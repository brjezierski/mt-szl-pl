<doc id="1249782" url="https://pl.wikipedia.org/wiki?curid=1249782" title="Unia polsko-węgierska">
Unia polsko-węgierska

Unia polsko-węgierska – unia personalna między Koroną Królestwa Polskiego i Królestwem Węgier w latach 1370–1382 i 1440–1444.
I unia.
Geneza I unii.
Unia polsko-węgierska trwała od 17 listopada 1370 (koronacja Ludwika Węgierskiego na Wawelu) do śmierci Ludwika w 1382 roku. Była to unia personalna, ponieważ państwa posiadały wspólnego monarchę, przy zachowaniu odrębnego systemu instytucji państwowych. Geneza unii Polski i Węgier znajduje się w spotkaniu Kazimierza Wielkiego, Karola Roberta i Jerzego II podczas zjazdu w Wyszehradzie. Książę ruski Jerzy II obiecał tron halicko-włodzimierski swemu krewnemu Kazimierzowi na wypadek swojej bezpotomnej śmierci. Umowa mogła wejść w życie po udzieleniu zgody węgierskiego króla Karola ze względu na dawne pretensje królów węgierskich do ruskiego dziedzictwa i układy sukcesyjne, które zawarli między sobą władzy Polski i Węgier. W tej sytuacji Kazimierz, by uzyskać prawo dziedziczenia Halicza i Włodzimierza, nadał królewiczowi węgierskiemu Ludwikowi prawo sukcesji w Polsce, w razie własnej bezpotomnej śmierci. Kazimierz wówczas uważał, że Andegawenowie nie obejmą tronu polskiego, ponieważ miał zaledwie 28 lat. Sama geneza przekazania tronu Andegawenom pojawiała się prawdopodobnie już za panowania Władysława Łokietka w 1327 roku, w związku z ciężką chorobą jedynego królewskiego syna, ale sprawa przestała być aktualna, ponieważ następca tronu wyzdrowiał. Ostateczne warunki sukcesji zostały sprecyzowane w traktacie budzińskim z 1355 roku.
Przebieg I unii.
5 listopada 1370 roku zmarł Kazimierz Wielki. 17 listopada na Króla Polski koronował się Ludwik Węgierski. Król jednak nie sprawował osobiście rządów w Polsce, przekazał on rządy regencyjne swej matce, Elżbiecie Łokietkównie siostrze Kazimierza Wielkiego. Na początku swych rządów regencyjnych Elżbieta musiała uspokoić sytuację w kraju. W czasie kiedy nowa dynastia wstępowała na polski tron, sąsiedzi wykorzystali ten moment do zagarnięcia przygranicznych ziem. Brandenburgia zajęła Santok, a Litwa Włodzimierz. W kraju największy opór przed uznaniem władzy Andegawenów stawiała Wielkopolska. Elżbieta powołała sądy restytucyjne, zajmujące się zwracaniem rycerstwu dóbr, które niesłusznie zostały im skonfiskowane za panowania ostatniego Piasta. Łokietkówna chciała tym zjednać społeczeństwo do Andegawenów, których przyszłość na polskim tronie nie była pewna. Po pierwsze nie byli oni w Polsce dynastią dziedziczną, a po drugie Ludwik nie miał męskiego potomka. Istniała zatem realna obawa, że panowie polscy nie zaakceptują na tronie jednej z jego córek. Z tego powodu 17 września 1374 w Koszycach Ludwik wystawił przywilej dla szlachty, w zamian za co otrzymał zapewnienie sukcesji po nim w Polsce którejś z polsko-węgierskich królewien. Pierwszą regencję w Polsce Elżbieta zakończyła w 1375 r. W 1376 roku w Polsce na krótki okres pojawia się Ludwik Węgierski. Przekazał on rządy Małopolanom, którzy jednak nie umieli zapanować nad krajem. Druga regencja Elżbiety rozpoczęła się w 1376 roku. W wyniku zatargu między węgierskim otoczeniem królowej a mieszczanami Krakowa doszło w mieście do rozruchów. W 1378 r. w związku z wydarzeniami, jakie miały miejsce w Krakowie (pogrom Węgrów i wyjazd oburzonej Elżbiety Łokietkówny z kraju) Ludwik zdecydował się odwołać Władysława Opolczyka z Rusi i mianować go na opróżnione stanowisko wielkorządcy Polski. Na stanowisku tym Władysław nie wytrwał zbyt długo na skutek oporu szlachty polskiej niezadowolonej z zaangażowania księcia w sprawę zapewnienia dziedzictwa po Ludwiku jego córkom, oraz obarczanie go współwiną za oderwanie od Polski na rzecz Węgier Rusi Halickiej. Od 1378 roku trzeci raz regentką została matka Ludwika. W 1380 roku zmarła Elżbieta, podpora rządów Ludwika w Polsce. Po jej śmierci król powierzył rządy namiestnicze w kraju biskupowi krakowskiemu Zawiszy z Kurozwęk. Przy jego boku ustanowiono 4 wielkorządców: Sędziwoja z Szubina wojewodę kaliskiego, Dobiesława z Kurozwęk kasztelana krakowskiego, Domarata z Pierzchna starostę generalnego Wielkopolski i kanclerza Jana Radlicę. Rządy ich nie trwały długo i już w 1382 roku namiestnikiem został Zygmunt Luksemburski. 10 września 1382 roku zmarł Ludwik Węgierski.
Skutki I unii.
W polityce Ludwika Polska odgrywała rolę drugorzędną, a sam władca nie troszczył się o panującą w niej sytuację gospodarczą. Przychylność szlachty zdobywał poprzez przywileje prawne i społeczne, które doprowadziły do kryzysu budżetowego. Zarazem fakt wyboru na tron obcego władcy doprowadził do głębokich zmian w postrzeganiu władzy. Koncepcję monarchii patrymonialnej zastąpiła idea Korony Królestwa Polskiego – stawiająca króla na pozycji władcy niepodzielnego i nieutożsamianego z jego osobą państwa. Rządy Ludwika doprowadziły także do wzmocnienia pozycji możnowładztwa Małopolski, a wydane przez niego dokumenty zapoczątkowały okres supremacji szlachty w życiu politycznym, który trwał aż do upadku Rzeczypospolitej Obojga Narodów w 1795. Skutkiem unii polsko-węgierskiej był również okres bezkrólewia 1382-1384. W listopadzie w Radomsku, przedstawiciele krakowscy i wielkopolscy zdecydowali, iż unia personalna z Węgrami nie jest możliwa. Okres bezkrólewia doprowadził do wybuchu wojny domowej w Wielkopolsce. 13 października 1384 Jadwiga Andegaweńska przybyła do Krakowa, gdzie w 3 dni później odbyła się koronacja kończąca najdłuższy w historii Polski okres bezkrólewia.
II unia.
II unia polsko-węgierska trwała od 1440 (koronacja Władysława Warneńczyka na króla Węgier) do jego śmierci w 1444. Polska i Węgry miały tego samego władcę, ale odrębne instytucje, co świadczyło, że była to unia personalna. Przyczynami decyzji o zostaniu królem przez Władysława III Warneńczyka było zagrożenie ze strony Turków wobec Węgier oraz panujące w kraju bezkrólewie. Z propozycją tą wyszedł Zbigniew Oleśnicki, faktyczny przywódca rady królewskiej, który do osiągnięcia pełnoletności przez Władysława Warneńczyka opiekował się nim.
Przebieg.
W 1443 roku pragnący sławy obrońcy chrześcijaństwa Władysław Warneńczyk wypowiedział Turkom wojnę. Stało się to za namową wysłannika papieża. Na czele węgierskich wojsk stał János Hunyadi, dzięki któremu Węgrzy kilka razy zwyciężyli. Turecki sułtan z uwagi właśnie na te wygrane przez Węgrów walki chciał podpisać 10-letni pokój z wielką korzyścią dla państwa Władysława Warneńczyka. Węgierski monarcha złamał pokój za sprzeciwem papieskiego wysłannika, który powiedział mu, że umowa z "niewiernymi" jest nieważna. Kampania przeciwko Turkom zaczęła się w 1444 roku. Ze strony Władysława Warneńczyka stały wojska węgierskie, a wśród nich niewielkie polskie oddziały. Jesienią 1444 roku doszło do ostatecznego starcia Turków i Węgrów w Bitwie pod Warną.
Władysław III poległ w tej walce, a jego armia uciekła. Zmarły monarcha otrzymał przydomek: Warneńczyk.
Turcy, których już nic nie powstrzymywało, zdobyli Bałkany, Konstantynopol oraz unicestwili Cesarstwo Bizantyjskie. Do końca XVII wieku stanowili zagrożenie dla całej Europy Środkowej.

</doc>
<doc id="1249784" url="https://pl.wikipedia.org/wiki?curid=1249784" title="Zamki Orawskie">
Zamki Orawskie

Zamki Orawskie, Orawskie Podzamcze (słow. "Oravský Podzámok", do 1927 "Podzámok", węg. "Árvaváralja", niem. "Arwa") – wieś i gmina (obec) w północnej Słowacji, w powiecie Dolny Kubin, w historycznym rejonie Orawa.
Położenie.
Znajduje się w dolinie rzeki Orawa, na Pogórzu Orawskim ("Oravská vrchovina"). Odległość od granicy z Polską wynosi 35 kilometrów. Przez miejscowości przebiega droga krajowa nr 59. Nad zabudowaniami miejscowości wznosi się Zamek Orawski.
Historia.
Miejscowość uznawana jest za jedną z najstarszych na Orawie. Nigdy nie otrzymała praw miejskich, ale była, wraz z zamkiem, ważnym ośrodkiem administracyjnym całego regionu.
Pierwsza pisemna wzmianka o wsi pochodzi ze stosunkowo późnego okresu – z 1559 r., kiedy właścicielem zamku był Franciszek Turzo (Thurzó Ferencnek), choć wieś mogła istnieć już w XIII wieku, kiedy powstał zamek. Franciszek Turzo był założycielem folwarków wokół warowni – m.in. w Podzamczu ("Podzámok"), Dolnej i Górnej Ligocie ("Dolná Lehota" i "Horná Lehota") i Raciborze ("Ratibor"). Z dwóch pierwszych folwarków powstała dzisiejsza wieś, natomiast Górna Ligota to osobna miejscowość (słowackie słowo "lehota", podobnie jak polskie Ligota lub Lgota związane jest z okresem ulg w daninach i opłatach dla nowo zakładanych wsi). Mieszkańcy Podzamcza byli w większości zatrudnieni w zamku jako służba, zamkowi rzemieślnicy itp.
W XVII wieku Zamki Orawskie były gminą – znajdowała się w nich karczma, młyn, tartak, browar, manufaktura sukna, warsztat wyrabiający proch strzelniczy oraz zabudowania gospodarcze zamku. W 1637 r. powstała we wsi samodzielna parafia. Z czasem rozwinęło się pszczelarstwo.
Po śmierci Emeryka Turzo w 1621 r. i wygaśnięciu męskiej linii Turzonów dobra orawskie stały się w 1626 r. współwłasnością ziemską (tzw. komposesorat) siedmiu córek Jerzego V Turzo (Thurzó György), administrowaną przez mianowanych zarządców. Centrum komposesoratu znajdowało się w Podzamczu, które stało się centrum administracyjnym i handlowym Orawy, szczególnie w zakresie handlu drewnem i wyrobami z niego.
Wraz z pustoszeniem zamku stopniowo spadało w XVIII wieku również znaczenie Podzamcza. W 1800 r. spłonęła większa część zamku i spora część Podzamcza. Remont twierdzy nastąpił dopiero w latach 60. XIX wieku, kiedy zarządcą dóbr orawskich został Edmund Zichy (Zichy Ödön). Niestety, Podzamcze nie zostało objęte pracami remontowymi w tak szerokim zakresie jak zamek i wiele historycznych budynków nie przetrwało.
Obecnie w skład gminy Oravský Podzámok wchodzą również przysiółki Široká i Dolná Lehota (od 1974 r.).

</doc>
<doc id="1249785" url="https://pl.wikipedia.org/wiki?curid=1249785" title="Humphrey Lyttelton">
Humphrey Lyttelton

Humphrey Lyttelton (ur. 23 maja 1921 w Eton, zm. 25 kwietnia 2008 w Londynie) – brytyjski muzyk jazzowy (trębacz i klarnecista) oraz dziennikarz muzyczny.
Życiorys.
Był wnukiem 8. wicehrabiego Cobham, jednak jego ojciec – jako drugi z lordowskich synów – nie mógł liczyć na sukcesję tytułu i musiał zadowolić się pracą wychowawcy w szkolnym internacie. Humphrey miłością do jazzu zapałał jeszcze jako uczeń słynnej szkoły dla chłopców w swoim rodzinnym Eton, tam też (w 1936) założył swój pierwszy zespół, którego perkusistą był późniejszy słynny dziennikarz, Ludovic Kennedy. Po szkole pracował w przemyśle stalowym, co ukształtowało jego raczej lewicowe poglądy polityczne. W czasie II wojny światowej został zmobilizowany i walczył we Włoszech. W 1945, podczas uroczystości z okazji zakończenia wojny, po raz pierwszy wystąpił publicznie jako trębacz. Po demobilizacji przez 2 lata studiował grafikę. Następnie od 1949 do 1956 pracował jako rysownik w redakcji „Daily Mail”.
Równocześnie zdobywał coraz bardziej znaczącą pozycję na brytyjskiej scenie jazzowej, stając się jednym z odnowicieli jazzu tradycyjnego, czerpiącym bezpośrednio z nowoorleańskich korzeni tej muzyki. W 1956 napisany przez niego utwór "Bad Penny Blues", jako jedyny w jego karierze i zarazem pierwszy w dziejach brytyjskiego jazzu, znalazł się na sześć tygodni w gronie 20 najchętniej kupowanych singli w Wielkiej Brytanii. W późniejszych latach kariery jego zainteresowania muzyczne poszerzały się – chętnie grywał również utwory sytuujące się w głównym nurcie jazzu.
Równolegle w 1967 rozpoczął pracę w BBC Radio 2, gdzie został prowadzącym swojego autorskiego pasma jazzowego pod nazwą "Best of Jazz". Prowadził ten program co tydzień przez 40 lat. W kwietniu 2007 ogłosił, iż zamierza ograniczyć swoje radiowe występy do dwóch kwartałów w roku, by mieć więcej czasu na inne projekty. Od tego czasu "Best of Jazz" produkowane było w trwających po trzy miesiące i emitowanych dwa razy do roku seriach. W marcu 2008 postanowił całkowicie wycofać się z prowadzenia programu. W 1972 został także prowadzącym programu komediowego "I’m Sorry I’Haven’t a Clue", emitowanego aż do jego śmierci na antenie BBC Radio 4. Audycja ta dała mu popularność również poza środowiskiem miłośników jazzu. Był również autorem 10 książek, w których historia jego własnego życia przeplata się z historią jazzu.
Lyttelton aż do ostatnich dni przed śmiercią występował także na scenie, będąc liderem zespołu "The Humphrey Lyttelton Band". Był także właścicielem niewielkiej wytwórni płytowej Caligraph (która wzięła nazwę od hobby swego założyciela – kaligrafii). Był nominowany do tytułu szlacheckiego, lecz odmówił jego przyjęcia.
16 kwietnia 2008 został przyjęty do Szpitala Barnet w Londynie, gdzie poddał się operacji usunięcia tętniaka aorty. Zmarł kilka dni później, 25 kwietnia, ok. godz. 19.00 czasu londyńskiego. Miał 86 lat. BBC w swoim pożegnaniu określiło go mianem „ojca brytyjskiego jazzu” i „być może najbardziej wpływowego wykonawcy jazzu w Wielkiej Brytanii”.

</doc>
<doc id="1249787" url="https://pl.wikipedia.org/wiki?curid=1249787" title="Order Petrowiciów-Niegoszów">
Order Petrowiciów-Niegoszów

Order Petrowiciów-Niegoszów (serb.: "Orden Petrović-Njegoši") – rzadkie odznaczenie Królestwa Czarnogóry.
Historia i oznaka.
Nadane chyba tylko w kilkunastu egzemplarzach jednoklasowe odznaczenie zostało ustanowione w roku 1896 przez księcia (późniejszego króla) Czarnogóry Mikołaja I dla upamiętnienia dwustulecia dziedzicznego panowania dynastii Petrowiciów-Niegoszów.
W latach 1516 – 1696 Czarnogóra była rządzona przez elekcyjnych biskupów Kościoła Prawosławnego, od 1696 do 1851 przez dziedzicznych biskupów Cetyni z rodziny Petrowić-Niegosz, w 1851 została proklamowana dziedzicznym księstwem tej rodziny.
Oznaką orderu, nadanego zapewne tylko członkom najbliższej rodziny, był emaliowany na biało krzyż łaciński ze zdwojonym ramieniem pionowym. W medalionie awersu umieszczony był herb Czarnogóry. Na ramionach poziomych krzyża znajdowały się daty "1696" i "1896", na górnej części ramienia pionowego pisany cyrylicą inicjał "Д" (Daniło I), na dolnej "H I" (Mikołaj I). Między ramionami krzyża widniały inicjały "H I". Krzyż położony był na owalnej srebrnej gwieździe i noszony na piersi na wstędze Orderu Daniły I, białej z czerwonymi bordiurami, wiązanej w trójkąt na modłę austriacką.
Odznaczenie jest tak rzadkie, że nawet prawnuk Mikołaja I książę Dymitr Romanowicz Romanow, wnuk Milicy Czarnogórskiej, jednej z córek Mikołaja, pisząc swą książkę o odznaczeniach czarnogórskich i posiadając dostęp do kolekcji rodzinnych miał do dyspozycji tylko starą czarno-białą fotografię.

</doc>
<doc id="1249789" url="https://pl.wikipedia.org/wiki?curid=1249789" title="Agapornis personatus">
Agapornis personatus



</doc>
<doc id="1249790" url="https://pl.wikipedia.org/wiki?curid=1249790" title="Clint Mathis">
Clint Mathis

Clint Mathis (ur. 25 listopada 1976 w stanie Georgia) – amerykański piłkarz występujący na pozycji pomocnika lub napastnika. Obecnie gra w drużynie Real Salt Lake.
Kariera klubowa.
Clint Mathis zawodową karierę rozpoczynał w Los Angeles Galaxy w wieku 22 lat. Dla „Galacticos” strzelił piętnaście goli w 64 spotkaniach, po czym przeszedł do zespołu Metro Stars. 26 sierpnia 2000 roku w pojedynku z FC Dallas Amerykanin dokonał nie lada wyczyny zdobywając aż pięć bramek. Łącznie w szesnastu meczach uzyskał czternaście goli i zajął drugie miejsce w klasyfikacji najlepszych strzelców. Został także wybrany do najlepszej jedenastki sezonu w MLS. W kolejnym sezonie Clint także popisywał się skutecznością, jednak przez problemy z wiązadłami krzyżowymi na dłuższy czas musiał przerwać trening.
W 2004 roku Amerykaninem interesował się Bayern Monachium, jednak zawodnik Metro Stars ostatecznie podpisał kontrakt z ekipą Hannover 96. W występującym w Bundeslidze „Die Roten” Clint pełnił rolę rezerwowego i razem w siedemnastu pojedynkach pięć razy wpisał się na listę strzelców. Następnie powrócił do Stanów Zjednoczonych i został piłkarzem Real Salt Lake. Tam jednak także nie mógł odzyskać dawnej formy i w 2006 roku trafił do Colorado Rapids, gdzie także spisywał się poniżej oczekiwań.
29 marca 2007 roku Amerykanin po raz drugi w karierze trafił do Metro Stars, gdzie swojego czasu prezentował się wyśmienicie. Pierwszy mecz na własnym boisku z FC Dallas skończył się zwycięstwem klubu Mathisa 3:0, a sam Amerykanin zaliczył bramkę i asystę. W „Red Bulls” Mathis łącznie strzelił 39 goli, co do tej pory jest drugim najlepszym wynikiem jeśli chodzi o ten zespół. Więcej bramek na koncie ma tylko Giovanni Savarese. 19 listopada przeniósł się do Los Angeles Galaxy, gdzie nie rozegrał jednak żadnego oficjalnego meczu. Po powrocie do swojego pierwszego klubu w karierze Clint wystąpił w spotkaniu towarzyskim z Sydney FC na Telstra Stadium przy 80 tysiącach widzów na trybunach.
W okienku transferowym w styczniu 2008 roku piłkarz związał się umową z greckim klubem PAE Ergotelis. W jego barwach zadebiutował w pojedynku z Apollonem Kalamaria, który podobnie jak Ergotelis walczył o utrzymanie w greckiej ekstraklasie. Mathis pojawił się na placu gry w 72 minucie, a w doliczonym czasie gry mocnym strzałem z woleja wpisał się na listę strzelców. W sierpniu amerykański zawodnik powrócił do Real Salt Lake.
Kariera reprezentacyjna.
W reprezentacji Stanów Zjednoczonych Mathis zadebiutował 6 listopada 1998 roku w meczu przeciwko Australii. W 2002 roku dostał powołanie od Bruce'a Areny na mistrzostwa świata. Na imprezie tej Stany Zjednoczone niespodziewanie dotarły aż do ćwierćfinału. Mathis na mundialu wystąpił w trzech meczach i strzelił jednego gola (przeciwko Korei Południowej). Oprócz tego pojedynku Clint zagrał także w spotkaniu z Polską oraz w 1/4 finału z Niemcami. Reprezentacyjną karierę Mathis zakończył w 2005 roku z dorobkiem 46 występów.

</doc>
<doc id="1249791" url="https://pl.wikipedia.org/wiki?curid=1249791" title="McG">
McG

McG, właśc. Joseph McGinty Nichol (ur. 9 sierpnia 1968 w Kalamazoo) – amerykański producent i reżyser filmowy i telewizyjny.
Życiorys.
Wczesne lata.
Urodził się w Kalamazoo w stanie Michigan. Wychowywał się w Newport Beach, gdzie uczęszczał do Corona del Mar High School razem z Markiem McGrathem, wokalistą punkowej formacji Sugar Ray. Aby uniknąć nieporozumień w gospodarstwie domowym, jego rodzina miała nazywać go McG. Dziwne wyglądający chłopak, którego korzenie Michigan obsadził go w roli outsidera, McG rozwinął pasję do muzyki, zanim zagłębiając się w świecie filmu. W 1992 zdobył licencjat z psychologii na Uniwersytecie Kalifornijskim w Irvine.
Kariera.
Początkowo pracował na lokalnej scenie muzycznej jako fotograf zespołów i muzyków. W 1993 założył wytwórnię nagrań G Recordings. W 1995 szczególnie zajął się produkcją i współtworzeniem tekstów piosenek na pierwszy album zespołu punkowego Sugar Ray i ich przeboju „Fly”.
Zrealizował liczne teledyski dla takich wykonawców jak Cypress Hill „Throw Your Hands In The Air” (1995) i „Illusions” (1996), Sublime „Santeria” (1996), Smash Mouth „Walkin' on the Sun” (1997), The Offspring „Pretty Fly (for a White Guy)” (1998) i „All Star” (1999) oraz krótki film dokumentalny o zespole Korn – "Korn: Who Then Now?" (1997), a także reklamy znanych marek Coca-Cola, Major League Baseball czy Gap Inc.
W 2000 przeniósł na duży ekran jeden z najbardziej znanych seriali ABC lat 70. "Aniołki Charliego". Chociaż w porównaniu do telewizyjnej produkcji stworzonej przez Aarona Spellinga, w jego komedii sensacyjnej "Aniołki Charliego" trzy tytułowe bohaterki grane przez Cameron Diaz, Drew Barrymore i Lucy Liu nie mają już pistoletów, a walczą w rytm sztuk walki, tak jak w "Matrix". W 2001 za występ w jego debiutanckim kinowym filmie trzy aktorki grające tytułowe bohaterki zdobyły MTV Movie Award jako najlepszy ekranowy zespół, a Cameron Diaz dodatkowo za najlepszą scenę tańca. Zachęcony sukcesem McG wyreżyserował sequel "" (2003), który otrzymał Złotą Malinę jako najgorszy sequel, a krytycy Dallas-Fort Worth Film Critics Association Award okrzyknęli go najgorszym filmem 2004.
Był reżyserem takich filmów i seriali, jak "Gliniarze bez odznak" (2002), "Męski sport" (2006) z Matthew McConaughey, NBC "Chuck" (2007), "" (2009), "A więc wojna" (2012), "Westside" (2013, TV), "Guilty" (2013, TV), "72 godziny" (2014) z Kevinem Costnerem, "Tajemnice Laury" (2014), "Kevin from Work" (2015), "Zabójcza broń" (2016) i "Shadowhunters" (2016). Był też producentem m.in. "Życie na fali" (2003-2007) czy "Nie z tego świata" (2005-2013).

</doc>
<doc id="1249792" url="https://pl.wikipedia.org/wiki?curid=1249792" title="We Are Marshall">
We Are Marshall



</doc>
<doc id="1249803" url="https://pl.wikipedia.org/wiki?curid=1249803" title="Maksym Nikonorow">
Maksym Nikonorow

Maksym Nikonorow (ur. 19 sierpnia 1913 w Petersburgu, zm. 10 października 1985 w Warszawie) – polski doktor farmacji, docent toksykologii Akademii Medycznej w Łodzi, profesor bromatologii i toksykologii. Pułkownik Wojska Polskiego.
Życiorys.
Pochodził z polsko-rosyjskiej rodziny, która zamieszkała w Polsce w 1919. W 1935 ukończył studia na Wydziale Farmaceutycznym Uniwersytetu Warszawskiego, podczas studiów wstąpił do Polskiej Korporacji Akademickiej Lechicja. Po zakończeniu nauki podjął pracę w Państwowym Zakładzie Higieny w Warszawie, gdzie był asystentem w Zakładzie Badania Żywności i Przedmiotów Użytku. W 1939 obronił pracę doktorską w Zakładzie Farmakologii Uniwersytetu Warszawskiego i uzyskał tytuł doktora farmacji.
Podczas II wojny światowej wykładał na tajnych kompletach, a równocześnie w konspiracji pracował nad Polskim Kodeksem Żywnościowym.
W 1945 wyjechał do Łodzi, gdzie został adiunktem w Katedrze Nauki o Środkach Spożywczych na Uniwersytecie Łódzkim, równocześnie pracował w centrali Państwowego Zakładu Higieny, kierując oddziałem toksykologii. Po obronie pracy habilitacyjnej z zakresu toksykologii został przeniesiony do Zakładu Higieny Pracy PZH, gdzie prowadził prace badawcze nad toksykologią przemysłową. Kolejnym miejscem pracy było Wojskowe Centralne Laboratorium Sanitarno-Higieniczne, równocześnie objął funkcję prodziekana Wydziału Lekarskiego łódzkiej Akademii Medycznej. Zainicjował prace nad przekształceniem Wojskowego Centralnego Laboratorium Sanitarno-Higienicznego w Wojskowy Instytut Higieny i Epidemiologii, zmiana ta została dokonana w 1955, a Maksym Nikonorow był pierwszym komendantem tej instytucji. W tym samym roku objął stanowisko zastępcy kierownika Zakładu Badania Żywności i Przedmiotów Użytku w łódzkim oddziale PZH, w 1962 awansował na stanowisko kierownika i pełnił je do 1981. W 1964 został profesorem zwyczajnym, a pięć lat później przyjęto go do Polskiej Akademii Nauk jako członka korespondencyjnego, przewodniczył Komitetowi Ekologii Człowieka PAN. W roku 1985 na Akademii Medycznej w Łodzi odbyła się uroczystość nadania tytułu doktora honoris causa. Pochowany na Powązkach Wojskowych w Warszawie (kwatera C12-2-3).
Dorobek naukowy.
Twórca toksykologii żywności, prowadził badania nad występowaniem mykotoksyn w paszach i metali ciężkich w żywności. Zainicjował badania nad oznaczaniem pozostałości DDT, pestycydów i antybiotyków w środkach spożywczych.

</doc>
<doc id="1249807" url="https://pl.wikipedia.org/wiki?curid=1249807" title="John Biffen">
John Biffen

William John Biffen, baron Biffen (ur. 3 listopada 1930 w Combwich, zm. 14 sierpnia 2007 w Londynie) – brytyjski polityk, członek Partii Konserwatywnej, minister w rządach Margaret Thatcher.
Urodził się we wsi Combwich w hrabstwie Somerset. Był synem rolnika Victora Biffena i jego żony, Tish. Wykształcenie odebrał najpierw w wiejskiej szkole w Otterhampton, a następnie w Dr. Morgan's Grammar School w Bridgwater. Dzięki uzyskanemu stypendium rozpoczął studia historyczne w Jesus College na Uniwersytecie Cambridge. W latach 1953-1960 pracował dla Tube Investments Ltd.
Do Izby Gmin dostał się w 1961 r., wygrywając wybory uzupełniające w okręgu Oswestry. Okręg ten reprezentował do jego likwidacji w 1983 r. Następnie przeniósł się do okręgu North Shropshire, który reprezentował do przejścia na emeryturę w 1997 r. W tym samym roku został kreowany parem dożywotnim jako baron Biffen i zasiadł w Izbie Lordów.
Początkowo należał do stronników Enocha Powella. W 1965 r. głosował na niego podczas wyborów na lidera partii. Biffen dał się poznać jako eurosceptyk. W 1972 r., wbrew stanowisku własnej partii, głosował przeciwko wstąpieniu Wielkiej Brytanii do EWG. Opowiadał się za szczelną polityką fiskalną oraz sprzeciwiał się ingerencji państwa w gospodarkę.
Jego poglądy sprawiały, że za czasów Edwarda Heatha nie sprawował żadnych stanowisk rządowych. Lepsze dla niego czasy nadeszły wraz z objęciem przez Margaret Thatcher funkcji lidera konserwatystów. Po zwycięskich wyborach 1979 r. Biffen został członkiem gabinetu jako naczelny sekretarz skarbu. W latach 1981-1982 był ministrem handlu. W 1982 r. został przewodniczącym Izby Gmin oraz Lordem Przewodniczącym Rady. W 1983 r. został Lordem Tajnej Pieczęci, pozostając przewodniczącym Izby Gmin.
Biffen był zagorzałym krytykiem modelu państwa opiekuńczego. W 1981 r. w przemówieniu na konferencji Partii Konserwatywnej skrytykował wzrost wydatków na sferę socjalną, podsumowując swój odczyt słowami "wszyscy jesteśmy socjaldemokratami" ("We are all social democrats now"). Pozycja Biffena w rządzie zachwiała się w 1986 r., kiedy konserwatyści przegrali wybory samorządowe oraz wybory uzupełniające w dwóch okręgach. Biffen udzielił wówczas wywiadu, w którym uznał za nieprawdopodobne, że obecna premier pozostanie premierem przez następną kadencję parlamentu. Ta wypowiedź spowodowała, że stracił poparcie Margaret Thatcher, która po wyborach 1987 r. usunęła go z gabinetu. Miesiąc później Biffen określił administrację Thatcher mianem "stalinowskiego reżimu".
Po usunięciu z gabinetu Biffen zasiadł w tylnych ławach parlamentu. W 1988 r. głosował przeciwko Local Government Act, który wprowadzał podatek pogłówny. Sprzeciwiał się również ratyfikacji Traktatu z Maastricht. Mimo konserwatywnych poglądów na gospodarkę posiadał liberalne poglądy społeczne - sprzeciwiał się karze śmierci oraz popierał równouprawnienie homoseksualistów.
Zmarł po krótkiej chorobie w 2007 r. w wieku 77 lat. Wcześniej przez wiele lat cierpiał z powodu niewydolności nerek.
Był żonaty z Sally Wood (od 1979 r.). Nie miał dzieci.

</doc>
<doc id="1249814" url="https://pl.wikipedia.org/wiki?curid=1249814" title="Okręg wyborczy Oswestry">
Okręg wyborczy Oswestry

Okręg wyborczy Oswestry powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Oswestry w hrabstwie Shropshire. Został zniesiony w 1983 r.

</doc>
<doc id="1249815" url="https://pl.wikipedia.org/wiki?curid=1249815" title="The Peel Sessions (album The Cure)">
The Peel Sessions (album The Cure)

The Peel Sessions – wydany w 1988 roku album zawierający sesję zespołu The Cure nagraną 4 grudnia 1978 roku do programu Johna Peela w stacji radiowej BBC Radio 1. Ów program został wyemitowany 11 grudnia 1978 roku.
Lista utworów.
Wszystkie piosenki napisane przez Roberta Smitha, Laurence’a Tolhursta i Michaela Dempseya.

</doc>
<doc id="1249816" url="https://pl.wikipedia.org/wiki?curid=1249816" title="Vermivora celata">
Vermivora celata



</doc>
<doc id="1249817" url="https://pl.wikipedia.org/wiki?curid=1249817" title="American Stock Exchange">
American Stock Exchange

American Stock Exchange (AMEX) – amerykańska giełda zlokalizowana w Nowym Jorku. AMEX to organizacja wzajemna, należąca do jej członków. Przed 1929 była znana jako "New York Curb Exchange".
17 stycznia 2008 NYSE Euronext ogłosiło, że chciałoby nabyć American Stock Exchange za 260 milionów dolarów amerykańskich.

</doc>
<doc id="1249818" url="https://pl.wikipedia.org/wiki?curid=1249818" title="Vermivora ruficapilla">
Vermivora ruficapilla



</doc>
<doc id="1249819" url="https://pl.wikipedia.org/wiki?curid=1249819" title="Dendroica caerulescens">
Dendroica caerulescens



</doc>
<doc id="1249821" url="https://pl.wikipedia.org/wiki?curid=1249821" title="Dendroica striata">
Dendroica striata



</doc>
<doc id="1249822" url="https://pl.wikipedia.org/wiki?curid=1249822" title="Port lotniczy Ercan">
Port lotniczy Ercan

Międzynarodowy Port Lotniczy Ercan (tur. "Ercan Uluslararası Havalimanı", nowogr. "Διεθνές Αεροδρόμιο Ερτσάν" translit. "Diethnés Aerodrómio Ertsán", ang. "Ercan International Airport", IATA: ECN, ICAO: LCEN) – międzynarodowy port lotniczy położony na Cyprze (na terenie Cypru Północnego) w sąsiedztwie miejscowości Timwu (tur. Kırklar), 12,8 km na wschód od Nikozji.
Historia.
Protoplasta lotniska Ercan, Lotnisko Tymvou, zostało zbudowane przez Brytyjczyków podczas drugiej wojny światowej jako lotnisko wojskowe (od 1925 roku wyspa nosiła status kolonii brytyjskiej). Po tureckiej inwazji na Cypr i podziale wyspy, lotnisko zajęła armia turecka i do dziś jest ono wykorzystywane przez Cypr Północny jako główne lotnisko cywilne.
Od 2006 roku na lotnisku Ercan mogą lądować wyłącznie samoloty rejsowe z lotnisk w Turcji.
W 2008 roku upubliczniono plany prywatyzacji lotniska Ercan, a także plany powiększenia lotniska w celu zwiększenia przepustowości. Lotnisko Ercan ma obecnie 2,5-kilometrowy pas startowy i stanowiska postojowe o pojemności siedmiu samolotów. Droga startowa jest wystarczająco długa, do przyjęcia dużych samolotów, jednak nie jest wystarczająco długa do startów. Plan dotyczy budowy nowego pasa startowego, stanowisk postojowych i budynku terminalu, ze stanowiskami podwajającymi aktualną przepustowość lotniska.
Drogi startowe i operacje lotnicze.
Operacje lotnicze wykonywane są z dwóch asfaltobetonowych dróg startowych:

</doc>
<doc id="1249824" url="https://pl.wikipedia.org/wiki?curid=1249824" title="Wilkie">
Wilkie

Wilkie – jezioro o powierzchni 1,7 ha, położone na południu nowozelandzkiej Wyspy Południowej, w odległości około 300 metrów od wybrzeża Oceanu Spokojnego.

</doc>
<doc id="1249827" url="https://pl.wikipedia.org/wiki?curid=1249827" title="Oravský Podzámok">
Oravský Podzámok



</doc>
<doc id="1249831" url="https://pl.wikipedia.org/wiki?curid=1249831" title="Oravsky Podzamok">
Oravsky Podzamok



</doc>
<doc id="1249833" url="https://pl.wikipedia.org/wiki?curid=1249833" title="Okręg wyborczy North Shropshire">
Okręg wyborczy North Shropshire

Okręg wyborczy North Shropshire powstał w 1832 r. i wysyłał do brytyjskiej Izby Gmin dwóch deputowanych. Okręg zlikwidowano w 1885 r., ale przywrócono go ponownie w 1983 r., jako okręg jednomandatowy. Okręg obejmuje północną część hrabstwa Shropshire wraz z miastem Oswestry.

</doc>
<doc id="1249834" url="https://pl.wikipedia.org/wiki?curid=1249834" title="Kasztanowiec żółty">
Kasztanowiec żółty

Kasztanowiec żółty ("Aesculus flava") – gatunek rośliny z rodziny mydleńcowatych. Pochodzi ze środkowo-wschodnich stanów USA. W Polsce poza ogrodami botanicznymi spotykany jest dość rzadko.

</doc>
<doc id="1249836" url="https://pl.wikipedia.org/wiki?curid=1249836" title="AMEX">
AMEX



</doc>
<doc id="1249838" url="https://pl.wikipedia.org/wiki?curid=1249838" title="Air Comet">
Air Comet

Air Comet – hiszpańska była linia lotnicza z siedzibą w Madrycie. Głównym węzłem był Port lotniczy Madryt-Barajas. 22 grudnia 2009 roku Hiszpańskie Ministerstwo Przemysłu odebrało linii AirComet licencję na wykonywanie usług transportu powietrznego argumentując ją zadłużeniem przedsiębiorstwa sięgającym 20MLN EUR co zdaniem Ministra Jose Blanco mogło negatywnie odbyć się na bezpieczeństwie jej klientów poprzez niezapewnienie zadeklarowanych usług przewozowych.
Flota samolotów: 
Air Comet obsługiwał połączenia do następujących miast:
Air Comet współpracował z następującymi przewoźnikami: Spanair, Aerolineas Argentinas, AirEuropa, Aero Republica, Air One, Aero Sur, EL AL

</doc>
<doc id="1249842" url="https://pl.wikipedia.org/wiki?curid=1249842" title="Roland Seitz">
Roland Seitz

Roland Seitz (ur. 1 października 1964 w Neumarkt in der Oberpfalz) - niemiecki trener Eintrachtu Trewir.
Kariera piłkarska.
Roland Seitz jest wychowankiem klubu ASV Neumarkt ze swojej rodzinnej miejscowości.
Kariera trenerska.
W styczniu 2008 zastąpił na stanowisku trenera Erzgebirge Aue Gerda Schädlicha. Został zwolniony po spadku tego zespołu do 3. Bundesligi. W czerwcu przyjął ofertę SSV Reutlingen. Od 2010 do 2014 ponownie pracował w Eintrachcie Trewir.

</doc>
<doc id="1249845" url="https://pl.wikipedia.org/wiki?curid=1249845" title="Henryk Sztompka">
Henryk Sztompka

Henryk Sztompka (ur. 1 kwietnia 1901 w Bogusławce k. Łucka, zm. 21 czerwca 1964 w Krakowie) – polski pianista. 
Życiorys.
Urodził się 1 kwietnia 1901 w Bogusławce na Wołyniu, w rodzinie Stanisława (zm. 1930) i Józefy z Wiązowskich (zm. 1918). Ukończył gimnazjum im. św. Stanisława Kostki w Warszawie (1920). Studiował na Uniwersytecie Warszawskim. W 1920 służył ochotniczo w 36 pułku piechoty Legii Akademickiej. Ukończył z wyróżnieniem Konserwatorium Warszawskie pod kierunkiem Józefa Turczyńskiego (1926), następnie kształcił się w Paryżu u Ignacego Jana Paderewskiego (1928–1932). Od 1926 koncertował w kraju oraz we Francji, Anglii, Belgii, Holandii, Rumunii, Bułgarii, Luksemburgu, Niemczech i ZSRR.
Po upadku powstania warszawskiego, razem z rodziną, otrzymał schronienie u Władysława Strakacza, właściciela browaru w Skierniewicach.
Po wojnie, w latach 1945–1964 prowadził klasę fortepianu w Państwowej Wyższej Szkole Muzycznej w Krakowie (od 1955 na stanowisku profesora nadzwyczajnego, od 1958 profesora zwyczajnego). W 1957 został kierownikiem katedry fortepianu, a w latach 1957–1963 pełnił funkcję prorektora. Do jego uczniów należała m.in. Regina Smendzianka. Brał także udział w pracach jury podczas wielu konkursów pianistycznych, m.in. Międzynarodowego Konkursu Pianistycznego im. Fryderyka Chopina w Warszawie (1949, 1955, 1960), Międzynarodowego Konkursu im. Marguerite Long i Jacques’a Thibaud w Paryżu (1953, 1955, 1959, 1961) i Międzynarodowego Konkursu Muzycznego im. Piotra Czajkowskiego w Moskwie (1958, 1962).Od 1938 był mężem Heleny z Zakrzewskich (1906–2003). Ich syn Piotr jest socjologiem.
Zmarł w Krakowie. Spoczywa w Alei Zasłużonych na Cmentarzu Rakowickim (kwatera LXVII-zach 2-2).

</doc>
<doc id="1249848" url="https://pl.wikipedia.org/wiki?curid=1249848" title="Solingen Hauptbahnhof">
Solingen Hauptbahnhof

Solingen Hauptbahnhof – stacja kolejowa i główny dworzec kolejowy w Solingen, w kraju związkowym Nadrenia Północna-Westfalia, w Niemczech. Stacja została otwarta w 1896. Znajdują się tu 2 perony.

</doc>
<doc id="1249853" url="https://pl.wikipedia.org/wiki?curid=1249853" title="Kwame Anthony Appiah">
Kwame Anthony Appiah

Kwame Anthony Appiah (ur. 8 maja 1954 w Londynie) – amerykańsko-ghański filozof, teoretyk kultury i pisarz, zajmujący się również kwestiami filozofii politycznej i etyki, jak i filozofią języka oraz umysłu. Znany jest ze swoich prac na temat historii intelektualnej Afryki i filozofii afrykańskiej.
Jest jednym z trójki dzieci (prawnika i polityka) i (pisarki i córki Sir Stafforda Crippsa).
Życie prywatne.
Kwame Anthony Appiah urodził się w Londynie, skąd pochodzi jego matka, a wychowywany był w Kumasi, mieście stołecznym regionu Ashanti w Ghanie. Silnie związany z tamtejszą okolicą, niejednokrotnie powraca do jej folkloru w swoich publikacjach.
Razem ze swoim mężem Henrym Finderem mają apartament w Chelsea na Manhattanie i dom w Pennington, w New Jersey. Appiah pisał o tym jak to jest dorastać w Ghanie będąc homoseksualnym.
Kariera.
Aktualnie utrzymuje stanowisko na Uniwersytetu w Nowym Jorku, był także wykładowcą na uniwersytetach w Cambridge, Princeton i w Laurence S. Rockefeller University.

</doc>
<doc id="1249854" url="https://pl.wikipedia.org/wiki?curid=1249854" title="Fortitudo (planeta)">
Fortitudo (planeta)

Fortitudo (Ksi Aquilae b, HD 188310 b) – planeta pozasłoneczna typu gazowy olbrzym orbitująca wokół gwiazdy Ksi Aquilae (Libertas). Została odkryta 19 lutego 2008. Jej masa wynosi co najmniej 2 masy Jowisza, średnia odległość od gwiazdy 0,58 au, a okres orbitalny prawie 137 dni.
Nazwa.
Nazwa planety została wyłoniona w publicznym konkursie w 2015 roku. Pochodzi ona z łaciny i oznacza „hart”, „wytrzymałość”. Jest to nawiązanie do symboliki orła (gwiazda i planeta znajdują się w gwiazdozbiorze Orła). Nazwę tę zaproponował klub studencki Libertyer z Uniwersytetu Hosei (Japonia).

</doc>
<doc id="1249856" url="https://pl.wikipedia.org/wiki?curid=1249856" title="HD 188310 b">
HD 188310 b



</doc>
<doc id="1249860" url="https://pl.wikipedia.org/wiki?curid=1249860" title="Dendroica petechia">
Dendroica petechia



</doc>
<doc id="1249862" url="https://pl.wikipedia.org/wiki?curid=1249862" title="Dendroica virens">
Dendroica virens



</doc>
<doc id="1249865" url="https://pl.wikipedia.org/wiki?curid=1249865" title="Good Old-Fashioned Lover Boy">
Good Old-Fashioned Lover Boy

Good Old-Fashioned Lover Boy – piosenka brytyjskiego zespołu rockowego Queen autorstwa Freddiego Mercury’ego. Utwór został wydano jako czwarty singiel, który promował album "A Day at the Races" (1976). To wydawnictwo trafiło na rynek jako minialbum "Queen’s First EP", na którym znalazły się też utwory: „Death on Two Legs” (1975), „Tenement Funster” (1974) i „White Queen” (1974).
Covery.
Na albumie kompilacyjnym "" (2005) umieszczono wersję utworu, którą nagrał Jason Mraz.
Lily Allen w 2007 nagrała cover utworu, zmieniając ostatnie słowo tytułu z "boy" na "girl". Cover ten dotarł do 4. miejsca brytyjskiej listy przebojów.

</doc>
<doc id="1249870" url="https://pl.wikipedia.org/wiki?curid=1249870" title="Stolberg Hauptbahnhof">
Stolberg Hauptbahnhof

Stolberg Hauptbahnhof – główny dworzec kolejowy w Stolberg (Rheinland), w kraju związkowym Nadrenia Północna-Westfalia, w Niemczech. Stacja została otwarta w 1888. Znajdują się tu 2 perony.

</doc>
<doc id="1249871" url="https://pl.wikipedia.org/wiki?curid=1249871" title="Vinko Brešan">
Vinko Brešan

Vinko Brešan (ur. 3 lutego 1964 w Zagrzebiu) - chorwacki reżyser, scenarzysta i producent filmowy. Syn Ivo Brešana.
Studiował na Uniwersytecie w Zagrzebiu (filozofię i literaturę porównawczą). Pierwszy krótki film zrealizował w 1988. W pełnym metrażu debiutował w 1996 gorzkim komediodramatem "Jak rozpoczęła się wojna na mojej wyspie". Akcja filmu rozgrywa się w pierwszych dniach wojny domowej, w jednostce wojskowej, której dowódca próbuje zachować wierność Socjalistycznej Republice Jugosławii mimo narastających tendencji narodowościowych.
Także w kolejnych jego filmach powracały motywy wojenne oraz pytanie o współczesną sytuację na Bałkanach. W 1999 nakręcił komedię "Duch marszałka Tito", opowieść o małej chorwackiej wyspie nawiedzanej przez widmo niegdysiejszego przywódcy. W 2003 powstali "Świadkowie" na podstawie powieści Juricy Pavičicia. Film był nagradzany na Festiwalu w Berlinie. 

</doc>
<doc id="1249872" url="https://pl.wikipedia.org/wiki?curid=1249872" title="Losowanie ograniczone">
Losowanie ograniczone



</doc>
<doc id="1249874" url="https://pl.wikipedia.org/wiki?curid=1249874" title="Habeas Corpus">
Habeas Corpus



</doc>
<doc id="1249875" url="https://pl.wikipedia.org/wiki?curid=1249875" title="Haukipudas">
Haukipudas

Haukipudas – miasto i dawna gmina w Finlandii nad Zatoką Botnicką, 600 km od Helsinek. Od 1 stycznia 2013 wraz z Oulunsalo, Yli-Ii oraz Kiiminki zostało włączone w granice miasta Oulu. Tuż przed połączeniem gminę zamieszkiwało 19 053 osób (31.12.2012). Haukipudas miało powierzchnię 1023,60 km², z czego 571,98 km² stanowił obszar morski, a 10,54 km² woda słodka (441,08 km² stanowił ląd).
Znajdują się tam liczne atrakcje turystyczne np. skocznie narciarskie, trasy biegów narciarskich. Haukipudas jest miastem partnerskim Buska-Zdroju, od którego oddalone jest o 1200 km.
Wsie na terenie dawnej gminy Haukipudas: Kirkonkylä, Santaholma, Ukonkaivos, Martinniemi, Asemakylä, Onkamo, Halosenniemi, Holstinmäki, Häyrysenniemi, Jokikylä, Kalimeenkylä, Kello, Kiviniemi, Parkumäki, Takkuranta, Virpiniemi.
W Haukipudas znajduje się stacja kolejowa na linii Oulu – Tornio.

</doc>
<doc id="1249877" url="https://pl.wikipedia.org/wiki?curid=1249877" title="Import/Export">
Import/Export

Import/Export – austriacki dramat z 2007 roku w reżyserii Ulricha Seidla.

</doc>
<doc id="1249878" url="https://pl.wikipedia.org/wiki?curid=1249878" title="Wanne-Eickel Hauptbahnhof">
Wanne-Eickel Hauptbahnhof

Wanne-Eickel Hauptbahnhof – główny dworzec kolejowy w Wanne-Eickel, w kraju związkowym Nadrenia Północna-Westfalia, w Niemczech. Stacja została otwarta w 1856. Znajdują się tu 4 perony. Stacja rozrządowa.

</doc>
<doc id="1249879" url="https://pl.wikipedia.org/wiki?curid=1249879" title="Pay per lead">
Pay per lead

Pay per lead (PPL) – rodzaj programu partnerskiego polegającego na przyznawaniu polecającemu premii za wykonanie przez klienta jakiejś czynności – np. wypełnienie formularza subskrypcji na stronie.

</doc>
<doc id="1249883" url="https://pl.wikipedia.org/wiki?curid=1249883" title="Statek miłości (film)">
Statek miłości (film)

Statek miłości (ang. "Boat Trip") – amerykańsko-niemiecki film komediowy z 2002 roku w reżyserii Morta Nathana. Przedstawia on historię dwóch mężczyzn na zabój kochających kobiety, którzy – usiłując wybrać się w rejs po Karaibach – trafiają na statek pełen homoseksualnych mężczyzn. Po pewnym czasie okazuje się jednak, że na promie znajdują się również piękne kobiety, a jedna z nich kradnie serce Jerry’ego (Cuba Gooding Jr.).
Opis fabuły.
Felicia rozstaje się z Jerrym, przez co ten nie może pozbierać się w sobie. Jego przyjaciel, Nick, postanawia zabrać kumpla na relaksującą wycieczkę statkiem pełnym pięknych i żądnych kobiet. Jednak sprzedawca, zniechęcony lekceważącym zachowaniem Nicka, sprzedaje mu bilety na rejs z homoseksualistami. Chłopcy nie od razu orientują się, że to oni są obiektem pożądania niektórych mężczyzn na statku. Ich plan ucieczki także spełza na niczym, gdyż są już za daleko od brzegu. Po pewnym czasie okazuje się, że na promie znajduje się również piękna instruktorka tańca Gabriella oraz szwedzka drużyna dziewcząt z szaloną trenerką. Jerry zakochuje się w latynoskiej instruktorce, dając jej do zrozumienia, że niby pociągają go mężczyźni. Gabriella, jako zdradzona wiele razy przez nachalnych adoratorów kobieta, pragnie szalonego związku, który nie będzie wpływał na jej uczucia. Zaprzyjaźnia się więc z Jerrym i jednocześnie staje się jego marzeniem. W międzyczasie Nick poznaje kilku kumpli, z których jeden z nich, Lloyd, usiłuje się z nim umówić. Jednak ten spotyka w barze przepiękną Ingę, z którą planuje się przespać. Ku jego rozczarowaniu, w kabinie natrafia na trenerkę dziewczyny, która od tej pory nie daje Nickowi spokoju. Kiedy liniowiec przybija do portu jednego z postojów, na pokład statku wsiada Felicia. Jerry, by być bliżej Gabrielli, zgadza się wystąpić w przedstawieniu wieczornym, w którym zostaje zauważony przez byłą dziewczynę. Głupia sytuacja sprawia, że przyjaciółka Jerry’ego dowiaduje się prawdy o jego orientacji seksualnej. Jerry, wbrew woli, ma wziąć ślub z Felicią. Podczas ceremonii Nick krzyczy w odpowiedniej chwili „nie!” i wysyła niedoszłego pana młodego na statek, gdzie tym razem Gabriella uczy tańca lesbijki. Kiedy dochodzi do spotkania, Jerry wyjawia swoje uczucia latynosce i odtąd tworzą oni parę. Z kolei Nick wyrusza na poszukiwanie Ingi. Gdy dociera do jej domu, spotyka tam jej siostrę i najmniej spodziewaną trenerkę.

</doc>
<doc id="1249884" url="https://pl.wikipedia.org/wiki?curid=1249884" title="Corinne Griffith">
Corinne Griffith

Corinne Mae Griffin (ur. 24 listopada 1895 w Texarkana, zm. 13 lipca 1979 w Santa Monica) − amerykańska aktorka, nominowana do Oscara za rolę w filmie "Królowa bez korony".

</doc>
<doc id="1249885" url="https://pl.wikipedia.org/wiki?curid=1249885" title="Podwójna gra (film 2005)">
Podwójna gra (film 2005)

Podwójna gra (ang. "Two for the Money") – film amerykańskiego reżysera D.J. Caruso powstały w 2005.
Fabuła.
Historia amerykańskiego sportowca (Matthew McConaughey), jednego z najlepszych graczy futbolowych w rozgrywkach uniwersyteckich. Niestety, kontuzja, jakiej doznał podczas jednego z meczów, przekreśla jego przyszłość. Znajduje więc pracę w branży – w jednej z lokalnych gazet sportowych. Jego zadaniem jest typowanie zwycięzców. W krótkim czasie jego talent zostaje dostrzeżony przez Waltera Abramsa (Al Pacino), który jest właścicielem największej korporacji doradzającej w typowaniu wyników sportowych.
Lang staje się jednym z najlepszych ludzi w branży, a szczyt kariery osiąga, gdy zostaje umieszczony w programie sportowym Abramsa – "The Sports Advisors" (ang. "doradcy sportowi"). Wszystko się jednak zmienia, gdy Lang zaczyna się mylić coraz częściej. Ich zamiłowanie do sportu staje się teraz niczym innym jak walką o miłość i pieniądze.

</doc>
<doc id="1249887" url="https://pl.wikipedia.org/wiki?curid=1249887" title="Aachen West">
Aachen West

Aachen West – stacja kolejowa w Akwizgranie, w kraju związkowym Nadrenia Północna-Westfalia, w Niemczech. Według klasyfikacji Deutsche Bahn posiada 4 kategorię. Znajduje się tu 1 peron.
Linki zewnętrzne.
Seite über den Bahnhof Aachen West Reinhard Gessen

</doc>
<doc id="1249888" url="https://pl.wikipedia.org/wiki?curid=1249888" title="Kaknästornet">
Kaknästornet

Kaknästornet – wieża telewizyjna znajdująca się w Sztokholmie, w Szwecji. Wybudowana w 1967 roku z wysokością 155 metrów była najwyższym budynkiem Skandynawii do roku 2000, kiedy wybudowano, również w Sztokholmie, budynek Kista Science Tower o łącznej wysokości 156 metrów (z anteną). W 2005 roku ukończono Turning Torso w Malmö o wysokości 190 metrów, spychając "Kaknästornet" na trzecie miejsce.
Budynek jest otwarty dla zwiedzających, posiada restauracje, sklepy, platformy widokowe.

</doc>
<doc id="1249890" url="https://pl.wikipedia.org/wiki?curid=1249890" title="Leon Brittan">
Leon Brittan

Leon Brittan (ur. 25 września 1939 w Londynie, zm. 21 stycznia 2015 tamże) – brytyjski prawnik i polityk, członek Partii Konserwatywnej, minister w rządach Margaret Thatcher, komisarz europejski.
Brittan pochodził z litewskiej rodziny o żydowskich korzeniach. Wykształcenie odebrał w Haberdashers' Aske's Boys' School oraz w Trinity College na Uniwersytecie Cambridge. Na studiach był przewodniczącym Cambridge Union Society. Po studiach rozpoczął praktykę prawniczą w Inner Temple (1962 r.). Dosłużył się tytułu Radcy Królowej w 1978 r.
W latach 1966 i 1970 bez powodzenia próbował dostać się do Izby Gmin z okręgu North Kensington. Dopiero w lutym 1974 r. wygrał wybory w okręgu Cleveland and Whitby. Od 1983 r. reprezentował Okręg wyborczy Richmond. W 1976 r. został mówcą opozycji. W latach 1979–1981 był ministrem stanu w Home Office. W 1981 r. został członkiem gabinetu jako naczelny sekretarz skarbu. W 1983 r. został ministrem spraw wewnętrznych, a w 1985 r. ministrem handlu i przemysłu. Zrezygnował w 1986 r. po aferze dotyczącej sprzedaży brytyjskiej firmy produkującej helikoptery Westland.
Z miejsca w Izbie Gmin zrezygnował w 1988 r. Rok później został komisarzem europejskim ds. konkurencji. Był nim do 1993 r. W 1995 r. został wiceprzewodniczącym Komisji Europejskiej oraz komisarzem ds. stosunków zewnętrznych. Z tych stanowisk zrezygnował w 1999 r. po oskarżeniach o oszustwa finansowe.
W lutym 2000 r. został kreowany parem dożywotnim jako baron Brittan of Spennithorne i zasiadł w Izbie Lordów. W latach 1993–2005 był kanclerzem Uniwersytetu Teesside. Później był dyrektorem doradczym Unilever oraz konsultantem firmy prawniczej Herbert Smith. Był żonaty z Dianą, miał dwie pasierbice.

</doc>
<doc id="1249891" url="https://pl.wikipedia.org/wiki?curid=1249891" title="Bessie Love">
Bessie Love

Juanita Horton (ur. 10 września 1898 w Midland, zm. 26 kwietnia 1986 w Londynie) − amerykańska aktorka, nominowana do Oscara za rolę w filmie "Melodia Broadwayu".

</doc>
<doc id="1249892" url="https://pl.wikipedia.org/wiki?curid=1249892" title="Jeetendra">
Jeetendra

Jeetendra (zwany też Jeetender, urodz. 7 kwietnia 1942 jako Ravi Kapoor w Mumbaju, Indie) – popularny aktor Bollywoodu, który zaczął swoją karierę w latach 1950. Zagrał w ponad 200 filmach. Największym jego sukcesem był "Farz". Pełen wigoru taniec w tym filmie, a także w "Humjoli" (1970) i "Caravan" (1971) sprawił, że nadano mu przydomek "Jumping Jack". Dużą popularność widzów (mimo krytyk filmowych znawców) zyskał w filmach "Justice Chaudhry" (1982), "Mawaali" (1983), "Himmatwala" (1983) i "Tohfa" (1984).
Ożenił się z Shobha Kapoor. Ma z nią syna, też aktora Tusshar Kapoora ("Yeh Dil", "Shootout at Lokhandwala") i córkę producentkę filmową Ekta Kapoor, która kieruje wytwórnią Balaji Telefilms. U boku swojego syna wystąpił w 2002 roku w wyprodukowanym przez córkę filmie "Kucch To Hai".

</doc>
<doc id="1249894" url="https://pl.wikipedia.org/wiki?curid=1249894" title="Seven Seas of Rhye">
Seven Seas of Rhye

Seven Seas of Rhye – piosenka brytyjskiego zespołu Queen wydana na singlu w 1974 roku, który promował album "Queen II" (1974). Utwór napisał Freddie Mercury. Po raz pierwszy opublikowano go w krótkiej instrumentalnej wersji na albumie debiutanckim grupy, "Queen" (1973). Dłuższą wersję nagrano ponownie wraz ze śpiewanym tekstem, którą umieszczono na drugim albumie zespołu, "Queen II".
Po wykonaniu piosenki w brytyjskim programie telewizyjnym "Top of the Pops" stała się ona pierwszym przebojem Queen. Singiel z utworem dotarł do 10. miejsca na głównej brytyjskiej liście przebojów UK Singles Chart.
Na stronie B singla umieszczono piosenkę „See What a Fool I've Been”.
Podobnie jak utwór „My Fairy King” z albumu "Queen", piosenka opowiada o dziecięcym świecie fantazji Mercury’ego o nazwie Rhye. Wstęp oparty jest o arpeggio wykonywane na fortepianie przez Mercury’ego (na "Queen II" jest ono grane dwiema rękami, w interwale oktawy, natomiast na "Queen" oraz w większości wersji koncertowych Mercury grał wstęp tylko jedną ręką). Wersja z "Queen II" kończy się odśpiewanym przez chórek fragmentem popularnej brytyjskiej piosenki z 1907, „I Do Like to Be Beside the Seaside”.
Fragment „Seven Seas of Rhye” pojawił się w piosence „It's a Beautiful Day (Reprise)” z albumu "Made in Heaven" (1995), a nazwy "Seven Seas" oraz "Rhye" są wspomniane w „Lily of the Valley” z "Sheer Heart Attack" (1974) ("Messenger from Seven Seas has flown/To tell the king of Rhye he’s lost his throne").
Wersję na żywo utworu umieszczono na: "Live at the Rainbow" (1974), "A Night at the Odeon" (1975), "Live at Wembley ’86" (1992) oraz "" (1986).

</doc>
<doc id="1249898" url="https://pl.wikipedia.org/wiki?curid=1249898" title="Okręg wyborczy Cleveland and Whitby">
Okręg wyborczy Cleveland and Whitby

Okręg wyborczy Cleveland and Whitby powstał w 1974 r. i wysyłał do brytyjskiej Izby Gmin jednego deputowanego. Okręg obejmował dystrykty miejskie Guisborough, Loftus, Saltburn and Marske by the Sea, Skelton and Brotton, Whitby, a także dystrykt wiejski Whitby. Okręg został zniesiony w 1983 r.

</doc>
<doc id="1249902" url="https://pl.wikipedia.org/wiki?curid=1249902" title="Jinzō Toriumi">
Jinzō Toriumi

 – japoński powieściopisarz i scenarzysta, który zaczął karierę podczas „rewolucyjnej ery” japońskiej animacji.
Życiorys.
Toriumi urodził się w Takikawa na Hokkaido. Zaczął od pisania scenariusza dla filmów animowanych wytwórni Mushi Productions o Mighty Atom (Astro Boy) w 1964 r. W następnych latach poświęcił się pełnoetatowej pracy dla telewizji w Tatsunoko Production. Pisał scenariusze: Armored Trooper VOTOMS, Yoroiden Samurai Troopers (Ronin Warriors), Mister Ajikko.
Toriumi napisał też nowe wersje książkowe: Gatchaman, Shin Heiyōden i Dororo, a także podręcznik pt. Anime Scenario Nyūmon („Wstęp do pisania scenariuszy filmów animowanych”).
18 stycznia 2008 r. Toriumi zmarł w szpitalu w Tokio w wieku 78 lat na raka wątrobowokomórkowego.

</doc>
<doc id="1249907" url="https://pl.wikipedia.org/wiki?curid=1249907" title="Europass (piłka)">
Europass (piłka)

 
Europass – oficjalna piłka Mistrzostw Europy w Piłce Nożnej 2008, wyprodukowana przez firmę Adidas i zaprezentowana oficjalnie podczas ceremonii losowania grup 2 grudnia 2007, w Lozannie. Tak jak jej poprzednik, piłka Teamgeist, składa się z 14 klejonych w wysokiej temperaturze paneli.
Utrzymana jest w kolorystyce szaro-czarnej. Pokryta jest powłoką PSC zwaną "Gęsią skórką" która ma za zadanie poprawiać kontakt z butem zawodnika w każdych warunkach pogodowych, oraz ma ułatwić jej wyłapanie bramkarzom. 
Na powierzchni piłki umieszczono flagi gospodarzy – Austrii i Szwajcarii, w formie znaków wodnych. W finale Mistrzostw Europy w piłce nożnej 2008 posługiwano się jej modyfikacją – piłką Europass Gloria. Jej następca na Euro 2012 to Tango 12.

</doc>
<doc id="1249909" url="https://pl.wikipedia.org/wiki?curid=1249909" title="Beyşehir (jezioro)">
Beyşehir (jezioro)

Beyşehir (tur. "Beyşehir Gölü") - największe słodkowodne jezioro w południowo-zachodniej Turcji, na Wyżynie Anatolijskiej. Położone jest na wysokości 1116 m n.p.m., o powierzchni 650 km².
Na jeziorze znajdują się 24 wysepki, siedliska ptaków wodnych oraz park narodowy.
W pobliżu znajduje się miasto Beyşehir.

</doc>
<doc id="1249911" url="https://pl.wikipedia.org/wiki?curid=1249911" title="KF Besa Peć">
KF Besa Peć

Klubi Futbollistik Besa Pejë – kosowski klub piłkarski z siedzibą w mieście Peć. Obecnie występuje w Liga e Dytë.
Historia.
Klub powstał w 1923 roku jako Behari Peć. Następnie kilkukrotnie zmieniał nazwy, aż w 1991 dwa inne kluby z miasta połączyły się w jeden zespół KF Besa Peć.
W sezonach 1961/1962, 1965/1966, 1977/1978 i 1988/1989 zostawał mistrzem prowincjalnej ligi Kosowa. W latach 1991–1992 i 1993–1997 występował w Niezależnej Lidze Kosowa.
Narastający konflikt etniczny doprowadził ostatecznie do wybuchu wojny domowej w Kosowie w latach 1998–1999. W rezultacie bombardowania Kosowo znalazło się pod tymczasowym zarządem ONZ. Kosowskie kluby wycofały się z mistrzostw Jugosławii i od sezonu 1999/2000 najlepsze zespoły występowały w Superlidze Kosowa. Besa startowała w Superlidze i zajęła siódme miejsce. W sezonach 2004/2005, 2005/2006 i 2006/2007 klub zostawał mistrzem kraju. Przez następne lata zajmował miejsca od 2 do 5. W sezonie 2016/2017 zajął szóste miejsce w lidze i wygrał Puchar Kosowa, ale nie otrzymał licencji na rozgrywki UEFA. Rok później był jedenasty i spadł do Liga e Parë. W drugiej lidze spędził dwa lata – w sezonie 2019/2020 przed zawieszeniem rozgrywek zajmował pierwsze miejsce i wrócił do Superligi. W następnym sezonie 2020/2021 na siedem kolejek przed końcem został zdegradowany do niższej ligi.
Sezony.
Opracowano na podstawie:
Obecny skład.
"Stan na 19 września 2020"

</doc>
<doc id="1249912" url="https://pl.wikipedia.org/wiki?curid=1249912" title="Misja Buddyjska – Trzy Schronienia w Polsce">
Misja Buddyjska – Trzy Schronienia w Polsce

Misja Buddyjska – Trzy Schronienia w Polsce – buddyjski związek wyznaniowy powstały w Polsce w sierpniu 1992 roku. 22 czerwca 1995 roku formalnie został zarejestrowany w Rejestrze Kościołów i Związków Wyznaniowych w dziale A pod pozycją 97.
Misja powstała staraniem osób, które od lat siedemdziesiątych prowadziły religijną działalność buddyjską w Polsce i mających doświadczenie praktykowania Dharmy w tradycyjnych klasztorach buddyjskich w Azji.
Misja Buddyjska jest też członkiem Europejskiej Unii Buddyjskiej i zorganizowała trwający tydzień coroczny kongres EUB w Szczecinie we wrześniu 2005 roku.
W 2008 roku Misja Buddyjska zrzeszała 2560 wiernych w całej Polsce, w tym również emigrantów z Azji; są wśród nich Wietnamczycy, Mongołowie, Japończycy. W 2011 roku misja posiadała 27 ośrodków oficjalnie zarejestrowanych oraz kilka niezarejestrowanych m.in. w Szczecinie, Katowicach, Kazimierzu Dolnym, Lublinie, Poznaniu, Radomiu, Ścieniawie Małej, Toruniu, Warszawie, Wólce Kosowskiej i we Wrocławiu. Z każdym rokiem wzrasta liczba ośrodków Misji w oparciu o rosnącą liczbę wiernych i osoby zdolne do prowadzenia ośrodków. Ośrodki te reprezentują różne tradycje buddyjskie, takie jak tybetańskie szkoły ningma, kagju, sakya oraz japońskie szkoły sōtō zen, rinzai zen i jōdo-shinshū.
Główna siedziba Misji Buddyjskiej w Polsce mieści się w Szczecinie. Głównym Opatem Misji jest Czcigodny Daiko Kanzen Osho (Jeremi Szczęsny Maślankowski).
Misja Buddyjska koncentruje się na przekazie do Polski tradycyjnej Dharmy Buddhy, wolnej od nieautoryzowanych zmian. Cel ten jest realizowany m.in. przez zapraszanie z Azji do Polski i wspomaganie nauczycieli Dharmy mających pełne i autentyczne wykształcenie religijne. Są to m.in. J.Ś. Gyalwang Drukpa, J.Ś. Gangteng Tulku Rinpocze Rikdzin Kündzang Pema Namgjal, J.E. Dzogczen Rinpocze, Khandro Rinpocze, Lama Jampa Thaye, rōshi Shōdō Harada, rōshi Kōshō Murakami, rōshi Bunryo Yamada oraz inni ważni nauczyciele.
Oprócz zapraszanych nauczycieli z krajów buddyjskich w Misji Buddyjskiej w Polsce działają polscy nauczyciele buddyjscy, którzy otrzymali tradycyjną edukację buddyjską.
Publikacje.
Organizacja wydała do tej pory dwie większe publikacje:
Poszczególne ośrodki Misji Buddyjskiej wydają również swoje własne publikacje i książki, m.in. Instytut Marpy, świątynia Horakuji czy Sangha Jodo Shinhsu.
Osoby związane z Misją Buddyjską tworzą serwis "mahajana.net", w którym nieodpłatnie udostępniane są teksty z różnych tradycji buddyjskich, przybliżające polskim czytelnikom Dharmę Buddhy.

</doc>
<doc id="1249915" url="https://pl.wikipedia.org/wiki?curid=1249915" title="Anders Johansson (strongman)">
Anders Johansson (strongman)

Anders Johansson, pseudonim Szalony Naukowiec (ur. 4 grudnia 1975, Klabböle) – szwedzki trójboista siłowy i strongman.
Jeden z najlepszych szwedzkich siłaczy. w latach 2006, 2007 i 2008.
Życiorys.
Anders Johansson rozpoczął treningi siłowe w 1991 r. W latach 1994 - 1998 startował w trójbóju siłowym. Od 1999 r. występuje jako siłacz. Uczestniczył w Mistrzostwach Szwecji Strongman 1999, jednak nie zakwalifikował się do finału. Jest zrzeszony w federacji IFSA.
Wziął udział w Mistrzostwach Świata IFSA Strongman 2006, jednak nie zakwalifikował się do finału.
Uzyskał wykształcenie w zawodzie inżyniera chemika. Rodzina: żona Zofia, dzieci: Kasandra i Sebastian. Mieszka w Sundsvall.
Wymiary:
Rekordy życiowe: 

</doc>
<doc id="1249916" url="https://pl.wikipedia.org/wiki?curid=1249916" title="Herfølge BK">
Herfølge BK

Herfølge Boldklub, duński klub piłkarski z siedzibą w dzielnicy Herfølge miasta Køge na Zelandii.

</doc>
<doc id="1249917" url="https://pl.wikipedia.org/wiki?curid=1249917" title="Herfølge Boldklub">
Herfølge Boldklub



</doc>
<doc id="1249918" url="https://pl.wikipedia.org/wiki?curid=1249918" title="Józef Roskwitalski">
Józef Roskwitalski

Józef Roskwitalski (ur. 24 kwietnia 1893, zm. 20 października 1939) – polski duchowny katolicki, Sługa Boży Kościoła katolickiego, ksiądz, pedagog, rektor Wyższego Seminarium Duchownego w Pelplinie. 
Życiorys.
Urodził się Dąbrówce (powiat Starogard Gdański), do gimnazjum uczęszczał w Brodnicy. Po złożeniu egzaminu dojrzałości w 1912 studiował w Seminarium Duchownym w Pelplinie. Święcenia kapłańskie otrzymał w 1916, następnie pracował jako wikariusz w Starogardzie Gdańskim. Od 1920 uczył religii i propedeutyki filozofii w gimnazjach grudziądzkich. Ogłosił drukiem m.in. "Szkoła twórcza w nauce religii" (Grudziądz 1932). W 1933 uzyskał doktorat z teologii na Uniwersytecie Jana Kazimierza we Lwowie. 
W 1935 r. został powołany na stanowisko rektora Wyższego Seminarium Duchownego w Pelplinie. Prowadził wykłady z pedagogiki, katechetyki i teologii pastoralnej. W 1936 biskup Stanisław Wojciech Okoniewski mianował go kanonikiem i cenzorem wydawnictw religijnych. Aresztowany 20 października 1939 przez Niemców jeszcze tego samego dnia zamordowany na terenie koszar w Tczewie, wraz z innymi duchownymi Pelplina. 
Miejsce kaźni zostało ustalone dopiero 29 października 1945. Zwłoki pomordowanych ekshumowano i złożono we wspólnej mogile (15 listopada 1945) na cmentarzu w Pelplinie.Jest jednym z 122 Sług Bożych wobec których 17 września 2003 roku rozpoczął się, proces beatyfikacyjny drugiej grupy męczenników z okresu II wojny światowej.

</doc>
<doc id="1249920" url="https://pl.wikipedia.org/wiki?curid=1249920" title="Mohamed Warsame Ali">
Mohamed Warsame Ali

Mohamed Warsame Ali „Kiimiko”, właśc. Maxamed Warsame Cali „Kiimiko” (ur. 1937, zm. 2019), somalijski polityk i dyplomata.
Od czasu ogłoszenia przez Somalię niepodległości w 1960, zajmował wiele różnych stanowisk w służbach dyplomatycznych i administracyjnych. W latach 1980-1981 był ambasadorem Somalii w Stanach Zjednoczonych. Pełnił funkcję ministra handlu w rządzie premiera Somalii Alego Khalifa Galaida. Zajmował stanowisko ministra robót publicznych w rządzie premiera Hassina Abshira Faraha. Był również ministrem sportu i młodzieży w gabinecie premiera Alego Mohammeda Ghediego.
14 sierpnia 2006 został wybrany, przez przedstawicieli regionów Mudug i Galgaduud, prezydentem nowo powstałego nieuznawanego państwa Galmudug. W 2009 został zastąpiony na stanowisku prezydenta przez Mohameda Ahmeda Alina.

</doc>
<doc id="1249921" url="https://pl.wikipedia.org/wiki?curid=1249921" title="Stanisław Bądzyński">
Stanisław Bądzyński

Stanisław Ludwik Filip Bądzyński (ur. 30 kwietnia 1862 w Czekanowie, zm. 9 lutego 1929 w Warszawie) – polski chemik i fizjolog. Jeden z założycieli Polskiego Towarzystwa Chemicznego.
Pochodził ze starej szlacheckiej rodziny herbu Junosza osiadłej na Podlasiu. Ze srebrnym medalem ukończył następnie rosyjskie gimnazjum w Siedlcach, po czym rozpoczął studia na Wydziale Matematyczno-Przyrodniczym w Cesarskim Uniwersytecie Warszawskim w 1883 wyjechał do Lwowa tutaj zainteresował się chemia organiczną, którą studiował pod kierunkiem Bronisława Radziszewskiego. W 1885 wyjechał na dalsze studia do Berna, gdzie w listopadzie 1887 obronił doktorat. Po doktoracie pozostał w Bernie. Najpierw otrzymał posadę asystenta w kantonalnym Zakładzie Badania Środków Żywności, gdzie zajmował się składem chemicznym masła i mleka a następnie pracował w miejscowym szpitalu. W 1892 przeniósł się do Zurychu gdzie podjął pracę asystenta profesora Hermanna Eichhorsta w klinice chorób wewnętrznych stąd przeniósł się do Lipska. W 1895 obronił doktorat z medycyny na Uniwersytecie w Heidelbergu. W kwietniu 1897 roku przyjechał do Krakowa do przyjazdu nakłonił go Odo Bujwid pozostał tutaj przez 2 lata, ożenił się w tym czasie z Zofią Lubomęską, córką Władysława Ruperta Lubomęskiego profesora Studium Rolniczego na Uniwersytecie Jagiellońskim. W tym małżeństwie urodziło się później czworo dzieci – dwie córki i dwóch synów.
Profesor higieny na Uniwersytecie we Lwowie (1899–1906), następnie profesor chemii lekarskiej na tejże uczelni (1906–1919). Był członkiem Ligi Narodowej od 1907 roku. W czasie obrony Lwowa przed Ukraińcami w listopadzie 1918 roku był członkiem Komitetu Bezpieczeństwa i Obrony Dobra Publicznego (który pełnił funkcje lokalnego rządu, składał się z kilku resortów i sprawował władzę w części miasta kontrolowanej przez Polaków). O Lwów najstarszy syn Bądzyńskiego Stefan jako uczeń gimnazjum. W 1920 Stefan brał udział w wojnie z najazdem bolszewickim. Zginął na Wołyniu odznaczony Krzyżem Walecznych oraz Virtuti Militari. Stanisław Bądzyński był wtedy już od roku profesorem Uniwersytetu Warszawskiego, gdzie przeniósł się w 1919 i podjął pracę na w charakterze profesora chemii fizjologicznej (1919–1927). Kierował Katedrą i Zakładem Chemii Fizjologicznej na Wydziale Lekarskim. Zmożony przewlekłą chorobą wycofał się w 1927 roku z czynnego życia uniwersyteckiego. Pochowany został na cmentarzu Powązkowskim w Warszawie (kwatera 109-1-19).
W 1932 pośmiertnie odznaczony Krzyżem Komandorskim Orderu Odrodzenia Polski (31 grudnia 1932)
Współorganizator Akademii Nauk Lekarskich w Warszawie (1920). Badacz pośredniej przemiany białek i cholesterolu.
Członek PAU od 1909, od 1918 członek korespondent; od 1920 członek rzeczywisty TNW, od 1929 członek zwyczajny.

</doc>
<doc id="1249922" url="https://pl.wikipedia.org/wiki?curid=1249922" title="Klimat Cup">
Klimat Cup

Klimat Cup – zaproszeniowy turniej snookerowy, drugi po Warsaw Snooker Tour z serii zaplanowanych w Polsce. Miejscem rozgrywek jest Klub Klimat w bielskim centrum handlowym Galeria Sfera. Po raz pierwszy "Klimat Cup" odbył się w dniach 7–9 marca 2008 r. Druga edycja trwała w dniach 27 lutego – 2 marca 2009 r.
Klimat Cup 2008.
Grupa A
Wyniki grupy A:
1. Kolejka
2. Kolejka
3. Kolejka
Grupa B
Wyniki grupy B
1. Kolejka
2. Kolejka
3. Kolejka
Do fazy play-off dostali się Marek Zubrzycki i Rafał Jewtuch z grupy A, z grupy B Krzysztof Wróbel oraz Krzysztof Kubas.
W półfinale wygrał Krzysztof Kubas z Markiem Zubrzyckim 4:1 oraz Rafał Jewtuch z Krzysztofem Wróblem 4:1
W finale zwyciężył Rafał Jewtuch pokonując bielszczanina Krzysztofa Kubasa 5:2.
Klimat Cup 2009.
Grupa A
Wyniki
Grupa B
Wyniki
Grupa C
Wyniki
Grupa D
Wyniki
Faza pucharowa

</doc>
<doc id="1249926" url="https://pl.wikipedia.org/wiki?curid=1249926" title="Marie Dressler">
Marie Dressler

Marie Dressler (właśc. Leila Marie Koerber; ur. 9 listopada 1868 w Cobourg, zm. 28 lipca 1934 w Santa Barbara) − kanadyjsko-amerykańska aktorka filmowa i teatralna, laureatka Oscara za pierwszoplanową kreację w komediodramacie "Min i Bill" (1930). W 1932 była ponownie nominowana za pierwszoplanową rolę w filmie "Emma" (1932). Dressler była najbardziej dochodową aktorką w czasie wielkiego kryzysu.
Życiorys.
Urodziła się w Cobourgu jako córka Alexandra Rudolpha Koerbera (z pochodzenia Austriaka) i Anny Henderson. Karierę na Broadwayu rozpoczęła w 1892. Grywała przede wszystkim w wodewilach. W 1914 wystąpiła w niemym filmie "Zabawny romans Charliego i Loloty" u boku Charliego Chaplina. W późniejszych latach wystąpiła również w dwóch kontynuacjach filmu. W międzyczasie Dressler aktywnie brała udział w organizacjach aktorskich. W 1930 wystąpiła w filmie "Min i Bill" u boku Wallace’a Beery’ego. On wcielił się w postać rybaka, ona karczmarki. Dressler za rolę w filmie otrzymała Oscara dla najlepszej aktorki pierwszoplanowej. Rok później była ponownie do nagrody nominowana tym razem za rolę w filmie "Emma", gdzie Marie partnerowała Myrna Loy. Ostatnim filmem Marie był obraz "Christopher Bean" z 1933. Marie zmarła rok później na zawał serca. Została pochowana na Forest Lawn Memorial Park Cemetery w Glendale w stanie Kalifornia. 
Aktorka posiada własną gwiazdę na Hollywood Walk of Fame przy 1731 Vine Street.

</doc>
<doc id="1249931" url="https://pl.wikipedia.org/wiki?curid=1249931" title="Formuladeildin (2007) - wyniki spotkań">
Formuladeildin (2007) - wyniki spotkań

W roku 2007 odbyło się 27 kolejek Formuladeildin. Brało w nich udział 10 klubów z dziewięciu różnych miejscowości na Wyspach Owczych.
Zobacz też.
Formuladeildin - sezon 2007

</doc>
<doc id="1249934" url="https://pl.wikipedia.org/wiki?curid=1249934" title="Birra Peja">
Birra Peja

Birra Pejë (alb. Browar Pejë) – największy działający obecnie browar w Kosowie. Zbudowano go w latach 1968-1971 (Pećka Pivara), na powierzchni 24 ha. Początkowo produkcja sięgała 300 tys. hl piwa rocznie, obecnie 900 tys. hl rocznie. W latach 1971-2006 browar stanowił własność państwową, w lipcu 2006 r. został sprywatyzowany. W 2006 45% piwa produkowanego w Kosowie pochodziło z Peje. W 2009 zainwestowano w rozbudowę przedsiębiorstwa ponad 20 mln euro.
W 1999 r. browar został zdewastowany przez wycofujące się z Kosowa oddziały serbskie. Do browaru powróciła grupa Albańczyków, którzy kiedyś w nim pracowali, razem z byłym dyrektorem ds. produkcji Rexhepem Krasniqim, którym udało się wyremontować zakład i wznowić produkcję. Już pod koniec 1999 w browarze znalazło zatrudnienie 450 osób. Obecny stan zatrudnienia to 612 osób, z czego 349 na pełnym etacie. 
Woda do produkcji piwa pochodzi ze źródeł rzeki Biały Drin.
Głównym produktem oferowanym przez browar jest piwo Peja Pilsner, pasteryzowane, o zawartości alkoholu 4%. W ofercie jest ono dostępne w butelkach 0,33 l, 0,5 l, a także w butelkach PET o pojemności 2 l.
W kompleksie budynków browaru znajduje się także zakład produkcji słodu i spirytusu rektyfikowanego, a także sklep przyzakładowy. Produkty z Peje są także dostępne w Albanii, Bośni, Czarnogórze, Słowenii, Szwajcarii i Wielkiej Brytanii.
Browar jest głównym sponsorem klubu piłkarskiego Besa Peje.

</doc>
<doc id="1249936" url="https://pl.wikipedia.org/wiki?curid=1249936" title="Metoda losowania próby">
Metoda losowania próby



</doc>
<doc id="1249937" url="https://pl.wikipedia.org/wiki?curid=1249937" title="Stos Volty">
Stos Volty



</doc>
<doc id="1249942" url="https://pl.wikipedia.org/wiki?curid=1249942" title="Vilius Petrauskas">
Vilius Petrauskas

Vilius Petrauskas (ur. 21 stycznia 1974) – litewski strongman.
Jeden z najlepszych litewskich siłaczy. w roku 2003.
Życiorys.
Vilius Petrauskas jest na Litwie czwartym, najlepszym siłaczem. Mieszka w mieście Poniewież.
Wymiary:
Rekordy życiowe:

</doc>
<doc id="1249943" url="https://pl.wikipedia.org/wiki?curid=1249943" title="Irene Dunne">
Irene Dunne

Irene Marie Dunn (ur. 20 grudnia 1898 w Louisville, zm. 4 września 1990 w Los Angeles) − amerykańska aktorka, pięciokrotnie nominowana do Oscara. Odznaczona papieskim Krzyżem Laterańskim za przykładne życie i zasługi dla Kościoła Katolickiego.

</doc>
<doc id="1249946" url="https://pl.wikipedia.org/wiki?curid=1249946" title="Jimmy Conrad">
Jimmy Conrad

James Paul Conrad (ur. 12 lutego 1977 w Arcadii) – amerykański piłkarz występujący na pozycji obrońcy w Chivas USA. W roku 2000 przez krótki czas był piłkarzem Lecha Poznań. Był w kadrze USA podczas Mundialu 2006.

</doc>
<doc id="1249948" url="https://pl.wikipedia.org/wiki?curid=1249948" title="Pedicularis exaltata">
Pedicularis exaltata



</doc>
<doc id="1249949" url="https://pl.wikipedia.org/wiki?curid=1249949" title="Deep Hans">
Deep Hans

Deep Hans – trzeci album studyjny polskiej grupy muzycznej Pięć Dwa Dębiec. Wydawnictwo ukazało się 6 lutego 2008 roku nakładem samego zespołu w formie digital download. Materiał powstał po powrocie do składu rapera i producenta muzycznego Deepa, który był także autorem większości muzyki na albumie. Do sprzedaży trafiło również 520 ręcznie numerowanych płyt. Płyta o numerze "052" została przekazana na aukcję charytatywną. Natomiast zyski ze sprzedaży pozostałych nośników zostały wykorzystane na realizację kolejnego albumu Pięć Dwa Dębiec pt. "T.R.I.P." (2009).
Pochodząca z albumu piosenka "Gniew" znalazła się na 27. miejscu listy 120 najważniejszych polskich utworów hip-hopowych według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="1249955" url="https://pl.wikipedia.org/wiki?curid=1249955" title="Koziatyń">
Koziatyń



</doc>
<doc id="1249956" url="https://pl.wikipedia.org/wiki?curid=1249956" title="Ben Olsen">
Ben Olsen

Benjamin Robert „Ben” Olsen (ur. 3 maja 1977 w Harrisburgu) – amerykański piłkarz występujący na pozycji pomocnika.
W latach 1995–1997 występował w Virginia Cavaliers. Następnie trafił do D.C. United, gdzie do roku 2009 rozegrał 221 ligowych spotkań. W sezonie 2000/2001 przebywał na wypożyczeniu w angielskim Nottingham Forest.

</doc>
<doc id="1249957" url="https://pl.wikipedia.org/wiki?curid=1249957" title="Herman Goldstine">
Herman Goldstine



</doc>
<doc id="1249960" url="https://pl.wikipedia.org/wiki?curid=1249960" title="Lynn Fontanne">
Lynn Fontanne

Lillie Louise Fontanne (urodzona 6 grudnia 1887 roku w Woodford, zmarła 30 lipca 1983 roku w Genesee Depot) − brytyjska aktorka, nominowana do Oscara za rolę w filmie "The Guardsman".

</doc>
<doc id="1249961" url="https://pl.wikipedia.org/wiki?curid=1249961" title="Mark Felix">
Mark Felix

Mark Felix (ur. 17 kwietnia 1966) – angielski kulturysta i strongman, z pochodzenia Grenadyjczyk.
Obecnie jeden z najlepszych brytyjskich siłaczy. w latach 2006 i 2007.
Życiorys.
Mark Felix urodził się na karaibskiej Grenadzie, jako Mark Trevor Felix. W 1998 przeprowadził się do Anglii.
Treningi w sportach siłowych rozpoczął w 1992. Początkowo zajmował się kulturystyką. Zadebiutował jako strongman w 2002. Jest jednym z bardzo nielicznych, czarnoskórych siłaczy. Jego "znakiem firmowym" na zawodach jest kilt. Jest jednym z najlepszych w świecie zawodników, w konkurencji Martwy ciąg.
Mark Felix wziął udział siedmiokrotnie w indywidualnych Mistrzostwach Świata Strongman, w latach 2004, 2005 (IFSA), 2006, 2007, 2008, 2009 i 2010. W Mistrzostwach Świata Strongman 2004, Mistrzostwach Świata Strongman 2008, Mistrzostwach Świata Strongman 2009 i Mistrzostwach Świata Strongman 2010 nie zakwalifikował się do finałów. Najwyższą lokatą, którą zdobył, jest 4. miejsce na Mistrzostwach Świata Strongman 2006 w Chinach.
Uczestniczył dwukrotnie w elitarnych i bardzo ciężkich zawodach Fortissimus, w latach 2008 i 2009. W 2011 wziął udział w elitarnych zawodach Arnold Strongman Classic.
Rodzina: żona Denny i trzech synów (Felden, Journey i Medley). Poza sezonem prowadzi firmę zajmującą się tynkami.
Mieszka w Blackburn.
Wymiary
Rekordy życiowe

</doc>
<doc id="1249962" url="https://pl.wikipedia.org/wiki?curid=1249962" title="Mert Rich">
Mert Rich

Merton Rich – amerykański producent, scenarzysta oraz aktor filmowy i telewizyjny. Dwukrotny laureat nagrody Emmy.

</doc>
<doc id="1249964" url="https://pl.wikipedia.org/wiki?curid=1249964" title="Dendroica palmarum">
Dendroica palmarum



</doc>
<doc id="1249965" url="https://pl.wikipedia.org/wiki?curid=1249965" title="Jibrell Ali Salad">
Jibrell Ali Salad

Jibrell Ali Salad (ur. 1939 w Laasqoray, Somalia), somalijski polityk, od 2007 prezydent nieuznawanego państwa Maakhir w Somalii.
Kariera wojskowa.
Jibrell Ali Salad w latach 1952–1957 studiował w " Ahmed Gurey School" w mieście Hargejsa. W 1958 wstąpił do armii i służył w somalijskich oddziałach armii brytyjskiej. Po uzyskaniu przez Somalię niepodległości od Wielkiej Brytanii i Włoch w 1960, został oficerem w tworzącej się Somalijskiej Armii Narodowej. Cztery lata później, Jibrell walczył przeciw Etiopii w przygranicznych potyczkach, spowodowanych sporami granicznymi między dwoma krajami.
W latach 1971–1976 studiował artylerię i obronę przeciwrakietową w ZSRR w sowieckiej akademii wojskowej. W czasie kolejnej wojny Somalii z Etiopią, o prowincję Ogaden w 1977, Jibrell został ranny w wyniku czego otrzymał medal i został awansowany do stopnia pułkownika. W 2000 ukończył prawo na Uniwersytecie w Hargejsie.
Kariera polityczna.
1 lipca 2007 Jibrell Ali Salad został ogłoszony przywódcą nowo powstałego państwa Maakhir, które objęło zasięgiem część somalijskiego dystryktu Saanag i Bari.

</doc>
<doc id="1249966" url="https://pl.wikipedia.org/wiki?curid=1249966" title="Monospitowo">
Monospitowo

Monospitowo mac. Моноспитово - wieś w gminie Bosiłowo w Macedonii Północnej. 25 czerwca 1956 urodził się tam Boris Trajkowski, polityk macedoński, były prezydent kraju.

</doc>
<doc id="1249967" url="https://pl.wikipedia.org/wiki?curid=1249967" title="Eric Boe">
Eric Boe

Eric Allen Boe (ur. 1 października 1964 w Miami) – amerykański astronauta, pilot wojskowy, inżynier, pułkownik United States Air Force.

</doc>
<doc id="1249968" url="https://pl.wikipedia.org/wiki?curid=1249968" title="Monospitovo">
Monospitovo



</doc>
<doc id="1249969" url="https://pl.wikipedia.org/wiki?curid=1249969" title="Mistrzostwa Polski Seniorów w Lekkoatletyce 1997">
Mistrzostwa Polski Seniorów w Lekkoatletyce 1997

73. Mistrzostwa Polski Seniorów w Lekkoatletyce – zawody sportowe, które rozgrywane były w Bydgoszczy na stadionie Zawiszy w dniach 20–22 czerwca 1997 roku.
Biegi przełajowe.
69. mistrzostwa Polski w biegach przełajowych rozegrano 16 marca w Strzelcach Krajeńskich. Kobiety rywalizowały na dystansie 5 km, a mężczyźni na 5 km i na 12 km.
Maraton.
Maratończycy (mężczyźni i kobiety) rywalizowali 27 kwietnia we Wrocławiu.
Chód na 5000 m kobiet.
Mistrzostwa w chodzie na 5000 metrów (na bieżni) kobiet rozegrano 7 czerwca w Katowicach.
Wieloboje.
Mistrzostwa w dziesięcioboju mężczyzn i siedmioboju kobiet zostały rozegrane 30 i 31 sierpnia w Poznaniu.
Półmaraton.
Mistrzostwa Polski w półmaratonie rozegrano 30 sierpnia w Brzeszczach.
Chód na 50 km mężczyzn.
Zawody mistrzowskie w chodzie na 50 kilometrów mężczyzn rozegrano 21 września w Gdyni.
Bieg na 100 km mężczyzn.
Mistrzostwa w biegu na 100 kilometrów mężczyzn zostały rozegrane 12 października w Kaliszu.

</doc>
<doc id="1249971" url="https://pl.wikipedia.org/wiki?curid=1249971" title="Andrea Gasbarroni">
Andrea Gasbarroni

Andrea Gasbarroni (ur. 6 sierpnia 1981 w Turynie) – włoski piłkarz występujący najczęściej na pozycji ofensywnego pomocnika.
Kariera klubowa.
Andrea Gasbarroni piłkarską karierę rozpoczął w primaverze Juventusu. W 2001 został wypożyczony do Varese, w barwach którego wystąpił w 27 spotkaniach i zajął szóste miejsce w rozgrywkach Serie C1. Następnie Włoch został wypożyczony do Sampdorii, a później został zawodnikiem US Palermo. Z ekipą Sampdorii piłkarz awansował z Serie B do Serie A, a to samo osiągnięcie powtórzył z drużyną Palermo już w kolejnym sezonie. Dla Sampdorii Gasbarroni rozegrał łącznie 60 meczów i strzelił siedem goli, natomiast dla Palermo zanotował 48 występów i sześć trafień. Jako zawodnik „Dorii” Włoch zadebiutował w Pucharze UEFA.
Latem 2006 Gasbarroni za półtora miliona euro przeniósł się do Parmy. W pierwszym sezonie występów w zespole „Gialloblu” Włoch zagrał w 29 pojedynkach i strzelił w nich sześć goli, a kolejne rozgrywki także rozpoczął jako podstawowy zawodnik tej włoskiej drużyny.
Latem 2008 Gasbarroni odszedł do Genoi, w którym ligowy debiut zanotował 31 sierpnia w przegranym 0:1 spotkaniu z Catanią. W rundzie jesiennej sezonu 2008/2009 włoski piłkarz rozegrał jednak tylko dziesięć meczów, w tym sześć w wyjściowym składzie. W linii pomocy Genoi najczęściej grali Marco Rossi, Ivan Jurić, Thiago Motta oraz Omar Milanetto.
2 lutego 2009 na zasadzie współwłasności Gasbarroni został wypożyczony do Torino FC. Zanotował dla niego dziewięć ligowych występów i został w nich ukarany dwoma żółtymi kartkami. Dwa razy rozpoczynał mecze w podstawowym składzie i siedem razy wchodził z ławki rezerwowych. W kolejnym sezonie był już podstawowym graczem swojego klubu i zagrał w 35 meczach Serie B. Zawodnikiem Torino był do roku 2012. Następnie występował w drużynach Monza, Giana Erminio, Pinerolo oraz Bra.
Kariera reprezentacyjna.
Gasbarroni ma za sobą występy w młodzieżowych reprezentacjach Włoch. Najwięcej meczów rozegrał dla drużyny do lat 21, dla której w latach 2002–2004 zaliczył jedenaście występów i zdobył dwie bramki. W 2004 Gasbarroni wystąpił na Igrzyskach Olimpijskich w Atenach, na których Włosi zdobyli brązowy medal pokonując w spotkaniu o trzecie miejsce Irak.

</doc>
<doc id="1249972" url="https://pl.wikipedia.org/wiki?curid=1249972" title="Josh Wolff">
Josh Wolff

Joshua David „Josh” Wolff (ur. 25 lutego 1977 r. w Stone Mountain) – były amerykański piłkarz występujący na pozycji napastnik. Obecnie asystent trenera w D.C. United.

</doc>
<doc id="1249976" url="https://pl.wikipedia.org/wiki?curid=1249976" title="May Robson">
May Robson

May Robson, właśc. Mary Jeanette Robison (ur. 19 kwietnia 1858 w Melbourne, zm. 20 października 1942 w Beverly Hills) – australijska aktorka, nominowana do Oscara za rolę w filmie "Arystokracja podziemi".

</doc>
<doc id="1249977" url="https://pl.wikipedia.org/wiki?curid=1249977" title="Bo Rhap">
Bo Rhap



</doc>
<doc id="1249978" url="https://pl.wikipedia.org/wiki?curid=1249978" title="Eschede">
Eschede

Eschede – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Celle. Do 31 grudnia 2013 gmina, siedziba gminy zbiorowej Eschede.
Historia.
3 czerwca 1998 w Eschede miała miejsce katastrofa kolejowa, w której zginęło 101 osób.
1 stycznia 2014 do gminy przyłączono trzy gminy: Habighorst, Höfer oraz Scharnhorst, które stały się jej dzielnicami.

</doc>
<doc id="1249979" url="https://pl.wikipedia.org/wiki?curid=1249979" title="WINDS (satelita)">
WINDS (satelita)

WINDS (Wideband InterNetworking engineering test and Demonstration Satellite, znany również jako Kizuna) – japoński satelita telekomunikacyjny, wyniesiony na orbitę okołoziemską 23 lutego 2008 za pomocą rakiety nośnej H-IIA z Centrum Lotów Kosmicznych Tanegashima. Jego zadaniem będzie umożliwienie superszybkiego dostępu do Internetu dla japońskich użytkowników prywatnych i biznesowych, za pomocą sygnałów pasma Ka. Ma również pomóc w rozwoju przyszłościowych technologii komunikacyjnych. Jest częścią japońskiego programu i-Space, kierowanego przez JAXA i NICT.
JAXA ogłosiła, że będzie w stanie umożliwić użytkownikom domowym dostęp do Internetu z szybkością 155 Mb/s przy użyciu talerzy satelitarnych o średnicy 45 centymetrów lub nawet z szybkością 1,2 Gb/s przy użyciu anten o średnicy 5 metrów.
Satelita posiada masę startową około 4850 kg, zredukowaną do 2750 kg na orbicie. Rozmiary satelity to 8 m x 3 m x 2 m, a rozpiętość jego paneli słonecznych wynosi 21,5 metra. Ma trójosiową stabilizację, przewidywany czas działania to 5 lat.

</doc>
<doc id="1249981" url="https://pl.wikipedia.org/wiki?curid=1249981" title="Albano">
Albano



</doc>
<doc id="1249982" url="https://pl.wikipedia.org/wiki?curid=1249982" title="Synagoga w Czeskim Cieszynie (ul. Odboje 4)">
Synagoga w Czeskim Cieszynie (ul. Odboje 4)



</doc>
<doc id="1249984" url="https://pl.wikipedia.org/wiki?curid=1249984" title="Bałtyk Koszalin">
Bałtyk Koszalin

Bałtyk Koszalin – klub wielosekcyjny, m.in. piłkarski, lekkoatletyczny, tenisowy z siedzibą w Koszalinie.
Sekcja piłkarska.
Aktualnie w klubie KKPN Bałtyk trenuje około 300 zawodników. Klub posiada 11 zespołów, w tym 1 zespół seniorów. W klubie zatrudnionych jest 11 szkoleniowców. W kategoriach młodzieżowych klub od wielu lat odnosi największe sukcesy w regionie. Wielokrotnie wygrywał w ligach grup młodzieżowych prowadzonych przez KOZPN Koszalin w kategoriach orlików, młodzików i trampkarzy. W rozgrywkach ligi wojewódzkiej juniorów starszych i młodszych należy do czołówki ligi. Obecnie zawodnicy trenujący w KKPN Bałtyk uczęszczają do klas sportowych w czterech szkołach miasta Koszalina. Klasy 4-6 znajdują się w Szkole Podstawowej nr 7, gdzie powstał UKS Bałtyk SP7 Koszalin. Klub współpracuje z Gimnazjum nr 6 gdzie znajdują się klasy sportowe dla trenujących w klubie Bałtyk. Młodzież starsza uczęszcza do klas sportowych w Liceum Ekonomicznym (klasy 1-3). 
KKPN Bałtyk zorganizował wiele imprez sportowo-rekreacyjnych i charytatywnych. Do najgłośniejszych należą:
Klub posiada odznaczenia i nagrody: 
Bałtyk wielokrotnie zajmował również miejsca na podium w międzynarodowych turniejach takich jak Remes Cup, Dobiegniew Cup itd.
Historia.
Koszaliński Klub Sportowy Bałtyk został założony w 1946. W 1950 nastąpiło połączenie z Gwardią i Pocztowcem, które zakończyło się rozpadem fuzji w następnym roku. W 1952 powołano ZS Start, w tym samym roku Start został połączony z Pionierem. W 1955 nazwa klubu brzmiała KS Start/Bałtyk, w styczniu 1957 zmieniono ją na KKS Bałtyk. W 1967 nastąpiło połączenie z Płomieniem. 
W sezonie 1972/73, Bałtyk zajął 15 miejsce w czwartej grupie III ligi. Natomiast w sezonie 1978/79 zajął 14 miejsce w pierwszej grupie III ligi. W latach 1979-1992 klub nie prowadził sekcji piłkarskiej. 
W 1995, dzięki staraniom braci Jana i Zenona Bednarków, przekształcono wznowioną trzy lata wcześniej sekcję piłki nożnej KKS Bałtyk w samodzielny klub pod nazwą KKPN Bałtyk. Zespół seniorów powstał latem 2007 roku, rozpoczynając rozgrywki w klasie A. Pierwszym prezesem klubu został Jan Bednarek, który funkcję tę pełnił do 1997 roku, kiedy został prezesem OZPN w Koszalinie i zrezygnował z przewodzenia KKPN Bałtyk. Wówczas funkcję prezesa objął Zenon Bednarek, który pełni ją do dnia dzisiejszego. 
Wychowankowie.
Dotychczas klub wychował kilku reprezentantów Polski oraz kilku piłkarzy grających w polskiej ekstraklasie. Do najlepszych wychowanków klubu należą: 
Skład na sezon 2020/21.
"Stan na 7 sierpnia 2020"

</doc>
<doc id="1249985" url="https://pl.wikipedia.org/wiki?curid=1249985" title="Leann Hunley">
Leann Hunley

Leann Hunley (ur. 25 lutego 1955 w Forks, w stanie Waszyngton) – amerykańska aktorka telewizyjna, najbardziej znana z dwóch oper mydlanych: NBC "Dni naszego życia" ("Days of Our Lives") jako Anna Fredericks DiMera i ABC "Dynastia" ("Dynasty") w roli Dany Waring Carrington.
Życiorys.
Przyszła na świat w Forks, 120 mil od północno-zachodniego Seattle przy Wybrzeżu Waszyngtonu jako najmłodsza z czworga dzieci kosmetyczki i rybaka. Ukończyła studia na Uniwersytecie Waszyngtońskim w Seattle.
W 1977 została wybrana wicemiss Hawajów i zaraz potem dorabiała jako modelka. Po raz pierwszy pojawiła się na szklanym ekranie w dwóch odcinkach serialu CBS "Hawaii Five-O" (1977, 1978), a następnie w sitcomie NBC "Pomysły szeryfa Lobo" ("The Misadventures of Sheriff Lobo", 1979, 1980). Za rolę Anny Fredericks-DiMera w operze mydlanej NBC "Dni naszego życia" ("Days of Our Lives", 1982-86 i od 21 czerwca 2007) w 1986 roku otrzymała nagrodę Emmy i nominację do nagrody Soap Opera Digest.
Kolejną nominację do nagrody Soap Opera Digest przyniosła jej postać Dany Waring Carrington, lojalnej asystentki Denver-Carrington, żony Adama Carringtona (Gordon Thomson) w operze mydlanej ABC "Dynastia" ("Dynasty", 1986-88). Wystąpiła potem w operze mydlanej Aarona Spellinga "Agencja modelek" ("Models, Inc.", 1994) jako Marcia Carson z udziałem Lindy Gray, Camerona Daddo, Carrie-Anne Moss, Jamesa Wildera i Emmy Samms, serialu "Jezioro marzeń" ("Dawson’s Creek", 1998) w roli Tamary Jacobs, nauczycielki angielskiego w szkole średniej, która wdaje się w burzliwy związek z jednym z jej uczniów (Joshua Jackson) i serialu Warner Bros. "Kochane kłopoty" ("Gilmore Girls", 2005) jako Shira Huntzberger.
Życie prywatne.
Była mężatką z Billem Sheridanem (od 10 maja 1980 do 2001).

</doc>
<doc id="1249987" url="https://pl.wikipedia.org/wiki?curid=1249987" title="Grace Moore">
Grace Moore

Mary Willie Grace Moore (ur. 5 grudnia 1898 w Slabtown, zm. 26 stycznia 1947 w Kopenhadze) − amerykańska aktorka i śpiewaczka operowa nominowana do Oscara za rolę w filmie "Noc miłości". Zginęła w katastrofie lotniczej samolotu DC-3 na lotnisku w Kopenhadze.

</doc>
<doc id="1249989" url="https://pl.wikipedia.org/wiki?curid=1249989" title="Zygmunt Syrokomski">
Zygmunt Syrokomski

Zygmunt Jerzy Syrokomski (ur. 23 lutego 1908 w Warszawie, zm. 10 maja 2010 w Warszawie) – wychowawca młodzieży, pedagog, instruktor harcerski, harcmistrz.
Życiorys.
Jego ojcem był nestor polskiego lotnictwa pułkownik pilot Jerzy Syrokomla-Syrokomski.
Lata licealne.
W latach 1919–1929 był uczniem Gimnazjum im. Króla Władysława IV w Warszawie. W wieku 12 lat został harcerzem w działającej tam 17 Warszawskiej Drużynie Harcerskiej – był w niej zastępowym i przybocznym oraz zdobył pierwszy stopień instruktorski.
Praca zawodowa i służba harcerska przed wojną.
Po maturze przez 3 lata pracował wśród dzieci i młodzieży zamieszkałej w barakach dla bezdomnych na Annopolu i Żoliborzu.
W 1932 rozpoczął studia pedagogiczne na Wydziale Humanistycznym Uniwersytetu Warszawskiego. Pod koniec studiów, ukończonych w 1938, był asystentem profesora Bogdana Nawroczyńskiego i sekretarzem Komisji Egzaminów Państwowych na Nauczycieli Szkół Średnich. Z ramienia Wydziału Oświaty i Kultury Zarządu Miejskiego prowadził wykłady i ćwiczenia z psychologii na Uniwersytecie Powszechnym m. Warszawy (kursy dla pracującej młodzieży).
Jako student był drużynowym 49 WDH im. Gabriela Narutowicza w Szkole Powszechnej przy ul. Kruczej, a następnie kierownikiem Wydziału Ogólnego Komendy Chorągwi Warszawskiej ZHP, szefem kursów podharcmistrzowskich, wizytatorem obozów i kolonii letnich i zimowych chorągwi. W 1936 uzyskał stopień harcmistrza. W 1937 został instruktorem Głównej Kwatery Harcerzy. Z ramienia GK oraz działu zagranicznego Naczelnictwa ZHP zajmował się działalnością edukacyjną wśród polonijnego harcerstwa w Niemczech (w tym na Warmii, Mazurach i Śląsku Opolskim), we Francji, w Belgii i na Łotwie. Prowadził kursy instruktorskie, opiekował się młodzieżą szkół powszechnych i gimnazjów. Był redaktorem dodatku zagranicznego tygodnika dla młodzieży harcerskiej pt. "Na tropie Harcerstwa Polskiego Zagranicą". W ostatnim roku przed wojną przerzucany był do Niemiec nielegalnie, przez zieloną granicę, ponieważ ambasada niemiecka nie chciała wydać mu wizy.
W 1933 ożenił się ze Stefanią Wodzinowską.
W 1939 rozpoczął pracę w Ministerstwie Wyznań Religijnych i Oświecenia Publicznego.
Okupacja.
We wrześniu 1939 walczył w Ochotniczych Robotniczych Batalionach Obrony Warszawy. Za działalność harcerską w Niemczech już od początku okupacji (październik 1939) poszukiwany przez gestapo, ukrywał się w różnych częściach kraju. W 1940 został zastępcą komendanta części lewobrzeżnej Chorągwi Mazowieckiej Szarych Szeregów (kryptonim „Puszcza”). Zagrożony aresztowaniem przeniósł się w październiku 1942 do Krakowa. Był łącznikiem Szarych Szeregów między Warszawą a Krakowem, wykładał na kursach Armii Krajowej.
Okres powojenny.
Po wojnie ponownie zatrudniony w Ministerstwie Oświaty, skąd skierowano go do pracy etatowej w Naczelnictwie ZHP. Pełnił tam funkcje: Szefa Działu Skarbowego, prezesa Centrali Dostaw Harcerskich, komisarza Odbudowy Domu Harcerstwa oraz współorganizatora Centralnej Akcji Szkoleniowej (w Osowcu pod Warszawą).
Poza harcerstwem pełnił też funkcje prezesa Ochotniczej Straży Pożarnej w Jaktorowie oraz pracował w turystyce, najpierw w Biurze Obsługi Turystycznej „Orbis” a następnie w Spółdzielni Turystyczno-Wypoczynkowej „Gromada”, gdzie organizował wycieczki zagraniczne.
Brał udział w Krajowej Naradzie Działaczy Harcerskich w Łodzi w 1956, uznanej za zjazd reaktywujący ZHP po okresie stalinizmu. Następnie pracował w Komendzie Chorągwi Warszawskiej, gdzie organizował akcję letnią i zimową, m.in. był komendantem zgrupowań obozów drużynowych w Karwicy i Barlinku. Od 1965 przez 3 kadencje był sekretarzem Centralnej Komisji Rewizyjnej ZHP. Zasiadał w Komisji Historycznej ZHP w Komisji Opiniującej przyznawanie Krzyża za Zasługi dla ZHP z Rozetą z Mieczami za udział w II wojnie światowej. Był członkiem Kręgu Seniorów Hufca Mokotów, a w 1974–1976 – kierownikiem planowania i dokumentacji Harcerskich Festiwali Kultury Młodzieży Szkolnej w Kielcach.
Działalność poza harcerstwem.
Działał też w Warszawskiej Spółdzielni Mieszkaniowej, gdzie prowadził teatr amatorski na Rakowcu. Był przewodniczącym oraz sekretarzem Zespołu Środowisk Żołnierzy Września. Pisał artykuły w czasopismach kombatanckich i harcerskich.
Wieloletni członek, w latach 1977–1990 prezes, a w 1990–2010 honorowy prezes Zarządu Koła Wychowanków Gimnazjum i Liceum im. Króla Władysława IV.
W 1996 ożenił się z Jadwigą Skibicką.
Syrokomski pochowany został na cmentarzu Powązkowskim (kwatera 32 wprzód, rząd I, grób 36–37).
Odznaczenia.
Odznaczony Krzyżem Komandorskim i Kawalerskim Orderu Odrodzenia Polski, Krzyżem Armii Krajowej, Krzyżem Partyzanckim, Medalem za Warszawę i Złotym Krzyżem „Za Zasługi dla ZHP” z Mieczami.

</doc>
<doc id="1249997" url="https://pl.wikipedia.org/wiki?curid=1249997" title="Blahzay Blahzay">
Blahzay Blahzay

Blahzay Blahzay – amerykański zespół muzyczny wykonujący hip-hop, utworzony w 1985 na Brooklynie w Nowym Jorku przez rapera Outloud i DJ-a P.F. Cuttina.
Przez 10 lat funkcjonowali w podziemnym obiegu nagrań hiphopowych. Pracowali przy produkcji nagrań wielu artystów, DJ P.F. Cuttin’ regularnie nagrywał „mix tapes”, ale głośno stało się o nich dopiero w 1995 r. dzięki singlowi „Danger”, zapowiadającemu pierwszą płytę zespołu. Wcześniej odrzucali wszelkie propozycje podpisania kontraktu z wytwórniami, bowiem jak stwierdzili, były one dla nich niekorzystne. BlahZay BlahZay znani są z surowego podejścia do pracy w studiu, do którego dopuszczają poza sobą jedynie inżyniera dźwięku, znanego ze współpracy z Wu-Tang Clan, Nolana Moffitte’a.

</doc>
<doc id="1249998" url="https://pl.wikipedia.org/wiki?curid=1249998" title="Plinio Corrêa de Oliveira">
Plinio Corrêa de Oliveira

Plinio Corrêa de Oliveira (ur. 13 grudnia 1908 w São Paulo, zm. 3 października 1995 tamże) – brazylijski historyk, pisarz, publicysta, działacz katolicki.
Życiorys.
Rodzina.
Plinio Corrêa de Oliveira, zwany Doktorem Plinio, urodził się w niedzielę 13 grudnia 1908. Jego ojciec, Joao Paulo Corrêa de Oliveira, pochodził z arystokratycznej rodziny plantatorów trzciny cukrowej z Pernambuco. Brat dziadka Plinia João Alfredo Corrêa de Oliveira, który był ostatnim premierem Cesarstwa Brazylii, zniósł niewolnictwo, podpisując wraz z księżniczką Izabelą ustawę zwaną Złotym Prawem 13 maja 1888 r. Natomiast matka, Lucilia Ribeiro dos Santos, pochodziła z rodu należącego do paulistów, założycieli miasta São Paulo, wśród których było wielu bandeirantes. Lucilia Ribeiro dos Santos, matka Plinia, urodziła się 22 kwietnia 1876 r. w Pirassununga w stanie São Paulo, jako druga z piątki dzieci Antonia (1848-1909) i Gabrieli (1852-1934). W 1893 r. jej rodzina przeniosła się do São Paulo, gdzie zamieszkała w dzielnicy Campos Eliseos. Tam w wieku trzydziestu lat Lucilia poznała i poślubiła prawnika Joao Paulo Correę de Oliveira, który przybył do São Paulo ze stanu Pernambuco leżącego na północnym wschodzie Brazylii, prawdopodobnie za radą swego stryja João Alfredo. Podczas oczekiwania narodzin Plinia lekarz prowadzący matki Plinia proponował jej poddanie się aborcji, ponieważ poród niósł ze sobą wysokie ryzyko śmierci jej lub dziecka. Jednak Lucilia odpowiedziła: „Doktorze, takiego pytania nie zadaje się matce! Nie powinno ono nawet przyjść panu do głowy!”.
Edukacja.
Uczęszczał do szkoły średniej w prowadzonym przez Towarzystwo Jezusowe Kolegium św. Ludwika w São Paulo. W 1930 r. odebrał dyplom w zakresie nauk prawniczych i społecznych na Wydziale Prawa Uniwersytetu w São Paulo. W 1928 r. przystąpił do Sodalicji Mariańskiej, szybko stając się jej głównym liderem w całej Brazylii. Będąc już członkiem Sodalicji Mariańskiej w Kolegium św. Ludwika, gdzie pobierał nauki, wstąpił do Sodalicji Mariańskiej Legionu św. Piotra działającej przy parafii św. Cecylii. Sodalicja ta, założona 26 grudnia 1926 r. przez wikariusza parafii ks. Marcondesa Pedrosę, wydawała biuletyn „O Legionário” i zgromadziła liczbę stu członków. Niedługo później założył wraz z grupą młodych członków sodalicji mariańskich Uniwersytecką Akcję Katolicką (AUC) na Wydziale Prawa Uniwersytetu w São Paulo. Przy okazji ceremonii ukończenia studiów zapragnął, by odprawiono mszę świętą wieńczącą, zgodnie z tradycją, ukończenie studiów wyższych nie w przylegającym do budynku uniwersyteckiego kościele św. Franciszka, ale na wewnętrznym dziedzińcu wydziału. Mszę celebrował główny wikariusz diecezji ks. Gastão Liberal Pinto, a kazanie wygłosił o. Leonel Franca SJ. Kiedy 11 grudnia 1930 r. Plinio Corrêa de Oliveira odebrał dyplom z prawa i nauk politycznych, jego nazwisko było już „szeroko znane i podziwiane wśród brazylijskiej katolickiej młodzieży”.
Działalność polityczna.
Plinio Corrêa de Oliveira, który nie wziął czynnego udziału w powstaniu konstytucjonalistów w 1932 r., zrozumiał jednak, że powołanie konstytuanty dostarczy okazji, aby utworzyć coś co byłoby katolickim ruchem ponadpartyjnym. W październiku 1932 r. Plinio zasugerował arcybiskupowi São Paulo Duarte Leopoldo e Silvie, by utworzyć stowarzyszenie elektorów mające na celu koordynację ich głosowania na kandydatów respektujących program katolicki. Arcybiskup Duarte chętnie przystał na tę propozycję i poprosił Plinia, by ten nadał sprawie bieg, poczynając od omówienia jej z kard. Leme. W następnym miesiącu Plinio udał się do Rio de Janeiro, gdzie spotkał się z dwoma młodymi działaczami ruchu katolickiego, Heitorem da Silva Costą i Alceu Amoroso Limą, którzy z kolei przedstawili pomysł kard. Leme. Ten zaakceptował go i poprosił ich o przygotowanie statutu nowego stowarzyszenia. W ten sposób powołana została do istnienia Katolicka Liga Wyborcza (Liga Eleitorial Catolica – LEC), stawiająca sobie za cel skupienie głosów kręgów katolickich w wyborach do Narodowego Zgromadzenia Konstytucyjnego. Miała ona zapoznać kandydatów rozmaitych partii z „minimum wymagań”, czyli ze spisem warunków zobowiązujących ich do działania na forum parlamentu w duchu katolickim. Na stanowisko przewodniczącego LEC powołany został Pandiá Calógeras, funkcję zaś sekretarza generalnego objął Alceu Amoroso Lima. Pod koniec marca 1933 r. abp Duarte wyłonił listę czterech kandydatów do wspólnego bloku z São Paulo, włączając do niej Plinia Corrêa de Oliveirę, który w wyborach majowych otrzymał największą liczbę głosów w całej Brazylii. Miał wtedy zaledwie 24 lata, a zdobył dwa razy więcej głosów niż, drugi pod tym względem, ceniony polityk Alcântara Machado. Czasopismo „O Legionário” nazwało ten sukces "zwycięstwem mariańskim". W artykule pod tym tytułem napisano: „Centralną postacią tej pięknej stronicy dziejów sodalicji w São Paulo jest Plinio Corrêa de Oliveira, pobożny syn Maryi, przywódca Katolickiej Ligi Wyborczej, mariański kandydat do Zgromadzenia Konstytucyjnego”. Zdecydowana akcja LEC nie pozostała bez rezultatu. Zgromadzenie nie tylko uchwaliło „minimum wymagań” Ligi [nierozerwalność związku małżeńskiego (art. 144), naukę religii w szkołach (art. 153), posługę religijną w siłach zbrojnych i więzieniach (art. 113, nr 6)], ale również liczne inne jej postulaty, takie jak: odwołanie do Boga w preambule ustawy zasadniczej, pomoc państwa dla rodzin wielodzietnych (art. 138, § d7), służbę wojskową kleryków odbywaną w formie pomocy duchowej lub pracy w szpitalu (art. 163, § 3), wolność i pluralizm związków pracowniczych (art. 120), prawo przeciwdziałające wywrotowej propagandzie (art. 113, § 9). Konstytucja z 1934 r. stanowiła ukoronowanie działalności ruchu katolickiego. Jak powiedział Paulo Brossard, brazylijski minister sprawiedliwości w latach 1986-1989: „W historii Brazylii żadna niezależna organizacja polityczna nie cieszyła się większymi wpływami niż Katolicka Liga Wyborcza”.
Redagowanie „O Legionário”.
6 sierpnia 1933 r. Plinio Corrêa de Oliveira został powołany do kierowania periodykiem „O Legionário”, który w tym samym miesiącu stał się nieoficjalnym organem archidiecezji São Paulo. Pismo miało być kierowane do środowisk katolickich w celu formowania ich myśli i działań. Wkrótce w tych właśnie środowiskach w całym kraju tygodnik zdobył sobie ogromne wpływy. Plinio pisał artykuły wstępne, był również autorem ukazującej się regularnie rubryki "À margem dos factos" [„Na marginesie zdarzeń”], nazwanej później "7 dias em revista" [„Siedem dni w retrospektywie”]. Zgromadził wokół siebie zespół współpracowników, pomiędzy którymi znalazło się dwóch młodych księży mających w przyszłości zostać wiodącymi postaciami brazylijskiego duchowieństwa: Antônia de Castro Mayera, jako asystenta kościelnego pisma, oraz Geraldo de Proença Sigauda SVD. Spośród świeckich współpracowników Plinia wyróżniał się José de Azeredo Santos, młody członek sodalicji z Minas Gerais, który przyjechał z Rio, by w São Paulo pracować jako inżynier. Zespół redakcyjny liczący od pięciu do ośmiu członków spotykał się regularnie, by w świetle nauki Kościoła badać artykuły prasowe i wiadomości z całego świata. W roku 1936 pismo przekształciło się z zaledwie dwustronicowego dwutygodnika w tygodnik liczący osiem stron, stając się pismem o zasięgu ogólnokrajowym. W 1937 r. „O Legionário” był już najbardziej wpływowym tygodnikiem katolickim w Brazylii, wydawanym w nakładzie przekraczającym 17 tysięcy egzemplarzy. W latach 1929-1947 na ogólną liczbę 2936 artykułów Plinia opublikowanych w „O Legionário” przypadło aż 447 skierowanych przeciw nazizmowi i faszyzmowi. Znacząca liczba owych tekstów ukazała się nie tylko przed wybuchem wojny, ale także przed publikacją encykliki "Mit brennender Sorge", w której Pius XI potępił nazizm. Mimo że w roku 1929 Pius XI podpisał traktaty laterańskie z Mussolinim, już dwa lata później, w encyklice "Non abbiamo bisogno" otwarcie skrytykował tendencje totalitarne włoskiego ustroju, a przysięgę na wierność Duce oraz „faszystowskiej rewolucji” potępił jako bezprawną. Plinio w krytyce etatystycznego reżimu faszystowskiego, jaką formułował w artykułach, nawiązywał do słów papieża. Już od roku 1937 ze wzrastającym niepokojem obserwował Plinio Corrêa de Oliveira postępującą radykalizację faszyzmu i jego skłanianie się ku nazizmowi. W tym okresie Plinio przedstawił liczne prognozy na łamach „O Legionário”, m.in. dotyczące II wojny światowej: „Wojna jest kwestią dni czy miesięcy, ale nieuchronnie wybuchnie (…) Kiedy może wybuchnąć? Jutro? Za 6, 10, 12 czy 24 miesięcy? Tego nie wiemy. Lecz tak długo, jak Hitler będzie u władzy, będzie ona nieunikniona”, czy sojuszu komunizmu i nazizmu: „Wytycza się już pola bitew przyszłej konfrontacji, podczas gdy w istocie zachodzi coraz wyraźniej widoczny proces doktrynalnej fuzji nazizmu i komunizmu. Naszym zdaniem, rok 1939 ujrzy tej fuzji urzeczywistnienie”, „Historyczny uścisk dłoni. Pakt podpisany wspólnie przez nazizm i komunizm zdumiał wielu ludzi. Stąd zaskoczenie wielu czytelników wobec pełnej, jak można powyżej dostrzec, uśmiechu i czułej serdeczności wymiany uścisku dłoni między Ribbentropem a Stalinem tuż po podpisaniu układu. «O Legionário» przewidział jednak to wydarzenie na długo wcześniej”. W latach czterdziestych Plinio przestrzegał również przed zagrożeniem ze strony islamu, pisząc m.in. „W dzisiejszych czasach, z pomocą ludzi, broni i pieniędzy można uczynić wszystko. Pieniędzy i ludzi świat muzułmański ma pod dostatkiem. Nabycie broni nie będzie w tym przypadku trudne (…)”, „Zasada rzeczy tego świata niezmiennie jest taka: dla krótkowzrocznych, ludzie normalnie widzący uchodzą za wizjonerów. Tyle już razy nazwano nas wizjonerami, aż w końcu namacalność faktów wielu krótkowzrocznym zamknęła usta. Niech gromada krótkowzrocznych raz jeszcze powie o nas ‘wizjonerzy’: problem muzułmański stanie się, po wojnie, jedną z najpoważniejszych kwestii religijnych naszych czasów (…)”.
Prezesura w Archidiecezjalnej Radzie Akcji Katolickiej.
W 1937 r. Plinio został profesorem historii na Wydziale Prawa Uniwersytetu w São Paulo, który w późniejszym okresie połączył się z innym wydziałem, tworząc PUC-SP (Papieski Uniwersytet Katolicki w São Paulo). 11 marca 1940 r. z rąk arcybiskupa São Paulo Dom José Gaspara de Affonseca e Silvy otrzymał funkcję prezesa archidiecezjalnej rady Akcji Katolickiej w São Paulo. W tym samym czasie ks. Antônio de Castro Mayer został mianowany generalnym asystentem Akcji Katolickiej w São Paulo, a ks. Geraldo de Proença Sigauda powołano na stanowisko archidiecezjalnego asystenta Młodzieży Akademickiej. Plinio Corrêa de Oliveira objął całościowe kierownictwo katolickiego laikatu São Paulo, w którego skład wchodziły organizacje studenckie, Akcja Katolicka oraz stowarzyszenia pomocnicze, tj. grupy pobożnościowe, zakony tercjarskie i sodalicje mariańskie. Dzięki tej funkcji Plinio Corrêa de Oliveira uzyskał możliwość szerokiego spojrzenia na złożoną rzeczywistość katolicką w kraju. Jako prezes zarządzał stowarzyszeniem z ogromną energią, zwalczając pojawiające się błędy doktrynalne i próbując zmienić „nowoczesne” trendy myślowe. Pod jego kierownictwem Akcja Katolicka w São Paulo przeżywała okres szybkiego rozwoju. Kongres Eucharystyczny, jaki odbył się tam w roku 1942, zgromadził ponad 500 tysięcy uczestników, podczas gdy São Paulo liczyło wówczas 1,5 mln mieszkańców. Jako diecezjalny prezes Akcji Katolickiej Plinio wygłosił z tej okazji oficjalne przemówienie o historycznej roli jego ojczyzny.
Publikacja "W obronie Akcji Katolickiej".
Książka Plinia "Em Defesa da Ação Católica" [„W obronie Akcji Katolickiej”], ze wstępem nuncjusza Benedetta Aloisi Maselli i imprimatur arcybiskupa São Paulo, ukazała się w czerwcu 1943 r. Składająca się z pięciu części praca stanowiła pierwszą szeroko zakrojoną krytykę idei progresywizmu według autora rozprzestrzeniających się wewnątrz brazylijskiej Akcji Katolickiej i odbijających się na całym społeczeństwie. W "Em Defesa da Ação Católica" potępiono m.in. zrównanie laikatu i hierarchii kościelnej, apostolat infiltracji, dążność do bezkarności i indyferentyzmu religijnego, rzekomą niemoralność ubiorów kobiecych, wiarę w automatyczne uświęcenie poprzez liturgię, fałszywe życie wewnętrzne, nieskromne miejsca i okoliczności, jak karnawały, plaże, bale. „To był akt kamikaze. Wylecieć w powietrze miał albo progresywizm, albo my. Padło na nas. W środowisku katolickim książka u jednych wywołała aplauz, u innych wściekłą irytację, u przytłaczającej większości zaś głębokie oszołomienie. Ciemna noc ostracyzmu nie do zniesienia, całkowitego i zdającego się nie mieć końca, spadła na tych z moich przyjaciół, którzy pozostali wierni tej książce. Zapomnienie ogarnęło nas w kwiecie naszej młodości – to była ofiara, którąśmy przewidzieli i przyjęli (…). Natomiast dla rodzącego się progresywizmu książka okazała się takim ciosem, że do dnia dzisiejszego jeszcze się po nim nie otrząsnął”. W 1944 r. przedwcześnie zmarłego arcybiskupa José Gaspara zastąpił Carlos Carmelo de Vasconcelos Motta, który narzucił zespołowi „O Legionário” „zawieszenie broni”, stanowiące wyraz dezaprobaty dla jego kierownictwa. Plinio Corrêa de Oliveira utracił stanowisko prezesa Akcji Katolickiej, ks. Mayer, generalny wikariusz archidiecezji, został zdegradowany do pozycji wikarego ekonoma parafii São José de Belém, a ks. de Sigauda wysłano do Hiszpanii. W grudniu 1947 r. Plinio został pozbawiony stanowiska redaktora naczelnego „O Legionário”. W 1948 r. funkcję asystenta kościelnego brazylijskiej Akcji Katolickiej przejął Hélder Câmara.
Założenie miesięcznika „Catolicismo” i publikacja książki "Rewolucja i kontrrewolucja".
Na krótko przed zamknięciem „O Legionário”, w styczniu 1947 r. nominowano ks. de Sigauda na biskupa Jacarezinho, natomiast w marcu roku kolejnego wybrano ks. Mayera na biskupa koadiunktora Campos. Powód tych nominacji stał się jasny 26 lutego 1949 r., kiedy to list z Sekretariatu Stanu, podpisany przez ówczesnego podsekretarza stanu abpa Giovanniego Batistę Montiniego, przyszłego papieża Pawła VI, przyniósł Plinio Correi de Oliveirze oficjalną pochwałę i błogosławieństwo papieża Piusa XII za książkę "W obronie Akcji Katolickiej". W styczniu 1951 r. bp Antônio de Castro Mayer założył w Campos miesięcznik kulturalny zatytułowany „Catolicismo”, którego zespół redakcyjny tworzyli dawni członkowie redakcji tygodnika „O Legionário“, m.in. José Carlos Castilho de Andrade, Fernando Furquim de Almeida, Adolpho Lindenberg i José de Azeredo Santos. Kierownictwo redakcją powierzono Pliniowi Corrêi de Oliveirze, który w pierwszym numerze „Catolicismo” pisał: „Oto nasz cel, nasz wielki ideał. Zmierzamy ku cywilizacji katolickiej, która ma powstać na ruinach dzisiejszego świata, podobnie jak cywilizacja średniowiecza zrodziła się na ruinach świata rzymskiego. Zmierzamy do realizacji naszego ideału z tą samą odwagą, z tą samą wytrwałością, z tą samą wolą przezwyciężenia wszystkich napotkanych przeszkód, z jaką krzyżowcy podążali ku Jerozolimie”. W czasopiśmie tym w 1959 r. swą pierwszą odsłonę miała najsłynniejsza publikacja Plinia – "Rewolucja i kontrrewolucja". "Rewolucja i kontrrewolucja" doczekała się 26 wydań i została przetłumaczona na ponad 10 języków. Książka definiuje metafizyczne cechy „rewolucji”, określa jej fazy, zasięg i cele oraz stawia propozycję metod działania kontrrewolucyjnego, wyjaśniając to, co charakteryzuje „kontrrewolucję”. Swoje poglądy Plinio przedstawiał także w książce "Środowiska, zwyczaje, cywilizacje", w którym przeprowadza analizę obrazów, zdjęć, ilustracji czy typów mody i sugerował na ich przykładach wartości cywilizacji chrześcĳańskiej oraz przedstawiał argumenty na postępujący w jego opinii proces ich rozkładu.
Stowarzyszenie Obrony Tradycji, Rodziny i Własności.
26 lipca 1960 r. w São Paulo założył Stowarzyszenie Obrony Tradycji, Rodziny i Własności [Sociedade Brasileira de Defesa da Tradição, Família e Propriedade (TFP)], organizację o charakterze kulturalnym i obywatelskim, inspirowaną myślą katolicką. Plinio był jej dożywotnim prezesem, natomiast Fernando Furquim de Almeida (1913-1981) dożywotnim wiceprezesem.
Krytyka reformy rolnej.
10 listopada 1960 r. ukazała się "Reforma rolna, kwestia sumienia", której współautorem był Plinio. Napisał on pierwszą część książki, której tekst przedłożył biskupom Antônio de Castro Mayerowi i Geraldo de Proença Sigaudowi w celu zrecenzowania i zbadania go z teologicznego punktu widzenia. Autorem drugiej części, o charakterze czysto technicznym, był ekonomista Luiz Mendonça de Freitas. "Reforma rolna, kwestia sumienia" poza Brazylią była publikowana w Argentynie (1963), Hiszpanii (1969) i Kolumbii (1971). Wśród polemistów i krytyków tej książki byli biskup pomocniczy diecezji Rio Hélder Câmara, abp Goiânii Fernando Gomes, kard. Carlos Carmelo de Vasconcellos Motta i Gustavo Corção. W tamtym okresie grupa zebrana wokół „Catolicismo” po dojściu do władzy João Goularta rozpoczęła działać na ulicach, prowadząc kampanię antykomunistyczną. Do końca 1963 r. udało się jej rozprowadzić 11 500 egzemplarzy "Listu duszpasterskiego przestrzegającego wiernych przed podstępnymi zakusami komunistycznej sekty", autorstwa bpa Antônio de Castro Mayera, a także 13 000 egzemplarzy "Listu duszpasterskiego o komunistycznej sekcie" i 110 000 egzemplarzy "Katechizmu antykomunistycznego", publikacji napisanych przez bpa Geraldo de Proença Sigauda. W 1964 r. doszło do zamachu stanu, w wyniku którego João Goulart oddał władzę, a na czele państwa stanęło wojsko. Formą sprzeciwu wobec komunizmu były np. demonstracje zwane Marszami Rodziny z Bogiem ku Wolności. 8 kwietnia 1964 r. autorzy "Reformy rolnej…" wysłali do członków Kongresu Narodowego studium "Reforma agrária Aniz Badra-Ivã Luz significa Janguismo sem Jango", które krytykuje reformę rolną i sugeruje zamach na własność prywatną. Projekt został wstrzymany w senacie po tym, jak uzyskał aprobatę Izby Deputowanych. Pod koniec 1964 r. Kongres pośpiesznie zaaprobował, po 22 dniach debat, Poprawkę do Konstytucji nr 10 oraz Statut ziemski. Przed zatwierdzeniem, 4 listopada 1964 r., autorzy "Reformy rolnej…" wysłali do deputowanych i senatorów dokument pod tytułem "Prawo własności i wolna inicjatywa w projekcie poprawki do Konstytucji nr 5/64 oraz w projekcie Statutu ziemskiego", w którym krytykowali proponowaną poprawkę do Konstytucji oraz projektu ustawy. 24 grudnia, po uchwaleniu obydwu ustaw, TFP sprzeciwiało się temu. Efekty tych ustaw były ograniczone ze względu na to, że Rząd Federalny, będący przeciwny reformie rolnej, wprowadził je w życie w okrojonym zakresie.
Sobór Watykański II.
Plinio nie był również obojętny na zmiany zapoczątkowane przez Sobór Watykański II, który uznał za początek rewolucji w Kościele. Plinio Corrêa, z pomocą TFP, rozpowszechnił studium "Ugoda z reżimem komunistycznym: dla Kościoła oznacza nadzieję czy samozniszczenie?", które przetłumaczono na osiem języków i które dostarczono wszystkim zgromadzonym w Rzymie Ojcom Soborowym.Tekst został przedrukowany w całości w 39 dziennikach i czasopismach w trzynastu krajach. Miał on skłonić Sobór do potępienia komunizmu. Ponadto abp Sigaud osobiście doręczył Pawłowi VI dwie petycje: pierwszą, napisaną osobiście przez Plinia, cieszącą się poparciem 218 spośród 243 Ojców Soborowych, którzy odpowiedzieli twierdząco na pytanie, czy Sobór powinien się wypowiedzieć w sprawie komunizmu w sposób wyraźny i uroczysty. Natomiast w drugiej, której pomysłodawcą był Plinio i którą podpisało 510 dostojników kościelnych z 78 krajów, proszono, aby papież wraz z wszystkimi biskupami poświęcił Rosję i świat Niepokalanemu Sercu Maryi. Papież nie odniósł się do żadnej z próśb. Założyciel TFP przyczynił się także do powstania głośnego soborowego, konserwatywnego, nieformalnego zespołu biskupów Coetus Internationalis Patrum (międzynarodowa grupa ojców), który zawiązał się między drugą a trzecią sesją Soboru, dołączając do Petit Comité z pierwszej sesji. W październiku, korzystając ze wsparcia organizacyjnego i strategicznych sugestii Plinia Corrêi, dwaj najbliżsi mu biskupi, Mayer i Sigaud, nawiązali liczne kontakty, do dyspozycji mając sekretariat utworzony przez członków TFP w Rzymie, m.in. z kard. Maselą, kard. Ruffinim, bpem Ruppem, bpem Roncą, ks. Piolantim i bpem Lefebvre’em, który 14 listopada zgodził się zostać członkiem Małego Komitetu odbywającego swe zebrania w „Corso Italia”, w Domu Ojców Zgromadzenia Ducha Świętego, którego był przełożonym.
Kampanie TFP w latach sześćdziesiątych.
2 czerwca 1966 r. rozpoczęła się zbiórka podpisów w kampanii przeciw rozwodom, jaką TFP zorganizowało pod kierownictwem Doktora Plinio. W ciągu pięćdziesięciu dni ponad milion Brazylijczyków przystąpiło do petycji antyrozwodowej. W samym środku kampanii swą ofensywę przypuściła CNBB (Krajowa Konferencja Episkopatu Brazylii), która od tego momentu zrzeszała biskupów o orientacji postępowej. TFP publikuje w głównych dziennikach kraju odpowiedź, dając w niej wyraz swemu zdziwieniu wobec ataku, jaki episkopat wymierzył przeciw stowarzyszeniu dokładnie w momencie, gdy było ono gorąco zaangażowane w walkę przeciw rozwodom. W 1968 r. Plinio Corrêa zaczyna kierować kampaniami przeciw duchowieństwu sympatyzującemu z komunizmem. W czerwcu tego roku wysyła list do Héldera Câmary, arcybiskupa Olindy i Recife, w związku z działalnością belgijskiego księdza Josepha Comblina. List ten został opublikowany w najważniejszych organach prasowych w kraju, a jego kopie TFP rozpowszechniła w postaci ulotek pod hasłem TFP prosi o ukrócenie działań księdza. Arcybiskup Hélder Câmara nie poświęcił temu uwagi. Ten i inne czynniki skłoniły Plinia do zorganizowania petycji, w której proszono Pawła VI, aby podjął skuteczne działania przeciw infiltracji komunistów w środowiskach katolickich. W przeciągu 58 dni TFP zdobyło ponad 1,5 mln podpisów. Zbierano je także w Argentynie, Chile i Urugwaju. W ostatecznym podliczeniu, kiedy 7 listopada 1969 r. doręczono mikrofilm z wynikami do Watykanu, liczba podpisów wynosiła ponad 2 miliony. Żadna jednak odpowiedź nie nadeszła ze Stolicy Apostolskiej. W sierpniu 1969 r. przewodniczący TFP zaczyna pisać do „Folha de São Paulo”, gazety o największym zasięgu w kraju. Plinio angażuje się wówczas w wydanie i popularyzowanie książki innego członka TFP – Antonio Augusto Borelliego Machado – "As aparições e a mensagem de Fátima conforme os manuscritos da Irmã Lúcia" [„Fatima – orędzie tragedii czy nadziei?”].
Krytyka Nowego Porządku Mszy.
W 1969 r. papież Paweł VI ogłosił Nowy Porządek Mszy Świętej [Novus Ordo Missae]. Tego samego roku Doktor Plinio sugeruje w „Catolicismo” infiltrację w Kościele ukrytych grup wywrotowych dążących do zmiany liturgii. Zaraz po pierwszym oficjalnym odprawieniu nowej Mszy Świętej na świecie, w styczniu 1970 r., przewodniczący TFP pisał w kolejnym artykule: „Dwóch kardynałów – dwie postaci bardzo zatem zbliżone do papieża – nie zawahało się wystosować do Pawła VI listu, w którym wyrazili oni głębokie zaniepokojenie i poważne zastrzeżenia względem nowego «Porządku». Co więcej, dwóch purpuratów uznało, iż treść listu, jaki skierowali do Ojca Świętego, winna zostać podana do publicznej wiadomości (…) według kardynałów Msza Święta w nowym «Porządku» mieni się nie tyle jako sakrament podług doktryny katolickiej, lecz jako wieczerza. A to – podkreślają – zbliża ją do ujęcia w duchu protestanckim (…). W «Courrier de Rome» (25-7) czytam deklarację, która, pochodząc ze źródła diametralnie różnego, zmierza ku wnioskom tym samym, do jakich dotarli dwaj kardynałowie. Jedną z najsłynniejszych instytucji protestanckich jest dziś klasztor Taizé, we Francji. Otóż w artykule opublikowanym w paryskim dzienniku «La Croi» «brat» Thurian z Taizé napisał te słowa: «Reforma liturgii (z jej nowym «Porządkiem») stanowi ważny krok w dziedzinie rozwoju ekumenizmu. Zbliżyło ją to do form liturgicznych właściwych dla Kościoła luterańskiego»”. Te artykuły przygotowywały publiczność, a w szczególności tych, którzy podążali za tradycjonalistycznym myślicielem, na przyjęcie książki członka TFP, którego poglądy podzielał przewodniczący. Mowa tu o "Rozważaniach o Porządku Mszy Świętej Pawła VI" Arnaldo Xaviera da Silveiry. W 1974 r. TFP opublikowało w 21 dziennikach w 10 krajach "Manifest oporu przeciw watykańskiej polityce rozluźnienia wobec rządów komunistycznych", w którym wspomina się o starciu z pewnym biskupem i powodzie, dla którego nie doszło do wydania książki przez TFP, kiedy to pewien dostojnik prosił, aby TFP nie publikowało pracy: „Nie zamierzamy traktować tutaj o kwestiach, które być może podnoszą czytelnicy odnośnie do niniejszej deklaracji. Uwagę naszą koncentrujemy najbardziej na bolesnych epizodach z udziałem Jego Ekscelencji Księdza Biskupa Nowego Fryburga, który zadecydował o odmowie Komunii Świętej członkom lub aktywistom TFP, którzy by występowali "explicite" jako członkowie zakonu bądź z odpowiednimi insygniami oraz w strojach podobnych do tych, jakie występują w kościołach w innych rejonach Brazylii. W artykule opublikowanym na łamach «Folha de S. Paulo» z 27/5/73 Przewodniczący Krajowej Rady TFP miał okazję wyjaśnić, iż w niektórych sprawach o charakterze zasadniczo religijnym, członkowie i aktywiści naszej organizacji mają – jako katolicy – zdecydowane poglądy, których nie wyrazili publicznie tylko z uwagi na prośbę wysokiego autorytetu kościelnego”.
Krytyka komunizmu.
"Kościół w obliczu wzrastającego zagrożenia komunizmem. Apel do milczących biskupów" to kolejna napisana przez Plinia i opublikowana przez TFP książka, która spotyka się z zarówno z ogromnym sukcesem, jak i oprotestowaniem przez niektórych biskupów, takich jak Arns, Lorscheiter, i CNBB [Krajową Konferencję Biskupów Brazylii]. Dociera również do Rzymu, jak o tym informuje dziennikarz Rocco Morabita: „W wielu momentach na stołach roboczych Watykanu można było napotkać egzemplarze książki Plinia Corrêi de Oliveiry, "Kościół w obliczu wzrastającego zagrożenia komunizmem. Apel do milczących biskupów", wydanej w São Paulo, i która zawiera liczne cytaty z pism i poezji biskupa Pedra (Casaldáligi)”. W następnej publikacji, "Tubylczy trybalizm, komunistyczny ideał misyjny dla Brazylii XXI wieku" Plinio pisze o tym, co sam nazywa lewicującym prądem neomisyjnym, stojącym jego zdaniem w sprzeczności z cywilizowaniem i ewangelizacją tubylców, a głoszącym coś w rodzaju „walki klasowej” pomiędzy tuziemcami a białymi. Główną siłę napędową tego ruchu stanowili biskupi Tomás Balduino i Pedro Casaldáliga. W 1981 r., pragnąc zaatakować agroreformatorski socjalizm, Plinio Corrêa de Oliveira wydaje dwie prace: "Jestem katolikiem: czy mogę być przeciw reformie rolnej?" oraz "Co oznacza samorządny socjalizm dla komunizmu: barierę czy pomost?" Orędzie to silnie krytykowało prezydenta Mitterranda, który propagował ideę socjalizmu samorządnego na całym świecie. Insynuowało, że „otwarte poparcie dla ruchów partyzanckich w Ameryce Środkowej, w które «katolicka lewica» głęboko się zaangażowała, a w szczególności kontrowersyjna ochrona dyplomatyczna i wojskowa, jakiej udziela się sandinizmowi w Nikaragui, świadczy o tym, że imperialistyczne zapędy socjalizmu francuskiego nie są tylko zwykłą figurą retoryczną”. Z uwagi na ten i inne naciski Mitterrand musiał swój samorządowy projekt odłożyć na półkę już w pierwszych miesiącach rządów.
Rozwój TFP oraz jego krytyka.
Pod kierunkiem swego założyciela TFP organizowała, począwszy od 1974 r., liczne konferencje i kongresy dla wspierających i sympatyków TFP z innych regionów. Ruch jednakże się skonsolidował i zyskał rozmach już na I Zjeździe, który odbył się w São Paulo w maju 1983 r., gromadząc 400 uczestników z południowej, wschodniej i środkowozachodniej części kraju. W okresie od tamtego momentu do lutego 1986 r., kiedy to w związku z dużą liczbą uczestników postanowiono organizować jedynie konwenty na poziomie regionalnym, odbyły się następujące zjazdy:
Wzrosła wówczas liczba zarzutów pod adresem Plinia Corrêi de Oliveiry i kierowanej przez niego organizacji. 15 sierpnia 1984 r. na pierwszej stronie „Folha de São Paulo” pojawił się artykuł "Dissidência na TFP causa crise interna" [„Rozłam w TFP powodem wewnętrznego kryzysu”], wywołując zaskoczenie wobec rosnącej liczy sympatyków i stowarzyszonych. Materiał prasowy autorstwa João Vitora Straussa nawiązywał do odłączenia się z organizacji Orlando Fedeliego, który przez 30 lat był członkiem TFP. W odpowiedzi na ten tekst podkreślono, że za byłym członkiem „podążyło jedynie 14 współpracowników, którzy pozostawili wszakże w nienaruszonym stanie zwartą i nieporuszoną większość członków i współpracowników TFP: około 1 200 osób”. W odpowiedzi na te zarzuty oraz zarzuty innego byłego członka organizacji, Giulio Foleny, wydalonego w 1964 r. po tym, jak został przyłapany na stręczycielstwie, Plinio zadeklarował, że powróci do tematu, gdy oskarżyciele przedstawią argumenty „merytoryczne, mogące się zmierzyć ze słowami teologów, moralistów i kanonistów, na jakich opiera się książka wydana przez TFP”.
Również Krajowa Konferencja Episkopatu Brazylii (CNBB) skrytykowała TFP, oznajmiając:
TFP zignorowało oskarżenie Konferencji Episkopatu o „nadużywaniu imienia Najświętszej Maryi Panny”, a w swojej odpowiedzi zażądało dowodów na poparcie reszty oskarżeń wystosowanych przez biskupów.
W czerwcu 1988 r., po udzieleniu święceń biskupich, bp Antônio de Castro Mayer wraz z abpem Marcelem Lefebvre’em został ekskomunikowany zgodnie z kodeksem prawa kanonicznego (kan.1382). W wywiadzie z 1990 r. dla magazynu "Catolicismo" Plinio oświadczył: „TFP nie łączą związki z ruchem bpa Lefèbvre’a. Nie ma ich po tym, jak został on ekskomunikowany, jednakże nie było ich już o wiele wcześniej”.
Krytyka projektu konstytucji.
W październiku 1987 r. Plinio Corrêa de Oliveira wydał książkę "Projekt Konstytucji niepokoi kraj", w której poddał analizie tzw. Poprawkę Cabral 2, mającą charakter lewicowy która stanowiła w tamtym okresie przedmiot debaty.
Ostatnie lata życia.
W 1993 r. wydał ostatnią książkę, "Szlachta i analogiczne elity tradycyjne w alokucjach Piusa XII do patrycjatu i szlachty rzymskiej". Sprzeciwiał się w niej egalitaryzmowi. Książka została opatrzona przedmową pretendenta do tronu Brazylii księcia Ludwika I. Plinio zmarł 3 października 1995 r. Został pochowany na Cmentarzu Pocieszenia w São Paulo, obok swojej matki.
Publikacje.
Plinio jest autorem lub współautorem ponad 2 500 artykułów oraz kilkunastu książek. Jego dzieła tłumaczono m.in. na języki hiszpański, francuski, angielski, włoski, niemiecki, polski, węgierski i wietnamski.

</doc>
<doc id="1250000" url="https://pl.wikipedia.org/wiki?curid=1250000" title="Dendroica magnolia">
Dendroica magnolia



</doc>
<doc id="1250001" url="https://pl.wikipedia.org/wiki?curid=1250001" title="Kaljub">
Kaljub

Kaljub (arab. قليوب) – miasto w Egipcie, oddalone niecałe 20 km na północ od centrum Kairu w muhafazie Al-Kaljubijja.
21 sierpnia 2006 roku miała w nim miejsce katastrofa kolejowa. W wyniku kolizji dwóch przepełnionych składów życie straciło 80 osób, a 160 zostało rannych. 16 marca 2008 roku 23 osoby zginęły, a 13 zostały ranne w wyniku czołowego zderzenia rozpędzonej ciężarówki z pojazdem przewożącym policyjnych rekrutów, do którego doszło na autostradzie A-1 (Kair - Aleksandria).

</doc>
<doc id="1250003" url="https://pl.wikipedia.org/wiki?curid=1250003" title="Bloods &amp; Crips">
Bloods &amp; Crips

Bloods &amp; Crips – projekt muzyczny będący efektem współpracy członków dwóch rywalizujących, amerykańskich gangów: Bloods i Crips. Bloods reprezentowali CK, KP, Batman, Big Y, Bloody Mary, Peanut II, Lil' 8, Redrum, Lil' Hawk, Lil' Stretch, Green Eyez, B-Brazy i G Spider, Tip-Toe, G-Len, June Dawg, Baby Maniak i Big Mad-Eyez; ze strony Crips w projekcie udział wzięli AWOL, BK, Big Freeze, Blue Rag, Broncoe, C-Note, Cixx Pac, Do or Die, Sin Loc, G-Bone, Koollay, Scarface i Twin Loc. Organizatorami przedsięwzięcia byli producent Ron "Ronnie Ron" Phillips i raper Tweedy Bird Loc. Odbyły się przesłuchania członków obu gangów i najlepsi zostali zaproszeni do prac nad debiutancką płytą. W 1993 wytwórnia Warlock Records wydała pierwszą płytę Bloods &amp; Crips, "Bangin' on Wax". Po wydaniu drugiej płyty projekt rozwiązał się; Bloods zaczęli nagrywać jako Damu Ridas, a Crips jako Nationwide Rip Ridaz.

</doc>
<doc id="1250004" url="https://pl.wikipedia.org/wiki?curid=1250004" title="Roman Sitko">
Roman Sitko

Roman Sitko (ur. 30 marca 1880 w Czarnej Sędziszowskiej, zm. 12 października 1942 w Auschwitz-Birkenau) – polski duchowny katolicki, błogosławiony Kościoła katolickiego.
Życiorys.
Był jednym z ośmiorga dzieci Wawrzyńca i Marii Borys. Po śmierci matki (1886) i ślubie ojca z wdową Ludwiną Porzuczek od 1889 roku wychowywał się w Kamionce. Do szkoły powszechnej uczęszczał w Czarnej i w Sędziszowie Małopolskim.
Ukończył gimnazjum im. ks. Stanisława Konarskiego w Rzeszowie, a po egzaminie maturalnym w 1900 roku wstąpił do Seminarium Duchownego w Tarnowie. Święcenia kapłańskie otrzymał 29 czerwca 1904 r. z rąk bpa Leona Wałęgi.
W lipcu 1904 roku został kapelanem biskupim oraz prefektem Małego Seminarium. W latach 1907-1921 przebywał w Mielcu. W tym czasie był katechetą w miejscowym C. K. Gimnazjum, przyczynił się do wniesienia przyzakładowej bursy, której był kierownikiem. Prace budowlane trwały od wiosny 1911 do jesieni 1912 (bursa stanowi część kompleksu Zespołu Szkół Ekonomicznych im. bł. ks. Romana Sitki w Mielcu).
Roman Sitko był sekretarzem Tarnowskiego Koła Teologicznego, współredaktorem i wydawcą pisma "Dobry Pasterz". W Tarnowie pełnił także obowiązki katechety. W 1922 roku mianowany został kanclerzem Kurii Biskupiej w Tarnowie, a w 1936 został rektorem Seminarium, gdzie uprzednio studiował.W 1935 r. zainicjował budowę kościoła na Grabówce w Tarnowie i stanął na czele Komitetu Budowy. We wrześniu 1941 r. ten budynek, jeszcze w stanie surowym, został przejęty na potrzeby armii okupanta. Po wybuchu II wojny światowej prowadził (z przerwami) nauczanie alumnów. 22 maja 1941 w Błoniu koło Tarnowa Gestapo dokonało jego aresztowania. Wraz z rektorem aresztowano 19 alumnów I roku oraz dwóch przełożonych. 27 sierpnia 1942 r. został przywieziony do niemieckiego obozu koncentracyjnego Auschwitz-Birkenau. Zarejestrowany został jako numer 61908. Zamordowany przez obozowego nadzorcę.
Upamiętnienie.
Na początku 1998 proces beatyfikacyjny na terenie diecezji podjął biskup Wiktor Skworc. Ks. Roman Sitko został beatyfikowany przez papieża Jana Pawła II w Warszawie 13 czerwca 1999 w grupie 108 polskich męczenników.
Na terenie Sanktuarium Matki Bożej Pocieszenia w Pasierbcu postać Romana Sitko upamiętniono rzeźbą (stacja IX Drogi Krzyżowej).
W latach 2013–2014 nakręcono pierwszy film dokumentalno-fabularyzowany na jego temat. "Ksiądz Roman Sitko. Bohater z wiary" jest pracą niezależnego reżysera Dawida Szpary. 6 listopada 2014 r. premierę filmu gościły Lusławice – Europejskie Centrum Muzyki Krzysztofa Pendereckiego.
W 2020 r. TVP3 Rzeszów przygotowała film dokumentalny "Miłość większa niż śmierć. Ks. Roman Sitko" w reżyserii ks. Józefa Brzostowskiego. Premierowa emisja miała miejsce w sobotę 17 października 2020.

</doc>
<doc id="1250005" url="https://pl.wikipedia.org/wiki?curid=1250005" title="Dendroica coronata">
Dendroica coronata



</doc>
<doc id="1250006" url="https://pl.wikipedia.org/wiki?curid=1250006" title="Aleksander Jackowski">
Aleksander Jackowski

Aleksander Jackowski (ur. 19 stycznia 1920 w Warszawie, zm. 1 stycznia 2017 tamże) – polski antropolog kultury, etnograf, krytyk sztuki. Autor wielu prac o sztuce ludowej, współczesnej, l’art brut, naiwnej.
Życiorys.
Wychowywał się w Warszawie, w rodzinie inteligenckiej. W 1940 r. został zesłany ze Lwowa na Syberię. Tam zetknął się z kulturą ludową Chantów, pracował jako drwal, tragarz, traktorzysta, zdun, tokarz, ślusarz. Strzaskaną kostkę w nodze złożył mu szaman, ukrywający się w lasach przed władzą radziecką. Do Polski wrócił z wojskiem (armia Berlinga) w 1943 r. Brał udział w walkach pod Puławami i o Warszawę. Epizod wojskowy zakończył w stopniu majora jako zastępca Komendanta Wojskowego Warszawy w maju 1945 r. Studiował socjologię, uczęszczał na wykłady z historii sztuki. Do 1948 r. pracował w Ministerstwie Spraw Zagranicznych jako dyrektor Gabinetu Ministra, dyrektor Departamentu Prasy i Informacji. W 1948 r. był też zastępcą redaktora naczelnego w tygodniku „Odrodzenie”. Od końca 1949 r. był wicedyrektorem, a następnie kierownikiem Zakładu Sztuki Ludowej i Nieprofesjonalnej w Państwowym Instytucie Sztuki (później Instytut Sztuki PAN), organizatorem Akcji Zbierania Folkloru Muzycznego i Słownego. W latach 1952–1998 był redaktorem naczelnym kwartalnika „Konteksty. Polska Sztuka Ludowa”. Do 1984 r. kierował pracownią Sztuki Nieprofesjonalnej w Instytucie Sztuki PAN. Jest autorem ponad 400 tekstów o sztuce ludowej, współczesnej, l’art brut, naiwnej. Był wieloletnim współpracownikiem Instytutu Etnologii i Antropologii Kulturowej Uniwersytetu Warszawskiego, członkiem Komitetu Nauk Etnologicznych PAN, Rady Fundacji Kultury, Rady Centrum Sztuki Współczesnej, jurorem konkursów „Małe ojczyzny”.

</doc>
<doc id="1250009" url="https://pl.wikipedia.org/wiki?curid=1250009" title="Elisabeth Bergner">
Elisabeth Bergner

Elisabeth Ettel (ur. 22 sierpnia 1897 w Drohobyczu, zm. 12 maja 1986 w Londynie) − austriacka aktorka, nominowana do Oscara za rolę w filmie "Nie odchodź ode mnie".

</doc>
<doc id="1250011" url="https://pl.wikipedia.org/wiki?curid=1250011" title="Nagroda Księcia Asturii">
Nagroda Księcia Asturii

Nagrody Księżnej Asturii hiszp. "Premios Princesa de Asturias", w okresie 1981-2014 "Nagrody Księcia Asturii" hiszp. Premios Príncipe de Asturias – nagrody przyznawane w Hiszpanii dorocznie od 1981 przez Fundację Księżnej Asturii osobom, organizacjom i innym jednostkom z całego świata za znaczące osiągnięcia w dziedzinie nauk ścisłych, humanistycznych i spraw publicznych. Nagrody wręczane są w Oviedo, stolicy Księstwa Asturii, podczas ceremonii w Teatrze Campoamor przez Księżną Asturii. Wcześniej wręczane przez księcia, obecnie Filipa VI. Nagrodą jest rzeźba stworzona specjalnie na ten cel przez hiszpańskiego artystę Joana Miró.

</doc>
<doc id="1250012" url="https://pl.wikipedia.org/wiki?curid=1250012" title="Jan Chrzciciel Falconi">
Jan Chrzciciel Falconi



</doc>
<doc id="1250013" url="https://pl.wikipedia.org/wiki?curid=1250013" title="Liezi">
Liezi

Liezi, czyli "Mistrz Lie" (typowa starochińska maniera nazywania dzieła nazwiskiem autora) – taoistyczny traktat filozoficzny, spisany na przełomie III i IV wieku.
Tekst.
Jako datę spisania tekstu przyjmuje się przełom III i IV wieku. Większość zawartych przypowieści pochodzi z Okresu Walczących Królestw oraz Okresu Wiosen i Jesieni.
Księga jest zbiorem 143 przypowieści, pogrupowanych w osiem rozdziałów:
W VIII wieku, za panowania cesarza Xuanzonga, Liezi została uznana, obok Daodejing i Zhuangzi, za jeden z trzech taoistycznych tekstów kanonicznych. Nadano jej wówczas honorowy tytuł "Prawdziwa Księga Pustki" ("Chongxu zhenjing", 沖虛真經). 
Jako bodajże jedyny z klasycznych tekstów filozoficznych nie doczekała się przypisów i komentarzy późniejszych filozofów.
Autorstwo.
Domniemany autor, Liezi (czyli Mistrz Lie), miał nazywać się Lie Yukou i żyć w VI wieku p.n.e. w księstwie Zheng. Historyczność tej postaci jest jednak wątpliwa, na co wskazuje układ tekstu - treść wielu przypowieści nie odpowiada rozdziałom w których zostały umieszczone, zaś ostatni rozdział różni się stylem od pozostałych i nie zawiera treści taoistycznych, co wskazuje na jego późniejsze dodanie do pierwotnego tekstu.
Tłumaczenia.
Liezi na język polski przełożył częściowo (76 ze 143 przypowieści) w 2006 roku Marcin Jacoby.

</doc>
<doc id="1250015" url="https://pl.wikipedia.org/wiki?curid=1250015" title="BMW 303">
BMW 303

BMW 303 – samochód osobowy klasy średniej produkowany w latach 1933–1934 przez Bayerische Motoren-Werke AG. Samochód ten jest pierwszym samochodem seryjnym zaprojektowanym przez BMW, w którym zastosowano sześciocylindrowy silnik rzędowy. Łączna produkcja tego samochodu osiągnęła nakład 2300 egzemplarzy.
Historia Modelu.
Jakość zamiast produkcji masowej.
W kwietniu 1932 BMW rozpoczął sprzedaż pierwszego, opracowanego pod własną egidą samochodu małolitrażowego BMW 3/20 PS AM1 (niem. "Ausführung München" pol. edycja monachijska). Prezentując go dyrekcja BMW zdawała sobie sprawę, że samochód ten, przeciętnie droższy o 350 marek od porównywalnych modeli na rynku niemieckim, na dłuższą metę nie będzie w stanie stawić czoła konkurencji Opla, czy też Hanomag. Aby skutecznie rywalizować w segmencie samochodów małolitrażowych należało przestawić linie montażowe na produkcję masową. Jednak na inwestycje tego rzędu brakowało środków finansowych. W podobnej sytuacji znalazł się również inny niemiecki producent samochodów osobowych, firma Daimler-Benz. I tak obydwa koncerny podpisały porozumienie o wzajemnej współpracy, którego głównym założeniem był rozwój i produkcja ekskluzywnych, lepszych jakościowo pojazdów, według motta "jakość zamiast produkcji masowej". Na mocy tej umowy BMW nadal zlecał produkcję karoserii zakładowi Daimler-Benz w Sindelfingen, natomiast koncern Daimlera przejął wspólną dystrybucję poprzez bardziej rozległą sieć swoich salonów samochodowych.
Nowy model miał zadebiutować pod nazwą BMW 303 i był dla marki BMW pierwszym samochodem osobowym klasy średniej. Wówczas standardowym wyposażeniem samochodów tej klasy były silniki sześciocylindrowe. Jednak koncernowi BMW brakowało takiej jednostki napędowej, więc prezes zarządu Franz Josef Popp zlecił swoim konstruktorom opracowanie nowego silnika. Sprawą zajął się główny konstruktor BMW w Monachium, Max Friz. Jego projekt bazował na lekkim aluminiowym bloku silnika. Równocześnie w Eisenach, niezależnie od Friza, konstruktor Duckstein opracował prostszy i tańszy silnik sześciocylindrowy o żeliwnym bloku silnika i wale korbowym osadzonym na trzech łożyskach ślizgowych. Oba projekty nie zachwyciły Franza Josefa Poppa. Konstrukcja Friza była nowatorska, jednak zbyt droga w produkcji seryjnej. Silnik Ducksteina był znacznie prostszy i tańszy, jednak jakością nie odpowiadał nowym założeniom firmy. Testy stacjonarne tychże prototypów nadzorował inżynier Rudolf Schleicher, który w pełni podzielał zdanie Poppa na temat tych dwóch projektów. Zapytany jaki koncept by wybrał, odpowiedział „postawiłbym na koncept amerykańskich silników sześciocylindrowych wyposażonych w układ dwóch gaźników”. Popp zaakceptował ten pomysł zlecając mu prace badawcze nad nowym silnikiem. Rudolf Schleicher przejął główne założenia konstrukcyjne z zastosowanego w modelu BMW 3/20 rzędowego silnika czterocylindrowego z układem górnozaworowym. Przejęte zostały też główne parametry tego silnika, czyli średnica cylindra (56 mm) i wysokość skoku tłoka (80 mm). Blok silnika został przedłużony o dwa dodatkowe cylindry, a wał korbowy osadzono na czterech łożyskach ślizgowych i zastosowano dwa gaźniki solex. W ten sposób nowy silnik uzyskał pojemność skokową rzędu 1182 cm³ oraz moc 30 KM przy 3500 obr./min. Osiągi tej jednostki napędowej znacznie przewyższały standardy znane z innych ówczesnych silników. Jedną z przyczyn tak dobrych wyników było zastosowanie układu dwóch gaźników, które efektywniej dostarczały mieszankę powietrzno-paliwową do komór spalania.
Narodziny ikony.
W swojej historii BMW jeszcze nigdy nie skonstruował samodzielnie karoserii samochodu seryjnego, głównym powodem był brak odpowiednio wykształconych oraz doświadczonych inżynierów. Jedynym pracownikiem, który posiadał podstawową wiedzę w tej dziedzinie, był Rudolf Schleicher. Był on jednak tak pochłonięty pracą nad projektem nowej jednostki napędowej, że przyjęcie dodatkowych obowiązków było dla niego niemożliwe. Prezes zarządu Franz Josef Popp zmuszony był znaleźć odpowiedniego konstruktora. Za namową Schleichera nawiązał on kontakt z Fritzem Friedlerem, którego Schleicher znał jeszcze ze swoich czasów w firmie Horch i przekonał go do zmienienia pracodawcy. Friedler po przybyciu do Monachium przejął kierownictwo nad rozwojem nowej karoserii. Jego projekt bazował na lekkiej, ale niezmiernie wytrzymałej ramie nośnej wykonanej z podwójnych rur. Jeżeli zaś chodzi o stylizację, to zabrał się do niej od strony czysto praktycznej. Dzięki najnowszym badaniom aerodynamicznym wiedział, że chłodnica, ustawiona pionowo do kierunku jazdy, stawia powietrzu duży opór. Z tego powodu, na wzór modeli Renaulta, chłodnicę nowej limuzyny BMW 303 nieznacznie pochylono. Aby zapewnić optymalny dopływ powietrza, jej korpus podzielono na dwie części zbiegające się w niewielki szpic. Układ ten przyczynił się niechcący przy kształtowaniu wizerunku BMW. Atrapa obudowy chłodnicy przejęła jej lekko pochyloną sylwetkę, przedzieloną na środku. Aby nadać tej konstrukcji trochę elegancji Friedler zaokrąglił rogi wlotów powietrza, kreując w ten sposób formę nazwaną później „podwójną nerką”. Jest to najcharakterystyczniejszy i najbardziej rozpoznawalny element stylistyczny marki BMW. Atrapa chłodnicy w kształcie „podwójnych nerek” zdobi wszystkie samochody BMW, aż do dziś.
Ponieważ karoseria BMW 303 miała być produkowana w zakładach Daimler-Benz w Sindelfingen, postawiono na znany koncept karoserii drewniano-stalowej. Aby optymalnie przygotować proces produkcyjny, Popp chciał już we wczesnym stadium prac badawczych przyłączyć do projektu specjalistów ze Stuttgartu. W tym celu już w grudniu 1932 r. do centrum badawczego w Stuttgarcie-Untertürkheim przesłano prototyp ramy nośnej i plany konstrukcyjne nowego modelu.
Podczas gdy nowy sześciocylindrowy silnik został pozytywnie oceniony przez głównego konstruktora Daimlera, Hansa Nieblera, to koncepcja ramy nośnej nie znalazła jego uznania. Daimler faworyzował znaną i wypróbowaną konstrukcje z profilowanych nośników stalowych. Dopiero po wielu latach walory konstrukcji Fritza Friedlera przekonały kierownictwo Daimlera do zastosowania jej w swoich samochodach.
Premiera i sprzedaż.
Nowe BMW 303 świętowało swoją premierę podczas Międzynarodowej Wystawy Samochodowej w Berlinie w lutym 1933 r., gdzie wystawione zostały trzy wczesne prototypy tego modelu. Produkcję seryjną rozpoczęto w listopadzie tego roku, a do tego czasu specjaliści w Singelfingen udoskonalili karoserię nadając sylwetce auta bardziej sportowy charakter. Pierwsze jazdy testowe zachwyciły fachowców, którzy zgodnie chwalili nowe zawieszenie samochodu. Podobnie jak w poprzednim modelu i tutaj postawiono na układ niezależnego zawieszenia przednich kół. Nowością było zastosowanie dodatkowych drążków poprzecznych, które stabilizowały samochód na krętych odcinkach drogi. Nowy dobrze wyważony silnik spontanicznie reagował na zmiany gazu, oraz charakteryzował się cichą i spokojną pracą. BMW 303 ważył przeciętnie 200 kg mniej niż konkurencyjne modele tej klasy, co przyczyniło się do tego, że pomimo niewielkiej pojemności skokowej silnika, samochód miał dobre przyspieszenie i spokojnie osiągał prędkość 100 km/h.
Sprzedaż samochodu w pierwszych miesiącach 1934 r. znacznie przekroczyła oczekiwania dyrekcji, lecz już niedługo dobra passa się skończyła. Główną przyczyną spadku zainteresowania było to, że dotychczas BMW oferował przystępne cenowo samochody małolitrażowe, a nowy model przeznaczony był do nabywców samochodów klasy średniej. Cena nowego BMW 303 z nadwoziem sedan wynosiła 3600 marek, przez co model ten był o 950 marek droższy niż swój poprzednik. Dlatego tylko niewielka liczba dotychczasowych klientów BMW była w stanie pozwolić sobie na zakup nowego, droższego samochodu. Pozyskanie zaś nowych nabywców wymagało czasu. Drugim powodem był najmniejszy na świecie 6-cylindrowy silnik o pojemności skokowej zaledwie 1,2 litra, który pomimo swoich zalet utrudniał pozycjonowanie tego auta w klasie wyższej. To wszystko przyczyniło się do tego, że samochód ten produkowano zaledwie przez jeden rok i sprzedano go w łącznym nakładzie 2300 egzemplarzy. Aby nie utracić swoich dotychczasowych klientów BMW opracowało tańszą małolitrażową wersje tego samochodu z silnikiem 4-cylindrowym, który sprzedawany był pod nazwą BMW 309.

</doc>
<doc id="1250016" url="https://pl.wikipedia.org/wiki?curid=1250016" title="Szibin al-Kanatir">
Szibin al-Kanatir

Szibin al-Kanatir (arab. شبين القناطر) – miasto w Egipcie położone na północ od stolicy kraju, Kairu, w muhafazie Al-Kaljubijja.

</doc>
<doc id="1250018" url="https://pl.wikipedia.org/wiki?curid=1250018" title="Blood Of Abraham">
Blood Of Abraham

 
 Blood Of Abraham - grupa z Los Angeles, którą tworzą dwaj Mistrzowie Ceremonii żydowskiego pochodzenia: Benyad (Benjamin Mor) i Mazik (David Saevitz)., Benyat i Mazik oraz DJ Lett Loose. 
Początki grupy.
W szkole średniej Benyad i Mazik zaczęli pisać poezję, która przerodziła się później w rap. Podczas jednego z pierwszych występów młodzi muzycy zwrócili na siebie uwagę rapera Eazy-E z formacji NWA. Na uwagę zasługuje fakt, iż wcześniej członkowie NWA pozwalali sobie na śmiałe komentarze pod adresem narodu izraelskiego, przez co muzycy Blood Of Abraham byli podejrzliwi odnośnie do zamiarów Eazy'ego-E (nie chcieli być postrzegani jako gangsta raperzy.) Ostatecznie jednak dzięki raperowi podpisali kontrakt z wytwórnią Ruthless. Wkrótce ukazał się debiutancki album, który w warstwie muzycznej wykorzystywał sample ze skeczy i ciężkie basowe brzmienia. Jednak próby wejścia na terytorium problematyki rasowej, szczególnie w utworze „"Niggaz And Jewz (Some Say Kikes)"”, nie były udane. Zespół miał większe powodzenie w tematyce rasizmu Murzynów wobec Żydów. 
Inne tematy poruszane przez grupę, to Jerozolima, judaizm oraz Jezus. Producentem płyty był Bret „Epic” Mazur, który poznał grupę z Eazym-E. Również pochodząca z albumu piosenka „"Stabbed By The Steeple"” (atak na zorganizowaną religię) znalazła się na singlu, jednak została zignorowana przez media, co nie spodobało się zespołowi. Płytę kończy sampel monologu Travisa Bickle'a - słynnego psychopaty z filmu „Taksówkarz (film)” (1976, reż. M. Scorsese). Pod kątem muzycznym płyta nie wzbudziła zastrzeżeń. 

</doc>
<doc id="1250020" url="https://pl.wikipedia.org/wiki?curid=1250020" title="Statua Wolności w Rydze">
Statua Wolności w Rydze



</doc>
<doc id="1250025" url="https://pl.wikipedia.org/wiki?curid=1250025" title="Linum">
Linum



</doc>
<doc id="1250026" url="https://pl.wikipedia.org/wiki?curid=1250026" title="MISD">
MISD

MISD () – architektura przetwarzania równoległego, w której wiele równolegle wykonywanych programów przetwarza jednocześnie jeden wspólny strumień danych. W zasadzie jedynym zastosowaniem są systemy wykorzystujące redundancję (wielokrotne wykonywanie tych samych obliczeń) do minimalizacji błędów.

</doc>
<doc id="1250028" url="https://pl.wikipedia.org/wiki?curid=1250028" title="Constantin von Economo">
Constantin von Economo

Constantin Alexander Economo, baron San Serff (ur. 21 sierpnia 1876 w Braile, zm. 21 października 1931 w Wiedniu) – rumuńsko-austriacki lekarz neurolog i pionier awiacji. Niezależnie od Jean René Crucheta opisał śpiączkowe zapalenie mózgu ("encephalitis lethargica epidemica", zapalenie mózgu von Economo), dokonał też pionierskich badań nad fizjologią snu i cytoarchitektoniką kory mózgowej. Odkrył neurony wrzecionowate. W jego dorobku naukowym znajdują się cztery monografie i około 140 artykułów, które napisał na przestrzeni 33 lat pracy naukowej. Jako pierwszy obywatel Austrii otrzymał międzynarodową licencję pilota.
Życiorys.
Młodość i edukacja.
Constantin Alexander Economo urodził się 21 sierpnia 1876 roku w Braile, w rodzinie arystokratycznej. Jego ojcem był Johannes Economo (1834–1921), grecki przemysłowiec, baron od 1904, a matką Hélène Economo z domu Murati (1848–1923). Jego rodzice pobrali się w Budapeszcie w 1866 roku. Rodzina Economo pochodziła z okolic Edessy, a rodzina Muratich z Seres. W Monarchii Austro-Węgierskiej rodzina von Economo, która przyjęła obywatelstwo austriackie na krótko przed I wojną, należała do szanowanych greckich rodów, o takich nazwiskach jak Karajan, Ypsilanti, Dumbas czy Christomano. W rodzinie Economo było kilku wysoko postawionych hierarchów Greckiego Kościoła Prawosławnego; wuj Johannesa Economo był ostatnim biskupem w rodzinie. Nazwisko Economos oznacza po grecku „zarządca parafii”.
Constantin był piątym dzieckiem Johannesa i Hélène. Dwoje rodzeństwa Constantina (pierwszy Constantin i Maria) zmarło w niemowlęctwie, poza nimi miał siostry Sophię i Marię oraz braci Demetriusa, Johannesa i Leo. Rodzina przeniosła się do Triestu, gdy miał rok i tam dorastał. Był doskonałym atletą, od najmłodszych lat mówił po grecku, francusku, włosku i niemiecku. W wieku 14 lat, zainspirowany książką Cesare Lombroso "Genio e follia" (1864), zapragnął studiować medycynę, ale po ukończeniu gimnazjum w 1893 ojciec Constantina przekonał go do studiowania inżynierii. Po dwóch latach w Wiedeńskiej Wyższej Szkole Technicznej ("Technische Hochschule Wien"), gdzie uczył się obok inżynierii technologii lotnictwa, jednak otrzymał od ojca zgodę na zmianę kierunku studiów.
Economo był pilnym i zdolnym studentem, pierwszą pracę naukową ukończył jeszcze w latach studenckich. Rodzina dbała o jego finanse: podczas pobytu w Wiedniu mieszkał w Hotelu Sacher. W biografii uczonego jego małżonka wspomina jednak, że Constantin stołował się w pośledniejszych hotelach, by za zaoszczędzone pieniądze (z i tak niemałego kieszonkowego) móc kupować więcej książek. W połowie studiów, podczas kilkumiesięcznych wakacji 1898/1899, Constantin odbył sześciomiesięczną podróż z bratem Demetriusem przez Stany Zjednoczone, Kanadę, Japonię, Chiny i Indie.
Jeszcze podczas studiów pracował w Instytucie Histologicznym Victora von Ebnera i jako asystent w Instytucie Fizjologii Siegmunda Exnera. 31 stycznia 1901 w Wiedniu otrzymał doktorat. Następny rok spędził specjalizując się u Hermanna Nothnagela w wiedeńskiej klinice, po czym odbył intensywną podróż naukową („Studienreise”) po Europie; w 1903 przebywał w Paryżu studiując psychiatrię u Valentina Magnana i Alexisa Joffroya oraz neurologię pod okiem Pierre’a Mariego i Fulgence’a Raymonda; przez krótki czas zajmował się hipnozą u Hippolyte'a Bernheima w Nancy; następnie przez trzy miesiące poznawał anatomię i fizjologię u Albrechta von Bethego i Juliusa R. Ewalda w Strasburgu, przez pół roku neurohistologię u Alois Alzheimera w Monachium, neurologię i psychiatrię u Hermanna Oppenheima i Georga Ziehena w Berlinie oraz neuroanatomię porównawczą u Carla Isidora Coriego w Trieście.
W 1906 powrócił do Wiednia, gdzie spędził następne 25 lat. Mieszkanie von Economo znajdowało się na Rathausstrasse 13, Wien I. W mieszkaniu przy tej samej ulicy (Rathausstrasse 7) dwadzieścia lat wcześniej swoją praktykę rozpoczął Freud. W Wiedniu von Economo podjął pracę w klinice psychiatrycznej tamtejszego "Allgemaines Krankenhaus" u późniejszego noblisty Juliusa Wagnera-Jauregga, jako jego asystent.
Kariera pilota.
Constantin von Economo był też jednym z pionierów awiacji. W 1907 zainteresował się lotnictwem i baloniarstwem. W Paryżu nauczył się pilotować balon i wkrótce otrzymał licencję pilota (numer 10); licencję pilota balonów miał też Aristide de Economo. W Mourmelon-sur-Marne w 1908 zakupił aeroplan Voisina i w 1912 dostał międzynarodową licencję pilota jako pierwszy obywatel Austrii. Na maszynie Voisina odbył brawurowy lot z Wiener Neustadt do Kottingbrunn, co zajęło mu rekordowe, jak na początek XX wieku, 55 minut. Od 1910 przez szesnaście lat był prezydentem założonego w 1901 "Österreichischer Aero Club". W 1911 jego pokaz lotu samolotem Etrich Taube podziwiał cesarz Franciszek Józef, a w 1913 von Economo spotkał się z Ferdinandem von Zeppelinem. Podczas dużych manewrów wojskowych w 1912 pilotował własną maszynę i został powołany na C. K. pilota. Służył w lotnictwie na Pierwszym Froncie Tyrolskim (froncie Isonzo) w szwadronie stacjonującym w Lavis podczas I wojny i otrzymał wiele odznaczeń. Razem z przyjacielem Alexandrem Cassinone orędował za ustanowieniem lotniska w Aspern (powstało w 1913, jako że lotnisko w Neustadt znajdowało się zbyt daleko od Wiednia, a lokalizacja wybrana w 1909 – Simmering-Heide – okazała się być nieodpowiednia). Z okazji 30. rocznicy powstania "Österreichischer Aero Club" w 1931 roku, na krótko przed śmiercią, wygłosił mowę, w której wyraził przekonanie, że w XX wieku ludzkość przezwycięży grawitację i zdobędzie przestrzeń kosmiczną.
Badania 1916-1931.
W 1916 został odesłany do Wiednia, gdzie w klinice Wagnera-Jauregga zajmował się leczeniem urazów mózgu. Badał też przypadki choroby Wilsona, hemibalizmu, stwardnienia rozsianego, "paranoia querulans" i dipsomanii. Dokonał wtedy istotnych obserwacji nad przypadkami nowej, nieznanej wcześniej choroby, której epidemia właśnie rozpoczynała się w Europie. W kwietniu 1917 przedstawił przed członkami Wiedeńskiego Towarzystwa Psychiatrycznego referat, w którym opisał śpiączkowe zapalenie mózgu, a 10 maja 1917 jego praca ukazała się w „Wiener klinische Wochenschrift”. W 1929 wydana została jego klasyczna monografia poświęcona tej chorobie, dzięki czemu eponim zapalenia mózgu von Economo jest wciąż w użyciu.
Constantin von Economo został profesorem nadzwyczajnym psychiatrii i neurologii w 1913, a w 1921 profesorem zwyczajnym. 10 czerwca 1919 w Katedrze św. Szczepana w Wiedniu ożenił się z córką austriackiego generała, księcia Alois von Schönburga-Hartensteina, Karoline (Lili) Schönburg-Hartenstein (1892–1986). Małżeństwo pozostało jednak bezdzietne. W 1928 otrzymał propozycję zastąpienia Wagnera-Jauregga na stanowisku dyrektora wiedeńskiej Kliniki Psychiatrii i Neurologii, ale odrzucił ją, ponieważ nie chciał, by jego praca była podporządkowana obowiązkom administracyjnym.
W 1928 był pierwszym uczonym uhonorowanym nagrodą Akademii Ateńskiej. W 1929 odwiedził Stany Zjednoczone i asystował przy operacji neurochirurgicznej przeprowadzanej przez Harveya Cushinga w Bostonie. 3 grudnia tego roku przedstawił Towarzystwu Lekarzy i Chirurgów na Uniwersytecie Columbia referat poświęcony swoim badaniom neuroanatomicznym nad ośrodkiem snu.
W 1931 został dyrektorem nowo utworzonego Instytutu Badań nad Mózgiem połączonego z kliniką psychiatryczną.
W 1924, na krótko przed wydaniem "Die Cytoarchitektonik der Hirnrinde des erwachsenes Menschen", von Economo miał pierwszy napad dusznicy bolesnej. W sierpniu 1931 na Festiwalu w Salzburgu obejrzał przedstawienie "Fidelio", następnie wyjechał do Brna na 1. Międzynarodowy Kongres Neurologiczny, który odbył się w dniach 31 sierpnia–4 września i w którego organizacji Economo miał znaczny udział. Po powrocie do Wiednia 8 września dostał zawału serca powikłanego udarem mózgu. 21 października von Economo zmarł we własnym domu.
Po śmierci.
O śmierci von Economo w nekrologach z żalem zawiadomili m.in. Otto Marburg, Alexander Pilcz, Hugo Spatz, Erwin Stransky, Ernst Sträussler i Wagner von Jauregg. Constantin von Economo został pochowany w rodzinnym grobowcu na Cmentarzu Św. Anny w Trieście. Wspomnienia o Constantinie von Economo zostały spisane przez wdowę po nim, Karoline von Economo, i Juliusa Wagnera-Jauregga. Biografię von Economo napisali też belgijski neurolog i neuropatolog Ludo van Bogaert oraz francuski historyk medycyny, bratanek Constantina von Economo, Jean Théodoridès. Krótsze opracowania biograficzne napisali m.in. Otto Marburg i Franz Seitelberger. Ten ostatni określił von Economo jako „największego austriackiego neurologa”. W ostatnich latach dwa przeglądowe artykuły przedstawiające bogaty dorobek von Economo opublikował Lazaros C. Triarhou, który podjął się również opracowania reedycji „Atlas of Cytoarchitectonics of the Adult Human Cerebral Cortex” (Karger 2008, ). W dniach 11–12 marca 2008 w Trieście odbyło się specjalne sympozjum poświęcone cytoarchitektonice kory mózgowej naczelnych, specjalnymi gośćmi były Elena i Gabriella Economo.
W 1976 austriacka poczta wydała w stulecie urodzin von Economo okolicznościowy znaczek (Stanley Gibbons no. 1765; Scott no. 1040). Popiersie neurologa dłuta Maxa Kremsera (1965) znajduje się w holu ("Arkadenhof") Uniwersytetu Wiedeńskiego. Na froncie domu w Wiedniu, w którym mieszkał uczony, znajduje się okolicznościowa tablica:
"Constantin von Economo der große Hirnforscher und Menschenfreund wohnte von 1905–1931 in diesem Hause. (Constantin von Economo, wielki badacz mózgu i przyjaciel ludzkości, żył w tym domu w latach 1905–1931)"
W 10. dzielnicy Wiednia znajduje się Economostraße.
Współcześni opisywali von Economo jako niezwykłego człowieka wielkiego charakteru, naukowca w najlepszym sensie tego słowa. Żona neurologa opisywała osobowość Konstantina jako miłą, spokojną, harmonijną; von Economo miał umiejętność odróżniania rzeczy ważnych od nieistotnych. Był bardzo oczytany i miał szerokie zainteresowania; zajmując się problemem, poświęcał mu się bez reszty. Przy lampce nocnej trzymał "Odyseję", Nowy Testament i "Fausta". Pamiętany był za dowcipne wyrażenia i pomysłowe "jeux-de-mots". Był utalentowanym mówcą. Miał uzdolnienia artystyczne; jego ryciny z prac neurologicznych określane są jako małe dzieła sztuki.
Nominacja do nagrody Nobla.
Wiadomo, że von Economo był trzykrotnie nominowany do Nagrody Nobla w dziedzinie fizjologii i medycyny za prace nad śpiączkowym zapaleniem mózgu: w 1926 przez A. Kousisa, profesora historii medycyny Uniwersytetu w Atenach, w 1930 przez Henry’ego Marcusa, profesora neurologii Instytutu Karolinska i w 1932 razem z Harveyem Cushingiem przez Friedricha von Müllera, profesora medycyny Uniwersytetu w Monachium.
Dorobek naukowy.
Ze 139 opublikowanych prac naukowych Economo, 49 dotyczy "encephalitis lethargica" i powiązanych tematów, a 14 – anatomii, fizjologii i patologii snu, 26 psychopatologii i neuropatologii klinicznej oraz doświadczalnej. Łączna liczba stron dzieł zebranych Economo wynosi około 4 200.
Badania neurohistologiczne i nad cytoarchitektoniką.
Prace von Economo na polu neurohistologii dotyczyły na początku rozwoju przysadki kur i gołębi. Jako 23-letni student medycyny opublikował pracę "Zur Entwicklung der Vogelhypophyse" ("O rozwoju ptasiej przysadki"). W 1925 razem z Georgiem N. Koskinasem wydał "Die Cytoarchitektonik der Hirnrinde des erwachsenen Menschen", elegancki i dokładny atlas cytoarchitektury ludzkiej kory mózgowej. Praca spotkała się od razu z uznaniem neuroanatomów, jest ceniona i wznawiana do dziś. Dwa lata później ukazała się mniejsza objętościowo praca, klasyczna już monografia "Zellaufbau der Grosshirnrinde des Menschen: zehn Vorlesungen". Von Economo razem z Koskinasem opracowali technikę pionowych przekrojów przez każdy zwój mózgu, co pozwoliło im przedstawić dalece dokładniejszą mapę cytoarchitektury pól kory mózgowej niż Korbinianowi Brodmannowi kilka lat wcześniej. Von Economo pracował nad kolejnym dziełem poświęconym cytoarchitektonice rdzenia kręgowego ("Myeloarchitektonik der Hirnrinde des erwachsenen Menschen"), ale jego praca pozostała nieukończona. Duże, wrzecionowate, dwubiegunowe neurony 5. warstwy kory przedniej zakrętu obręczy i kory czołowo-wyspowej określane są do dziś mianem neuronów von Economo.
Economo opracował, w oparciu o metodę wiedeńskiego antropologa Alphonsa Pollera, nową technikę sporządzania pośmiertnych modeli mózgu i przeżyciowych modeli czaszki. Model głowy Constantina von Economo sporządzony przez Pollera posłużył za wzór marmurowego popiersia uczonego znajdującego się w Arkadenhof Uniwersytetu Wiedeńskiego. Metoda opierała się na koloidalnej substancji zwanej Negocollem, ciekłej po ogrzaniu w roztworze wodnym, tężejącej w temperaturze ciała, nie uszkadzającej przy tym delikatnej kory mózgowej. Roztwór Negocollu był rozprowadzany na powierzchni mózgowia (świeżego lub utrwalonego w formalinie) przy pomocy szpatułki lub miękkiej szczoteczki. Negocollowy odlew był utrwalany przy pomocy warstwy innego środka, mającego konsystencję wosku Celeritu. Po sporządzeniu, w kolejności, odlewu bocznej powierzchni i przyśrodkowej powierzchni półkuli mózgu, mózgowie było usuwane, a utrwalony odlew wypełniano trzecim środkiem o nazwie Hominit.
Badania nad śpiączkowym zapaleniem mózgu.
Opisując śpiączkowe zapalenie mózgu von Economo przedstawił w pełni symptomatologię choroby, wprowadzając podział na trzy główne typy schorzenia (somnolencyjno-oftalmoplegiczny, hiperkinetyczny, amiostatyczno-akinetyczny) i jako pierwszy opisał zmiany w istocie czarnej pacjentów zmarłych z powodu przewlekłej postaci choroby, niezależnie od Konstantina Trietiakowa, który w tym samym 1919 roku przedstawił zwyrodnienie nigralne jako charakterystyczną cechę neuropatologiczną choroby Parkinsona. Tym samym von Economo poczynił znaczący wkład w poznanie etiologii schorzeń układu pozapiramidowego. Razem z von Wiesnerem udało mu się przepasażować chorobę na naczelne, przez podtwardówkową inokulację tkanek pobranych od zmarłego pacjenta. Zakażona małpa zdechła w przeciągu 48 godzin; autopsja wykazała nacieczenie zapalne naczyń krwionośnych i wynaczynienia krwi.
Część artykułów poświęconych śpiączkowemu zapaleniu mózgu powstała jako odpowiedź na głosy podające w wątpliwość pierwszeństwo Economo w opisaniu choroby, przede wszystkim na artykuł Jeana-René Crucheta i jego współpracowników, Moutiera i Calmettesa, którzy w 1917 roku opisali dwa przypadki "encéphalomyélite subaiguë diffuse". von Economo bezpardonowo zaatakował Crucheta w szeregu sprostowań opublikowanych w europejskich czasopismach, określając jego argumenty jako „nieokreślone i ogólnikowe pretensje do pierwszeństwa”, nawiązujące do nie przekonującego opisu przypadku, mogącego równie dobrze odnosić się do kiły, guza, psychozy wojennej, padaczki, hemiplegii jak i innej postaci zapalenia mózgu, rdzenia lub nerwów. Cruchet był nieświadomy epidemii choroby i nie udało mu się przenieść choroby na świnki morskie. Mimo to, we Francji do dziś spotyka się określenie choroby Crucheta-von Economo.
Sam von Economo zwrócił uwagę na wczesny opis choroby autorstwa Arnolda Nettera, lekarza ze Szpitala Trousseau w Paryżu, który opisał "encephalitis lethargica" rok po Constantinie. By wyjaśnić kwestię pierwszeństwa, Economo napisał artykuł po francusku, opublikowany w Schweizer Archiv für Neurologie und Psychiatrie i opatrzony komentarzem redaktora naczelnego pisma, Constantina von Monakowa.
Badania nad snem.
Podczas badań nad śpiączkowym zapaleniem mózgu Economo doszedł do wniosku, że istnieje ośrodek w mózgowiu zawiadujący snem i czuwaniem, który określał jako "Schlafstauerungszentrum". Doprowadziły go do tego obserwacje pacjentów z zapaleniem mózgu, u których w najczęstszym typie choroby (somnolencyjno-oftalmoplegicznym), obok somnolencji występowało porażenie mięśni dźwigaczy powieki. Znał też obserwacje wiedeńskiego neuroanatoma i okulisty Ludwiga Mauthnera (1840–1894), który w 1880 opisał fizjologiczny obrzęk mózgu skojarzony ze snem w okolicy wodociągu Sylwiusza i nakrywki. Ponadto w jednym z wcześniejszych doświadczeń u kota, u którego lezja konarów mózgu była niezamierzenie rozległa i rozciągała się na cały dół międzykonarowy, von Economo zaobserwował nieprzerwany sen zwierzęcia przez 15 dni.
Na podstawie badań neuropatologicznych von Economo zaproponował w 1929 lokalizację ośrodka zawiadującego snem na pograniczu śródmózgowia i międzymózgowia, do przodu od jąder nerwu okoruchowego, z odrębnymi częściami dla czynności czuwania ("Wachteil") i snu ("Schlafteil"). Jego przewidywania okazały się być trafne. Po II wojnie światowej Walle Nauta i inni doświadczalnie wykazali, że lezja bocznej tylnej części podwzgórza indukuje sen. Giuseppe Moruzzi i Horace Magoun zidentyfikowali wstępujący aktywujący twór siatkowaty, regulujący procesu snu i czuwania na poziomie przodomózgowia.
W 1930 Economo wysunął hipotezę patogenezy narkolepsji – opierając się na doświadczeniu z rzadkimi przypadkami uszkodzeń tylnej części hipokampa napisał, że „jest bardzo prawdopodobne, aczkolwiek nie dowiedzione, że narkolepsja [opisana przez] Gelineau, Westphala i Redlicha bierze się z nieznanej jeszcze choroby tego obszaru”.

</doc>
<doc id="1250029" url="https://pl.wikipedia.org/wiki?curid=1250029" title="Asza">
Asza

Asza (ros. "Аша") − miasto w Rosji w obwodzie czelabińskim, stolica administracyjna rejonu aszyńskiego. Położone jest w pobliżu Czelabińska i znajduje się w nim stacja Kolei Transsyberyjskiej.

</doc>
<doc id="1250034" url="https://pl.wikipedia.org/wiki?curid=1250034" title="Gaisal">
Gaisal

Gaisal – miasto ok. 100 km od Siliguri w Islampur subdivision (Bengali: ইসলামপুর মহকুমা) w dystrykcie North Dinajpur w stanie Bengal Zachodni w Indiach.
2 sierpnia 1999 roku doszło tam do katastrofy kolejowej na odseparowanej stacji. W wyniku kolizji dwóch, przepełnionych składów, życie straciło 285 lub nawet 500 osób, a 300 zostało rannych.

</doc>
<doc id="1250036" url="https://pl.wikipedia.org/wiki?curid=1250036" title="Feliks Iwański">
Feliks Iwański

Feliks Iwański (ur. 20 listopada 1905, zm. 10 czerwca 1946 w Szczecinie) – polski bokser.
Naukę boksu rozpoczął w klubie Heros Berlin, gdzie stoczył swe pierwsze walki. W 1924 roku wrócił do kraju jako reemigrant z Niemiec i karierę swą kontynuował w Wielkopolskim Klubie Bokserskim i Warcie Poznań, a od 1926 do zakończenia kariery, reprezentował barwy Unii Poznań. Startując w kategorii piórkowej, trzykrotnie zdobył mistrzostwo Polski w latach: 1925, 1926 i 1927, zostając uznanym w 1927 roku, najlepszym pięściarzem mistrzostw. Nie miał okazji reprezentować barw Polski, gdyż wycofał się z ringu, jeszcze przed pierwszym spotkaniem międzypaństwowym. Został zaliczony przez wybitnych "ekspertów przedmiotu", do najlepszych pięściarzy wagi piórkowej okresu międzywojennego.
Zginął w tragicznym pożarze kamienicy przy ulicy Zamenhofa w Szczecinie, która była jego własnością. Pochowany na Cmentarzu Centralnym w Szczecinie.

</doc>
<doc id="1250037" url="https://pl.wikipedia.org/wiki?curid=1250037" title="Merle Oberon">
Merle Oberon

Merle Oberon (właśc. Estelle Merle O’Brien Thompson; ur. 19 lutego 1911 w Bombaju, zm. 23 listopada 1979 w Malibu) − brytyjska aktorka filmowa, nominowana do Oscara za pierwszoplanową rolę w melodramacie "Czarny anioł" (1935).

</doc>
<doc id="1250040" url="https://pl.wikipedia.org/wiki?curid=1250040" title="Sztukator">
Sztukator

Sztukator – osoba zajmująca się tworzeniem lub odtwarzaniem elementów sztukaterii (stiuków i innych elementów dekoracyjno-stylizacyjnych wykonane z gipsu) wnętrz i elewacji budynków.
Sztukator wytwarza swoje dzieła na miejscu lub w swojej pracowni następnie montując je jako gotowe elementy. Zawód ten został spopularyzowany w okresie renesansu i baroku.
Współcześnie występują w zawodzie sztukatorskim dwa podstawowe kierunki: 
Ze względu na rodzaj wykonywanych robót można obecnie w zawodzie sztukatorskim wyodrębnić następujące specjalizacje: 

</doc>
<doc id="1250047" url="https://pl.wikipedia.org/wiki?curid=1250047" title="Karbido">
Karbido

Karbido – polska eksperymentalna grupa muzyczna i interdyscyplinarna. "Karbido" jest związane z platformą działań artystycznych "Hermetyczny Garaż" Tomasza Sikory, w ramach której realizuje swoje prace muzyczne. Zespół charakteryzuje się otwartą strukturą personalną, zmienną w zależności od charakteru danej realizacji – również w obrębie instrumentarium. "Karbido" działa we Wrocławiu.
Historia i działalność.
Najbardziej znanym projektem "Karbido" jest spektakl audio pt. "Stolik" – koncert grany na drewnianym, elektroakustycznym stole własnego autorstwa. Uniwersalizm, zaskakującą nośność pomysłu i żywiołowe wykonanie doceniono podczas 37 Przeglądu Piosenki Aktorskiej OFF we Wrocławiu, nagradzając "Karbido" Grand Prix OFF (Tukan OFF). Od tego czasu (2006−2010) „Stolik” miał ok. 200 wykonań, w tym podczas najważniejszych festiwali muzyczno-teatralnych, m.in. „Malta”, „Boska Komedia”, „Kontakt”, „Konttrapunkt”, „Teatromania”, „Warszawski Festiwal Teatralny”, „Przystanek Woodstock”, „Prixvisionica” – w Polsce oraz „Hong-Kong Arts Festival”, „Fadjr Teheran”, „Edinburgh Fringe”, „Dublin Fringe”, „Israel Festival”, „Stimul Praha”, „VEO Valencia”, „Canterbury Arts Festival”, „Polenmarkt”, „PAZ Oldenburg”, „Milton Keynes International Festival”, „Strasbourg Musica Festival”, „GogolFest Kijev” oraz podczas licznych występów gościnnych w Europie.
W 2010 nakładem wydawnictwa "Hermetyczny Garaż" ukazał się film DVD pt. „Karbido’s The Table”, w reż. Bartosza Blaschke, który miał swoją polską premierę podczas festiwalu „Dwa Brzegi” oraz „Midem Cannes” (premiera światowa).
Kolejną pracą grupy (2007) była "Katastrofa LZ 129 Hindenburg" – słuchowisko radiowe na żywo (z udziałem publiczności) zrealizowane w stylu produkcji Orsona Wellesa. Wystawione podczas 38 PPA słuchowisko, podobnie jak „Stolik” rok wcześniej zdobyło Grand Prix OFF. W roku następnym "Karbido" – tym razem w nurcie głównym PPA – pokazali „Paper T.E.S.L.A. Show” – sceniczną hybrydę gatunków i form, swoisty miks koncertu rockowego, projekcji filmowej, opery i monodramu (scenariusz i reż.: Tomasz Sikora). Zespół, zajęty intensywnymi koncertami „Stolika” i nowymi projektami odstąpił od eksploatowania obu prac.
Od 2005 grupa współpracuje z ukraińskim pisarzem Jurijem Andruchowyczem – wspólnie wydali płytę "Samogon" – edycja Polska 2006, edycja ukraińska 2008 oraz „Cynamon (z dodatkiem Indii)” – wydaną w obu krajach w 2009. Do końca 2010 artyści zagrali trzy duże trasy koncertowe na terenie Ukrainy i Polski.
"Karbido" to także autorzy oprawy muzycznej do spektakli teatralnych:
„111” – Teatr Horzycy w Toruniu, „Medea” – Teatr Lalek we Wrocławiu, „Miasto utrapienia” w Teatrze Miejskim w Gdyni, „Świat jest skandalem” w Teatrze Śląskim w Katowicach, „Sex Machine” w Teatrze Muzycznym Capitol (wszystkie w reż Tomasza Mana) oraz „Piotruś Pan” w Teatrze W. Bogusławskiego w Kaliszu (reż. Michał Derlatka). Zrealizowali też muzykę do przedstawienia "Tchernobyl TM" – wspólnego projektu teatrów Biuro Podróży i Arabesky (Kharkiv), do musicalu „Śmierdź w górach” w Teatrze Muzycznym Capitol (reż. Konrad Imiela i Cezary Studniak), a także do przedstawienia „Cubus” w reż. Miachała Derlatki (teatr PWST Wrocław w kooperacji z Akademiami Teatralnymi w Pradze i Bratysławie).
Od 2009 "Karbido" współpracuje z Teatrem Polskiego Radia w Warszawie – są autorami opracowań dźwiękowych i muzyki słuchowisk komponowanych – „Kartoteka” S. Różewicza, „Moja Abba” i „Sex Machine” T. Mana. Za oprawę muzyczną i dźwiękową słuchowiska „Kartoteka” autorzy zostali nagrodzeni na festiwalu „Dwa Teatry 2010” w Sopocie.
W 2009 do grupy dołączył perkusista szwajcarski Peter Conradin Zumthor (PEZ), związany z tzw. europejską sceną muzyki improwizowanej, muzyk grup Beat Bag Bohemia i Azeotrop. Wziął udział w nagraniach „Cynamonu...” oraz zagrał dwie trasy koncertowe promujące ten projekt. W tym samym roku muzycy zainicjowali nowy cykl pn. „Music 4 Buildings” – w którym eksplorują związki struktur architektonicznych i dźwięku. W 2010 ukazały się dwie pierwsze płyty z cyklu „M4B” – zrealizowane na podstawie nagrań terenowych obiektów Elektrociepłowni Szombierki w Bytomiu, Kopalni Węgla Kamiennego Guido w Zabrzu i Wielkiej Synagogi w Drohobyczu (UA). Kolejne edycje cyklu pojawiają się jako koncerty lub wydawnictwa płytowe, m.in.:
Skład.
"Karbido" tworzą: Igor Gawlikowski, maot (wł. Marek Otwinowski), Tomasz Sikora, Peter Conradin Zumthor (CH), Marcin Witkowski, Paweł Czepułkowski, Michał Litwiniec, Jacek Fedorowicz.

</doc>
<doc id="1250049" url="https://pl.wikipedia.org/wiki?curid=1250049" title="Marian Grześczak">
Marian Grześczak

Marian Grześczak ps. „Jerzy Bernasowski”, „Marek Konarz”, „Mariusz Rudin” (ur. 22 marca 1934 w Nochowie koło Śremu, zm. 27 stycznia 2010 w Warszawie) – polski poeta, prozaik, dramaturg, eseista, tłumacz literatury pięknej, krytyk literacki.
Życiorys.
Syn Wawrzyńca Grześczaka i Heleny z domu Zielonka. Po wybuchu II wojny światowej uczęszczał do szkoły powszechnej w Golinie k. Jarocina. W 1952 ukończył Liceum im. Tadeusza Kościuszki w Jarocinie i podjął studia polonistyczne i bohemistyczne na Uniwersytecie im. Adama Mickiewicza w Poznaniu.
Debiutował w 1955 publikując wiersze w dodatku do „Gazety Poznańskiej” pt. „Widnokrąg”. Współzałożyciel i kierownik artystycznego Klubu Studenckiego „Od Nowa” oraz współtwórca grupy poetyckiej „Wierzbak”.
Publikował utwory poetyckie, artykuły i przekłady z języka czeskiego w czasopismach: „Wyboje” (1956–1957), „Tygodnik Zachodni” (1956–1957), „Kaktus” (utwory satyryczne pod ps. „Heretyk”, „Ezopek Kręty”), „Od Nowa” (1957–1960), „Współczesność” (1958–1969), „Odra” (1958–1972).
W 1959 przeniósł się do Warszawy. Był kierownikiem działu tygodnika studenckiego „Od Nowa”. Od 1960 współpracował z miesięcznikiem „Twórczość”. Od 1961 do 1963 pracował w Komisji Kultury Rady Naczelnej ZSP. Współpracował z teatrem „Kalambur” we Wrocławiu. Od 1962 publikował też w „Tygodniku Kulturalnym”. W 1963 był współzałożycielem pisma „Itd”, a następnie (do 1965) sekretarzem redakcji i zastępcą redaktora naczelnego. W 1965 był współzałożycielem miesięcznika „Poezja”, pełniąc tam do marca 1968 funkcję sekretarza redakcji (w 1967 r. prowadził tu także dział pt. „W kraju”).
Od 1967 był autorem wielu słuchowisk emitowanych w Polskim Radio (m.in.: "Zjadanie ognia" – 1967, "Ten, który przychodzi" – 1971, "Gorzkie winogrona" – 1972, "Słowem uweselone, niebem przysypane" – 1975, "Dotknięcie skrzydeł" – 1977, "Złota grzechotka" – 1980, "Sto pierwsza pieśń Boskiej Komedii" – 1983, "Niech chleb się stanie, i ryba, i woda źródlana" – 1985, "Ptaszki" – 1986, "Ukoronowanie" – 1987).
W latach 1969–1970 był członkiem redakcji pisma „Dysk Olimpijski”, współredagował też dział kulturalny tygodnika „Sportowiec”. W latach 1971–1972 współpracował z miesięcznikiem „Scena”. Od 1974 do 1978 był zastępcą redaktora naczelnego „Tygodnika Kulturalnego”. Od 1980 do 1981 publikował w tygodniku „Literatura” cykl felietonów pt. „Sposoby poezji”, kierując jednocześnie działem poezji w „Twórczości”. W 1982 był kierownikiem redakcji dramatu radiowego Polskiego Radia. W latach 1990–1996 pełnił funkcję konsula w Czechosłowacji i radcy ambasady w Republice Słowackiej oraz dyrektora Ośrodka Kultury Polskiej w Bratysławie.
Poza własną działalnością pisarską przetłumaczył na język polski utwory wielu poetów czeskich, słowackich, chorwackich, rosyjskich i izraelskich, m.in. Františka Halasa, Vladimira Holana, Miroslava Holuba, Jana Pilařa i Jaroslava Seiferta.
W latach 1965–1983 członek Polskiej Zjednoczonej Partii Robotniczej (z której został usunięty). Członek Związku Literatów Polskich (1960–1983; od 1974 do 1983 członek Zarządu Głównego), Stowarzyszenia Pisarzy Polskich (współzałożyciel; 1989-2010; prezes Zarządu Głównego w latach 1996–1999); oraz Polskiego PEN Clubu (1989–2010).
Mieszkał w Ząbkach k. Warszawy.
Kwestia współpracy ze Służbą Bezpieczeństwa.
Według zachowanych materiałów Służby Bezpieczeństwa miał być zarejestrowany przez Grupę IVa Wydziału III KS MO jako KO "Redaktor" w 1965 roku, przerejestrowany na KP w 1966 roku. Kontaktu zaniechano ze względu na sygnowany przez Grześczaka list przeciwko usunięciu Leszka Kołakowskiego z partii. Wyrejestrowany z kartoteki kontaktów operacyjnych, objęty inwigilacją w ramach KE "Gawron".

</doc>
<doc id="1250051" url="https://pl.wikipedia.org/wiki?curid=1250051" title="Lista odcinków serialu Dwóch i pół">
Lista odcinków serialu Dwóch i pół

Lista odcinków amerykańskiego serialu komediowego "Dwóch i pół". Poniższa lista zawiera odcinki wyemitowane w telewizji CBS od 22 września 2003 roku do 19 lutego 2015 roku. Powstało łącznie 12 sezonów, składających się z 262 odcinków.
Sezony z Ashton Kutcherem w roli głównej.
Seria 9: 2011-2012.
W tej serii dużo się zmienia. Z powodu kłótni Charliego Sheena i Chucka Lorrego wyrzucono Sheena i zastąpiono go Ashtonem Kutcherem. Ashton Kutcher gra w nim główną rolę – milionera Waldena Schmidta.
Seria 11: 2013-2014.
Premiera 11 sezonu Dwóch i pół przewidziana jest na 26 września 2013 roku.

</doc>
<doc id="1250053" url="https://pl.wikipedia.org/wiki?curid=1250053" title="Japanese Whispers">
Japanese Whispers

Japanese Whispers: The Cure Singles Nov 82:Nov 83 – kompilacja brytyjskiego zespołu The Cure. Została wydana pod koniec roku 1983 przez wytwórnię Fiction Records.
"Japanese Whispers" to płyta zawierająca wcześniej wydane single The Cure: "Let's Go to Bed", "The Walk" i "The Lovecats". Reszta utworów to b-side'y tych singli. Jedna z piosenek z tamtego okresu, "Mr. Pink Eyes" (drugi b-side "The Lovecats"), nie ukazała się na płycie. Utwory zostały nagrane w przejściowej fazie zespołu, po odejściu basisty Simona Gallupa (po wydaniu płyty "Pornography"). Od czasu wydania tych singli Lol Tolhurst zamienił perkusję na instrumenty klawiszowe. Grał na nich do czasu swego odejścia z zespołu w 1989 roku.
Utwory do pierwszych dwóch singli były właściwie nagrywane przez zespół jako duet, zatrudniając tylko sesyjnego perkusistę do "Let's Go to Bed". Pełny skład zespołu zebrał się jedynie w czasie nagrywania ostatniego singla, kiedy to przyłączyli się do grupy również basista i producent Phil Thornalley (który pracował z The Cure także przy płycie "Pornography") i perkusista Andy Anderson. Taki skład zespołu wystąpił też przy pracy nad koncertową płytą "Concert".
W późniejszym czasie główne utwory z singli zostały wydane na kompilacji "Staring at the Sea" (1986). Wszystkie b-side'y zostały zawarte na płycie z 2004 roku ', zawierającej b-side'y i trudno dostępne utwory. Album "Japanese Whispers" nie został ponownie wydany z innymi płytami zespołu The Cure w czasie ostatniego wydawania nowych wersji płyt, ponieważ jest on kompilacją. Słuchając "Greatest Hits" i ' można usłyszeć wszystkie piosenki z tej płyty w zremasterowanej wersji.
Lista utworów.
Wszystkie piosenki, oprócz specjalnie zaznaczonych, napisane przez Roberta Smitha i Laurence’a Tolhursta.

</doc>
<doc id="1250054" url="https://pl.wikipedia.org/wiki?curid=1250054" title="Lenek">
Lenek



</doc>
<doc id="1250055" url="https://pl.wikipedia.org/wiki?curid=1250055" title="Zamek w Rawie Mazowieckiej">
Zamek w Rawie Mazowieckiej

Zamek w Rawie Mazowieckiej – średniowieczna, gotycka budowla nizinna w widłach Rawki i Rylki, obecnie ruina i zrekonstruowane fragmenty dawnej warowni.
Historia.
Według Kroniki Janka z Czarnkowa zamek w Rawie został zbudowany na polecenie księcia Siemowita III, a przypuszczalnie ukończył go jego syn Siemowit IV[1]. Zadaniem tego największego powierzchniowo zamku mazowieckiego była obrona południowej części księstwa. Został ukończony pod koniec XIV wieku i był punktem obronnym księstwa czerskiego, następnie płockiego, w latach 1455–1462 siedzibą samodzielnego Księstwa Rawskiego. W 1462 roku Rawa została inkorporowana do Królestwa Polskiego, w związku z czym Katarzyna, córka Siemowita V, wdowa po Michale Zygmuntowiczu, na wyraźne żądanie króla Kazimierza Jagiellończyka w marcu 1462 r. opuściła Rawę. W tym samym roku powołano Województwo rawskie przynależne do Korony Królestwa Polskiego. Po pożarze w 1507 zamek został odbudowany w latach 1517-1521 przy użyciu 76 tys. cegieł, 60 kop dachówek, 16 kop belek[2], a przy tym dodatkowo ufortyfikowany przeciw atakom artylerii. Przypuszczalnie podwyższono wtedy mury obwodowe i podwyższono do trzech kondygnacji mniejszy budynek południowo-wschodni. W 1562 roku sejm w Piotrkowie wyznaczył Rawę jako siedzibę Komisji Skarbowej dla Kwarcianego Wojska, w związku z czym na zamku przechowywano tzw. skarb rawski na potrzeby powołanego przez Zygmunta Augusta wojska kwarcianego. Zamek był też w tym okresie siedzibą starosty rawskiego, odbywały się na nim sądy grodzkie i mieściły się archiwa. W 1601 r. w zamku rawskim uwięziono szwedzkiego generała Carla Carlssona Gyllenhielma, syna z nieprawego łoża księcia Karola Sudermańskiego (który później został królem Szwecji jako Karol IX Waza). Gyllenhielm dowodził armią szwedzką, która w 1601 skapitulowała w bitwie pod Kokenhausen, stoczonej przeciwko wojskom polskim. Do czasu wymienienia za księcia Karola Koreckiego w 1613 przebywał w polskiej niewoli, gdzie przez sześć i pół roku chodził w kajdanach, które dziś wiszą w jego grobowcu w katedrze w Strängnäs. W okresie najazdu Szwedów na Polskę zamek został zdobyty w 1655 roku przez nieprzyjaciela, splądrowany i częściowo wysadzony w powietrze. W 1665 r. w zamku przebywał król Jan Kazimierz, a pod miastem stacjonowały wierne mu oddziały podczas Rokoszu Lubomirskiego. W 1766 roku po pożarze miasta do odbudowy zamku przystąpił starosta Franciszek Lanckoroński, który odbudował most na rzece Rawce i wyremontował pomieszczenia we wschodniej części Domu Dużego. Ostatnim starostą był małoletni Maciej Lanckoroński, pozostający pod opieką matki Justyny. Zamek był zamieszkany do 1794 roku. Po rozbiorze Polski Prusacy rozebrali w latach 1795-1806 większość budowli, a z otrzymanych materiałów zbudowali lazaret i dom dla pruskiego komendanta. W 1821 Jan Ursyn Niemcewicz zanotował, że z zamku pozostała już tylko wieża główna. Przed 1830 rokiem L. Trausolt dokonał inwentaryzacji pomiarowej ruin. W 1859 roku piorun zdruzgotał ceglany hełm wieży, powodując zawalenie się sklepień. W latach 1954–58 zrekonstruowano górną część wieży głównej, fragment murów kurtynowych i odsłonięto zarys fundamentów.
Architektura.
Zamek zbudowano na planie czworoboku o wymiarach 66 × 64 metry, na kamiennym fundamencie. Zajmowana przez niego powierzchnia wewnątrz murów wynosiła 4200 m². W północnej części wznosił się dwukondygnacyjny pałac książęcy. Drugi mniejszy budynek wznosił się między bramą i narożnikiem południowo-wschodnim. Wewnątrz, na dziedzińcu znajdowały się drewniane zabudowania gospodarcze dla załogi zamku. Główna wieża na planie u podstawy okrągłym, a wyżej ośmiobocznym, usytuowana została w południowo-zachodnim rogu i oprócz funkcji obronnych flankujących bramę, była wykorzystywana jako więzienie. Wysoki, gruby mur nadbudowany był cegłą i wyposażony w zadaszony ganek z równomiernie rozmieszczonymi strzelnicami na górnej kondygnacji. Wieża główna i mur były ze sobą połączone wewnętrznym przejściem. Wejście do zamku znajdowało się w trójkondygnacyjnej wieży bramnej od strony południowej, naprzeciwko pałacu. Można się było do niej dostać jedynie przez most zwodzony, ponieważ całość otoczona była obronną fosą.
Obecnie z zamku zachowała się odrestaurowana wieża główna z odtworzonymi krótkimi fragmentami murów. Pozostały też niewielkie szczątki muru na całej długości dawnego założenia.
Zamek w kulturze.
Według Janka z Czarnkowa książę Siemowit III na skutek intrygi swojej siostry zaczął podejrzewać o niewierność swoją żonę księżniczkę ziębicką Annę, która była w tym czasie w ciąży. Książę uwięził więc żonę w wieży na zamku w Rawie oraz wziął na tortury dwórki z jej otoczenia. Mimo że nikt nie potwierdził jego podejrzeń, kilka tygodni po porodzie, kazał zamordować Annę, a jej rzekomego kochanka powiesić. Dziecko, które otrzymało imię Henryk, oddano pierwszej napotkanej kobiecie mieszkającej pod Rawą. Gdy dowiedziała się o tym jego córka z poprzedniego małżeństwa - księżna Małgorzata, żona Kaźka Słupskiego, poleciła porwać dziecko i wychowywała na swoim dworze. Gdy Henryk dorósł okazała je Siemowitowi III, a ten, ujrzawszy uderzające podobieństwo dziecka do siebie, uznał go za swojego syna i nakazał wykształcić. Henryk mazowiecki został w późniejszym okresie biskupem płockim i dyplomatą wykonującym zadania zlecone przez Władysława Jagiełłę, a nawet poślubił jego stryjeczną siostrę Ryngałłę Annę. Znacznie później William Shakespeare napisał dramat "Zimowa opowieść", którego treść jest niezwykle podobna do rawskiej legendy, jednak akcja rozgrywa się na Sycylii, a dzieckiem jest dziewczynka. Jednak być może "Zimowa Opowieść" powstała na podstawie powieści Roberta Greene'a z XVI w., a ten oparł się na legendzie rawskiej.

</doc>
<doc id="1250060" url="https://pl.wikipedia.org/wiki?curid=1250060" title="Droga krajowa B76 (Niemcy)">
Droga krajowa B76 (Niemcy)

Droga krajowa 76 () – niemiecka droga krajowa przebiegająca z zachodu na wschód od skrzyżowania z drogą B201 na obwodnicy Szlezwigu przez Kilonię do skrzyżowania z drogą B75 na obwodnicy Travemünde w Szlezwiku-Holsztynie na północy Niemiec.
Miejscowości leżące przy B76.
Szlezwig, Busdorf, Fahrdorf, Güby, Fleckeby, Holm, Eckernförde, Schnellmark, Neudorf-Bornstein, Gettorf, Neuwittenbek, Kiel, Raisdorf, Preetz, Plön, Sandkaten, Bösdorf, Eutin, Röbel, Süsel, Scharbeutz, Timmendorfer Strand, Niendorf, Travemünde.

</doc>
<doc id="1250063" url="https://pl.wikipedia.org/wiki?curid=1250063" title="Janina Bieniarzówna">
Janina Bieniarzówna

Janina Bieniarzówna (ur. 24 maja 1916 w Krakowie, zm. 1 marca 1997 tamże) – polska historyk.
Życiorys.
Uczęszczała w latach 1927–1935 do Prywatnego Gimnazjum Żeńskiego Sióstr Urszulanek w Krakowie. Po uzyskaniu matury podjęła studia na Wydziale Filozoficznym Uniwersytetu Jagiellońskiego. Ukończyła je w 1945 roku. W trakcie okupacji niemieckiej była pracownicą Rady Głównej Opiekuńczej. W 1947 r. na podstawie dysertacji "Społeczeństwo krakowskie w latach 1833–1846" uzyskała dyplom doktora filozofii. W 1958 r. została docentem, a tytuł profesora zwyczajnego otrzymała w 1985 roku.
W okresie powojennym do 1951 r. była pracownikiem naukowym Uniwersytetu Jagiellońskiego. W latach 1954–1960 (według "Leksykonu profesorów AP") lub 1957–1961 (jak podaje Stanisław Ludwik Piech) zatrudniona była w Wyższej Szkole Pedagogicznej. W latach 1959–1986 była wykładowcą Wyższej Szkoły Ekonomicznej (od 1975 r. Akademii Ekonomicznej). Organizowała i pełniła funkcję pierwszego dziekana (przez trzy kolejne kadencje do 1991 roku) Katedry Historii Kościoła w Papieskiej Akademii Teologicznej, kierując równocześnie Katedrą Historii Kultury Religijnej. Z uczelnią tą związana była od momentu jej powstania aż do 1993 roku. Z okazji zakończenia pracy w PAT i przejścia na emeryturę Jan Paweł II wysłał Janinie Bieniarzównie list z osobistymi podziękowaniami. Współtworzyła czasopismo naukowe „Folia Historica Cracoviensia”, a w latach 1986–1997 należała do redakcji „Rocznika Krakowskiego”.
Członek korespondent Polskiej Akademii Umiejętności, członek honorowy Polskiego Towarzystwa Historycznego i Towarzystwa Miłośników Historii i Zabytków Krakowa, do którego zapisała się jeszcze w latach szkolnych. Współpracownik i autorka 103 haseł w Polskim Słowniku Biograficznym. Od 1975 r. do śmierci była redaktorem serii wydawniczej „Biblioteka Krakowska”. Wypromowała pięciu doktorów. Oprócz działalności badawczej zajmowała się również pisarstwem popularnonaukowym. Jej popularna praca "500 zagadek historycznych" doczekała się w latach 1958–1974 ośmiu wydań o łącznym nakładzie 240 tysięcy egzemplarzy.
Została pochowana na Cmentarzu Rakowickim w Krakowie (kwatera PAS 53-płd-wsch-narożnik).
Główne publikacje.
i wiele drobniejszych – publikowanych w Wydawnictwie Ossolineum i Wydawnictwie Literackim.
Upamiętnienie.
Jedną z ulic w Krakowie nazwano imieniem prof. Janiny Bieniarzówny.

</doc>
<doc id="1250065" url="https://pl.wikipedia.org/wiki?curid=1250065" title="The Divine Conspiracy">
The Divine Conspiracy

The Divine Conspiracy – trzeci studyjny album holenderskiego zespołu grającego metal symfoniczny Epica, wydany 7 września 2007 przez wytwórnię płytową Nuclear Blast.
Opowiada o religii – o Bogu, który poddaje ludzkość próbie tworząc kilka religii mających różnych bogów. Chce się on przekonać czy ludzkość zda sobie sprawę, że tak naprawdę chodzi w nich o tę samą prawdę – istnieje jeden Bóg, i modli się do niego każdy, bez względu na religię. Główny bohater podąża przez życie, napotykając po drodze różne religie i doświadczając zarówno pozytywnych, jak i negatywnych ich aspektów. Utwory w pierwszej części płyty opowiadają o złej stronie ludzkiej psychiki, o chciwości, uzależnieniu od narkotyków i wszelkich ludzkich błędach. W końcu główny bohater zostaje zabity – dobitnie wyraża negatywną opinię na temat islamu i zostaje zamordowany.
Na albumie kontynuowany jest cykl "The Embrace That Smothers".
Okładkę zaprojektowała Andrea Beckers.
Edycja specjalna zawiera dodatkową płytę CD, na której można znaleźć dwa dodatkowe utwory oraz teledyski.

</doc>
<doc id="1250066" url="https://pl.wikipedia.org/wiki?curid=1250066" title="Kizuna">
Kizuna



</doc>
<doc id="1250068" url="https://pl.wikipedia.org/wiki?curid=1250068" title="Lenek stoziarn">
Lenek stoziarn

Lenek stoziarn ("Radiola linoides" , właśc. "Linum radiola" ) – gatunek roślin z rodziny lnowatych ("Linaceae"). Reprezentuje monotypowy rodzaj lenek ("Radiola"). Występuje na rozległych obszarach Europy, na Bliskim Wschodzie i w górach afrykańskich (najdalej na południe sięgając Malawi). W Polsce występuje w rozproszeniu na terenie całego kraju.
Systematyka.
"Linodes" O. Kuntze, "Millegrana" Adanson
Jeden z ośmiu rodzajów tradycyjnie wyróżnianych w obrębie podrodziny "Linoideae" w obrębie rodziny lnowate ("Linaceae"). Rodzaj należy do grupy wraz jeszcze z trzema innymi ("Hesperolinon", "Sclerolinon", "Clioccoca"), które zagnieżdżone są w jednym w dwóch kladów, na jakie dzieli się rodzaj len "Linum", w jego tradycyjnym ujęciu. W tej sytuacji postulowane jest włączenie tego (i innych wymienionych) rodzaju do "Linum". W bazie taksonomicznej "Plants of the World Online" rodzaj zachowuje wciąż jeszcze odrębność.
Biologia i ekologia.
Roślina jednoroczna. Rośnie w wilgotnych, piaszczystych miejscach. Kwitnie w lipcu i sierpniu. Gatunek charakterystyczny związku "Radiolion linoidis".
Zagrożenia i ochrona.
Roślina umieszczona na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia VU).

</doc>
<doc id="1250080" url="https://pl.wikipedia.org/wiki?curid=1250080" title="Ostatnia wyspa">
Ostatnia wyspa



</doc>
<doc id="1250081" url="https://pl.wikipedia.org/wiki?curid=1250081" title="Stand by for…">
Stand by for…

Stand by for… – debiutancki album szwedzkiego wokalisty Månsa Zelmerlöwa, wydany 23 maja 2007 roku w Szwecji, 17 września w Polsce oraz 1 lutego 2008 w Finlandii. Album ten uzyskał w Szwecji status platynowej płyty i trafił na pierwsze miejsce szwedzkiej listy przebojów. Pierwszym promującym go singlem był „Cara mia”. .
Na albumie znajduje się również ukryta piosenka. Po zakończeniu utworu „My Mistake” można usłyszeć akustyczną wersję piosenki „Cara mia”.
Piosenka pt. „Maniac” jest tak naprawdę coverem piosenki z roku 1983, którą w oryginale wykonywał Michael Sembello.

</doc>
<doc id="1250083" url="https://pl.wikipedia.org/wiki?curid=1250083" title="Joachim Gnilka">
Joachim Gnilka

Joachim Gnilka (ur. 8 grudnia 1928 w Głubczycach, zm. 18 stycznia 2018 w Monachium) – niemiecki teolog katolicki, egzegeta oraz biblista.
W latach 1947–1953 studiował teologię, filozofię oraz filologie wschodnie na Uniwersytecie Katolickim w Eichstätt i Ingolstadt, na Uniwersytecie Juliusza i Maksymiliana w Würzburgu oraz na Uniwersytecie La Sapienza w Rzymie. W latach 1953–1956 służył jako kapelan w Würzburgu. W 1955 uzyskał stopień doktora filozofii w Würzburgu na podstawie dysertacji pt. "Ist 1 Kor 3,10-15 ein Schriftzeugnis für das Fegefeuer? Eine exegetisch-historische Untersuchung" będącą rozważaniem na temat czyśćca w kontekście "1 Listu do Koryntian".
Również w Würzburgu w 1958 pracował jako asystent naukowy i uzyskał tam w 1959 habilitację na podstawie dysertacji: "Die Verstockung Israels. Isaias 6,9–10 in der Theologie der Synoptiker". Na tej samej uczelni był zatrudniony w latach 1959–1962 jako nauczyciel akademicki. Następnie od 1962 przez 13 lat był profesorem zwyczajnym na Westfalskim Uniwersytecie Wilhelma w Münsterze, a od 1975 do 1997 wykładał egzegezę nowotestamentalną i hermeneutykę biblijną na Uniwersytecie Ludwika i Maksymiliana w Monachium.
W latach 1973–1988 był członkiem Papieskiej Komisji Biblijnej, a od 1986 do 1997 członkiem Międzynarodowej Komisji Teologicznej. W 1992 Jan Paweł II udzielił mu honorowego tytułu papieskiego. Odszedł na emeryturę w roku 1997.

</doc>
<doc id="1250086" url="https://pl.wikipedia.org/wiki?curid=1250086" title="Analiza termograwimetryczna">
Analiza termograwimetryczna

Analiza termograwimetryczna (termiczna analiza grawimetryczna; termograwimetria; skróty TGA lub TG z ang.: "thermogravimetric analysis", "thermogravimetry") – technika pozwalająca wnioskować o wielkości przemiany termicznej oraz o temperaturze w jakiej ta przemiana zachodzi. Pozwala także na oznaczenie poszczególnych składników badanej próbki. Ubytki lub przyrosty masy zależą w największym stopniu od stechiometrii reakcji, zachodzących podczas analizy.
Metoda pomiaru.
Za pomocą komory wagowej lub wagi termograwimetrycznej (termowaga) mierzy się zmianę masy danej substancji w zależności od zmian temperatur lub upływu czasu. Próbkę w naczynku (z platyny lub trójtlenku glinu) umieszcza się w piecyku, który jest połączony z termowagą. Próbkę ogrzewa się do danej temperatury, która może sięgać do 1600 °C. Ze względu na wysoką temperaturę, piec musi być chroniony przed wstrząsem termicznym. Aby temu zapobiec, stosuje się kwarc i tlenek magnezu, jako materiały ognioodporne. Pomiar danej temperatury realizuje się przy pomocy termopary, która znajduje się bezpośrednio przy naczynku próby. Pomiary TGA prowadzi się w atmosferze utleniającej (O2, powietrze) lub w atmosferze obojętnej (N2, Ar). Nowoczesne przyrządy umożliwiają zmianę gazu w trakcie pomiaru. Do pomiaru masy stosuje się szczególnie wrażliwą wagę elektroniczną (termowagę), wystarczająco oddaloną od pieca by uniknąć efektów korozji. 
Straty masy powodowane są przez:
Układ rejestrujący zapisuje zmianę masy względem zmiany temperatury lub czasu: "dm/dT" lub "dm/dt". Na takiej krzywej można wyróżnić obszar plateau (nie zachodzi zmiana masy) oraz obszar, w którym masa się zmienia na skutek wydzielania lotnych składników próbki. Zamiast krzywych TG, (lub często wspólnie z nimi) wykreśla się również różnicową krzywą termograwimetryczną, która jest pierwszą pochodną krzywej TG. Na takiej krzywej bardzo wyraźnie widać maksima i minima, które odpowiadają zmianom masy.
Zastosowania.
Metodę termograwimetrii stosuje się do:

</doc>
<doc id="1250087" url="https://pl.wikipedia.org/wiki?curid=1250087" title="Józef Łoziński">
Józef Łoziński

Józef Łoziński (ur. 29 października 1945 w Coburgu w Niemczech) – polski prozaik.
Studiował polonistykę na Uniwersytecie Wrocławskim. W swojej twórczości podejmuje temat rozpadu więzi społecznej i upadku wartości w wyniku awansu społecznego bohaterów. Autor powieści, opowiadań, słuchowisk radiowych i scenariuszy. Publikował w „Nowym Wyrazie” (1972-1979) oraz w „Kulturze” (1979-1981). Otrzymał nagrody im. W. Macha (1972), im. S. Piętaka, Funduszu Literatury (1989).

</doc>
<doc id="1250089" url="https://pl.wikipedia.org/wiki?curid=1250089" title="TGA (chemia)">
TGA (chemia)



</doc>
<doc id="1250092" url="https://pl.wikipedia.org/wiki?curid=1250092" title="Spektroskopia Impedancyjna">
Spektroskopia Impedancyjna



</doc>
<doc id="1250094" url="https://pl.wikipedia.org/wiki?curid=1250094" title="Więzień wieczności">
Więzień wieczności



</doc>
<doc id="1250097" url="https://pl.wikipedia.org/wiki?curid=1250097" title="Paweł Łysek">
Paweł Łysek

Paweł Łysek (ur. 27 sierpnia 1914 w Jaworzynce, zm. 15 lipca 1978 w Huntington) – polski pisarz, etnograf i żołnierz.
Podczas II wojny światowej walczył w szeregach Polskich Sił Zbrojnych w Europie Zachodniej. W 1949 roku osiadł w Stanach Zjednoczonych. Wykładał na Uniwersytecie w Nowym Jorku. Łysek był członkiem amerykańskiego PEN Clubu.
W swych powieściach utrwalił ginący świat kultury górali beskidzkich.
W 1975 roku uhonorowany został Nagrodą Fundacji im. Kościelskich.
Wybrana twórczość.
Źródło: 

</doc>
<doc id="1250098" url="https://pl.wikipedia.org/wiki?curid=1250098" title="Kamienica Margrabska">
Kamienica Margrabska



</doc>
<doc id="1250100" url="https://pl.wikipedia.org/wiki?curid=1250100" title="Szara Kamienica">
Szara Kamienica



</doc>
<doc id="1250101" url="https://pl.wikipedia.org/wiki?curid=1250101" title="Mutanci z Xanai">
Mutanci z Xanai



</doc>
<doc id="1250106" url="https://pl.wikipedia.org/wiki?curid=1250106" title="Seta">
Seta

Seta (z łac. "seta" – szczecina, szczecinka; w l.mn. "setae" lub "saetae" – szczeciny, szczecinki):

</doc>
<doc id="1250107" url="https://pl.wikipedia.org/wiki?curid=1250107" title="Archikatedra św. Patryka w Melbourne">
Archikatedra św. Patryka w Melbourne

Archikatedra św. Patryka w Melbourne () – kościół arcybiskupi archidiecezji Melbourne w Australii. Od 1974 roku nosi również tytuł bazyliki mniejszej. Świątynia została zbudowana w stylu neogotyckim.

</doc>
<doc id="1250109" url="https://pl.wikipedia.org/wiki?curid=1250109" title="Chuck Lorre">
Chuck Lorre

Chuck Lorre, właśc. Charles Michael Levine (ur. 18 października 1952) w Nowym Jorku – amerykański scenarzysta, reżyser, kompozytor i producent filmowy pochodzenia żydowskiego.
Życiorys.
Urodził się w Bethpage na Long Island w Nowym Jorku. Uczęszczał na Uniwersytet Stanowy Nowego Jorku w Potsdam. Po ukończeniu szkoły Lorre koncertował w Stanach Zjednoczonych jako gitarzysta i autor piosenek. Napisał piosenkę „French Kissin in the USA” dla Deborah Harry, która została nagrana na jej solowym albumie "Rockbird" z 1986.
We wczesnych latach osiemdziesiątych pisał scenariusze do filmów animowanych, a jego pierwszym projektem był "Łebski Harry" ("Heathcliff") w wersji DIC Entertainment. Później Lorre współtworzył ścieżkę dźwiękową do serialu telewizyjnego "Wojownicze Żółwie Ninja" ("Teenage Mutant Ninja Turtles", 1987).
Pod koniec lat 80. Lorre zaczął pisać scenariusze sitcomów, m.in.: "Dharma i Greg", "Roseanne", "Teoria wielkiego podrywu" czy "Dwóch i pół". Pod koniec odcinków zamieszczał niekiedy krótką informację pochodzącą od niego samego. Była ona wyświetlana przez zaledwie kilka sekund, dlatego jeśli widz chciał ją zobaczyć, musiał obejrzeć powtórkę danego epizodu.
Był dwukrotnie żonaty i rozwiedziony. W latach 1979–1992 był żonaty ze swoją współpracowniczką Paulą Smith, z którą ma dwie córki. W maju 2001 poślubił Karen Witter, aktorkę i „Króliczka Playboya 1982”. Mają dwójkę dzieci. W 2010 doszło do rozwodu.

</doc>
<doc id="1250111" url="https://pl.wikipedia.org/wiki?curid=1250111" title="George Lovic Pierce Radcliffe">
George Lovic Pierce Radcliffe

George Lovic Pierce Radcliffe (ur. 22 sierpnia 1877 roku, zm. 29 lipca 1974 roku w Baltimore, Maryland) – amerykański polityk, działacz Partii Demokratycznej. W latach 1935–1947 był przedstawicielem stanu Maryland w Senacie Stanów Zjednoczonych.

</doc>
<doc id="1250112" url="https://pl.wikipedia.org/wiki?curid=1250112" title="Moja piękna grubaska">
Moja piękna grubaska

Moja piękna grubaska ("Mi gorda bella") – wenezuelska telenowela z 2002 roku. Historia opowiada o miłości Valentiny – tytułowej grubaski i Orestesa. Nadmiar kilogramów nie przeszkadza dziewczynie w zdobyciu serca mężczyzny, który nie powinien być jej. W wyniku wielu intryg Valentina opuszcza ukochanego i wyjeżdża do ciotki, gdzie dowiaduje się, że była truta, w wyniku czego zmienia się diametralnie nie tylko z charakteru, ale również z wyglądu. Postanawia wrócić jako Bella i odegrać się na całej rodzinie Villanueva, a w szczególności na Orestesie.

</doc>
<doc id="1250113" url="https://pl.wikipedia.org/wiki?curid=1250113" title="Goranie">
Goranie



</doc>
<doc id="1250115" url="https://pl.wikipedia.org/wiki?curid=1250115" title="Gladiatorzy (komiks)">
Gladiatorzy (komiks)



</doc>
<doc id="1250116" url="https://pl.wikipedia.org/wiki?curid=1250116" title="Aleksander Pełczyński">
Aleksander Pełczyński

Aleksander Pełczyński (ur. 2 lipca 1932 w Tarnopolu, zm. 20 grudnia 2012 we Wrocławiu) – polski matematyk, członek rzeczywisty PAN, specjalista w zakresie analizy funkcjonalnej i topologii nieskończenie wymiarowej. Autor tzw. "metody rozkładu Pełczyńskiego". Jego córką jest Katarzyna Pełczyńska-Nałęcz.
Życiorys.
Ukończył I Liceum Ogólnokształcące w Gdańsku.
W latach 1950–1955 studiował matematykę na Uniwersytecie Warszawskim. Doktoryzował się w 1958 na podstawie pracy "Własności izomorficzne przestrzeni Banacha związane ze słabą zbieżnością bezwarunkową szeregów"; promotorem był Stanisław Mazur. W 1963 habilitował się, a w 1974 otrzymał tytuł profesora zwyczajnego.
W latach 1955–1967 był zatrudniony na Uniwersytecie Warszawskim, a od 1967 do przejścia na emeryturę w 2002 – w Instytucie Matematycznym PAN. W roku 1976 został członkiem korespondentem PAN, w roku 1989 członkiem rzeczywistym.
W latach sześćdziesiątych XX wieku był członkiem drużyny matematyków w teleturnieju 20 pytań. W latach 1971–1986 był przewodniczącym Komitetu Głównego Olimpiady Matematycznej. Redaktor pisma Studia Mathematica. Był promotorem 7 prac doktorskich: Tadeusz Figiel (1972), Niels Jørgen Nielsen, Przemysław Wojtaszczyk (1973), Nicole Tomczak-Jaegermann (1974), Stanisław Szarek (1979), Wojciech Wojtyński, Michał Wojciechowski (1993). Jego uczniowie byli promotorami w kolejnych 16 doktoratach, a ci „wnukowie matematyczni” byli promotorami w 27 dalszych doktoratach.
Dwukrotnie dostał zaproszenie do wygłoszenia referatu na Międzynarodowym Kongresie Matematyków, ICM: w 1966 w Moskwie (wspólnie z Borysem Mitiaginem) i plenarny na kongresie w Warszawie 1983.
Otrzymał wiele nagród: Nagroda im. Stefana Banacha (1961) przyznana przez Polskie Towarzystwo Matematyczne, Nagroda Wydziału III Nauk Matematycznych, Fizycznych i Chemicznych PAN (1963), Nagroda Fundacji Alfreda Jurzykowskiego (1981), Medal im. Wacława Sierpińskiego (1983), Medal im. Stefana Banacha (1996) przyznany przez Prezydium PAN, Medal im. Władysława Orlicza (1996), Nagroda Prezesa Rady Ministrów (2002).
Doctor honoris causa czterech uczelni: Vrije Universiteit Brussel (1983); Friedrich-Schiller-Universität Jena (1984); Kent State University (Ohio, USA); Uniwersytet im. Adama Mickiewicza w Poznaniu (2005). W 1986 został członkiem zagranicznym Akademii Nauk NRD. Członek honorowy Polskiego Towarzystwa Matematycznego od 2003. Pochowany w Alei Zasłużonych na cmentarzu Powązki Wojskowe w Warszawie (kwatera FIV-tuje-1).
Dorobek.
Autor ponad 100 publikacji oraz monografii
Inne przełomowe prace to m.in.

</doc>
<doc id="1250117" url="https://pl.wikipedia.org/wiki?curid=1250117" title="Muzułmanie (naród)">
Muzułmanie (naród)



</doc>
<doc id="1250118" url="https://pl.wikipedia.org/wiki?curid=1250118" title="Seweryn Bukar">
Seweryn Bukar

Seweryn Bukar (ur. 1773 w Kijowie, zm. 24 marca 1853 w ) – pamiętnikarz.
Życiorys.
Urodził się w Kijowie, jako syn Adama Bukara, sędziego ziemskiego żytomierskiego, właściciela Januszpola (Podole), i Konstancji z Pacanowskich. W latach 1783–1790 kształcił się w Szkole Rycerskiej (Szkoła Kadetów) w Warszawie, po czym służył w wojsku koronnym jako podporucznik artylerii. W randze porucznika artylerii brał udział w bitwie Tadeusza Kościuszki (przeszedł z nim całą kampanię) z Rosjanami, pod Zieleńcami. 12 czerwca 1792 odznaczony krzyżem Virtuti Militari w grupie pierwszych kawalerów tego odznaczenia. Po klęsce Kościuszki podał się do dymisji, opuścił wojsko i osiadł na Podolu w majątku ojca w Januszpolu. W roku 1794 definitywnie wystąpił ze służby wojskowej i zaczął gospodarować na wsi. Według Tadeusza Bobrowskiego miał w Eliaszówce „pałacyk włoskiego stylu, który bodaj, czy nie nad możność utrzymywał”. Do jego przyjaciół należał także Szymon Ewaryst Konopacki.
Ożenił się z Julią Budzyńską, z którą miał 2 synów i córkę. Według pamiętników Babińskiego starszy syn, Wincenty był dziedzicem Babina a Teofil poetą pisującym do Tygodnika Petersburskiego oraz pamiętnikarzem. Córka została żoną Władysława Bernatowicza, otrzymując Eliaszówkę. Zmarł dożywszy 80 lat (24 marca 1853) w Ławrynowcach, w powiecie zasławskim.

</doc>
<doc id="1250119" url="https://pl.wikipedia.org/wiki?curid=1250119" title="Société Nationale des Chemins de Fer Luxembourgeois">
Société Nationale des Chemins de Fer Luxembourgeois

Chemins de Fer Luxembourgeois (CFL) (właściwie: Société nationale des chemins de fer luxembourgeois) – luksemburski narodowy przewoźnik kolejowy założony w 1946.
Przedsiębiorstwo zatrudnia 3090 osób (2007). Udziały w spółce należą w 92% do Wielkiego Księstwa Luksemburga, 6% należy do Belgii, a 2% do Francji. W 2005 z jego usług skorzystało 14,1 mln pasażerów.

</doc>
<doc id="1250120" url="https://pl.wikipedia.org/wiki?curid=1250120" title="Infradźwięk">
Infradźwięk



</doc>
<doc id="1250122" url="https://pl.wikipedia.org/wiki?curid=1250122" title="Ultradźwięk">
Ultradźwięk



</doc>
<doc id="1250126" url="https://pl.wikipedia.org/wiki?curid=1250126" title="Phillips Lee Goldsborough">
Phillips Lee Goldsborough

Phillips Lee Goldsborough (ur. 6 sierpnia 1865 roku – zm. 22 października 1946 roku w Baltimore, Maryland) – amerykański polityk, działacz Partii Republikańskiej. W latach 1912–1915 piastował stanowisko gubernatora stanu Maryland. W latach 1929–1935 reprezentował ten stan w Senacie Stanów Zjednoczonych.

</doc>
<doc id="1250128" url="https://pl.wikipedia.org/wiki?curid=1250128" title="Prawo Ardelii">
Prawo Ardelii



</doc>
<doc id="1250129" url="https://pl.wikipedia.org/wiki?curid=1250129" title="Algorytm Edmondsa-Karpa">
Algorytm Edmondsa-Karpa

Algorytm Edmondsa-Karpa jest jedną z realizacji metody Forda-Fulkersona rozwiązywania problemu maksymalnego przepływu w sieci przepływowej. Jego złożoność czasowa wynosi formula_1 jest zatem wolniejszy od innych znanych algorytmów przepływowych działających w czasie formula_2 takich jak algorytm relabel-to-front, czy algorytm trzech Hindusów. W praktyce jednak złożoność pesymistyczna rzadko jest osiągana, co w połączeniu z prostotą czyni algorytm Edmondsa-Karpa bardzo użytecznym, szczególnie dla grafów rzadkich.
Algorytm ten został odkryty przez rosyjskiego naukowca, E.A. Dinica w roku 1970, i niezależnie przez Jacka Edmondsa i Richarda Karpa w roku 1972. Artykuł Dinica zawiera dodatkowe techniki, które obniżają czas działania do formula_3 (algorytm z tą poprawką nazywa się obecnie algorytmem Dynica).
Algorytm.
Idea algorytmu jest identyczna z ideą metody Forda-Fulkersona, z dodatkowym warunkiem: ścieżka powiększająca, którą szukamy w każdym kroku algorytmu, musi być najkrótsza, czyli zawierać minimalną możliwą liczbę (nie wagę!) krawędzi. Taką ścieżkę znajduje się uruchamiając algorytm przeszukiwania grafu wszerz w sieci residualnej.
 algorytm Edmonds-Karp
 wejście
 c[u,v] "//pojemności krawędzi"
 s,t "//źródło i ujście"
 wyjście
 f[u,v] "//maksymalny przepływ"
 "// stworzenie sieci residualnej"
 zdefiniuj r[u,v] jako c[u,v] – f[u,v]
 ścieżka := true
 dopóki ścieżka wykonaj
 "// znalezienie ścieżki z s do t w sieci residualnej"
 p := BFS(r[],s,t)
 jeżeli ścieżka nie istnieje
 ścieżka := false
 w przeciwnym wypadku
 "// powiększenie przepływu na ścieżce p "
 dla każdej krawędzi (u,v) należącej do p
 f[u,v] = f[u,v]+a
 f[v,u] = f[v,u]-a
Poprawność i złożoność.
Poprawność algorytmu wynika wprost z twierdzenia Forda-Fulkersona: po zakończeniu działania w grafie nie może być ścieżki powiększającej, przepływ jest więc maksymalny.
Przystępny dowód oszacowania złożoności czasowej można znaleźć w, opiera się on na fakcie, że długość ścieżki powiększającej nie może maleć, a utrzymywać się na tym samym poziomie może przez co najwyżej formula_4 kroków algorytmu (czyli jest co najwyżej formula_5 kroków, jako że długość ścieżki nie przekroczy formula_6).
Przykład.
Dana jest następująca sieć przepływowa:
Wierzchołek A jest źródłem, G ujściem. Pary liczb formula_7 na krawędziach oznaczają odpowiednio bieżący przepływ i maksymalną pojemność krawędzi. Pojemność residualna krawędzi z formula_8 do formula_9 to formula_10 pojemność maksymalna zmniejszona o aktualny przepływ. Należy zwrócić uwagę na to, że f[u,v] może być ujemne, co powiększa pojemność krawędzi.
W powstałej sieci nie ma już ścieżek powiększających, zatem znaleziony przepływ o wielkości 5 jest maksymalny.
Przykład dobrze ilustruje podstawową własność algorytmu Edmondsa-Karpa: długości ścieżek powiększających w kolejnych krokach nie mogą maleć.

</doc>
<doc id="1250131" url="https://pl.wikipedia.org/wiki?curid=1250131" title="27 sukienek">
27 sukienek

27 sukienek (ang. "27 Dresses") – amerykańska komedia romantyczna z 2008 roku, w reżyserii Anne Fletcher. Światowa premiera filmu miała miejsce 9 stycznia 2008.
Opis fabuły.
Jane ma za sobą niejeden ślub – już 27 razy była druhną! W jej szafie wisi tyleż fantastycznych sukienek. Ale cóż z tego, skoro nic nie wskazuje na to, by sama miała zostać panną młodą. Co prawda potajemnie jest zakochana w swoim szefie George'u, ale jego serce zdobywa młodsza siostra Jane, Tess. Jane, choć zawsze przede wszystkim troszczyła się o innych, teraz wreszcie postanawia zadbać o siebie. Traf chce, że na jej drodze staje cyniczny dziennikarz Kevin, pisujący złośliwe sprawozdania z nowojorskich ślubów.

</doc>
<doc id="1250134" url="https://pl.wikipedia.org/wiki?curid=1250134" title="William Cabell Bruce">
William Cabell Bruce

William Cabell Bruce (ur. 12 marca 1860 roku, zm. 9 maja 1946 roku) – amerykański polityk, działacz Partii Demokratycznej. W latach 1923–1929 był przedstawicielem stanu Maryland w Senacie Stanów Zjednoczonych. W 1918 otrzymał Nagrodę Pulitzera za książkę "Benjamin Franklin, Self-Revealed".

</doc>
<doc id="1250135" url="https://pl.wikipedia.org/wiki?curid=1250135" title="Who’s That Girl (ścieżka dźwiękowa)">
Who’s That Girl (ścieżka dźwiękowa)

Who's That Girl – Original Motion Picture Soundtrack – ścieżka dźwiękowa z filmu "Kim jest ta dziewczyna?", w którym główne role zagrali Madonna i Griffin Dunne.
Mimo iż album jest kompilacją utworów różnych artystów, jest on wliczany do oficjalnej dyskografii Madonny, gdyż znalazły się na nim aż cztery piosenki jej autorstwa. Ponadto, prawdopodobnie by zwiększyć sprzedaż, napisane wielkimi literami imię artystki umieszczono na jego przedniej okładce.
Co więcej, od tytułu filmu i jego ścieżki dźwiękowej wzięła też nazwę trasa koncertowa Who's That Girl World Tour, na jaką piosenkarka wyruszyła w 1987 roku. Podczas niej wykonywała trzy z zamieszczonych tu utworów.
W przeciwieństwie do filmu, który okazał się klapą, soundtrack okazał się sporym sukcesem i w Stanach Zjednoczonych uzyskał nawet status złotej i platynowej płyty.
Single.
Jako single promujące ścieżkę dźwiękową wydane zostały także piosenki innych wykonawców: „24 Hours” Duncana Faure oraz „Turn It Up” Michaela Davidsona.

</doc>
<doc id="1250137" url="https://pl.wikipedia.org/wiki?curid=1250137" title="Planeta czarów">
Planeta czarów



</doc>
<doc id="1250139" url="https://pl.wikipedia.org/wiki?curid=1250139" title="Thunderbolt">
Thunderbolt



</doc>
<doc id="1250140" url="https://pl.wikipedia.org/wiki?curid=1250140" title="Likoma">
Likoma

Likoma – największa wyspa na jeziorze Niasa. Pomimo niewielkiej odległości (ok. 4 km) od wybrzeża Mozambiku, należy do Malawi. Powierzchnia ok. 18 km², długość 6,4 km, szerokość 3,2 km. W 2003 roku zamieszkiwało ją 10 tysięcy osób.
Wyspy Likoma i sąsiednia Chizumulu wraz z otaczającymi je wodami przybrzeżnymi i małymi wysepkami stanowią eksklawy Malawi na wodach terytorialnych Mozambiku i tworzą razem dystrykt Likoma.

</doc>
<doc id="1250141" url="https://pl.wikipedia.org/wiki?curid=1250141" title="Jens August Schade">
Jens August Schade

Jens August Schade (ur. 30 stycznia 1903 w Skive - zm. 20 listopada 1978 w Kopenhadze) - duński poeta i prozaik. Obok Kristensena i Pera Langego należy do najwybitniejszych przedstawicieli duńskiej poezji okresu międzywojennego. 
Uczył się w szkole katedralnej w Viborg.
Debiutował w 1925 na łamach czasopisma "Atlantis". W jego wierszach widać fascynację poezją Orientu i tematyką kosmogoniczną. Pierwszy tomik poetycki "Żywe skrzypce" jest wyrazem nastrojów epoki. Uwidacznia się w nim wpływ lektury niemieckich ekspresjonistów. "Sjov w Danii" - powieść autobiograficzna napisana wierszem jest satyrycznym obrazem ówczesnego społeczeństwa duńskiego. 

</doc>
<doc id="1250142" url="https://pl.wikipedia.org/wiki?curid=1250142" title="Joseph Irwin France">
Joseph Irwin France

Joseph Irwin France (ur. 11 października 1873 roku, zm. 26 stycznia 1939 roku) – amerykański polityk, działacz Partii Republikańskiej. W latach 1917–1923 był przedstawicielem stanu Maryland w Senacie Stanów Zjednoczonych.

</doc>
<doc id="1250145" url="https://pl.wikipedia.org/wiki?curid=1250145" title="Klaus Ebner">
Klaus Ebner

Klaus Ebner (ur. 8 sierpnia 1964, Wiedeń w Austrii) – austriacki pisarz i kataloński poeta. Pierwszy zbiór opowiadań został opublikowany w 2007. Jest członkiem austriackiego związku pisarzy. Klaus Ebner żyje i pracuje w Wiedniu.

</doc>
<doc id="1250146" url="https://pl.wikipedia.org/wiki?curid=1250146" title="Dzieci nieskończoności">
Dzieci nieskończoności



</doc>
<doc id="1250147" url="https://pl.wikipedia.org/wiki?curid=1250147" title="Oblicze potwora">
Oblicze potwora



</doc>
<doc id="1250150" url="https://pl.wikipedia.org/wiki?curid=1250150" title="Geraniaceae">
Geraniaceae



</doc>
<doc id="1250153" url="https://pl.wikipedia.org/wiki?curid=1250153" title="Księżna Ultis">
Księżna Ultis



</doc>
<doc id="1250157" url="https://pl.wikipedia.org/wiki?curid=1250157" title="Tęczowa plaga">
Tęczowa plaga



</doc>
<doc id="1250159" url="https://pl.wikipedia.org/wiki?curid=1250159" title="Lee Aronsohn">
Lee Aronsohn

Lee Aronsohn (ur. 15 grudnia 1952 roku) - amerykański scenarzysta i producent.
Pisał scenariusze do wielu sitcomów, m.in. "Statek miłości", "Who's the Boss", "Murphy Brown", "Grace Under Fire", "The Big Bang Theory" i "Cybill".
W 2003 roku był współtwórcą serialu komediowego "Dwóch i pół". Poza scenariuszem, Aronsohn był autorem jego muzyki tytułowej, a także producentem sześciu odcinków z 2006 roku. W tym samym roku zadebiutował on również w roli reżysera - nakręcił jeden odcinek sitcomu.

</doc>
<doc id="1250160" url="https://pl.wikipedia.org/wiki?curid=1250160" title="Puchar Narodów Afryki 2002">
Puchar Narodów Afryki 2002

Puchar Narodów Afryki 2002 rozegrano na boiskach Mali. W turnieju wzięło udział 16 zespołów wyłonionych w eliminacjach.
Eliminacje.
"Zobacz: Puchar Narodów Afryki 2002 (eliminacje)"
Turniej główny.
Grupa A.
19 stycznia 2002
21 stycznia 2002
24 stycznia 2002
25 stycznia 2002
28 stycznia 2002
Grupa B.
20 stycznia 2002
21 stycznia 2002
24 stycznia 2002
26 stycznia 2002
30 stycznia 2002
Grupa C.
20 stycznia 2002
21 stycznia 2002
25 stycznia 2002
26 stycznia 2002
29 stycznia 2002
Grupa D.
20 stycznia 2002
21 stycznia 2002
25 stycznia 2002
26 stycznia 2002
31 stycznia 2002
Ćwierćfinały.
3 lutego 2002
4 lutego 2002
Półfinały.
7 lutego 2002
Mecz o trzecie miejsce.
9 lutego 2002
Finał.
10 lutego 2002

</doc>
<doc id="1250162" url="https://pl.wikipedia.org/wiki?curid=1250162" title="Tajemnica czasu">
Tajemnica czasu



</doc>
<doc id="1250163" url="https://pl.wikipedia.org/wiki?curid=1250163" title="Alicja w Krainie Czarów (film 1999)">
Alicja w Krainie Czarów (film 1999)

Alicja w Krainie Czarów (ang. "Alice in Wonderland") – amerykański film z 1999 w reż. Nicka Willinga, ekranizacja powieści "Alicja w Krainie Czarów". Film miał premierę w telewizji Hallmark, w Polsce był wyświetlany przez Kino KidsCo na antenie stacji KidsCo. 
Obsada.
Tina Majorino - Alicja
Janine Eser - Matka
Jeremy Brudenell - Ojciec
Mary Healey - Niania
Dilys Laye - Guwernantka
Kiran Shah, Richard Coombs - Biały Królik "Fryderyk Królik"
Jason Byrne - Pat
Paddy Joyce - Bill
Ken Dodd - Mysz bojąca się kotów
Heathcote Williams - Orzeł
Ken Campbell - Kaczor
Liz Smith - Miss Lory
Peter Bayliss - Pan Dodo
Whoopi Goldberg - Kot z Cheshire
Martin Short - Szalony Kapelusznik
Nigel Plaskitt - Suseł
Francis Wright - Zając "Marcowy Zając" 
Sheila Hancock - Kucharka Księżnej
Elizabeth Spriggs - Księżna
Miranda Richardson - Królowa Kier
Simon Russell Beale - Król Kier
Gene Wilder - Niby Żółw
David Alan Barclay, Donald Sinden - Gryf
John Owens - Czerwony Goniec
Christopher Greenwood - Biała Wieża
Joanna Lumley - Smolinos
Toby Ross-Bryant - Karta "Osemka Kier"
Robbie Coltrane - Tweedledum
George Wendt - Tweedledee "Fred"
Peter Ustinov - Mors
Pete Postlethwaite - Cieśla
Christopher Lloyd - Biały rycerz
Gerard Naprous - Czerwony Król
Bohaterowie.
i inni

</doc>
<doc id="1250164" url="https://pl.wikipedia.org/wiki?curid=1250164" title="Ghaty">
Ghaty

Ghaty (dewanagari: घाट bengalski: ঘাট, transliteracja ghaţ, dosłownie "stopnie") – ciąg kamiennych schodów prowadzący w dół ku rzece. Występuje w wielu miejscach Azji.
Zszedłszy po ghatach, wyznawcy hinduizmu dokonują podczas modłów według swoich wierzeń rytualnego oczyszczenia się w wodzie z negatywnej karmy (grzechów). W Waranasi i nad innymi brzegami rzek na kamiennych ghatach odbywa się hinduska ceremonia pogrzebu poprzez spalenie zwłok i wyrzucenie pozostałości do rzeki.
Termin pojawia się także w nazwach gór zlokalizowanych na obrzeżach płaskowyżu Dekan: Ghaty Wschodnie i Ghaty Zachodnie.

</doc>
<doc id="1250166" url="https://pl.wikipedia.org/wiki?curid=1250166" title="Kraina otchłani">
Kraina otchłani



</doc>
<doc id="1250180" url="https://pl.wikipedia.org/wiki?curid=1250180" title="Jaskier iliryjski">
Jaskier iliryjski

Jaskier iliryjski, jaskier illiryjski ("Ranunculus illyricus" L.) – gatunek rośliny z rodziny jaskrowatych ("Ranunculaceae" Juss.). Występuje głównie w południowej i południowo-wschodniej Europie oraz w Azji Mniejszej. W Polsce współcześnie znany był tylko z jednego stanowiska, położonego na Płaskowyżu Proszowickim, koło Nowego Korczyna. W 2013 r. odkryto nowe stanowisko w Skorocicach na Wyżynie Małopolskiej.
Biologia i ekologia.
Kwitnie w maju. Rośnie w murawach kserotermicznych. Cała roślina jest trująca. Gatunek charakterystyczny dla związku "Cirsio-Brachypodion pinnati" oraz zespołu "Thalictro-Salvietum pratensis".
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:

</doc>
<doc id="1250186" url="https://pl.wikipedia.org/wiki?curid=1250186" title="Kazimierz Piotr Miłkowski">
Kazimierz Piotr Miłkowski

Kazimierz Piotr Miłkowski (ur. w 1842, zm. po 1905) – szachista polski, mistrz Warszawy.
Życiorys.
Miłkowski pochodził z ziemi radomskiej. Po ukończeniu gimnazjum przeniósł się do Warszawy, gdzie przez pewien czas studiował w Szkole Głównej. Od połowy lat 80. XIX wieku próbował swoich sił w rywalizacji szachowej, nie były to jednak początki łatwe; przegrał m.in. w 1885 kilka pojedynków ze starszym od siebie literatem i pedagogiem Edwardem Siwińskim, którego nieuleczalna choroba zmuszała do gry "na ślepo". Z nieznanych powodów na około dziesięć lat Miłkowski opuścił Warszawę, prawdopodobnie przebywał za granicą.
Po powrocie do Warszawy w 1897 podjął pracę w Banku Polskim. Jako szachista prezentował już wówczas poziom nieporównywalnie wyższy, co znalazło niebawem potwierdzenie w trzecich mistrzostwach miasta rozegranych jesienią 1897. Miłkowski okazał się najlepszy w gronie 22 szachistów, zdobywając w 42 partiach 35 punkty; za rywali miał wielu znanych warszawskich graczy, m.in. Jana Kopczyńskiego, Jana Kleczyńskiego (syna), Jana Sobieszczańskiego. Tytuł mistrza Warszawy obronił w 1898.
Do rywali Miłkowskiego należeli także inni silni szachiści — Szymon Winawer, Jan Taubenhaus, Salomon Langleben, Aleksander Flamberg. W 1899 Miłkowski należał do grona pierwszych członków Warszawskiego Towarzystwa Zwolenników Gry Szachowej i na przełomie 1899 i 1900 wystąpił w turnieju tzw. handicapowym, tj. uwzględniającym siłę poszczególnych graczy. W imprezie tej podzielił III-IV lokatę wspólnie z Kopczyńskim, wyprzedzony jedynie przez głównych faworytów Winawera i Taubenhausa, chociaż obu zdołał pokonać w bezpośrednich pojedynkach (zgodnie z regułami turnieju handicapowego mając i z Winawerem, i z Taubenhausem przewagę piona). Przydzielony został wówczas do graczy warszawskich I kategorii.
W 1902, w kolejnym turnieju Warszawskiego Towarzystwa Zwolenników Gry Szachowej Miłkowski zajął III miejsce, tym razem za Flambergiem i Langlebenem. Identyczny rezultat zanotował w swoim ostatnim znanym występie turniejowym, na przełomie 1904 i 1905, ponownie plasując się za Langlebenem i Flambergiem. Obu tych graczy, cieszących się uznaniem międzynarodowym, kilkakrotnie pokonał. W opinii redaktora Juliusza Madfesa, wyrażonej na łamach pisma "Chwila" w latach 30. XX wieku, Miłkowski należał do "graczy o sile mistrzów międzynarodowych", którzy pojawili się w szachach warszawskich i łódzkich po powstaniu styczniowym; postawiony został w jednym rzędzie z Szymonem Winawerem, Arturem Popławskim, Józefem Żabińskim, Janem Taubenhausem, Janem Kleczyńskim (ojcem), Szymonem Methalem, Michałem Landauem, Władysławem Bogusławskim i Albertem Szczawińskim. 
W turnieju z przełomu 1904 i 1905 Miłkowski występował już jako emeryt. Dalsze jego losy nie są znane, niewykluczone, że opuścił stolicę i zmarł na prowincji lub za granicą (nie udało się odnaleźć jego nekrologu w prasie warszawskiej).

</doc>
<doc id="1250187" url="https://pl.wikipedia.org/wiki?curid=1250187" title="AMSN">
AMSN

aMSN – klon Windows Live Messengera na licencji GPL. Jego głównym celem jest umożliwienie użytkownikom systemu operacyjnego Linux kontaktu z osobami, które używają programu firmy Microsoft, dostępnego tylko w systemach Windows i MacOS. W tym celu aMSN naśladuje wygląd Windows Live Messengera. Ma również wsparcie na wiele jego funkcji.

</doc>
<doc id="1250188" url="https://pl.wikipedia.org/wiki?curid=1250188" title="Wayne Northrop">
Wayne Northrop

Wayne Alan Northrop (ur. 12 kwietnia 1947 w Sumner, w stanie Waszyngton) – amerykański aktor telewizyjny, najbardziej znany z dwóch oper mydlanych: NBC "Dni naszego życia" ("Days of Our Lives") i ABC "Dynastia" ("Dynasty").
Życiorys.
Swoją karierę aktorską rozpoczął od występu na scenie Los Angeles Actors Theatre w sztuce Arnolda Weskera "Kuchnia" ("The Kitchen"). Potem trafił na szklany ekran w sitcomie ABC "Osiem to dostateczna ilość" ("Eight Is Enough", 1977) u boku Robina Williamsa i Marka Hamilla, serialu kryminalnym ABC "Baretta" (1978), serialu familijnym CBS "The Waltons" ("Waltonowie", 1979). 
W operze mydlanej ABC "Dynastia" ("Dynasty", 1981, 1986-1987) pojawił się jako Michael Culhane, tajemniczy szofer rodziny Carringtonów, który wdał się w seksualny związek z Fallon Carrington Colby (Pamela Sue Martin) i romansował potem z Amandą Carrington (Catherine Oxenberg). 
Popularność przyniosła mu postać policjanta Romana Augustusa Brady’ego w operze mydlanej NBC "Dni naszego życia" ("Days of Our Lives", 1981-1984, 1991-94), do której powrócił w latach 2005-2006 jako nowy bohater - dr Alex North. 
Wystąpił także w operach mydlanych ABC: "Hotel" (1985, 1987) i "Port Charles" (1997-1998). Zagrał czarny charakter w dramacie telewizyjnym "Tajemnica Lisy" ("The Haunting of Lisa", 1996) u boku Cheryl Ladd i Coreya Seviera.
W dniu 9 maja 1981 roku poślubił Lynn Herring, aktorkę znaną z dwóch oper mydlanych ABC: "Szpital miejski" ("General Hospital") i "Port Charles". Mają dwóch synów: Hanka (ur. 1991) i Grady’ego Lee (ur. 1993).

</doc>
<doc id="1250192" url="https://pl.wikipedia.org/wiki?curid=1250192" title="Primera División (1945/1946)">
Primera División (1945/1946)

Primera División 1945/1946 był 15 sezonem najwyższej klasy rozgrywkowej w Hiszpanii. Sezon rozpoczęto 23 września 1945 a zakończono 31 marca 1946

</doc>
<doc id="1250198" url="https://pl.wikipedia.org/wiki?curid=1250198" title="Zapalenie mózgu von Economo">
Zapalenie mózgu von Economo

Zapalenie mózgu von Economo (śpiączkowe zapalenie mózgu, ) – zapalenie mózgu o przypuszczalnie wirusowej etiologii. Zostało opisane w 1917 roku przez Constantina von Economo. Występowało epidemicznie w Europie od 1915 roku, a później na całym świecie: pandemia śpiączkowego zapalenia mózgu przypadła na lata 1917–1924. Choroba występowała sezonowo, nawracając między styczniem a marcem każdego roku. Szacuje się, że w Europie wystąpiło 80–120 tysięcy zachorowań, a w Stanach Zjednoczonych 25–40 tys.
Historia.
Przypuszczalnie epidemia śpiączkowego zapalenia mózgu rozpoczęła się w Rumunii w 1915 roku. W tym samym roku pierwsze zachorowania pojawiły się (według Crucheta) na granicy francusko-niemieckiej. Kolejne przypadki zaczęły pojawiać się w całej Europie, i w kwietniu 1917 roku Constantin von Economo przedstawił pierwszy opis choroby. Później napisał klasyczną monografię na temat schorzenia ("Encephalitis lethargica. Its sequelae and treatment", 1931), dzięki której jego nazwisko jest do dziś wiązane z tą chorobą. W tym samym roku, trzynaście dni przed von Economo, chorobę opisali Francuzi Cruchet, Moutier i Calmette. Ze względu na I wojnę światową wymiana informacji pomiędzy Francją i Austrią była utrudniona i przypadki zapalenia śpiączkowego były odkrywane niezależnie w obu krajach. Epidemia w Europie i Stanach Zjednoczonych przypadła głównie na lata 1919–1920. Historia choroby jest opisana w książce Molly Caldwell Crosby. Od lat 20. nie opisano już żadnej epidemii śpiączkowego zapalenia mózgu, odnotowano jedynie pojedyncze, sporadyczne zachorowania. Można jednak powiązać epidemię 1915-1924 z wcześniejszymi, niewytłumaczonymi epidemiami, takimi jak "mendosa" w Lizbonie w 1521, "pestilence soporeuse" we Włoszech w 1561, "morbus epidemicus per totam fere Europam Schlafkrankheit dictus" w 1580 roku, epidemia śpiączki z porażeniem gałkoruchowym w Niemczech w 1605, opisana przez Sydenhama "sleeping fever" ("febris comatosa") w Londynie w 1673-1675, "De febre lethargica in strabismo utriusque oculi desinente" opisana przez Albrechta von Hildesheima w 1695, "Schlafkrankheit" w Tybindze w 1712 roku, "coma somnolentum" w 1763 w Rouen znana z opisu Lepecq de la Clôture. Sam von Economo znał doniesienia o epidemii we Włoszech w latach 1890–1891 ("nona"), skojarzonej z pandemią grypy, także z relacji własnej matki.
Epidemiologia.
Constantin von Economo opisał 13 przypadków choroby w latach 1916-1917; u żadnego z pacjentów nie występowały wcześniej objawy grypy. Pierwsze przypadki choroby wystąpiły w Rumunii w 1915 roku. Cruchet opisał 40 pacjentów, przyjętych do wojskowej kliniki neuropsychiatrycznej w zimie 1915 roku we Francji; stanowili oni około 3% wszystkich chorych pacjentów tej kliniki. Prezentacja objawów i historia naturalna choroby we Francji przypominała te, które później obserwowano na wyspach brytyjskich. W 1918 roku liczba przypadków "encephalitis lethargica" w Europie gwałtownie wzrosła, i choroba przybrała rozmiary epidemii. Stallybrass wśród ponad 1000 przypadków opisanych w 1923 roku stwierdził objawy grypowe w ciągu ostatnich sześciu miesięcy tylko u czterech z nich, z czego u dwóch pacjentów były one wątpliwe. Z drugiej strony, w bardzo dużej grupie pacjentów z grypą podczas epidemii grypy w Camp Dix w New Jersey w 1918 roku na 6000 pacjentów z 800 zgonów nie przypadał ani jeden przypadek EL.
W Polsce pierwsze przypadki zaobserwował w 1917 roku Edward Flatau. Epidemia EL miała miejsce w zimie 1919/1920 roku; przypadki parkinsonizmu pozapalnego opisał Flatau w monografii z 1923 roku. Goldflam w pracy z 1922 roku napisał, że od 17 stycznia 1920 do 17 maja 1920 miał około 67 pacjentów z zapaleniem mózgu.
W grudniu 1919 roku w Odessie pierwsze przypadki EL odnotowane w Związku Radzieckim przedstawił Raimist.
W USA pierwsze przypadki opisano w Nowym Jorku we wrześniu i październiku 1918. Wczesnej wiosny 1919 choroba była już obserwowana w Illinois, Luizjanie i Teksasie. Od 1919 roku EL była traktowana jako osobna jednostka chorobowa w amerykańskich statystykach zgonów. W Mayo Clinic pierwsi pacjenci zostali przyjęci w zimie 1918–1919 roku. Najwięcej przypadków odnotowano tam w 1920 (180) i w 1923 roku (111), najwięcej co roku w styczniu i w lutym. W sumie statystyki USA mówią o 22 942 zgonach z powodu "encephalitis lethargica", z czego 1/3 miała miejsce między 1919 a 1925. Ostrożne szacunki pozwalają ocenić całkowitą liczbę zachorowań na 25-40 tysięcy.
Etiologia.
Zbieżność czasowa pandemii śpiączkowego zapalenia mózgu i grypy hiszpanki sugerowały wspólny czynnik etiologiczny tych chorób. Nie wszyscy jednak skłaniali się ku tej hipotezie, między innymi sam von Economo. Wprowadzenie badań molekularnych do diagnostyki medycznej pozwoliło w 2001 roku zweryfikować prawdziwość tej hipotezy; jednakże badanie z użyciem RT-PCR nie wykazało wirusa grypy w zachowanych tkankach pacjentów zmarłych na EL, dowiedziono też, że wirus grypy hiszpanki nie mógł wykazywać neurotropizmu. Odkrycie prążków monoklonalnych w płynie mózgowo-rdzeniowym chorych na sporadyczną postać śpiączkowego zapalenia mózgu i dobra odpowiedź na leczenie steroidami wskazały na możliwe autoimmunologiczne podłoże choroby. Związek zapalenia mózgu z zapaleniem gardła sprawił, że wysunięto hipotezę o paciorkowcowym czynniku etiologicznym. Tym samym, śpiączkowe zapalenie mózgu byłoby częścią spektrum schorzeń neurologicznych związanych z infekcją paciorkowcową, tak jak znana od stuleci pląsawica Sydenhama i stosunkowo niedawno opisana grupa pediatrycznych, autoimmunologicznych schorzeń neuropsychiatrycznych związanych z infekcją paciorkowcową (ang. paediatric autoimmune neuropsychiatric disorders associated with streptococcal infections, PANDAS).
Objawy i przebieg.
W przebiegu choroby zaznaczała się faza ostra i faza przewlekła. Początkowo zapalenie mózgu postępowało gwałtownie, objawiając się:
Chory odczuwał senność i zasypiał na 1-2 tygodnie. Następnie albo zdrowiał, albo zapadał w stan mutyzmu akinetycznego i umierał. Faza ostra mogła przechodzić w fazę przewlekłą, mogła też ulec zatrzymaniu i nie postępować; faza przewlekła pojawiała się również bez poprzedzającej fazy ostrej.
Dla przewlekłej fazy śpiączkowego zapalenia mózgu charakterystyczne były:
Neuropatologia.
Nie ma objawów patognomonicznych, pozwalających na rozpoznanie neuropatologiczne EL. Stwierdzano zmiany nieswoiste:
Makroskopowo:
Mikroskopowo:
Encephalitis lethargica w kulturze i historii.
Książka Olivera Sacksa "Awakenings" opisuje przypadki encephalitis lethargica. Na podstawie tej książki powstał film "Przebudzenia" w 1990 z Robertem De Niro w roli głównej oraz sztuka teatralna Harolda Pintera "A Kind of Alaska".
Choroba jest też wspomniana w komiksie Neila Gaimana "The Sandman".
Zasugerowano, że parkinsonizm Adolfa Hitlera (którego objawy przejawiał w wieku 34 lat w 1923 roku i w wieku lat 45, w roku 1934) najprawdopodobniej miał charakter pozapalny.

</doc>
<doc id="1250199" url="https://pl.wikipedia.org/wiki?curid=1250199" title="Bukszpanowate">
Bukszpanowate

Bukszpanowate ("Buxaceae" Dumort.) – rodzina roślin z monotypowego rzędu bukszpanowców ("Buxales"). Obejmuje 6 rodzajów z ok. 120 gatunkami, które występują w dużym rozproszeniu na różnych kontynentach, z wyjątkiem Australii i Antarktydy. Centra zróżnicowania to wschodnia Azja (plemię "Sarcococceae") i Ameryka Środkowa (rośnie tam 50 gatunków z rodzaju bukszpan, z czego 30 to endemity Kuby). Rozpowszechnione w uprawie jako rośliny ozdobne są niektóre gatunki, zwłaszcza z rodzajów runianka i bukszpan, przy czym te pierwsze najczęściej jako rośliny okrywowe, a drugie na żywopłot i topiary. Rośliny z rodzaju "Sarcococca" bywają uprawiane dla pachnących kwiatów kwitnących w okresie zimowym. Twarde drewno niektórych gatunków bukszpanu (zwłaszcza zwyczajnego i "Buxus macowanii"), dobrze nadaje się do toczenia i polerowania. Wykorzystywane jest od dawna do wyrobu mebli i przedmiotów ozdobnych.
Systematyka.
Pozycja systematyczna rodziny przez długi czas pozostawała niejasna. Wyróżnia się bowiem zestawem cech zarówno opisywanych jako pierwotne (niezakończone zrastanie owocolistków ponad zalążnią) oraz cechy typowe dla roślin z podklas ukęślowych ("Dilleniidae") i różowych ("Rosidae") – trójkomorowa zalążnia, budowa anatomiczna łodygi. W efekcie grupa ta w randze rzędu włączana była do oczarowych ("Hamamelidae") lub w randze rodziny trafiała do wilczomleczowców ("Euphorbiales") (system Cronquista z 1981). Późniejsze analizy, w tym molekularne wskazały odrębną pozycję tej rodziny blisko kladu bazalnego dwuliściennych właściwych. W systemach APG I z 1998 i APG II z 2003 rodzina "Buxaceae" przedstawiana była jako siostrzana rodzinie "Didymelaceae" w obrębie rzędu "Buxales". W systemie APG III z 2009 i APG IV rodzaj "Didymeles" z monotypowej rodziny "Didymelaceae" włączony został do "Buxaceae", podobnie do "Buxaceae" włączono także rodzinę "Haptanthaceae" z jednym gatunkiem "Haptanthus hazlettii" w systemie APG IV. W efekcie od 2016 "Buxaceae" są jedyną rodziną w rzędzie "Buxales".

</doc>
<doc id="1250200" url="https://pl.wikipedia.org/wiki?curid=1250200" title="Buxaceae">
Buxaceae



</doc>
<doc id="1250201" url="https://pl.wikipedia.org/wiki?curid=1250201" title="Slovenský Cuvac">
Slovenský Cuvac



</doc>
<doc id="1250205" url="https://pl.wikipedia.org/wiki?curid=1250205" title="Primera División (1946/1947)">
Primera División (1946/1947)

Primera División 1946/1947 był 16 sezonem najwyższej klasy rozgrywkowej w Hiszpanii. Sezon rozpoczęto 22 września 1946 a zakończono 13 kwietnia 1947.

</doc>
<doc id="1250210" url="https://pl.wikipedia.org/wiki?curid=1250210" title="Thysanopoda">
Thysanopoda

Thysanopoda – rodzaj pancerzowców z rodziny Euphausiidae.
Systematyka.
Obecnie do rodzaju "Thysanopoda" zalicza się 14 gatunków:

</doc>
<doc id="1250213" url="https://pl.wikipedia.org/wiki?curid=1250213" title="Bentheuphausiidae">
Bentheuphausiidae



</doc>
<doc id="1250214" url="https://pl.wikipedia.org/wiki?curid=1250214" title="Bentheuphausia">
Bentheuphausia



</doc>
<doc id="1250219" url="https://pl.wikipedia.org/wiki?curid=1250219" title="Iglica mała">
Iglica mała

Iglica mała ("Nehalennia speciosa") – euroazjatycki gatunek ważki z rodziny łątkowatych (Coenagrionidae). Jest najmniejszą z europejskich ważek. W Polsce jest gatunkiem rzadkim i zagrożonym w skali kraju. Tyrfobiont. Długość ciała 30 mm, rozpiętość skrzydeł 29 mm. W Polsce imagines latają od maja do lipca.

</doc>
<doc id="1250220" url="https://pl.wikipedia.org/wiki?curid=1250220" title="Henryk Majer">
Henryk Majer

Henryk Majer (ur. 29 stycznia 1963 w Krapkowicach) – polski piłkarz grający na pozycji obrońcy. Mierzy 184 cm wzrostu, a waży 82 kg. Grał w LZS Kujawy, Pogoni Prudnik, Odrze Opole i GKS Jastrzębie.

</doc>
<doc id="1250222" url="https://pl.wikipedia.org/wiki?curid=1250222" title="Wojciech Krupa">
Wojciech Krupa

Wojciech Jerzy Krupa (ur. 7 kwietnia 1965 w Kłodzku) – pułkownik dyplomowany pilot Wojska Polskiego.
Życiorys.
W 1984 r., po ukończeniu Liceum Lotniczego w Zielonej Górze, rozpoczął studia w Wyższej Oficerskiej Szkole Lotniczej w Dęblinie, którą ukończył w 1988 r.
Służył w 2 eskadrze 11 Pułku Lotnictwa Myśliwskiego w Mierzęcicach, jako starszy pilot, a później dowódca klucza. W latach 1992–1994 studiował w Akademii Obrony Narodowej w Warszawie, po czym objął stanowisko szefa rozpoznania 1 eskadry 11 plm we Wrocławiu. W 1995 został dowódcą eskadry w 11 plm, a od 1996 roku był zastępcą dowódcy 11 plm ds. szkolenia.
Od 1997 r. służył w 3 Pułku Lotnictwa Myśliwskiego „Poznań”, jako zastępca dowódcy ds. liniowych. W roku 2001 został dowódcą 3 eskadry lotnictwa taktycznego. W 2002 r. został szefem szkolenia 2 Brygady Lotnictwa Taktycznego w Poznaniu. Od 29 marca 2004 do 2 października 2006 dowodził 31 Bazą Lotniczą w Poznaniu. 2 lutego 2007 roku przeniesiony do rezerwy. 
Pod koniec lat 90. został współzałożycielem lotniczej Grupu Akrobacyjnej Żelazny, w której ma funkcję prowadzącego.

</doc>
<doc id="1250227" url="https://pl.wikipedia.org/wiki?curid=1250227" title="Równoważenie zużycia">
Równoważenie zużycia

Równoważenie zużycia to wykorzystywanie różnych metod optymalizacji zapisu, pozwalających na wydłużanie czasu, przez który nośnik danych jest zdatny do użycia. Najczęściej jest ono stosowane w pamięciach flash - głównie dyskach SSD.
Pojęcie to jest również używane przez firmę Western Digital do opisu techniki konserwacji produkowanych przez nią dysków twardych, jednak w ogólności dyski nie są urządzeniami dobrze równoważącymi zużycie.
Uzasadnienie.
Nośniki EEPROM oraz pamięci flash składają się z indywidualnie kasowanych segmentów, z których każdy może być poddany takiej procedurze jedynie skończoną liczbę razy, po upływie której segment nie będzie już przechowywał danych w sposób wiarygodny. Liczba cykli kasowania mieści się w przybliżeniu w przedziale od 1000 do 100000. Żywotność dysków optycznych takich jak CD-RW oraz DVD-RW ocenia się na najwyżej 1000 cykli, a dysków DVD-RAM na 100000 cykli. W przypadku pamięci flash liczba kasowań segmentów jest zależna głównie od technologii, w jakiej została ona wykonana. Jeśli jest to technologia SLC, to liczba ta może wynosić nawet ponad 100000, gdy technologią jest MLC - to już tylko 3000 do 5000 cykli. W przypadku pamięci TLC to zaledwie 500 cykli kasowań pojedynczego segmentu.
Ze względu na powyższe ograniczenia technologiczne nośników danych zostały podjęte próby równoważenia ich zużycia. Polegają one głównie na zastosowaniu odpowiednich algorytmów w urządzeniach zapisujących, które zapewniają równomierne rozkładanie operacji ponownego zapisu danych po całej przestrzeni nośnika. W ten sposób wszystkie segmenty mają podobną liczbę cykli kasowań, co pozwala zapobiegać przedwczesnemu zużyciu nośnika, które mogłoby mieć miejsce w przypadku zwiększonej liczby cykli zapisu w jednym jego obszarze.
Tradycyjne systemy plików, takie jak FAT, ext2 czy NTFS, były projektowane z myślą o dyskach magnetycznych i jako takie wielokrotnie wykonują operacje nadpisywania swoich struktur danych (takich jak np. katalogi) w to samo miejsce pamięci. Niektóre systemy plików wykonują ponadto wiele dodatkowych operacji dyskowych jak np. rejestrowanie czasów ostatniego dostępu do plików, pogarszając jeszcze bardziej to niekorzystne zjawisko.
Techniki.
Istnieje kilka technik wydłużania czasu życia nośnika:
W urządzeniach z pamięcią flash, takich jak CompactFlash czy Secure Digital, techniki te zostały zaimplementowane na poziomie sprzętowym przy pomocy wbudowanego mikrokontrolera. Równoważenie zużycia działa na nich przezroczyście i większość tradycyjnych systemów plików może być w tych urządzeniach używanych.
Równoważenie obciążenia może zostać również zaimplementowane na poziomie oprogramowania, tak jak ma to miejsce w przypadku specjalizowanych systemów plików, takich jak JFFS2 czy YAFFS na nośnikach typu flash lub UDF na nośnikach optycznych. Wszystkie trzy są systemami plików o strukturze dziennika, co oznacza, że traktują one nośnik jako dziennik, do którego zapisują dane w cyklicznych przebiegach.

</doc>
<doc id="1250230" url="https://pl.wikipedia.org/wiki?curid=1250230" title="Jerzy Kapias">
Jerzy Kapias

Jerzy Kapias (ur. 26 listopada 1957 w Świętochłowicach) – polski piłkarz, grający na pozycji obrońcy.
W ciągu trwającej 8 sezonów (1982/83-1989/90) kariery zawodnika GKS Katowice wystąpił łącznie w 187 meczach, zdobywając 6 goli. W sezonie 1985/86 sięgnął z drużyną po Puchar Polski.
Jest ojcem Szymona Kapiasa, piłkarza Zagłębia Lubin.

</doc>
<doc id="1250231" url="https://pl.wikipedia.org/wiki?curid=1250231" title="Gladys George">
Gladys George

Gladys Clare Evans (ur. 13 września 1904 w Patten, zm. 8 grudnia 1954 w Los Angeles) − amerykańska aktorka, nominowana do Oscara za rolę w filmie "Valiant Is the Word for Carrie".

</doc>
<doc id="1250235" url="https://pl.wikipedia.org/wiki?curid=1250235" title="Krystalit">
Krystalit

Krystalit (zwany również ziarnem) – część ciała stałego o budowie krystalicznej będąca obszarem monokrystalicznego uporządkowania. Ma rozmiary od kilku nanometrów do milimetrów. Krystality oddzielone są od siebie cienkimi amorficznymi warstwami (granicami ziaren) tworząc większe struktury polikrystaliczne. W pewnych materiałach (np. krzem nanokrystaliczny) poszczególne bardzo małe ziarna krystaliczne osadzone są w matrycy amorficznej, nieposiadającej struktury krystalicznej. 
Krystality są zwykle zorientowane przypadkowo. W związku z tym ich własności fizyczne są izotropowe, co oznacza izotropowość np. pod względem mechanicznym, a substancjach przezroczystych – optycznym. 
Krystality mogą układać się w sposób uporządkowany tworząc okrągłe (lub sferyczne) sferolity, dendryty o budowie drzewiastej, igły i inne. Struktury takie tworzone są w warunkach przechłodzenia, gdy proces nukleacji wtórnej dominuje nad procesem nukleacji pierwotnej.
Powstawanie takich konglomeratów krystalitów obserwuje się w bardzo różnych substancjach takich jak:
W skałach wulkanicznych wyróżnia się krystality jako nierozwinięte formy krystaliczne nieskręcające płaszczyzny polaryzacji światła, których nie można zaliczyć do minerałów i oznaczyć ich postaci krystalicznych. Ze względu na kształty i formy skupień nazywane są: arkulity, bacylity, belonity, chiasmolity, klawality, kumulity, globulity, globosferyty, longulity, margaryty, skopulity, spikulity, trychity.
W metalurgii, w wyniku odkształcenia plastycznego powstającego podczas obróbki plastycznej na zimno (np. walcowanie, ciągnienie), może nastąpić ukierunkowanie struktury we wszystkich ziarnach. Strukturę taką nazywa się "teksturą". Swoiste tekstury mogą powstać również w specyficznych warunkach krystalizacji odlewów (tekstura odlewnicza). Takie struktury uporządkowane mogą wykazywać właściwości anizotropowe.

</doc>
<doc id="1250240" url="https://pl.wikipedia.org/wiki?curid=1250240" title="Herb powiatu myszkowskiego">
Herb powiatu myszkowskiego

Herb powiatu myszkowskiego przedstawia w czerwonym polu tarczy zwrócone ku sobie głowy orłów. Po prawej głowa orła krakowskiego - srebrna w złotej koronie ze złotym dziobem, z lewej cieszyńskiego - złota w złotej koronie nad zamkiem srebrnym.
Herb został ustanowiony przez Radę Powiatu 27 listopada 2013 r.
W latach 2000-2013 powiat posługiwał się herbem wyobrażającym na tarczy dwudzielnej w słup: w polu prawym czerwonym pół orła srebrnego ze złotą przepaską, dziobem i szponami i takąż koroną na głowie. W polu lewym błękitnym pół złotej podkowy z krzyżem kawalerskim. W rysunku herbowym nawiązano do historycznego herbu Małopolski - ukoronowanego orła, bowiem przez wieki spore obszary dzisiejszego powiatu myszkowskiego należały do województwa krakowskiego; w polu drugim prezentowana jest połowa herbu "Jastrzębiec", którym pieczętował się ród Myszkowskich, dawny włodarz sporych połaci tych ziem.
Herb w tej postaci został ustanowiony przez Radę Powiatu 27 września 2000 r.

</doc>
<doc id="1250246" url="https://pl.wikipedia.org/wiki?curid=1250246" title="Fay Bainter">
Fay Bainter

Fay Okell Bainter (ur. 7 grudnia 1893 w Los Angeles, zm. 16 kwietnia 1968 roku tamże) − amerykańska aktorka, laureatka Oscara za rolę drugoplanową w filmie "Jezebel". Aktorka była również dwukrotnie nominowana do tej nagrody: za rolę w filmach "White Banners" (1938) i "Niewiniątka" (1961).
Życiorys.
Urodziła się w Los Angeles, w stanie Kalifornia, jako córka Charlesa F. Baintera i Mary Okell. W 1910 roku rozpoczęła aktorską przygodę występami w trupie objazdowej. Na scenie debiutowała w 1909 roku na Broadwayu w roli Celine Marinter w "The Rose of Panama". Występowała w wielu udanych sztukach w Nowym Jorku, takich jak: "East is West The Willow Tree" i "Dodsworth". W 1926 roku wystąpiła z Walterem Abelem w broadwayowskiej produkcji Channinga Pollocka "The Enemy".
Wytwórnia MGM namówiła ją do spróbowania gry w filmach, i tak jej debiutanckim filmem był obraz "This Side of Heaven" (1934), w tym samym roku wystąpiła również w obrazie "It Happened One Day".
Aktorka szybko osiągnęła sukces, w 1938 roku została nominowana do Oscara za pierwszoplanową rolę w filmie "White Banners" (1937), równocześnie otrzymując Oscara dla najlepszej aktorki drugoplanowej za rolę w filmie "Jezebel" (1938). Od tego czasu tylko dziewięć innych aktorów zdobyło dwie nominacje w ciągu jednego roku. Była ponownie nominowana do Oscara dla najlepszej aktorki drugoplanowej za rolę w "Niewiniątkach" (1961).
Fay i Reginald Venable pobrali się 8 czerwca 1921 roku w Riverside w Kalifornii. Para miała jednego syna Reginalda Venable'a Jra., który został aktorem. Bainter była ciotką aktorki Dorothy Burgess.
Fay Bainter zmarła w wieku 74 lat na zapalenie płuc w Los Angeles. Aktorka wraz z mężem, byłym oficerem, została pochowana na Narodowym Cmentarzu w Arlington.
Aktorka posiada swoją gwiazdę na Hollywood Walk of Fame przy 7021 Hollywood Boulevard.

</doc>
<doc id="1250247" url="https://pl.wikipedia.org/wiki?curid=1250247" title="Jaskier skalny">
Jaskier skalny

Jaskier skalny ("Ranunculus oreophilus" M. Bieb.) – gatunek rośliny należący do rodziny jaskrowatych ("Ranunculaceae" Juss.). Występuje w Alpach, Apeninach, w górach Kaukaz, w Karpatach i na Wyżynie Krakowsko-Częstochowskiej. W Tatrach jest dość częsty.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków wymierających na izolowanych stanowiskach, poza głównym obszarem występowania (kategoria zagrożenia [E]).

</doc>
<doc id="1250248" url="https://pl.wikipedia.org/wiki?curid=1250248" title="Goodge Street">
Goodge Street

Goodge Street – stacja metra londyńskiego położona w dzielnicy Camden, na trasie Northern Line.
Została otwarta 22 czerwca 1907. W czasie II wojny światowej pod jej peronami wybudowany został głębinowy schron przeciwlotniczy, skąd 6 czerwca 1944 gen. Dwight Eisenhower wygłosił przemówienie radiowe, w którym poinformował o lądowaniu w Normandii. Obecnie korzysta z niej ok. 7,9 mln pasażerów rocznie. Należy do pierwszej strefy biletowej.

</doc>
<doc id="1250254" url="https://pl.wikipedia.org/wiki?curid=1250254" title="Upalenisko">
Upalenisko

Upalenisko (438 m n.p.m.) – wzgórze położone w zachodniej części Pogórza Wielickiego.
Jest to jedyne wzgórze leżące na lewym (zachodnim) brzegu Skawy należące do Pogórza Wielickiego.
Szczyt góry jest pokryty jednolitym kompleksem leśnym. Kształt góry jest zbliżony do trójkąta, którego dwa krótsze boki opadają stromo w kierunku Skawy. Różnica poziomów między szczytem góry a Skawą wynosi 150 m.
Upalenisko (z zach.) wraz z Kurczyną (z wsch.) tworzą Pierwszy odcinek przełomu Skawy.
Szczyt położony jest na terenie wsi Mucharz.

</doc>
<doc id="1250255" url="https://pl.wikipedia.org/wiki?curid=1250255" title="Leki przeciwkrzepliwe">
Leki przeciwkrzepliwe



</doc>
<doc id="1250256" url="https://pl.wikipedia.org/wiki?curid=1250256" title="Leczenie przeciwzakrzepowe">
Leczenie przeciwzakrzepowe



</doc>
<doc id="1250262" url="https://pl.wikipedia.org/wiki?curid=1250262" title="Maharszalszul">
Maharszalszul



</doc>
<doc id="1250264" url="https://pl.wikipedia.org/wiki?curid=1250264" title="Jaskier leżący">
Jaskier leżący

Jaskier leżący ("Ranunculus reptans" L.) – gatunek rośliny należący do rodziny jaskrowatych ("Ranunculaceae" Juss.). Występuje na Syberii i wschodzie Rosji, w Europie, na północy Ameryki Północnej (Kanada, północne USA). W Polsce m.in. w jeziorach lobeliowych.
Biologia i ekologia.
Bylina. Kwitnie od maja do lipca. Gatunek charakterystyczny klasy "Littorelletea". Liczba chromosomów 2n = 32.
Zmienność.
W obrębie tego gatunku wyróżniono jedną odmianę:
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wymarcie (kategoria zagrożenia V). W wydaniu z 2016 roku otrzymała kategorię EN (zagrożony).

</doc>
<doc id="1250266" url="https://pl.wikipedia.org/wiki?curid=1250266" title="Franciszek Flaum">
Franciszek Flaum

Franciszek Flaum (ur. 21 listopada 1866 w Poznaniu, zm. 27 listopada 1917 tamże) – polski rzeźbiarz.
Życiorys.
Wywodził się z rodziny bawarskiej osiadłej w Wielkopolsce w XVIII wieku. Był synem Jerzego i Małgorzaty Dzidek. Ojciec był cieślą. Studia artystyczne rozpoczął pod kierunkiem Mariana Jaroczyńskiego w Poznaniu, a następnie, dzięki stypendium Towarzystwa Pomocy Naukowej, studiował w akademiach w Berlinie i Monachium oraz Académie Julian w Paryżu. Po studiach przez szereg lat miał pracownię rzeźbiarską w Charlottenburgu koło Berlina. Był współzałożycielem polskiego kabaretu artystycznego w Café des Westens. Od 1913 roku mieszkał w Poznaniu. Był członkiem Towarzystwa Artystów Polskich „Sztuka” oraz prezesem Koła Artystów Polskich w Poznaniu. Zmarł w Poznaniu. Zostawił syna Roberta Zdzisława, inżyniera, na stałe mieszkającego w Berlinie. Po śmierci ojca ofiarował muzeum im. Mielżyńskich około 20 rzeźb, które następnie przekazano Muzeum Narodowemu w Poznaniu.
Twórczość.
Początkowo w twórczości Franciszek Flaum skłaniał się ku akademickiemu realizmowi. W roku 1887 uczestniczył w I Wystawie Sztuki Polskiej w Krakowie. Wystawił na niej popiersia portretowe.
Wkrótce skłonił się ku symbolizmowi, kształtując swe rzeźby w sposób bardziej szkicowy i swobodny wykazujący wpływ dzieł Augusta Rodina.
Duży wpływ na jago twórczość miała przyjaźń ze Stanisławem Przybyszewskim. W pracach Flauma powstałych po 1900 roku wyodrębnia się grupa rzeźb o tematyce erotyczno-symbolicznej "Płeć", "Na skale", "Pocałunek", "Obłok", "Poranek". Prace te są przykładem łączenia tematyki erotyczno-seksualnej z formą secesji.
Na specjalną uwagę zasługuje dzieło zatytułowane "Wizja I" (zwana też "Marzeniem") z 1905 roku. W sposób metaforyczny ukazany jest tu rzeźbiarz, który pragnie zrealizować w kamieniu swą wizję, stacza walkę z materią kamienia.
W rzeźbach powstałych około 1910 roku, takich jak "Chmura (Obłok)" Flaum stosował formy zbliżające się do granicy abstrakcji – pierwiastek figuralny jest w nich bowiem coraz bardziej umowny, zdaje się niknąć w mgławicy form bezprzedmiotowych.

</doc>
<doc id="1250267" url="https://pl.wikipedia.org/wiki?curid=1250267" title="Swansea.com Stadium">
Swansea.com Stadium

Swansea.com Stadium (wal.: "Stadiwm Swansea.com") – stadion piłkarski położony w Swansea, w dzielnicy Landore.
Po otwarciu w 2005 został domowym obiektem piłkarzy Swansea City oraz rugbystów Ospreys. Mecz otwarcia odbył się pomiędzy Swansea i Fulham 23 lipca 2005. Spotkanie zakończyło się remisem 1:1.
Podczas budowy nazywano go różnie, a najczęściej padały takie nazwy jak "Morfa" oraz "White Rock Stadium". W czasie poszukiwań sponsora dla stadionu, był on nazywany "New Stadium". Gdy patronat nad stadionem objęła pochodząca ze Swansea firma Liberty Property, 18 października 2005 nadano mu nazwę "Liberty Stadium". 
Przed obiektem ustawiono pomnik Ivora Allchurcha, byłego gracza Swansea, który w 445 występach dla klubu zdobył 164 bramki.
1 czerwca 2007 zespół The Who zagrał na stadionie koncert, poprzedzony występami grup Killing For Company oraz The Charlatans, był to pierwszy koncert na tym stadionie. Na stadionie występowali m.in. Rod Stewart, Pink, Elton John oraz Lionel Richie.
W sierpniu 2021 ze względów komercyjnych stadion zmienił nazwę na Swansea.com Stadium. 

</doc>
<doc id="1250268" url="https://pl.wikipedia.org/wiki?curid=1250268" title="Ashlynn Brooke">
Ashlynn Brooke

Ashlynn Brooke (ur. 14 sierpnia 1985 w Choctaw) – amerykańska aktorka i reżyserka filmów pornograficznych, modelka.
Życiorys.
Wczesne lata.
Urodziła się i wychowywała w Choctaw w stanie Oklahoma. Jej rodzice byli rozwiedli się. Jej matka była uzależniona od narkotyków. W szkole podstawowej od trzeciej klasy Ashlynn przez dziewięć lat była cheerleaderką. Po ukończeniu szkoły średniej Ashlynn przez trzy i pół roku pracowała w sklepie z używanymi samochodami w pobliżu Oklahoma City.
Kariera.
Wkrótce po ukończeniu osiemnastu lat kupiła sobie samochód i pojechała do siedziby popularnego studia o branży pornograficznej „Naughty America”. Jej pierwszą przygodą w branży rozrywki dla dorosłych była sesja zdjęciowa w Oklahomie. Jej naga fotografia pojawiła się w znanym magazynie „Easy Rider Magazine” i „Gallery”. Po krótkim okresie spędzonym jako striptizerka, w 2006 roku w wieku 21 lat Ashlynn zaczęła występować w filmach hardcore. Jej pierwszy film powstał dla znanego w sieci portalu o tematyce pornograficznej – BangBros.
W lutym 2007 roku podpisała ekskluzywną umowę z najlepszą firmą New Sensations/Digital Sin. W sierpniu 2008 trafiła na okładkę „Penthouse”. Wystąpiła w teledysku zespołu Buckcherry „Too Drunk...” (2008).
Brooke została nominowana do kilka nagród AVN Award, w tym „Najlepsza nowa gwiazdka 2008 roku”, „Wykonawczyni 2009 i 2010 roku” oraz „Najlepsza aktorka 2011 roku”. Ponadto Ashlynn wygrała nagrody AVN dla najlepszej kontynuacji serialu, najlepszego interaktywnego DVD i najlepszej nowej serii w 2009. Ponadto wygrała F.A.M.E. Awards za ulubione piersi w 2008 roku.
W 2009 roku wyreżyserowała swój pierwszy film dla dorosłych.
W 2011 Brooke została uznana za jedną z 12 najpopularniejszych gwiazd porno w telewizji CNBC.
Pojawiła się w filmie "Pirania 3D" (2010) jako cheerleaderka.
Życie prywatne.
Związana była z aktorem Alfonso Ribeiro (2007). Poza planem filmowym spotykała się także z Breą Bennett (2007). 27 października 2013 wyszła za mąż za Travisa Rogersa, mają córkę (ur. 2010) i syna (ur. 10 września 2014).

</doc>
<doc id="1250269" url="https://pl.wikipedia.org/wiki?curid=1250269" title="Pałac Myśliwski w Toporowie">
Pałac Myśliwski w Toporowie

Pałac Myśliwski w Toporowie ("Zamek w Toporowie") – zabytek architektury znajdujący się w miejscowości Toporów w gm. Łagów w woj. lubuskim.
Główny budynek został wzniesiony w 1823 r., jest to obiekt zabytkowy, objęty opieką konserwatorską.
Zespół pałacowy.
W skład zespołu pałacowego, objętego ochroną wojewódzkiego konserwatora zabytków, wchodzą:
Historia.
W latach 1660–1668 właścicielem Toporowa był komtur łagowski zakonu joannitów – wolny pan Johan Franc Löben. W późniejszym okresie panami Toporowa byli Cobeltinowie. Przez pewien okres miejscowość ta była też własnością rodu Rissman, a od roku 1874 przeszła we władanie hrabiego rodu Manteuffel.
Feldmarszałek Edwin Hans Karl von Manteuffel otrzymał pałac w Toporowie wraz z przyległym majątkiem w darze od cesarza, za oddaną i ofiarną służbę dla Niemiec. Pałac był w posiadaniu rodziny Manteuffel zaledwie 12 lat. Feldmarszałek rezydował w Strasburgu, a jego majątek w Toporowie coraz bardziej podupadał. Feldmarszałek chcąc podbudować swój prestiż i zdobyć popularność, zobowiązał zarządcę do przekazania funduszy na rzecz budowy kościoła. Nosił się także z zamiarem wybudowania dworca kolejowego – niestety zarządca nie martwił się zbytnio ani o kościół, ani o pałac. Najstarszy syn Feldmarszałka prowadząc luźny tryb życia, narobił długów i doprowadził majątek do upadku. Sprawa ta trafiła do cesarza, w wyniku czego rodzina Manteufflów straciła prawo do posiadłości w Toporowie.
Zamek w Toporowie w okresie, kiedy należał do rodziny Manteufflów, był Pałacem Myśliwskim. Na drzwiach każdego pokoju wymalowany był ptak lub zwierzyna: dzik, jeleń lub kaczka. Na dziedzińcu był basen, w którym (jak głosi legenda), utopiła się córka właściciela zamku (miała 15lat). Po stracie córki kazano odlać z brązu jej postać, niestety figura ta została postrzelona przez żołnierzy sowieckich, a w późniejszym czasie zaginęła w niewyjaśnionych okolicznościach.
W roku 1893 majątek przeszedł w posiadanie Roberta Millera, a po I wojnie światowej odziedziczył go Martin Lutze, który okazał się dobrym gospodarzem. Majątek w tym czasie rozwijał się znakomicie i przetrwał w tej rodzinie, aż do II wojny światowej.
Po 1945 r..
Po zakończeniu działań wojennych w Pałacu stacjonowali żołnierze radzieccy. Panował tu wówczas duch zemsty, anarchii i przemocy. Przygasły wszelkie walory i upadła świetność pałacu. Posmutniało otoczenie, zubożały wnętrza, a bogaty wystrój został rozgrabiony, zdewastowany lub całkowicie zniszczony.
W wyniku ofensywnych działań wojennych Toporów wraz z okolicami został zajęty 1 stycznia 1945 roku przez wojska frontu białoruskiego pod dowództwem marszałka Żukowa. Na mocy rozkazu Naczelnego Dowództwa Wojska Polskiego z czerwca 1945 roku Toporów i jego okolice zostały zajęte przez osadnictwo Wojska Polskiego. Techniczną stroną akcji zajmował się „Państwowy Urząd Repatriacyjny” (PUR). Placówka PUR-u udzielała dla przybywających wysiedleńców z Kresów Wschodnich wszelkich informacji o warunkach osiedlania się oraz przydzielała środki transportu do nowego miejsca zamieszkania. Gdy zachodziła taka potrzeba, przydzielano też czasowe kwatery w Pałacu.
Lata PRL.
Po zaprowadzeniu ładu administracyjnego Pałac wraz z otoczeniem należał do Państwowego Gospodarstwa Rolnego (PGR), jakie zostało zorganizowane w Toporowie.
Od roku 1947 do 1955 Pałac zajmowany był przez Centralny Związek Spółdzielni „Społem”, gdzie zorganizowano Ośrodek Szkoleniowy dla Kadry Kierowniczej „Społem”.
W następnych latach mieściła się w nim szkoła podstawowa. Organizowano tam także kolonie letnie, a w latach 1962–1984 Pałac był siedzibą punktu konsultacyjnego Wyższej Szkoły Rolniczej we Wrocławiu. W dniu 1 sierpnia 1984 roku w związku z zakończeniem działalności dydaktycznej filii Akademii Rolniczej doszło do zamknięcia tego ośrodka w Toporowie.
DPS w Toporowie.
16 czerwca 1984 roku, zgodnie z decyzją Wojewody Zielonogórskiego, nastąpiło przekazanie Pałacu wraz z parkiem i pawilonem na rzecz Wydziału Zdrowia i Opieki Społecznej.
W latach 90. pałac przeszedł gruntowny remont. Majątek wraz z parkiem przeznaczono na Dom Pomocy Społecznej ("DPS Toporów") dla dzieci z upośledzeniem umysłowym. Zaistniała więc konieczność dostosowania pomieszczeń do wymogów i potrzeb przyszłych pensjonariuszy.
Celem zasadniczym przystosowania obiektu do wymogów ośrodka dla osób niepełnosprawnych było spełnienie kryteriów odpowiadającym normom użytkowym, m.in.: budynek musiał spełniać warunek II klasy odporności ogniowej, klatki schodowe nie mogły być oddalone od siebie o więcej niż 12 metrów, wymagany był także odpowiedni układ ciągów komunikacyjnych wraz z drogami ewakuacyjnymi. Spełnione zostały także zalecenia Wojewódzkiego Konserwatora Zabytków.
Tak rygorystyczne przepisy i zalecenia pociągnęły za sobą konieczność rozebrania bądź przebudowy niektórych elementów architektonicznych w Pałacu. I tak rozebrano np. oryginalne schody dębowe oraz wszystkie stropy między kondygnacjami, oprócz stropu ogniotrwałego nad piwnicami. Konstrukcja dachowa została zaimpregnowana preparatem grzybobójczym oraz środkami przeciwpożarowymi. Dachy zostały przełożone i uzupełnione dachówką, założono nowe rynny i rury spustowe. Zachodnia wieża okrągła oraz 2 wieże wschodnie zostały pokryte blachą z miedzi.
Szereg przeprowadzonych modernizacji i odbudowy fragmentów budynku spowodował, że Pałac stał się niejako wizytówką Toporowa. Zamek stojąc przy głównej drodze wsi, w zabytkowym parku wśród sędziwych drzew, wspaniale komponuje się z otaczającym go krajobrazem.
Architektura.
Środkowa część została wykonana w stylu renesansowym, zaś południowe skrzydło w stylu gotyckim. Zakończenie od strony północnej zdobi wspaniała wieża niosąca znamiona potężnych zamków obronnych. O jej rodowodzie mówi dokument znaleziony u szczytów jej wnętrza w roku 1992 (podczas prac dekarsko-renowacyjnych).
Fragment zapisu:
"Wieża pałacowa została zbudowana w roku 1884 przez ekscelencję feldmarszałka wolnego pana Edwina von Manteuffla i nadburmistrza w Alzacji-Lotaryngii. (...) Kopułki i chorągiewki zostały zamontowane w dniu 12 listopada 1884 r."

</doc>
<doc id="1250272" url="https://pl.wikipedia.org/wiki?curid=1250272" title="Mistrzostwa Polski Seniorów w Lekkoatletyce 1998">
Mistrzostwa Polski Seniorów w Lekkoatletyce 1998

74. Mistrzostwa Polski Seniorów w Lekkoatletyce – zawody sportowe, które rozgrywane były we Wrocławiu na Stadionie Olimpijskim w dniach 26–28 czerwca 1998 roku. Po raz pierwszy zostały rozegrane mistrzostwa w chodzie na 20 kilometrów kobiet, a po raz ostatni w chodzie na 5000 metrów kobiet.
Biegi przełajowe.
70. mistrzostwa Polski w biegach przełajowych rozegrano 15 marca w Międzyzdrojach. Kobiety rywalizowały na dystansie 4,6 km, a mężczyźni na 4,6 km i na 12 km.
Maraton.
Maratończycy (mężczyźni i kobiety) rywalizowali 26 kwietnia we Wrocławiu.
Bieg na 3000 m z przeszkodami mężczyzn.
Mistrzostwa w biegu na 3000 metrów z przeszkodami mężczyzn rozegrano 20 czerwca w Grudziądzu w ramach Memoriału Bronisława Malinowskiego.
Chód na 5000 m kobiet.
Mistrzostwa w chodzie na 5000 metrów (na bieżni) kobiet rozegrano 9 sierpnia w Sopocie.
Wieloboje.
Mistrzostwa w siedmioboju kobiet zostały rozegrane 12 i 13 września w Poznaniu. Zawody w dziesięcioboju mężczyzn zaczęto rozgrywać w tym samym miejscu i czasie, ale opady deszczu uniemożliwiły rozegranie ósmej konkurencji, czyli skoku o tyczce. Mistrzostwa przeprowadzono od początku 3 i 4 października w Kielcach.
Półmaraton.
Mistrzostwa Polski w półmaratonie rozegrano 29 sierpnia w Brzeszczach.
Chód na 50 km mężczyzn i chód na 20 km kobiet.
Zawody mistrzowskie w chodzie na 50 kilometrów mężczyzn i w chodzie na 20 kilometrów kobiet rozegrano 13 września w Gdyni.
Bieg na 100 km mężczyzn.
Mistrzostwa w biegu na 100 kilometrów mężczyzn zostały rozegrane 17 października w Kaliszu.

</doc>
<doc id="1250273" url="https://pl.wikipedia.org/wiki?curid=1250273" title="Angela Hewitt">
Angela Hewitt

Angela Hewitt (ur. 26 lipca 1958 w Ottawie) – kanadyjska pianistka wykonująca muzykę poważną, ciesząca się międzynarodową sławą przede wszystkim jako interpretatorka utworów Jana Sebastiana Bacha.
Życiorys.
Jest dzieckiem z mieszanego, kanadyjsko-brytyjskiego małżeństwa, dzięki temu posiada obywatelstwa obu tych krajów. Wychowywała się w Toronto. Jej ojciec, Godfrey, był organistą w Christ Church Cathedral w Ottawie przez prawie pięćdziesiąt lat. Naukę gry na fortepianie rozpoczęła w wieku 3 lat, z matką, Marion Hewitt; rok później po raz pierwszy zagrała publicznie. Ukończyła konserwatorium muzyczne w Toronto oraz studia pianistyczne na Uniwersytecie Ottawy.
Jako młoda pianistka brała udział w wielu konkursach, m.in. w X edycji Konkursu Chopinowskiego w Warszawie (1980), gdzie uhonorowano ją wyróżnieniem. W 1985 wygrała odbywający się w jej rodzinnym mieście konkurs dla pianistów grających Bacha. Muzyka niemieckiego mistrza stała się specjalnością. W 1994 podpisała kontrakt na nagranie wszystkich jego dzieł na instrumenty klawiszowe. Owocem tego projektu było 14 płyt wydanych przez brytyjską wytwórnię Hyperion. Oprócz Bacha nagrywała również z powodzeniem utwory kompozytorów francuskich, takich jak François Couperin, Emmanuel Chabrier, Maurice Ravel czy Olivier Messiaen.
Obecnie większość czasu spędza w Londynie, ma jednak również domy w Kanadzie i we Włoszech. W tym ostatnim kraju organizuje od 2005 Festiwal Muzyczny Trasimeno. Została odznaczona Orderem Kanady oraz Orderem Imperium Brytyjskiego IV klasy (OBE).

</doc>
<doc id="1250274" url="https://pl.wikipedia.org/wiki?curid=1250274" title="Terapia reparatywna">
Terapia reparatywna



</doc>
<doc id="1250279" url="https://pl.wikipedia.org/wiki?curid=1250279" title="Bitwa pod Wogastisburgiem">
Bitwa pod Wogastisburgiem

Bitwa pod Wogastisburgiem – bitwa między oddziałami słowiańskiego państwa Samona a wojskami Franków, która miała miejsce w 631 lub 632 roku.
Przed bitwą.
Według frankijskiego kronikarza Fredegara przyczyną zatargu pomiędzy Frankami a Państwem Samona było obrabowanie i zamordowanie przez Słowian frankijskich kupców. W odpowiedzi Dagobert I wysłał posła Sychariusza do Samona, domagając się odszkodowania za zbrodnię na kupcach. Samon odmówił jednak przyjęcia Sychariusza. Sychariusz jednak zastosował fortel, w przebraniu słowiańskim wmieszał się w tłum i udało mu się stanąć przed Samonem.
Wedle relacji Fredegara, Sychariusz zażądał od Samona złożenia hołdu Dagobertowi. Gdy Samon w odpowiedzi zażądał deklaracji przymierza, usłyszał od Sychariusza że "nie jest możliwe, aby chrześcijanie i słudzy Boży zawierali przyjaźń z psami". Po tej odpowiedzi Samon odprawił posła.
Na wieść o odrzuceniu żądań przez Samona, Dagobert rozpoczął przygotowania do wojny, zawierając sojusz z Longobardami i Alemanami.
Bitwa.
Alemanowie i Longobardowie uderzyli na Państwo Samona niezależnie od Franków, odnosząc zwycięstwo i uprowadzając znaczną ilość jeńców.
Armia Franków zmierzyła się ze Słowianami pod Wogastisburgiem. Trzydniowa bitwa zakończyła się druzgocącą klęską wojsk frankijskich, które poniosły dotkliwe straty i w popłochu rzuciły się do ucieczki.
Konsekwencje.
Po zwycięstwie pod Wogastisburgiem Słowianie dokonali szeregu dotkliwych dla Franków wypraw łupieżczych na Turyngię. Spod zwierzchności frankijskiej wyswobodził się wówczas książę Serbów łużyckich Derwan, zawierając sojusz z Samonem (możliwe jest, że Derwan wypowiedział posłuszeństwo Frankom wcześniej i w trakcie samej bitwy jego wojska brały udział po stronie Samona).
Lokalizacja bitwy.
Do dzisiaj nieznana jest lokalizacja Wogastisburga. Pojawiały się koncepcje lokalizujące miejscowość na Morawach, w Czechach, we Frankonii, w Bawarii lub nawet w Karyntii. Zdaniem profesora Gerarda Labudy Wogastisburg nie był grodem, a jedynie tymczasowym umocnieniem, co uniemożliwiałoby jego lokalizację.

</doc>
<doc id="1250282" url="https://pl.wikipedia.org/wiki?curid=1250282" title="Francis Cockfield">
Francis Cockfield

Francis Arthur Cockfield (ur. 28 września 1916 w Horsham, zm. 8 stycznia 2007) – brytyjski polityk, członek Partii Konserwatywnej, minister w rządach Margaret Thatcher, komisarz europejski.
Życiorys.
Był synem porucznika C.F. Cockfielda, który zginął nad Sommą na miesiąc przez narodzeniem syna. Francis odebrał wykształcenie w Dover Grammar School oraz w London School of Economics. W 1938 r. rozpoczął pracę w Inland Revenue. W 1942 r. rozpoczął praktykę adwokacką w Inner Temple. W latach 1945-1952 był dyrektorem departamentu statystyki Inland Revenue. W latach 1951-1952 był komisarzem IR. Następnie rozpoczął pracę w Boots Group jako dyrektor finansowy. W latach 1961-1967 był dyrektorem zarządzającym firmy. W latach 1962-1964 był członkiem Rady Narodowego Rozwoju Ekonomicznego Selwyna Lloyda.
Cockfield opuścił Boots Group aby zostać doradcą polityka Partii Konserwatywnej Iaina Macleoda ds. podatkowych i ekonomicznych. W latach 1968-1969 był przewodniczącym Królewskiego Towarzystwa Statystycznego. Po śmierci Macleoda w 1970 r. Cockfield został doradcą Anthony'ego Barbera. W 1973 r. został przewodniczącym Komisji Cen i był nim do 1977 r. Również w 1973 r. otrzymał tytuł szlachecki.
W kwietniu 1978 r. został kreowany parem dożywotnim jako baron Cockfield. Po zwycięstwie konserwatystów w wyborach 1979 r. został ministrem stanu Skarbu. Był nim do kwietnia 1982 r. W tym samym roku został członkiem Tajnej Rady, a następnie ministrem handlu, ostatnią osobą na tym stanowisku przez fuzją z ministerstwem przemysłu w 1983 r. Cockfield został wówczas Kanclerzem Księstwa Lancaster. Ponieważ urząd nie miał przypisanych kompetencji, Cockfield działał głównie jako doradca premiera. Z tego stanowiska zrezygnował w 1984 r., aby objąć posadę w Komisji Europejskiej.
Lord Cockfield został komisarzem ds. rynku wewnętrznego, podatków i usług oraz wiceprzewodniczącym Komisji. Działał na rzecz utworzenia wspólnego rynku gospodarczego wewnątrz Wspólnoty. W Komisji zasiadał do 1988 r. Następnie został konsultantem Peat, Marwick, McLintock. W 1990 r. został odznaczony Krzyżem Wielkim Orderu Leopolda II. Był również doktorem "honoris causa" wielu uniwersytetów w Wielkiej Brytanii i Stanach Zjednoczonych. Zmarł w 2007 r.
Był dwukrotnie żonaty. Po raz pierwszy poślubił w 1943 r. Ruth Helen Simonis. Po rozwodzie poślubił w 1970 r. Monicę Mudie, która zmarła w 1992 r. Miał dwoje dzieci, syna i córkę, oboje z pierwszego małżeństwa.

</doc>
<doc id="1250286" url="https://pl.wikipedia.org/wiki?curid=1250286" title="Rejon lubieriecki">
Rejon lubieriecki

Rejon lubierecki (ros "Люберецкий район") – jednostka terytorialna w Rosji, w centralnej części obwodu moskiewskiego. Centrum administracyjne rejonu – miasto Lubierce.
Geografia.
Powierzchnia rejonu wynosi 150 tys. km². W 2002 roku liczył 255 700 mieszkańców. W granicach rejonu, oprócz miasta Lubierce, znajduje się 4 osiedla typu miejskiego: Tomilino, Kraskowo, Małachowka, Oktiabrskij i 18 wsi. Osiedle typu miejskiego Kotielniki uzyskało w 2005 roku prawa miejskie i zostało wyłączone ze składu rejonu. Ostatecznie w skład rejonu wchodzi 5 osiedli miejskich:

</doc>
<doc id="1250291" url="https://pl.wikipedia.org/wiki?curid=1250291" title="Taharka">
Taharka

Taharka – władca kuszycki rezydujący w Napacie, oraz faraon – władca starożytnego Egiptu z czasów końca Trzeciego Okresu Przejściowego, zaliczany do XXV dynastii kuszyckiej, rezydujący początkowo w Tebach, a następnie w Memfis i Tanis. Był młodszym synem Pianchiego i królewskiej małżonki Abale, młodszym bratem Szabataki, następcą Szabataki na tronie kuszyckim oraz tronie faraonów, ojcem Atlanersa, założyciela dynastii rodzimych władców napatańskich.
Początkowe lata panowania.
Samodzielną władzę w Egipcie sprawował w latach 690-664 p.n.e., jednakże można go uważać za władcę już od początkowych lat panowania Szabataki. Po śmierci Szabataki, która według Manetona nastąpiła z rąk Taharki, przeniósł on ośrodek władzy do Tanis, zdając sobie sprawę z tego, iż jedynie stamtąd może skutecznie przeciwstawić się narastającemu zagrożeniu ze strony Asyrii. Władzę w Tebach pozostawił swemu zaufanemu krewnemu - Montuemhatowi, który posiadał jedynie tytularną godność kapłana i czwartego proroka Amona, a w rzeczywistości sprawował funkcję gubernatora Górnego Egiptu i burmistrza Teb oraz swej siostrze Szepenupet II, boskiej małżonce Amona, która sprawowała władzę duchowną. Po objęciu władzy całą swą energię skierował Taharka na unormowanie spraw administracyjnych i gospodarczych kraju. Okazał się on doskonałym organizatorem i sprawnym wykonawcą podjętych planów, co wkrótce zaowocowało osiągnięciem względnej stabilizacji w Górnym Egipcie. Efektem tego był szeroki program budowlany realizowany głównie w Karnaku - uchodzi za jednego z głównych autorów przebudowy - i Medinet Habu oraz wielu ośrodkach kultu w Górnym Egipcie i Nubii, m.in. w Napacie, gdzie rozbudował świątynię Amona, w Meroe, Kawa, Semna, Kasr Ibrim, Buhen, Faras oraz na File, ale również w Delcie w Athribis.
O ile sytuacja w Górnym Egipcie osiągnęła stan względnej stabilizacji, charakteryzujący się zjednoczeniem i wzmocnieniem władzy oraz rozwojem gospodarczym, o tyle w północnej części Egiptu nadal była niezwykle skomplikowana głównie za przyczyną rozbicia dzielnicowego - podziału władzy oraz roszczeniami do władzy licznych rodów książęcych oraz nieustannym zagrożeniem ze strony Asyrii.
Pierwsze starcie z Asyrią.
W czasie panowania Szabataki, Taharka będąc współwładcą oraz głównodowodzącym sił egipskich toczył walki z władcą asyryjskim Sennacherybem na terenach Judy i Palestyny. W wyniku tych walk i wycofaniu się Taharki, wojska asyryjskie bezpośrednio zagroziły Egiptowi, stając u jego granic. Jednakże nie doszło do ostatecznego rozstrzygnięcia, gdyż armia asyryjska odstąpiła od granic Egiptu i wycofała się do Asyrii. W roku 681 p.n.e. Sennacheryb został zamordowany przez dwóch ze swoich synów, a tron po nim objął jego najmłodszy syn Asarhaddon. Jego panowaniu przyświecały dwa cele. Po pierwsze podporządkowanie i uspokojenie Babilonii. Po wtóre zdobycie Egiptu. Aby pokonać Taharkę postanowił wykorzystać rozbicie władzy i skłócenie rodów książęcych z terenów Delty oraz, jak sądził, powszechną w Egipcie niechęć do Kuszytów. W 679 roku p.n.e. wojska asyryjskie zdobyły graniczne miasto Arza, niegdyś zdobyte i później utracone przez Sennacheryba. Aby zatrzymać siły asyryjskie, Taharka wzniecał i wspierał wszelkie działania antyasyryjskie w Palestynie, Syrii i Fenicji. W 677 roku p.n.e. wzniecił bunt antyasyryjski w Sydonie, którego zlikwidowanie zajęło Asarhaddonowi aż około trzech lat. Ponadto Asarhaddon związany walkami ze Scytami i Kimerami musiał zaniechać wyprawy na Egipt. Wszelkie te działania odsuwały bezpośrednie zagrożenie terenów Egiptu. Ostatecznie w 674 roku p.n.e. władca asyryjski zdecydował się rozpocząć inwazję. Wykorzystał w tym celu ludy arabskie zamieszkałe w okolicach Morza Martwego, a w zamian za pomoc, chcąc uzyskać przynajmniej ich neutralność, dokonał zwrotu zdobyczy zagarniętych niegdyś przez jego ojca Sennacheriba. Do spotkania sił Taharki i Asarhaddona doszło w okolicach Askalon. Wybuchł tam bunt antyasyryjski. Ponadto w samej Asyrii wybuchły zamieszki. W wyniku starcia oraz trudnej sytuacji wewnętrznej w państwie, wojska asyryjskie zmuszone były cofnąć się. Pierwszą batalię wygrał Taharka. Wkrótce jednak władca asyryjski miał ponownie uderzyć na Egipt znacznie większymi siłami.
Drugie starcie z Asyrią.
Po wygranej batalii z Asarhaddonem, Taharka niezmiennie wspierał wszelkie działania zmierzające do osłabienia Asyrii i odbudowy wpływów egipskich w Syrii, Fenicji i Palestynie. Jak się wydaje dążył do odbudowy imperium i przywrócenia mocarstwowej roli Egiptu we wschodniej części basenu Morza Śródziemnego. Realizując ten cel stworzył koalicję anty-asyryjską, wspierając najmniejsze nawet przejawy działań korzystnych dla realizacji swych planów. Jednakże Asarhaddon po opanowaniu niepokojów wewnętrznych powrócił do planów zdobycia Egiptu. Okazało się jasne, iż nie osiągnie swych celów bez pokonania królestw w Syropalestynie i zlikwidowania wpływu Taharki w tym rejonie. Około 671 roku p.n.e. wojska asyryjskie ponownie wyruszyły na podbój Egiptu. Wkrótce opanowały i zdobyły Tyr i Gazę i zajęły całą niemal Cylicję i Palestynę, a następnie przeszły przez Synaj i stanęły u granic Egiptu. Szybko pokonawszy graniczne garnizony egipskie, po dwutygodniowej kampanii obległy Memfis, które wkrótce zostało zdobyte, splądrowane i zrujnowane. Po upadku Memfis w krótkim czasie cały obszar Delty został opanowany przez najeźdźców, a książęta licznych państewek złożyli hołd Asarhaddonowi. Wobec znacznej przewagi wroga i następujących po sobie porażek, Taharka zmuszony był wycofać swoje siły na południe do Teb. Wkrótce jednak i tu dosięgnęły go wojska asyryjskie rozpoczynając oblężenie miasta. Stąd także Taharka zmuszony był wycofać się na głębokie zaplecze, aż do swej macierzystej Napaty. Teby jednak nie zostały zdobyte, gdyż pozostawieni bez asyryjskiego nadzoru książęta Delty wszczęli spiski, dążąc do ponownego uzyskania swych wpływów sprzed inwazji. Na wieść o tym Asarhaddon zarządził odwrót. Sam władca oraz znaczne siły asyryjskie nie mogli jednak pozostawać długo poza swym krajem, trapionym nadal niepokojami wewnętrznymi oraz nieustannie zagrożonym przez azjatyckie plemiona z północy. Asarhaddon dokonał zmian personalnych na kluczowych stanowiskach, głównie wśród władców państewek w Delcie. Pozostawił nieliczne garnizony wojskowe pod nadzorem swych zaufanych namiestników, i opuścił Egipt. Taharka w praktyce niepokonany, stopniowo odbudowywał swe zwierzchnictwo nad Górnym Egiptem, wypierając garnizony asyryjskie, prąc coraz dalej na północ. Po wycofaniu się głównych sił asyryjskich wszczął bunty przeciw okupantom. Około 669 roku p.n.e. odzyskał Memfis i przywrócił swe zwierzchnictwo nad państewkami książąt Delty. Na wieść o tym, Asarhaddon ponownie zabrał wielką armię i wyruszył na Egipt. W czasie trwania tej wyprawy, w 668 roku p.n.e., w drodze do Egiptu, w Harranie zachorował i zmarł. Okazał się jednak zapobiegliwym władcą, który zadbał o podział władzy w swym państwie. Ustalił, iż władzę w Asyrii obejmie jeden z jego synów - Aszurbanipal, a w Babilonii drugi - Szamasz-szuma-ukin. Wola jego została uszanowana i przejęcie władzy odbyło się bez niepokojów wewnętrznych.
Trzecie starcie z Asyrią - najazd Assurbanipala.
Po objęciu władzy Assurbanipal kontynuował politykę swego ojca wobec Egiptu, starając się utrzymać dotychczasowe zdobycze oraz rozszerzać panowanie asyryjskie nad Nilem. W tym celu w 667 roku p.n.e. wyruszył do Egiptu z wielką armią, w skład której oprócz asyryjskiego trzonu wchodzili również mieszkańcy Fenicji, Syrii, Cypru oraz niechętni Kuszytom Egipcjanie, pochodzący z księstw Delty. Po krótkim oblężeniu Memfis miasto upadło, a Taharka po raz wtóry zmuszony był je opuścić i schronić się w Tebach. Armia asyryjska wkrótce jednak dotarła i tu, oblegając miasto. W czasie swego pochodu przez Egipt, Assurbanipal obsadził wszelkie stanowiska administracyjne nowymi ludźmi w miejsce zbiegłych urzędników, mianowanych przez jego ojca. Lokalni władcy księstw Delty tym razem pozostali wierni Taharce, jednakże nie odważyli się otwarcie wystąpić przeciwko Asyryjczykom. Uczynili to, dopiero gdy armia Assurbanipala znajdowała się daleko na południu, oblegając Teby w 666 roku p.n.e. Doszło wtedy w Delcie do wybuchu powstania przeciw asyryjskiemu okupantowi. Zmusiło to Assurbanipala do odstąpienia spod Teb i powrotu na północ. Armia asyryjska szybko i z całą bezwzględnością, niezwykle krwawo stłumiła powstanie, karząc wielu uczestników spisku śmiercią oraz wielu wywożąc do stolicy Asyrii - Niniwy. Niezwykły zmysł polityczny, jakim obdarzony był Assurbanipal kazał mu kilku przywódcom spisku darować życie oraz wykorzystać ich do realizacji swych planów podporządkowania Egiptu. Jednym z nich był Necho, który wraz z rodziną został uprowadzony do Asyrii. Wkrótce został odesłany z powrotem do Delty i tam ustanowiony władcą Sais, a jego syn Psametych władcą Athribis. Obaj stali się założycielami nowej, XXVI dynastii, będąc jednocześnie narzędziem w rękach władcy asyryjskiego. W czasie oblężenia Teb, Taharka zdołał wydostać się z miasta i wycofał się daleko na południe do rodzimej Napaty. Nigdy już nie powrócił do Egiptu, rezygnując z dalszej władzy. Jego następcą w Egipcie został jego bratanek Tanutamon, syn Szabataki i królowej Kalhat.
Piramida Taharki.
Taharka przeniósł królewską nekropolę na zachodni brzeg Nilu, do Nuri. Jego piramida jest jedną z największych w całej nekropoli władców napatańskich. Stanowi rozwiniętą formę w stosunku do grobów poprzedników. Różnica polega na zamianie tunelu pod piramidą na niewielki przedsionek i zamianie niewielkiej komory grobowej, w poprzednich konstrukcjach, na dużą salę podzieloną na trzy nawy rzędami kamiennych filarów. Wokół obydwu pomieszczeń wykuto okólny korytarz połączony schodami z salą. Całość jednak stanowi konstrukcję nie odbiegającą zasadniczo od projektu wprowadzonego przez Szabakę. Istnieją poważne wątpliwości, czy Taharka kiedykolwiek spoczął w swej piramidzie w Nuri. Podczas wykopalisk, prowadzonych tu w latach 1916-1918 archeolodzy amerykańscy nie odnaleźli żadnych śladów pochówku. W innym miejscu, w Sedeinga, podczas wykopalisk prowadzonych tu w latach 1963-1965 archeolodzy prowadzący wykopaliska odsłonili z piasków inną niewielką piramidę o boku około 10 metrów. Rdzeń jej stanowiła lita skała i wypełnisko ze żwiru, całość zespalała okładzina z łupku o grubości dochodzącej miejscami do 1,8 metrów. Całość kompleksu otaczał mur z bramą wiodącą do wnętrza kompleksu od strony wschodniej. W pobliżu muru natrafiono na fragmentu kamiennych węgarów drzwi, na których widniały imiona Taharki oraz fragmenty jego płaskorzeźbionego wizerunku. We wnętrzu komory grobowej odkryto liczne fragmentu szkieletu, jak się wydaje, jednego człowieka. Sama tożsamość pochowanego stanowi nadal zagadkę, jak również - zakładając że był to Taharka - powód jego pochowania w tak znacznej odległości od grobów jego wszystkich przodków.
Konkluzja.
Taharka był władcą kuszyckim na tronie faraonów, za czasów którego rządy Kuszytów w Egipcie osiągnęły swe apogeum. Egipt na krótki czas odzyskał przynajmniej cząstkę swej dawnej imperialnej wielkości. Na krótki czas zjednoczył i skupił władzę w Egipcie we własnym ręku. Dzięki swym talentom politycznym i dowódczym przez wiele lat skutecznie przeciwstawiał się potędze państwa asyryjskiego, chroniąc Egipt przed inwazją. Silnie utożsamiał się z wielowiekową tradycją i historią państwa faraonów czego przejawem był m.in. niezwykle bogaty program budowlany przez niego zrealizowany. Okres współwładzy z bratem Szabataką oraz całe jego dwudziestosześcioletnie panowanie przebiegało pod znakiem walk z Asyrią, pod naporem której w końcu musiał wycofać się do swej rodzimej Napaty.

</doc>
<doc id="1250292" url="https://pl.wikipedia.org/wiki?curid=1250292" title="Charkiw">
Charkiw

Charkiw ( "Charkiw", "Char´kow") – rzeka w Rosji i na Ukrainie, lewy dopływ rzeki Łopań, przepływa przez Charków.
Długość rzeki wynosi 71 km, a powierzchnia dorzecza – 1160 km².

</doc>
<doc id="1250296" url="https://pl.wikipedia.org/wiki?curid=1250296" title="Józef Hurwic">
Józef Hurwic

Józef Hurwic (ur. 23 maja 1911 w Warszawie, zm. 27 lipca 2016 w Paryżu) – polski fizykochemik, profesor, popularyzator nauki, encyklopedysta, członek honorowy Komitetu Historii Nauki Polskiej Akademii Nauk, członek polskich i zagranicznych towarzystw naukowych.
Życiorys.
Okres przedwojenny.
Urodził się w Warszawie jako syn Wolfa (Wolka) i Soni (z domu Mereckiej). Brat Ireny (Sary) Nowakowskiej. Uczęszczał do eksperymentalnego gimnazjum Felicji Buki (koedukacyjne, niereligijne gimnazjum żydowskie z polskim językiem wykładowym), a po jego zamknięciu w 1927, do II Gimnazjum Męskiego Związku Zawodowego Nauczycielstwa Polskiego Szkół Średnich w Warszawie, gdzie w 1929 uzyskał maturę. Studiował chemię na Politechnice Warszawskiej, pracując od 1933 jako młodszy asystent Stanisława Kalinowskiego w Zakładzie Fizyki. Zajmował się badaniami spektrograficznymi i własnościami dielektrycznymi substancji. W marcu 1939 uzyskał tytuł magistra inżyniera.
II wojna światowa.
W czasie wojny przebywał w ZSRR. Najpierw we Lwowie, dokąd dotarł w styczniu 1940; pracował tam jako redaktor w Państwowym Wydawnictwie Mniejszości Narodowych Ukrainy. W momencie wybuchu wojny niemiecko-radzieckiej został ewakuowany do Kijowa; wstąpił jako ochotnik do Armii Czerwonej. Po kilku miesiącach został wcielony do batalionu pracy. Dotarł do Swierdłowska na Uralu, gdzie w grudniu 1941 został zaangażowany jako inżynier w zakładach budowy maszyn dla przemysłu chemicznego i zbrojeniowego. Był przewodniczącym zarządu miejskiego Związku Patriotów Polskich w Swierdłowsku. W marcu 1945 przeniósł się do Moskwy; był redaktorem i tłumaczem w Polskiej Agencji Prasowej (wtedy Polpres). 9 czerwca 1947 repatriował się do Polski.
Lata 1948–1969.
1 stycznia 1948 zaczął pracę jako starszy asystent w Pracowni Pomiarów Elektrochemicznych Głównego Instytutu Chemii Przemysłowej. Wrócił do tematyki przedwojennych badań dielektrycznych: skonstruował aparaturę elektrochemiczną do pomiarów stałej dielektrycznej, przystąpił do wyznaczania momentu dipolowego różnych substancji, prowadząc jednocześnie wykłady na Politechnice Warszawskiej. W 1949 został samodzielnym pracownikiem naukowym.
10 stycznia 1951 otrzymał stopień doktora nauk technicznych na Wydziale Chemicznym Politechniki Warszawskiej (praca doktorska: „Stosowanie nasyconych roztworów wody w benzenie i czterochlorku [tetrachlorku] węgla jako rozpuszczalników w pomiarach momentów dipolowych”). W 1951 został zastępcą profesora w Katedrze Chemii Fizycznej, w 1954 – profesorem nadzwyczajnym, a w 1967 – profesorem zwyczajnym. Od 1961 kierował Katedrą Fizyki, a w maju 1962 został wybrany dziekanem Wydziału Chemicznego.
Od 1966 wykładał na Politechnice Telewizyjnej, dzięki czemu zyskał dużą popularność w kraju.
Jako prezes Polskiego Towarzystwa Chemicznego w 1967 uzyskał dla Towarzystwa dom, w którym urodziła się Maria Skłodowska-Curie (przy ul. Freta 16 w Warszawie) aby urządzić tam muzeum uczonej.
W 1968, w anonimowej ankiecie przeprowadzonej wśród studentów Politechniki Warszawskiej, został uznany za jednego z dwóch najlepszych wykładowców wydziału.
W wyniku wydarzeń marcowych, 20 sierpnia 1968 został odwołany ze stanowiska dziekana przez ministra Henryka Jabłońskiego.
25 września został zmuszony do złożenia prośby o bezterminowy urlop bezpłatny z pracy na Politechnice Warszawskiej.
Francja.
28 czerwca 1969 wyemigrował do Francji na zaproszenie rządu francuskiego. Razem z rodziną osiedlił się w Marsylii.
Na stanowisku "professeur associé" w Laboratorium Chemii Nieorganicznej na wykładał chemię do momentu przejścia na emeryturę w 1979. Już w 1969 utworzył tam Zakład Chemii Dielektryków, później przemianowany na Zakład Dielektrochemii, brał udział w licznych zjazdach i konferencjach naukowych w Europie i Stanach Zjednoczonych, wygłaszał referaty, kierował przewodami doktoranckimi.
W latach 1979–1987 prowadził wykłady zlecone z chemii na marsylskiej Akademii Medycznej La Timone, kontynuując do 2005 prace historyczno-naukowe i popularyzatorskie po polsku i po francusku.
W listopadzie 1989 Senat Politechniki Warszawskiej przeprosił go za „poniesione krzywdy” i zaproponował powrót na Politechnikę.
Od 2005 mieszkał w Paryżu. 1 sierpnia 2016 spoczął na cmentarzu Père-Lachaise.
Praca badawcza.
Chemia.
Od czasów studiów zajmował się dielekrochemią (słowo które stworzył w 1975, najpierw po francusku): wyznaczaniem stałej dielektrycznej, pomiarami momentów dipolowych z wnioskami dotyczącymi budowy cząsteczek organicznych, badaniami oddziaływań międzycząsteczkowych.
Historia nauki i naukoznawstwo.
Równolegle zajmował się historią budowy materii od końca XIX w., głównie biografistyką (przede wszystkim Dmitrij Mendelejew, Maria Skłodowska-Curie i Kazimierz Fajans – w 1981 Hurwic otrzymał stypendium na zbadanie archiwum Fajansa).
Opublikował również liczne prace popularnonaukowe i dotyczące dydaktyki nauki. Autor ok. 100 prac naukowych z chemii fizycznej i fizyki, ok. 100 prac z historii nauki, a także wielu wydawnictw książkowych.
Dziennikarstwo i praca wydawnicza.
„Problemy”.
Od momentu powrotu do Polski po wojnie poświęcił się działalności popularyzatorskiej i dziennikarskiej: w 1948 wszedł do redakcji stworzonego w 1945 przez Tadeusza Unkiewicza miesięcznika popularnonaukowego „Problemy” jako zastępca redaktora naczelnego, a po śmierci Unkiewicza w 1959 został redaktorem naczelnym. Był jedynym (poza Marianem Eile z „Przekroju”) niepartyjnym redaktorem naczelnym wielonakładowego pisma – nakład „Problemów” dochodził do 130 tys. Poza artykułami naukowców pismo zamieszczało liczne teksty literackie; Julian Tuwim miał tam stałą rubrykę. Kroniki Tuwima Hurwic wydał w latach 1958–1963 w trzech tomach "Cicer cum caule, czyli Groch z kapustą". Nagrodę „Problemów”, ufundowaną w 1960, przyznawano corocznie za popularyzację nauki. Seria Biblioteka Problemów wydawała od 1956 książki popularnonaukowe.
Encyklopedia Współczesna.
Od 1956 Hurwic organizował, jako redaktor naczelny, "Encyklopedię Współczesną": publikacja zaczęła ukazywać się w 1957 w comiesięcznych zeszytach składających się z części encyklopedycznej i kronikarskiej. Wyszły trzy roczniki; uznane w 1960 za „obiektywistyczne”, wydawnictwo zostało zlikwidowane.
Prasa.
Był redaktorem lub członkiem komitetów redakcyjnych licznych czasopism, m.in.:
Książki.
Liczne tłumaczenia z rosyjskiego, m.in.: Jakub Perelman, "Matematyka na wesoło"; Teodor Wejtkow, "Kronika elektryczności"; książki naukowe z chemii.
Życie naukowe i akademickie.
Brał aktywny udział w życiu naukowym i akademickim:
Był:

</doc>
<doc id="1250299" url="https://pl.wikipedia.org/wiki?curid=1250299" title="Przełom Skawy">
Przełom Skawy

Przełom Skawy – przełom rzeki Skawy przez Beskid Średni, Pogórze Wielickie oraz Beskid Mały o łącznej długości około 14 km.
Przełom składa się z trzech odcinków:
Pierwszy odcinek znajduje się między Upaleniskiem a Kurczyną. Liczy on ok. 3,5 km długości. Szerokość doliny w tym odcinku dochodzi do 350 m.
Drugi odcinek między Jaroszowicką Górą a Wierzchowiną wraz z Upaleniskiem tworzą najwęższy odcinek przełomu średniej szerokości doliny rzecznej około 200 m i szczytami wznoszącymi się 150-200 m nad poziom rzeki. W tym odcinku Skawa tworzy cztery zakola o długości ramion dochodzących do 1 km. 
Trzeci odcinek jest najstarszy o łagodnych stokach, wyraźnie szerszy od poprzednich.

</doc>
<doc id="1250304" url="https://pl.wikipedia.org/wiki?curid=1250304" title="Związek Obrony Górnoślązaków">
Związek Obrony Górnoślązaków

Związek Obrony Górnoślązaków (ZOG) – organizacja polityczna, działająca w latach 1925–1934 w granicach Polski (na terytorium województwa śląskiego), stająca na stanowisku obrony zapisów Statutu Organicznego Województwa Śląskiego, protestująca przeciwko praktykom dyskryminacji Ślązaków przy obsadzaniu posad urzędowych, domagająca się uznania Ślązaków jako „mniejszości ludowej”, podejrzewana o dążenia do utworzenia niepodległego państwa Górnego Śląska. W polskiej, niemieckiej i czeskiej historiografii ZOG zaliczany jest w poczet śląskich ruchów separatystycznych, rzadziej (tylko przez niektórych autorów polskich) do grona tzw. ruchów ślązakowskich.
Geneza.
Poglądy tej organizacji na temat odrębności etnicznej Górnoślązaków i sugerowanych jej dążeń do niepodległości Śląska nie były niczym nowym. Pojawiły się na Górnym Śląsku na rewolucyjnej fali Wiosny Ludów. Na dawnym Śląsku Austriackim głosił je powstały wiosną 1848 roku Związek Ślązaków Austriackich, a od roku 1909 również Śląska Partia Ludowa (wówczas tylko pogląd odrębności narodowej Górnoślązaków, dążenie do niepodległości dopiero od roku 1918). Na dawnym Śląsku Pruskim do utworzenia Ligi Śląskiej, której działacze „narodowość śląską popierać będą”, nawoływał w roku 1849 malarz i poeta Jan Gajda. Jednak w na Śląsku Pruskim, pomimo tego, że poglądy Gajdy nie były odosobnione organizacja taka jak Związek Górnoślązaków (1919-1924), która stała na stanowisku odrębności narodowej Górnoślązaków i dążyła do niepodległości Górnego Śląska, powstała dopiero 70 lat później.
Jednak geneza samej organizacji związana jest z osobą jej założyciela i prezesa Jana Kustosa – pierwotnie zdeklarowanego polskiego narodowca. W roku 1921 Jan Kustos utworzył Związek Górnoślązaków-Polaków, reprezentujący Górnoślązaków opcji polskiej na terenie Wielkopolski. W Poznaniu wydawał również organ prasowy tej organizacji „Pochodnia”. Na jego łamach życzenia noworoczne dla powstańców złożył działacz Chrześcijańskiego Zjednoczenia Ludowego – Walenty Fojkis – kierownik katowickiej organizacji powiatowej Związku Byłych Powstańców, który cały czas toczył walkę z przybyszami z zagranicy, a na przełomie września i października 1921 roku zażądał usunięcia wszystkich nie-Górnoślązaków z Głównej Komisji Pomocy dla Górnego Śląska, zajmującej się likwidacją skutków III powstania. Na początku roku 1922 Związek Górnoślązaków-Polaków w Poznaniu przestał działać. Jednak jeszcze 29 grudnia 1921 roku ukazało się nadzwyczajne wydanie „Pochodni” wydane już w Katowicach. Od 7 stycznia 1922 roku organ prasowy Kustosa ukazywał się tutaj regularnie pod zmienionym tytułem „Głos Górnego Śląska”, na którego łamach Walenty Fojkis zawiadamiał o zebraniach katowickiego oddziału Związku Byłych Powstańców. Mimo swoich ewidentnie polskich poglądów Jan Kustos był przeciwnikiem zwalczania mniejszości niemieckiej na terenie przyszłego Województwa Śląskiego, uznając, iż tylko porozumienie Polaków z górnośląskimi Niemcami gwarantuje zachowanie polskiej racji stanu. Na łamach jego tygodnika znalazło się również coś, czego nigdy wcześniej na Górnym Śląsku nie było – antysemityzm, który Kustos skopiował od polskich narodowców z Poznańskiego. Natomiast spory napływ do Katowic ludności żydowskiej z sąsiedniego Zagłębia Dąbrowskiego (diametralnie różniącej się od zasymilowanych Żydów górnośląskich) spowodował podatny grunt dla ideologii antysemickiej wśród samych Górnoślązaków.
Próba zamachu stanu.
"W lutym 1922 została utworzona Liga Obrony Śląska (Liga zur Verteidigung Schlesiens) dla utworzenia państwa górnośląskiego pomiędzy Warszawą i Berlinem. Dysponowała ona „Głosem Górnego Śląska” i „Wolą Ludu”, jako dwoma organami prasowymi. Na jej czele stali dentysta Jeleń i Jan Kustos. Ostrzegała ona przed „zalewem obcych” z Warszawy, przed zniesieniem autonomii wskutek centralistycznej polityki władz warszawskich i przed zagrażającym chaosem gospodarczym państwa polskiego. Jej zwolennicy rekrutowali się spośród akademików, oficerów, powstańców górnośląskich i wielkich właścicieli ziemskich. Chociaż Liga nigdy nie była zorientowana proniemiecko, to jednak weszła w ostry konflikt z Warszawą, ponieważ przygotowywała antypolskie powstanie z ostatecznym celem w postaci utworzenia wolnego państwa". Zgodnie z relacją „Rzeczpospolitej” zatytułowanej "Przygotowania do zamachu na Górnym Śląsku", gdy Janowi Kustosowi nie udało się legalnie dostać do Naczelnej Rady Ludowej Górnego Śląska, postanowił opanować ją siłą. Stanowisko Józefa Rymera miało być przeznaczone mjr. Ludwikowi Hupce, jako śląskiemu dyktatorowi wojskowemu. Lider Związku Dawniejszych Powstańców na rzecz Górnośląskiej Niepodległości (Bund der ehemäligen Insurgenten für oberschlesische Selbständigkeit) – Franciszek Merik miał zapewnić potrzebne oddziały zbrojne. W próbę zamachu miał być zamieszany dr Ptok – były niemiecki komisarz plebiscytowy w powiecie rybnickim, który – według relacji Wyglendy – przyrzekł poparcie niemiecko-górnośląskiego Volksbundu. Po opanowaniu gmachu Naczelnej Rady Ludowej Górnego Śląska zamachowcy mieli wszystkich nie-Górnoślązaków odstawić do granicy i postawić polskie władze przed faktem dokonanym.
Działania Kustosa i Merika miała koordynować, stworzona przez szeroką rzeszę byłych powstańców (m.in. Polski Związek Górnośląskich Autonomistów – Alojzego Pronobisa, katowicki oddział Związku Byłych Powstańców – Walentego Fojkisa) i innych działaczy obozu polskiego, Liga Obrony Górnego Śląska (Liga zum Schutz Oberschlesiens). Jej liderzy powołali do życia własną 40-osobową Radę Ludową, która usiłowała przeforsować nadanie całemu terytorium plebiscytowemu na Górnym Śląsku bardzo szerokiej autonomii politycznej, gospodarczej i kulturowej. Nie determinowała ona przy tym, czy ma się tu urzeczywistnić w ramach związku, z którymś z dwu rywalizujących państw, czy też w formie „autonomii zupełnej” (niepodległość) pod protektoratem aliantów. Wojciech Korfanty natychmiast zlikwidował rozłam w polskim obozie, odcinając Radę Ludową od funduszy oraz wydając wiernemu sobie oddziałowi powstańczemu z Pszczyny rozkaz rozbicia Związku Dawniejszych Powstańców na rzecz Górnośląskiej Niepodległości (Bund der ehemäligen Insurgenten für oberschlesische Selbständigkeit). Dążenia Merika do przewrotu są niewątpliwym faktem, natomiast Jan Kustos i mjr Ludwik Hupka protestowali przeciwko relacji Wyglendy, zaś Volksbund zaproponował skonfrontowanie go z dr. Ptokiem. Związek Dawniejszych Powstańców na rzecz Górnośląskiej Niepodległości (Bund der ehemäligen Insurgenten für oberschlesische Selbständigkeit) skierował do przewodniczącego konferencji pokojowej de Facty pismo protestacyjne przeciwko „polskiej działalności terrorystycznej na Górnym Śląsku”. Natomiast jego lider Franciszek Merik, nie mogąc przeforsować niepodległości, publicznie oświadczył, że „całe byłe terytorium plebiscytowe musi otrzymać pełną autonomię w federacyjnym związku państwowym z Niemcami”. Jan Kustos był pod zarzutem tego zamachu stanu sądzony w roku 1924. Pierwotnie otrzymał wyrok 3 lat więzienia, lecz po miesiącu, wskutek kasacji Sądu Najwyższego, został z więzienia zwolniony.
Związek Górnoślązaków-Polaków.
22 czerwca 1922 roku Wojsko Polskie i Reichswehra objęły podzielone terytorium plebiscytowe. Województwo Śląskie w ramach Rzeczypospolitej Polskiej, zgodnie z zapisami Statutu Organicznego, uchwalonego podczas kampanii plebiscytowej 20 lipca 1920 roku otrzymało szeroką autonomię gospodarczą i fiskalną (Skarb Śląski) oraz ograniczoną (wojewoda z nominacji prezydenta RP) autonomię polityczną z własnym parlamentem (Sejmem Śląskim). O autonomii kulturowej nie było mowy. W 1923 roku literacki język polski stał się oficjalnie jedynym urzędowym w województwie. Kontrowersyjna ustawa językowa, uchwalona przez Sejm Śląski na wniosek posłów Chrześcijańskiego Zjednoczenia Ludowego, łamiąca zasady Statutu Organicznego Województwa Śląskiego, uderzyła w rodowitych Górnoślązaków, mówiących na co dzień po śląsku, znających o wiele lepiej literacką niemczyznę, niż standardowy język polski. Te wydarzenia sprawiły, że Jan Kustos reaktywował w lipcu 1923 roku w Katowicach Związek Górnoślązaków-Polaków. Nazwa tej organizacji nawiązywała do działającego już tylko na terenie niemieckiej Prowincji Górnośląskiej Związku Górnoślązaków-Bund der Oberschlesier, a jednocześnie sugerowała, że jest organizacją Polaków. Jej cele były zupełnie inne, niż organizacji która działała pod tą samą nazwą w Wielkopolsce. Związek Górnoślązaków-Polaków bronił przestrzegania zapisów Statutu Organicznego Województwa Śląskiego i praw rodowitych Górnoślązaków. W jego statucie znalazły się też hasła antysemickie i antyniemieckie, jak również postulat „spolszczenia Górnego Śląska”. Jako członków zwyczajnych przyjmowała Górnoślązaków-Polaków, jako nadzwyczajnych „Polaków z byłej dzielnicy pruskiej”. Polska prasa od początku zarzucała organizacji, że jest finansowana przez mniejszość niemiecką. Początkowo „Głos Górnego Śląska” – organ prasowy ZG-P był drukowany razem z „Gońcem Śląskim” – organem prasowym polskiej Narodowej Demokracji w Województwie Śląskim. Jednak później Jan Kustos był zmuszony przenieść druk do wydawnictwa niemieckich socjalistów „Volkswille”.
Działalność.
W lipcu 1925 roku Jan Kustos postanowił zmienić formułę i nazwę swej organizacji. Wprawdzie nadal określał się mianem Górnoślązaka-Polaka, lecz w przeciwieństwie do stronników Korfantego, definiował swoją polskość, podobnie jak wcześniej Alojzy Pronobis, bardziej w kategoriach językowych, niż narodowych. Przemianował więc swoją organizacje na Związek Obrony Górnoślązaków (ZOG, Verband zum Schutze Oberschlesier), lansując hasło „Górny Śląsk dla Górnoślązaków”, wylansowane wcześniej przez Związek Górnoślązaków-Bund der Oberschlesier. Trudno powiedzieć w jakim stopniu byli członkowie tego ostatniego ugrupowania zasilili teraz ZOG – Kustosa. Wydaje się, że raczej w niewielkim, ograniczonym do części dawnych stronników Napieralskiego, gdyż dotychczasowy polski nacjonalizm lidera Związku Obrony Górnoślązaków był powszechnie znany. Dla nich więc o wiele wiarygodniejsza była Katolicka Partia Ludowa (Katholische Volkspartei) – ks. Thomasa Szczeponika, która także lansowała hasło „Górny Śląsk dla Górnoślązaków”. W programie nowej organizacji nie było już „spolszczania Górnego Śląska” i antysemityzmu. Związek Obrony Górnoślązaków, podobnie jak wcześniej Śląska Partia Ludowa i Związek Górnoślązaków (1919-1924), nie próbował stworzyć odrębnego języka śląskiego, lansując dwujęzyczność Ślązaków. Organ prasowy ZOG miał dodatek w języku niemieckim „Der Pranger”. Nie odcinano się od mowy górnośląskiej zupełnie, w roku 1925 na łamach „Głosu Górnego Śląska” regularnie pojawiały się teksty w wersji górnośląskiej, podpisywane przez „Gustlika z Tarnowskich Gór”.
W „Odezwie do Ludu Śląskiego Związku Obrony Górnoślązaków” można przeczytać: "Naród Górnośląski po ukończonej w roku 1918 wojnie światowej zrozumiał, że nadeszła dla niego godzina wolności (…) – połączenia Górnego Śląska z Polską – wyszedł naród śląski naprzeciw wkraczającemu wojsku (…) Z tymże wojskiem wkraczali ludzie dla Polski źli i dobrzy, wśród których to ludzi złych (…) zaliczamy tych, którzy podczas walki z Niemcami wołali: To są bohaterzy śląscy, zaś po takowej – jak obecnie – to zdrajcy, Ślązak to bolszewik, komunista i separatysta".
Związek Obrony Górnoślązaków koncentrował się na sprawie przestrzegania Statutu Organicznego Województwa Śląskiego, podczas gdy Wojciech Korfanty dążył do ograniczenia autonomii, chcąc powoli zupełnie ujednolicić te ziemie z Polską, co podkreślił na forum Sejmu Śląskiego, mówiąc: "Autonomię Śląską oskubie się jak kurę, wrzuci się ją do garnka i już więcej nie będzie o niej słychać". Przywódca ZOG – Jan Kustos ostro krytykował Korfantego za posunięcia sprzyjające sprowadzaniu na Górny Śląsk urzędników i nauczycieli spoza województwa. W tej materii Górnoślązacy zyskali zdecydowane poparcie Volksbundu. Związek Obrony Górnoślązaków głosił również kulturową odrębność Górnoślązaków od Polaków, którą porównywał z odrębnością Słowaków od Czechów. Jan Kustos nie eksponował żadnych haseł jawnie separatystycznych, mając w pamięci niedawne oskarżenia o zdradę stanu, oficjalnie mówił więc tylko o autonomii, a w nagłówku „Głosu Górnego Śląska” pozostawił informację, że stoi ono „na gruncie narodowo-polskim”, czym odpierał ataki, że jest to polskojęzyczny organ Volksbundu. Odtąd w tekstach publikowanych na łamach „Głosu Górnego Śląska” wyraźnie zmarginalizowały się treści antysemickie, wypierane przez ataki na czołowe ugrupowania polskie na Górnym Śląsku, tj. chadecję Korfantego, PPS i NPR. Jednocześnie zniknęły także teksty jednoznacznie antyniemieckie.
Stosunek do mniejszości niemieckiej.
„Głos Górnego Śląska” w wielu punktach solidaryzował się z pismem „Oberschlesische Kurier” – organem prasowym Katholische Volkspartei (Katolickiej Partii Ludowej), krytycznie odnosząc się do wywodów „Kattowitzer Zeitung” – organu prasowego Deutsche Partei (Partii Niemieckiej). Równolegle „Głos Górnego Śląska” porównywał polski Związek Obrony Kresów Zachodnich, którego nazwę Niemcy tłumaczyli na Westmarkenverein, z analogicznych pruskim Ostmarkenverein (bardziej znanym jako „Hakata”), wcześniej germanizującym Górny Śląsk. Nawet Chadecja Korfantego oskarżyła Związek Obrony Kresów Zachodnich o "szowinizm i zamiar przeorientowania ciał administracyjnych na pozycję wojującej polszczyzny".
Wśród ugrupowań politycznych w Województwie Śląskim, większość poglądów Związku Obrony Górnoślązaków podzielała Katolicka Partia Ludowa (KVP). Jej lider – poseł Thomas Szczeponik w swym przemówieniu na forum Sejmu Śląskiego powiedział: "Nie mam tego przekonania, że nowo przybyłe (z Polski) nauczycielstwo wychodzi z założenia, że jest dla (śląskich) dzieci i ich rodziców i że ma się dostosować do potrzeb kraju (Górnego Śląska), a nie że kraj (Górny Śląsk) ma się stosować do jego zapatrywań […] My na Górnym Śląsku potrzebujemy wielu nauczycieli i to nauczycieli górnośląskich. Jeżeli gdziekolwiek jakieś hasło było dobrze stosowane, to tu hasło Górny Śląsk dla Górnoślązaków".
Lider ZOG potępiał posyłanie niemieckojęzycznych dzieci do szkół niemieckich, będąc zdecydowanym propagatorem szkolnictwa utrakwistycznego (polsko-niemieckiego). W reakcji na werbowanie słowiańskich Ślązaków do Volksbundu, na łamach „Głosu Górnego Śląska” Jan Kustos skierował do przywódcy tej organizacji Otto Ulitza następujące słowa: "Nie pozwolimy się sprzedać po raz drugi, nie pozwolimy się nazwać polską świnią, jak teraz nazywamy się Schwaben i Germanen". Jednak polska prasa zarzucała mu działalność proniemiecką, a sanacyjna „Polska Zachodnia” nazwała go nawet „niemieckim agentem”.
Walka z dyskryminacją.
Organizacja Jana Kustosa zajęła się teraz obroną średnich warstw górnośląskiej inteligencji, która wykształciła się w państwie niemieckim, a więc w szkołach z niemieckim językiem wykładowym, a teraz nagle, błyskawicznie musiała biegle opanować zupełnie jej obcy literacki język polski, podczas gdy do tej pory posługiwała się na co dzień potocznym językiem śląskim, a dodatkowo urzędowym niemieckim. Jednak władze polskie zamiast zatrudniać Górnoślązaków, częstokroć już sprawdzonych na danym stanowisku przed rokiem 1922, sprowadzały kadrę o identycznych, a nawet niższych kwalifikacjach z ziem polskich, głównie z Galicji (stamtąd pochodziło czterech spośród pięciu międzywojennych wojewodów śląskich). Odmawiający zatrudnienia twierdzili, że Górnoślązacy mieli gorsze kwalifikacje. Skądinąd wiadomo jednak, że owe gorsze kwalifikacje, to tzw. śląski akcent, przy posługiwaniu się polszczyzną, a przede wszystkim brak polskich przekonań politycznych. Faktem jest natomiast, że żadnych kwalifikacji nie miało wielu spośród domagających się stanowisk za zasługi byłych powstańców. Dyskryminacyjną politykę wobec Górnoślązaków piętnowało również ugrupowanie, nieżyjącego wojewody Rymera – Narodowa Partia Robotnicza. Jej poseł w Sejmie Śląskim – Michał Grajek podczas przemówienia parlamentarnego w roku 1925 mówił: "Wiemy i jesteśmy przeświadczeni o tym, że w miejscu tych sprowadzonych – nie chcę mówić o wszystkich – 10 względnie 20% zdolniejsi byli Górnoślązacy na te stanowiska, lecz z góry powiedziano, że urzędnik-Górnoślązak jest dobry tylko na woźnego, poza tym nie nadaje się do niczego, bo nie posiada żadnej kwalifikacji. Proszę panów, przy importowaniu urzędników z innych dzielnic osobista znajomość lub pokrewieństwo bardzo wielką odgrywają rolę".
W styczniu 1927 roku Jan Kustos założył również Związek Zawodowy Górnoślązaków. Głównym celem nowo utworzonego związku była obrona miejsc pracy rodowitych Górnoślązaków przed ludnością napływową oraz pomoc w poszukiwaniu zatrudnienia przez zredukowanych za swą śląskość: pracowników wyższego dozoru technicznego i średniego szczebla administracji, nauczycieli, pocztowców, urzędników kolejowych, celników, funkcjonariuszy różnych służb, policjantów itp. I zjazd organizacji związkowej Jana Kustosa odbył się 16 stycznia 1927 roku w Katowicach.
Rozwój organizacji.
Nowa formuła organizacji Jana Kustosa wraz z szyldem Związek Obrony Górnoślązaków publicznie zaistniała po raz pierwszy na wiecu odbytym 1 listopada 1925 roku w Rybniku, zorganizowanym przez liderów koła ZOG w tym mieście(m.in. Rudolf Rembalski, Jan Wichtorowski, Walter Lipka i August Herz), na którym gościli prezes ZOG Jan Kustos i poseł Sejmu Śląskiego – Klemens Borys z ramienia PPS. Kolejny wiec, z udziałem Jana Kustosa i dwóch posłów z ramienia PPS – Klemensa Borysa z Wesołej (dziś dzielnica Mysłowic) i Józefa Wiechuły z Dąbrówki Małej (dziś dzielnica Katowic) odbył się pod przewodnictwem Skrzypca 8 listopada w Żorach. 15 listopada Jan Kustos, Grzybek – prezes okręgu rybnickiego ZOG i Skrzypiec zorganizowali kolejny wiec Związku Obrony Górnoślązaków w Knurowie. Związek Obrony Górnoślązaków przejął dawne niewielkie struktury Związku Górnoślązaków-Polaków. Wiceprezesem ZOG został Mikołaj Woźnikowski z Katowic, publikujący swe teksty na łamach „Głosu Górnego Śląska” pod pseudonimem „Szubrawiec”. Nawet początkowo nieśmiałe odwołanie się do odrębności etnicznej Górnoślązaków od Polaków, przysporzyło ugrupowaniu Jana Kustosa sporej popularności wśród części byłych powstańców. Co kilka dni powstawało nowe koła terenowe ZOG. Jego czołowymi działaczami stali się wcześniej wymienieni dwaj byli czołowi działacze obozu polskiego, ówcześni posłowie Sejmu Śląskiego, którzy opuścili szeregi klubu parlamentarnego Polskiej Partii Socjalistycznej – Klemens Borys (podczas III powstania członek Komitetu Wykonawczego) i Józef Wiechuła (w roku 1921 członek 12-osobowej Naczelnej Rady Ludowej dla Górnego Śląska), po czym zostali usunięci z samej PPS.
Fakt enigmatycznego powoływania się na odrębność „ludową” Ślązaków od Polaków, przywoływaną także przez Katolicką Partię Ludową (KVP) powodowało, że Jan Kustos przez polską prasę był oskarżany o krypto-niemczyznę. Nacjonalistyczne bojówki, przy biernej postawie policji, rozbijały zebrania Związku Obrony Górnoślązaków (m.in. w Chorzowie, Imielinie) i dokonywały napaści na jego działaczy. 21 lutego 1926 roku napadnięto samego Jana Kustosa, zaproszonego na zorganizowany przez byłych „polskich” powstańców śląskich pod hasłem „Śląsk dla Ślązaków!” wiec w Murckach (dziś dzielnica Katowic). By odeprzeć oskarżenia polskiej prasy o niemiecką irredentę (dążenie do powrotu polskiej części Śląska do Niemiec), 700 delegatów Związku Obrony Górnoślązaków, zgromadzonych w Mikołowie uchwaliło następującą rezolucję:
1. "My Górnoślązacy-Polacy jako obywatele Rzeczpospolitej Polskiej zorganizowani w ZOG […] domagamy się od rządu ziszczenia nam zagwarantowanych praw w statucie autonomicznym nadanym Województwu Śląskiemu uroczyście przez Sejm Warszawski dnia 15 lipca 1920 roku".
2. "Popieramy solidarnie rezolucje uchwalone na wiecu zredukowanych powstańców i urzędników w Katowicach" (rezolucje dotyczyły zastąpienia niewykwalifikowanych Polaków, głównie Małopolan, wykwalifikowanymi Ślązakami).
3. "Potępiamy akcję rozsyłania bandytów […] Oświadczamy uroczyście popierać ideę i program ZOG i stanąć w obronie naszego Głównego Prezesa i redaktora Jana Kustosa w walce o nasze prawa autonomiczne – przed napaściami i fałszywymi pogłoskami, że jest „Volksbundowcem” – separatystą i że uprawia antypaństwową robotę, zaznaczając, że jest najidealniejszym Górnoślązakiem-Polakiem".
4. "Domagamy się od władz rozwiązania Volksbundu w Województwie Śląskim […] Zaznacza się, że ZOG domaga się wtedy, o ile by śledztwo wykazało, że pracował antypaństwowo".
Dążenia niepodległościowe.
19 czerwca 1926 roku w Katowicach doszło do spotkania prezesa ZOG Jana Kustosa z faktycznym przywódcą niemieckiej Prowincji Górnośląskiej ks. prałatem Carlem Ulitzką – liderem Katolickiej Partii Ludowej – Centrum (KVP-Zentrum) po niemieckiej stronie Górnego Śląska, dążącym do „ponownego zjednoczenia swej górnośląskiej ojczyzny”. Tematyka poruszana wówczas przez obu polityków pozostaje nieznana. Od 1926 roku daje się zauważyć znaczną zbieżność programową pomiędzy Katholische Volkspartei (Katolicką Partią Ludową) w Województwie Śląskim – Thomasa Szczeponika, a Związkiem Obrony Górnoślązaków – Jana Kustosa oraz wsparcie finansowe dla tej ostatniej organizacji, nie tylko ze strony księcia pszczyńskiego Jana Henryka XV – dawniej wspierającego Związek Górnoślązaków (1919-1924), lecz również za pośrednictwem Dresdener Bank. Od tego czasu Jan Kustos nie pisał już o górnośląskich Polakach, a jako polskojęzyczny Górnoślązak za swych naturalnych sojuszników uznał Górnoślązaków niemieckojęzycznych. Ówcześni politycy i współcześni badacze wnioskują, że kilkutysięczna organizacja Kustosa liczyła na przyszłe połączenie Województwa Śląskiego z Prowincją Górnośląską i stworzenia niepodległego państwa. Red. Stach na łamach korfantowskiej „Polonii” stwierdził, że Związek Obrony Górnoślązaków usiłuje "uzyskać w Lidze Narodów odcięcie Górnego Śląska od Polski i Niemiec, stworzenie z niego osobnego państewka pod opieką Ligi Narodów".
Po zamachu majowym.
Po zamachu majowym stanowisko wojewody śląskiego objął Michał Grażyński, rozpoczął bezpardonową walkę polityczną z Wojciechem Korfantym – przywódcą najsilniejszego ugrupowania w Sejmie Śląskim. Sam Wojciech Korfanty zmienił wówczas radykalnie swoją politykę. Zaczął negować politykę polonizacyjną. Tak samo jak wcześniej dążył do ewolucyjnej likwidacji autonomii, teraz zaczął bronić przestrzegania Statutu Organicznego. Zaczął także stawać w obronie dyskryminowanych Ślązaków. Protestował przeciwko łamaniu przez polskie władze postanowień Konwencji Górnośląskiej z Genewy, poprzez represjonowanie ludności niemieckiej. Uznał za wielki błąd, iż dzięki niemu władzę objęły, jak sam to określił „elementy obce, przybyłe na Śląsk z wszystkich części Polski, dążące do zniesienia autonomii i prowadzące dyskryminacyjną politykę wobec Górnoślązaków”. Identycznie jak wcześniej Jan Kustos, teraz Wojciech Korfanty został przez prasę sanacyjną (m.in. „Polska Zachodnia”) okrzyczany „niemieckim agentem”. Związek Obrony Górnoślązaków jednak nadal krytykował lidera śląskich Polaków, twierdząc, że jego działania są wyłącznie pozorne.
27 października 1926 „Głos Górnego Śląska” donosił o wykluczeniu ze Związku Obrony Górnoślązaków następujących jego członków, którzy „działali przez przekupstwo posła Janickiego”: Wittorowski (Rybnik), Wyrobek (Czarny Las), Siwy (Mikołów), Szewczyk (Siemianowice), Michałek (Roździeń), Piechota (Halemba), Jurzyca (Kochłowice), Maińka (Godula), Lossa (Ruda), Szkoda (Nowy Bytom). Wyżej wymienieni oraz Kozidłok i Wojciech Marchwicki, nie zgadzając się z nowym obliczem narodowym organizacji podpisali bowiem deklarację utworzenia Związku Polaków-Górnoślązaków z własnym organem prasowym „Głos Górnośląski” i „Oberschlesische Fragen”. Nowa organizacja od razu przystąpiła także do koalicji Polskie Zjednoczenie Stronnictw Chrześcijańskich, skupiające ChD-Korfantego i NPR. W kolejnym numerze „Głosu Górnego Śląska” Jan Wichtorowski zaprzeczył, jakoby był prezesem Związku Polaków-Górnoślązaków i zwrócił uwagę, że w deklaracji ZPG nawet błędnie zapisano jego nazwisko (jako „Wittorowski”), stwierdzając ponadto, że „nie będzie miał z posłem Janickim więcej do czynienia i stoi twardo na gruncie statutu ZOG”. Równocześnie listę wyborczą Kustosa do wyborów komunalnych poparł „zredukowany” śląski policjant Paweł Teda z Katowic.
Wybory komunalne.
19 listopada 1926 roku odbyły się wybory komunalne, w których okazały się sukcesem kandydatów z list niemieckich (głównie Katholische Volkspartei (KVP), która przejęła znaczną część programu i wielu działaczy Związku Górnoślązaków-Bund der Oberschlesier). Bezwzględnie zwyciężyli oni w miastach: Królewskiej Hucie 70% głosów, Katowicach 57% głosów, Tarnowskich Górach 56% głosów, Mysłowicach 52% głosów, Mikołowie 62% głosów i Siemianowicach 66% głosów. Prasa niemiecka nazwała te wybory „drugim plebiscytem”, komentując ogólny wynik 41% wszystkich głosów dla list niemieckich hasłem „Górny Śląsk jest jeszcze niemiecki”. Wybory te były starciem dwóch koalicji Bloku Narodowego – Korfantego z Deutsche Wahlgemeinschaft, które otrzymały ponad połowę mandatów. W mniejszej skali wybory te były sukcesem Związku Obrony Górnoślązaków, który otrzymał łącznie 9083 głosy, co przełożyło się na 180 mandatów dla radnych miejskich i gminnych. Ugrupowanie Kustosa nie wystawiło list w Królewskiej Hucie i powiecie lublinieckim. Na niekorzyść Związku Obrony Górnoślązaków działał fakt, iż większość spośród jego haseł, z wyjątkiem kwestii etnicznej odrębności Ślązaków od Polaków, przejęła współrządząca w Sejmie Śląskim w koalicji z chadecją Korfantego – Narodowa Partia Robotnicza, której działacze opanowali śląskie urzędy w roku 1922, gdy wojewodą był ich lider Józef Rymer, a po zamachu majowym swe posady utracili. Jedną z barier postawioną przed Związkiem Obrony Górnoślązaków był, wydany przez dyrektora kolei w Katowicach, zakaz kolportażu organu prasowego ZOG „Głosu Górnego Śląska” na dworcach kolejowych w Województwie Śląskim. Mimo wszystkich przeciwności Związek Obrony Górnoślązaków uzyskał większe poparcie, niż rządzący w RP obóz sanacyjny – 81 mandatów, Polskie Stronnictwo Ludowe – 80 mandatów i niemieccy socjaliści (DSAP) – 49 mandatów. Sam Jan Kustos został radnym w Katowicach. Obóz polski oskarżał jego ugrupowanie, iż korzysta on z materialnego wsparcia Voksbundu, który reguluje finansowe zobowiązania wyborcze ZOG. Wsparcie materialne nie pochodziło od Volksbundu, a jedynie od księcia pszczyńskiego Jana Henryka XV, który wspierał zarówno Volksbund, w którym był członkiem zarządu, jak również ugrupowanie Związek Obrony Górnoślązaków.
Istniały również dwie podobne programowo, lecz konkurencyjne dla ZOG organizacje. Jedną z nich był Związek Rodowitych Górnoślązaków, którego sekretariat mieścił się w prywatnym mieszkaniu jego sekretarza Wilhelma Machulika. Aktywność tej organizacji ograniczała się wyłącznie do terenu miasta Mysłowice. Podobnie jak Związek Obrony Górnoślązaków, była finansowo wspierana przez zwolennika niepodległości Górnego Śląska – księcia pszczyńskiego Jana Henryka XV. Nie wiadomo jakie przyczyny zdecydowały o odrębności obydwu organizacji. Od 6 października 1926 w Mysłowicach działała filia ZOG-Kustosa. Drugą konkurencją dla Związku Obrony Górnoślązaków był Blok Socjalny Górnoślązaków. Liderami tej organizacji byli Franciszek Kos z Królewskiej Huty, Ernest Bocek z Katowic oraz burmistrz Mysłowic – dr Radwański. Organizację utworzyli secesjoniści ze Związku Obrony Górnoślązaków, zwolennicy sojuszu z Korfantym. Blok Socjalny Górnoślązaków zdobył niewielką popularność jedynie w Mysłowicach i Mikołowie.
Sztuczny rozłam.
W tzw. Wielkich Katowicach spośród 56 radnych wybierano 12 radców magistratu. 9 marca 1927 roku Związek Obrony Górnoślązaków zwrócił się do Polaków (ChD, NPR, PPS) z propozycją koalicji celem przeforsowania 5 z 12 radców. Warunkiem było przyznanie jednemu z radnych ZOG 5 miejsca na liście kandydatów na radców, co gwarantowałoby mu wybór. Obóz polski jednak propozycję odrzucił. Nie powiodły się również negocjacje ze stanem średnim i obrońcami lokatorów, w celu pozyskania poparcia dla kandydata ZOG na radcę. W tej sytuacji dwóch spośród radnych ZOG w stolicy województwa (prawdopodobnie Augustyn Musiolik i Adolf Przybyła) przeszło do obozu polskiego. Pozostali dwaj Jan Kustos i Jan Badura oraz przedstawiciel stanu średniego Widuch poparli kandydaturę Bernharda Jankowskiego z Katholische Volkspartei (KVP) na stanowisko prezesa Rady Miejskiej. Sanacyjna „Polska Zachodnia” określiła ich mianem „zdrajców, których miejsce jest w kryminale”. Frakcja polska zbojkotowała obrady katowickiej Rady Miejskiej pod wodzą Bernharda Jankowskiego. Wojewoda Michał Grażyński wykorzystał pretekst, by ją rozwiązać i powołać zarząd komisaryczny, składający się z 10 Polaków i 5 Niemców (bez przedstawicieli Związku Obrony Górnoślązaków), według wojewody – odpowiadający stosunkom narodowościowym w Katowicach. 3 kwietnia 1927 roku sanacyjni agenci (Musioł, Przybyła, Musiolik, Przewłoka) we władzach Związku Obrony Górnoślązaków zorganizowali nielegalny zjazd tej organizacji. W celu uwiarygodnienia się zaprosili tam radykalnych Ślązaków (Jan Pokrzyk, Józef Noras, Paweł Teda), nie będących członkami ZOG. Organizatorzy nielegalnego zjazdu oskarżyli nieobecnego na nim Jana Kustosa o defraudacje związkowych pieniędzy i zaocznie wykluczyli go z ZOG, a następnie rozpoczęli oficjalną współpracę z sanacyjnymi władzami państwowymi.
Janowi Kustosowi udało się jednak w dniu 1 maja zorganizować kolejny, tym razem legalny zjazd Związku Obrony Górnoślązaków, na którym ponownie przejął kierownictwo w swej organizacji, po czym usunął z niej sanacyjnych agentów. Chorego wiceprezesa Woźnikowskiego zastąpiła Jadwiga Oszekówna, a skarbnikiem został radca miejski Jan Badura z Katowic – właściciel katowickich cegielni. „Głos Górnego Śląska” zacytował uchwałę, w której zasugerowano, że to nie Jan Kustos, a właśnie jego przeciwnicy stanowią niemiecką irredentę: "Zjazd żąda stanowczo, żeby tacy rozbijacze ZOG jak Przewłoka, Römisch, Musioł, Przybyła, Musiolik, Januszek, Teda nie mieli posłuchu, gdyż ludzie ci […] w ogóle dokładnie językiem polskim nie władają, zaś w rodzinach ich dominuje przeważnie język niemiecki. […] Zjazd stwierdza, że faktyczni członkowie ZOG jako też jego Prezes Jan Kustos stoją stanowczo na stanowisku Państwa Polskiego". Zamieszanie związane z zaistniałą sytuacją poważnie osłabiło tę organizację. Przez pewien czas funkcjonowały dwa Związki Obrony Górnoślązaków: separatystyczny Kustosa, Oszekówny i Badury oraz pro-rządowy Musiolika, Przybyły, Musioła i Przewłoki, przemianowany wkrótce na Związek Polaków-Górnoślązaków, który dla zmylenia wydawał tygodnik „Nasz Głos Górnego Śląska”, graficznie i treściowo zbliżony do „Głosu Górnego Śląska” – Jana Kustosa. Jeszcze w maju 1927 roku Jan Kustos zdecydował się poprzeć swego dotychczasowego wroga Wojciecha Korfantego w jego konflikcie z wojewodą Grażyńskim.
Rozłam realny.
W listopadzie 1927 roku w Warszawie podjęto decyzję o opiece rządu nad górnośląskimi regionalistami w celu osłabienia ruchu separatystycznego. Wojewoda Michał Grażyński zaczął od nobilitacji dialektów śląskich, chcąc przywrócić im składnik polskiej tożsamości ideologicznej. W działaniach tych brała udział zarówno śląska, jak i napływowa inteligencja. Wojewoda Grażyński był zdecydowanym przeciwnikiem pośrednich grup językowych, jako „źródeł indyferentyzmu narodowego”. Jednak taktycznie posłużył się taką bronią w walce z opozycją i separatystami. Również samego Jana Kustosa próbowano zwerbować do obozu sanacyjnego, korzystając z pośrednictwa ks. Tomasza Reginka – dawnego przywódcy Związku Górnoślązaków-Bund der Oberschlesier.
W grudniu 1927 roku, przed wyborami do polskiego Sejmu w roku 1928, Wojciech Korfanty porozumiał się z liderami NPR, wraz z którymi stworzył Śląski Katolicki Blok Ludowy. Próbował on również poszerzyć tę koalicję o Związek Obrony Górnoślązaków. Jan Kustos postawił warunek: „2 kandydatury na posłów do sejmu w Warszawie i to na zapewnionych miejscach” dla przedstawicieli ZOG. Chodziło tu o drugie miejsce w okręgu katowickim oraz pierwsze lub drugie na liście wyborczej w okręgu I, obejmującym dwa powiaty, gdzie Kustos miał największe poparcie tj. pszczyński i rybnicki oraz Śląsk Cieszyński, gdzie liczył na głosy sterroryzowanych sympatyków Śląskiej Partii Ludowej – Józefa Kożdonia. Koalicja Związku Obrony Górnoślązaków z chadecją i NPR w ramach Śląskiego Katolickiego Bloku Ludowego nie doszła jednak do skutku. Wojciech Korfanty zaoferował Janowi Kustosowi tylko jedno miejsce na swej liście i to zaledwie trzecie miejsce w okręgu katowickim. 29 stycznia 1928 roku Zjazd Delegatów ZOG w Katowicach uchwalił, że nie odstępuje od warunków startu w wyborach do sejmu i senatu na liście Śląskiego Katolickiego Bloku Ludowego tj. „2 kandydatury na posłów do sejmu w Warszawie i to na zapewnionych miejscach”. Delegaci Związku Obrony Górnoślązaków uznali propozycję Korfantego za absurdalną. Uznali, że Wojciech Korfanty chce wykorzystać zwolenników Kustosa dla zapewnienia foteli poselskich kandydatom chadeckim, a sam „ZOG zlikwidować”. Swoje stanowisko zawarli w piśmie skierowanym do niego 30 stycznia 1928 roku.
Z takim stanowiskiem zjazdu nie pogodziły się dwie członkinie ugrupowania Kustosa, wywodzące się z Katowic: Waleska Kubistowa i wiceprezes Jadwiga Oszekówna, które przystąpiły do Śląskiego Katolickiego Bloku Ludowego – Wojciecha Korfantego. W efekcie Zarząd Główny Związku Obrony Górnoślązaków w osobach prezesa i sekretarza Jana Kustosa oraz skarbnika Jana Badury przyjął następujące uchwały: 1. Wykluczenie Waleski Kubistowej „za złamanie solidarności związkowej i za wyłamanie się spod uchwał Zjazdu Delegatów ZOG” oraz za „notatkę niezgodną z prawdą”, opublikowaną na łamach chadeckiej „Polonii”. 2. Zawieszenie w czynnościach wiceprezesa Jadwigi Oszekówny, bowiem „złamała uchwałę zjazdu delegatów” i ogłaszała „nieprawdziwe wieści o uchwałach zjazdów”. W efekcie braku porozumienia z Polakami Związek Obrony Górnoślązaków poparł kandydatów niemieckich, startujących z bloku mniejszości narodowych.
Poparcie dla kandydatów niemieckich.
3 marca 1928 roku na łamach 10 numeru „Głosu Górnego Śląska” ogłoszono „Baczność Górnoślązacy przy wyborach”
1. Kto Was nabierał przez całe 5 lat! – Korfanty z ChD, Biniszkiewicz z PPS, no i NPR.
2. Kto skubał autonomię śląską – Korfanty i jego adherenci.
3. Kto Wam obiecuje gruszki na wierzbie – Korfanty i jego satelici.
4. Kto spowodował, że musicie służyć w wojsku – Korfanty, PPS i NPR.
5. Kto był za bezwzględnym utrzymaniem autonomii śląskiej – Niemcy.
6. Kto był przeciwko wprowadzeniu przymusowej służby wojskowej – Niemcy.
7. Kto rozbijał całe 5 lat obóz Górnoślązaków – Korfanty.
8. Kto pochwalał napady na Kustosa i jego zwolenników: „Polonia”, „Polska Zachodnia”, „Gazeta Robotnicza” [PPS], „Polak”.
9. Kto cieszył się, gdy Kustosa obito do krwi – cała prasa polska.
10. Kto to potępiał – prasa niemiecka.
Poniżej zamieszczono natomiast tekst „Albo są albo nie są Górnoślązacy”: "Pan Korfanty w jednej ze swoich broszur wydawanych do ludności górnośląskiej napisał: […] Konferowałem z wybitnymi politykami niemieckimi, żeby stworzyć Blok Ludności Górnośląskiej przeciwko obozowi sanacyjnemu na Górnym Śląsku. Pan Korfanty pisał dalej, że nie udało to się jemu, i żałuje mocno ponieważ socjaliści polscy i niemieccy zdołali utworzyć obóz jednolity dla siebie. Ten sam pan Korfanty pisał dalej, a z tego pisania wynikało, że dzieli ludność Górnośląską na Górnoślązaków, mówiących po polsku i na Górnoślązaków, mówiących po niemiecku. „Polska Zachodnia” z ubiegłej niedzieli wyciąga z tego wnioski, że Pan Korfanty uważa, iż Polacy pochodzący z Górnego Śląska to nie Polacy, tylko Górnoślązacy, mówiący po polsku. Dalej mówił Pan Korfanty o Alzatczykach na G. Śląsku. Gdyby Pan Korfanty był to samo pisał przed mniej więcej dwoma lub trzema laty, to by można jemu wierzyć, ale dziś 5 minut przed wyborami to troszeczkę za późno. Pan Korfanty więc sam doszedł do przekonania mimo spóźnionej pory, że z wyjątkiem napływowych Polaków z innych dzielnic, na Górnym Śląsku znajdują się tylko Górnoślązacy, mówiący po polsku i Górnoślązacy, mówiący po niemiecku. Głębiej rzecz biorąc, dochodzi się do wniosku jakoby Górnoślązak był jeżeli nie narodem, to przynajmniej szczepem jakimś. Ideologia obecna pana Korfantego stoi w rażących sprzecznościach z ideologią, jaką głosił ten sam Pan Korfanty przed plebiscytem i 5 lat w Sejmie Śląskim. […] ideologia obecna p. Korfantego nie jest czasem jego własną ideologią, lecz ideologią wszystkich Górnoślązaków, z tą tylko różnicą, że Pan Korfanty ją obecnie wypowiedział dosyć jasno i nie dwuznacznie. […] Ludność Górnośląska mówiąca po polsku lub po niemiecku, a pięć szóstych mamy tej ludności, która mówi obydwu językami, będzie się musiała zastanowić, czy zniknąć z powierzchni ziemi lub nie. Jeżeli pójdzie na pasku szowinistów górnośląskich, to znaczy takich, którzy hołdują zasadom wszechpolskim lub takim z obozu niemieckiego, chociaż tam jest ich już mniej to wtedy szczep górnośląski zniknie z powierzchni Europy".
Prawa narodowościowe Górnoślązaków.
Górnoślązacy coraz częściej szukali oparcia przed polonizacją w niemieckim Volksbundzie, który był pod ochroną Konwencji Górnośląskiej z Genewy, w przeciwieństwie do ZOG, który mógł liczyć na organy międzynarodowe. Jan Kustos próbował wykorzystać fakt, że Polacy nie tylko nie uznawali odrębności narodowej Ślązaków, lecz również analogicznej odrębności Białorusinów i Ukraińców, a mimo to przedstawiciele tych dwóch narodowości posiadali pewne przywileje. W efekcie Jan Kustos w tekście „Separatyzm należy wyplenić” zwracał się do wojewody Grażyńskiego: "Panie wojewodo! […] Przecież nikt z Polaków nie uznaje, żeby przez Niemców stworzona Ukraina, była terenem, na którym znajduje się naród ukraiński. A również trzeba przyznać, że, o ile Rząd Polski dał pewne prerogatywy ludności ukraińskiej, to tym samym uznał, że potrzeba tej ludności specjalnej opieki. To samo się odnosi do ludności białoruskiej, chociaż każdy wie, że narodu białoruskiego nie ma. Dlaczego więc Pan, Panie Wojewodo, odmawia nam Górnoślązakom tych praw, które nam się słusznie należą, o ile nazywa Pan nas separatystami". Wojewoda Michał Grażyński na apel lidera ZOG nie odpowiedział.
17 marca 1928 roku „Głos Górnego Śląska” zamieścił tekst "Pamiętaj, że jesteś Górnoślązakiem": "[…] Konwencja Genewska pośrednio, a Statut Organiczny bezpośrednio przedstawia ludność górnośląską jako specjalny szczep, jako specjalny indywidualny lud, a więc jako pewnego rodzaju mniejszość, jeżeli już nie narodową, to przynajmniej ludową. Dowód to wynik ostatnich wyborów do sejmu w Warszawie, jakoteż do senatu, gdzie lud górnośląski, nie będący ani polskim, ani niemieckim, głosował w olbrzymiej ilości na listę mniejszościową nr 18, powiadamy mniejszościową, a nie niemiecką, gdyż lista nr 18 zawiera wszelkie mniejszości znajdujące się w całej Polsce. […] Polska ma więc w swoim państwie dwojaką mniejszość, a mianowicie jedną o charakterze pochodzenia germańskiego, a drugą o charakterze pochodzenia słowiańskiego. Do tej ostatniej zaliczają się więc oprócz Białorusinów, Rusinów, także i Kaszubi i Górnoślązacy. Pisząc powyższe słowa zastrzegamy sobie, że mimo naszych twierdzeń, nie mamy zamiaru powodować lub spowodować stworzenia status quo ante, tzn. że nie dążymy do tego, żeby czasami granice zrewidowano".
22 marca 1928 roku „Głos Górnego Śląska” pisał: "Gdy przy wyborach komunalnych w 1926 r. Związek Obrony Górnoślązaków osiągnął w większych miejscowościach […] przeważającą liczbę mandatów, zaczęto te głosy oddany na listę Związku Obrony Górnoślązaków i w „Polsce Zachodniej” i w „Polonii” zaliczać do głosów polskich, chociaż przed wyborami komunalnymi zwalczano ten związek wszelkimi siłami ze strony obozu polskiego, nazywając Kustosa i zwolenników jego renegatami, zdrajcami itp. Przy obecnych wyborach do sejmu i senatu Związek Obrony Górnoślązaków z podanych już powodów listy swej nie wystawił. No i „Polska Zachodnia” przekonała się obecnie, że wszyscy ci zwolennicy Kustosa, głosowali w przeważającej liczbie na listę [mniejszości narodowych] nr 18". W lipcu lider „śląskiej mniejszości narodowej”, gratulował sąsiedniemu narodowi osiągnięcia praw narodowych: "Z okazji uzyskania pełnej swobody i otrzymania prezydenta życzymy Słowakom najlepszego powodzenia – Jan Kustos, Prezes i sekr. Gł. Zarządu Zw. Obr. Górnoślązaków".
6 stycznia 1929 roku w Katowicach, Jan Kustos wygłosił wykład „Czy jest lud górnośląski?”. Zgodnie z treścią zaproszenia referent „roztrząsał kwestię, czy ludność górnośląska ma prawo należeć do mniejszości nie-narodowych, lecz ludowych”, porównując stosunek Słowaków do Republiki Czesko-Słowackiej, Słoweńców do Królestwa Jugosławii i Austrii, "dalej stosunek Ukraińców do Rosji i do Polski. Następnie stosunek ludności zamieszkującej Szlezwik-Holsztyn (Fryzów) do Prus i do Danii, stosunek Alzatczyków do Francji, Flamandczyków do Belgii, Irlandczyków do Anglii i wreszcie stosunek Górnoślązaków do Polski i Niemiec". Treści tego wykładu Jana Kustosa zaprezentował „Głos Górnego Śląska” w trzyczęściowym artykule "O mniejszościach ludowych w poszczególnych państwach Europy".
Narodowość śląska w kontekście międzynarodowym.
Pod koniec września 1929 roku Jan Kustos był zaproszony na spotkanie, z przebywającymi w Katowicach, dyrektorem Sekcji Mniejszości Ligi Narodów prof. Azcarate i delegatem sekretarza generalnego Ligi Narodów ministrem Aguirre de Carcer. Lider ZOG nie mógł się na nim pojawić ponieważ równolegle odbywała się rozprawa sądowa w sprawie pobicia go przed 3 laty (w roku 1926) przez 40 uzbrojonych napastników w drodze na wiec w Murckach. Jan Kustos listownie wyjaśnił powód swej nieobecności, dzięki czemu doszło do spotkania z samym ministrem Aguirre de Carcer. W czasie audiencji Jan Kustos stwierdził, że ludność Górnego Śląska „stoi twardo na stanowisku państwowości polskiej, jednakże ma takie same żale i pretensje, które mają takie same mniejszości ludowe jak np. ludność alzacka do Francji, ludność flamandzka do Belgii, ludność słowacka do Czech, ludność ukraińska do Polski i Rosji, no i wreszcie ludność Katalonii do Hiszpanii” W odpowiedzi „J.E. Minister Aguirre przyrzekł sprawę żalów i próśb przychylnie załatwić i uznał, twierdząc, że wywody p. Jana Kustosa są dla niego bardzo sympatyczne, a to tym więcej dla niego jako Hiszpana, w którym to kraju jego znajduje się taka sama mniejszość jak Górnoślązacy, a to mniejszość Katalończyków”
22 grudnia 1930 roku „Głos Górnego Śląska” zamieścił tekst "Jedynie Czesi uznali Lud Śląski za specjalny Naród": "w Polsce, a szczególnie na Górnym Śląsku toczy się spór, czy ktoś urodzony na Górnym Śląsku jest w pierwszym rzędzie Górnoślązakiem, a dopiero potem Polakiem, czy na odwrót. Pierwszego szowiniści uznać nie chcą. Miał się odbyć spis ludności już przed 5 laty. Formularze były gotowe i nawet już porozdawane. Czesi urządzili niedawno taki spis ludności i podali cztery rubryki, a mianowicie, czy ktoś jest narodowości czeskiej, czy polskiej, czy niemieckiej, a wreszcie narodowości śląskiej. […] Czesi więc pokazali światu, że istnieje Naród Śląski, jeżeli w spisie ludności podali rubrykę co do narodowości śląskiej. U nas oczywiście, gdyby to tak ktoś chciał zrobić, byłby okrzyczany za zdrajcę i wroga państwa”. W związku z faktem, iż w Republice Czechosłowackiej dostrzeżono istnienie narodowości śląskiej, 1 kwietnia 1930 roku Jan Kustos usunął z nagłówka „Głosu Górnego Śląska” podtytuł: „pismo poświęcone sprawom G. Śląska oparte na gruncie narodowo-polskim niezależnie w polityce”".
24 kwietnia 1931 roku na jego łamach dokonano porównania Śląska z Katalonią: "Przed dwoma laty bawiła na Górnym Śląsku delegacja Ligi Narodów, wśród których była osoba znana […] Delegat Ligi Narodów Prof. Aguirre de Carcer […] tenże prof., jak sam się wyraził, należy do takiej mniejszości na jakiej zaliczają się również rodowici Górnoślązacy. Jest on bowiem Katalończykiem. Katalonia jest prowincją Hiszpanii położoną pod południową Francją i Morzem Śródziemnym. Prowincja ta miała aż do schyłku średniowiecza własny ustrój państwowy z własnym językiem katalońskim. Katalonia wcielona gwałtem do Hiszpanii własne życie polityczne utraciła, a język kataloński powoli zaczął zanikać, a wreszcie nazwano go „narzeczem hiszpańskim”. […] Śląsk był kiedyś w stosunku federatywnym do Polski, mając własne książęta tzw. Piastowiczów. Książęta te oderwały się od Polski, przyłączywszy się do Cesarza Rzymskiego niemieckiej narodowości. […] Ludność Górnośląska właśnie przechodziła mniej lub więcej te same koleje co Katalończycy". Miesiąc później na łamach „Głosu Górnego Śląska” ukazał się artykuł "O Naród Śląski i Narodowość Śląską", w którym pisano, że "pomiędzy Ślązakiem w stosunku do Polski, Niemiec lub Czech jest taka różnica jak pomiędzy Flamandczykiem w stosunku do Belgii lub pomiędzy Katalończykiem w stosunku do Hiszpanii. Ludy a względnie szczepy tego rodzaju jak Katalończycy, Flamandczycy, Ukraińcy i Ślązacy są zawsze zdani na łaskę lub niełaskę losu […] Jedyne państwo, które doszło do przekonania, że istnieje Naród Śląski to jest Czechosłowacja. […] Ślązacy mają takie same prawa […] jakie mają Flamandczycy, Katalończycy, Ukraińcy. […] Ślązaków nikt nie broni, gdyż Niemcy krzyczą na nas, iż jesteśmy „Wasserpolen”, zaś Polacy nazywają nas Szwabami lub Germanami".
Po niespełna miesiącu pismo Jana Kustosa kontynuowało w tekście "Czechom należy się cześć i chwała za uznanie Narodowości Śląskiej": "Naród Śląski winien być uznany przez państwo polskie i przez niemieckie na wzór i przykład jaki dał Naród Czeski i Republika Czechosłowacka". Od 3 lipca 1931 niemieckojęzyczny dodatek „Głosu Górnego Śląska” zmienił tytuł z pierwotnego „Der Pranger” (Pręgierz) na „Oberschlesiens Echo” (Echo Górnego Śląska), harmonizujący z tytułem samego pisma. Równolegle na radykalne pozycje regionalistyczne przeszło wielu byłych działaczy ChD-Korfantego i NPR.
Zmierzch dekady.
W roku 1930 założyli oni Zrzeszenie Pisarzy Regionalnych, a od roku 1931 rozpoczęli wydawanie pisma „Trybuna Śląska”. Utworzyli również Zrzeszenie Kulturalno-Gospodarcze „Silesia”. Na łamach „Trybuny Śląskiej” postulowano zjednoczenie Górnego Śląska w ramach państwa polskiego. „Głos Górnego Śląska” nieufnie traktował konkurencyjne pismo, jako „zlepek korfantowsko-NPR-owski”.
Prezes Związku Obrony Górnoślązaków – Jan Kustos zmarł nagle 28 lipca 1932 roku, przeżywszy 39 lat. W żadnych źródłach nie podano przyczyn jego śmierci. Sugerowano, że miał problemy kardiologiczne i cierpiał na chorobę nerek. Wkrótce po śmierci Kustosa wydawanie „Głosu Górnego Śląska”, graficznie identycznego z organem prasowym Kustosa, przejął jeden z jego dawnych redaktorów naczelnych, aktualnie działacz sanacyjny Wojciech Marchwicki. Na łamach zawłaszczonego pisma red. Robert Syrzysko wychwalał wojewodę Grażyńskiego, wskutek czego zdezorientowani czytelnicy sądzili, że Związek Obrony Górnoślązaków przystąpił do obozu sanacyjnego.
Następcy Jana Kustosa.
Po śmierci Jana Kustosa w lipcu 1932 roku, w krótkim czasie zmieniały się nowe zarządy Związku Obrony Górnoślązaków. Pierwotnie wybrani zostali: nowy prezes Jasiulek z Tarnowskich Gór, wiceprezes Teodor Zorychta z Chorzowa i sekretarz Jan Gołąbek z Katowic. Następnie 9 października 1932 roku Jasiulka i Gołąbka zastąpili kandydaci w wyborach do Sejmu Śląskiego w roku 1930, prezes Jan Pokrzyk z Imielina – nr 2 na liście Bloku Pokrzywdzonych i Poszkodowanych Ślązaków oraz sekretarz Paweł Teda z Katowic – były lider Śląskiego Bloku Samoobrony, wiceprezesem pozostał Teodor Zorychta. Zamieszanie personalne, związane z ciągłymi zmianami władz statutowych ZOG i wykluczaniem byłych liderów spowodowało, że do 500 członków, skurczyła się liczebność tej organizacji, która zmieniła teraz nazwę na Związek Obrony Górnoślązaków Rzeczpospolitej Polskiej. 8 października 1932 roku na łamach 1 numeru „Nowego Głosu Górnego Śląska” liderzy ZOG RP wystosowali List otwarty do PP. Posłów Sejmu Śląskiego, w którym czytamy: „Naród Śląski oczekuje ustawy o ustroju wewnętrznym Woj. Śl. w tej nadziei, że ustawa ta będzie odpowiadać wszelkim warstwom ludu śląskiego i zadowoli w pełni pragnienie tegoż Narodu”. Powyżej nagłówka nr 5 tej samej gazety z dnia 3 marca 1933 roku widnieje apel „Narodzie Śląski łącz się w Związku Obrony Górnoślązaków Rzeczpospolitej Polskiej”. Nastąpiła wyraźna zmiana w stosunku do organu prasowego Jana Kustosa, który przez dziesięć lat w nagłówku pisał o „gruncie narodowo-polskim”. „Nowy Głos Górnego Śląska”, podobnie jak organ prasowy Kustosa posiadał dodatek niemieckojęzyczny „Oberschlesische Volksstimme” (Górnośląski Głos Ludu). Jeszcze 19 lutego 1933 roku, po raz kolejny zmienił się zarząd organizacji. Nowym prezesem został Franciszek Białas, wiceprezesem Hugon Macioń, zaś na stanowisku sekretarza, usuniętego ze Związku Obrony Górnoślązaków – Pawła Tedę, zastąpił redaktor naczelny „Nowego Głosu Górnego Śląska” Józef Noras z Imielina. Kolejni nowi prezesi, nie mając autorytetu swego poprzednika, zupełnie stracili poparcie ludności, która uciekała pod skrzydła Volksbundu.
W styczniu 1934 roku członkowie Zrzeszenia Pisarzy Regionalnych, wydający „Trybunę Śląska” i Zrzeszenia Kulturalno-Gospodarczego „Silesia” oraz działacze usunięci ze Związku Obrony Górnoślązaków: Konrad Markiton, Jan Pokrzyk, Paweł Teda, Alfons Pośpiech, Jerzy Jeleń i Waleska Kubistowa reaktywowali w Katowicach działalność Śląskiej Partii Ludowej, od roku 1909 działającej na Śląsku Cieszyńskim, w roku 1920 zlikwidowanej na terenach przyłączonych do Polski. Reanimatorzy tego ugrupowania, nie bez podstaw, liczyli na połączenie sił dotychczasowych zwolenników Jana Kustosa i Józefa Kożdonia. Śląska Partia Ludowa w Katowicach posiadała dwie rywalizujące ze sobą frakcje. Jednej przewodzili Pokrzyk i Markiton drugiej Jeleń. Brak informacji na temat różnic pomiędzy tymi frakcjami. 15 kwietnia 1934 roku policja skonfiskowała pierwszy numer dwujęzycznego organu prasowego tego ugrupowania „Śląska Straż Ludowa – Schlesische Volkswacht” i opieczętowała jego redakcję. Skutecznie zniechęciło to jej liderów do dalszej działalności. Polskie władze skarciły także działaczy, otwarcie głoszących egzystencję odrębnego narodu śląskiego. 11 maja 1934 roku na polecenie wojewody Grażyńskiego Związek Obrony Górnoślązaków RP został rozwiązany. Ostatnią próbą reaktywacji śląskiego ruchu narodowego było założenie przez byłych działaczy ZOG – Niezależnej Śląskiej Partii Pracy w lutym 1935 roku, wydającej pismo „Echo Inwalidy Śląskiego”. 3 marca 1935 roku polskie władze zabroniły jej organizowania zgromadzeń. Pod koniec kwietnia pod pretekstem działalności antypaństwowej została zlikwidowana.
Aktywność wyborcza.
Wybory komunalne w roku 1926.
Związek Obrony Górnoślązaków zdobył 9083 głosy (2,3%), co przełożyło się na 180 mandatów dla radnych miejskich i gminnych. W Katowicach 2933 głosy (5,7%), w powiatach: pszczyńskim 3509 (6,6%), rybnickim 485 (0,7%), tarnogórskim 442 (2%), ziemskim katowickim 1619 (1,9%), w świętochłowickim 95 głosów (0,1%). Ugrupowanie nie wystawiło swoich list w Królewskiej Hucie i powiecie lublinieckim.
Związek Obrony Górnoślązaków bezwzględnie zwyciężył w trzech gminach ówczesnego powiatu pszczyńskiego (dziś wszystkie w granicach bieruńsko-lędzińskiego): Imielin – zdobył 11 (Walenty Stolorz, Karol Stain, Alfons Ryszka, Ludwik Izaal, Jan Komandera, Franciszek Mazelanik, Augustyn Perda, Franciszek Goczoł, Paweł Toborek, Józef Poluch, Józef Kosma) z 18 mandatów, Chełm Wielki – 10 z 18 mandatów i Bieruń Nowy – 7 z 12 mandatów (5 koalicja ChD-NPR), gdzie głosami 10 radnych przeciwko 2, zarząd gminy objęło czterech członków ZOG: rolnik Józef Jaromin, jako naczelnik gminy oraz kolejarz Piotr Mateja, naczelnik stacji N. Bieruń Jan Radwański i górnik Ludwik Wallus – jako ławnicy.
Listy partii Kustosa bezwzględnie wygrały także w dwóch gminach powiatu katowickiego: Maciejkowicach (dziś dzielnica Chorzowa) – 368 głosów i 5 z 9 mandatów (2 ChD, 1 NPR, 1 związek inwalidów) oraz Halembie – 5 z 9 mandatów (NPR – 3, ChD – 1). Pierwsze miejsce zajął również w Kochłowicach – 350 głosów, Starym Dębieńsku – 272 głosy i Kosztowach (dziś dzielnica Mysłowic) – 238 głosów.
W Nowym Bytomiu (dawna Frydenshuta) ZOG z 8 mandatami, ustąpił jedynie Niemcom (10 mandatów), a właściwie koalicji niemiecko-górnośląskiej (DP-KVP) z byłym tutejszym liderem Związku Górnoślązaków-Bund der Oberschlesier – Janem Twardoniem na czele. W okręgu Ochojec-Piotrowice-Kostuchna (dziś dzielnice Katowic) Związek Obrony Górnoślązaków również zrównał się poparciem ze Zjednoczonymi Listami Polskimi – po 7 mandatów i wyprzedził PPS – 4 mandaty. W samych Katowicach ZOG uzyskał 2933 głosy i 4 mandaty, ustępując Deutsche Wahlgemeinschaft – 22 133 głosy i 29 mandatów, liście „polskie zjednoczenie chrześcijańskie” (ChD, NPR) – 6751 głosów i 9 mandatów oraz PPS – 4148 głosów, obozowi sanacyjnemu (ZPŚ i ZOKZ) – 4127 głosów i niemieckim socjalistom (DSAP) – 3380 głosów, wszyscy po 5 mandatów, a wyprzedzając przedstawicieli klasy średniej – 1105 głosów i 2 mandaty oraz obrońców lokatorów – 951 głosów i 1 mandat. W Kobiórze (powiat pszczyński) według „Głosu Górnego Śląska” – Związek Obrony Górnoślązaków i Zjednoczone Listy Polskie zdobyły po 3 mandaty, ustępując Niemcom – 4 mandaty (według danych z „Oberschlesische Kurier”: Ślązacy – 216 głosów, Niemcy – 183 głosy, Polacy – 83 głosy, co koliduje z zaprezentowanym tutaj podziałem mandatów).
W Tarnowskich Górach zwyciężyła lista niemiecka z 17 mandatami, wyprzedzając koalicją ChD-Korfantego z NPR – 8 mandatów oraz ZOG-Jana Kustosa i PPS po 2 mandaty. W Mysłowicach lista niemiecka (DVP) zdobyła 3522 głosy i 13 mandatów, PPS – 1450 głosów i 6 mandatów, NPR – 1264 głosy i 4 mandaty, sanacyjny Związek Obrony Kresów Zachodnich – 653 głosy i 3 mandaty, a Związek Obrony Górnoślązaków – 555 głosów i 2 mandaty (według „Głosu Górnego Śląska” Niemcy zdobyli 14 mandatów, a 1 mandat uzyskał także Blok Socjalny Górnoślązaków – Franciszka Kosa, pozostałe dane bez zmian). W Siemianowicach lista niemiecka (DW) zdobyła 5753 głosy, niemieccy socjaliści (DSAP) – 3179 głosów, koalicja ChD-Korfantego z NPR – 3151 głosów, PPS – 1011 głosów, Związek Obrony Górnoślązaków – 498 głosów i sanacyjny Związek Powstańców Śląskich – 134 głosy. W Pszczynie zwyciężyła lista polska z 7 mandatami, przed listą niemiecką (DW) – 4 mandaty, ZOG-Jana Kustosa – 2 mandaty, socjalistami: polskimi (PPS) – 2 mandaty i niemieckimi (DSAP) – 1 mandat.
Związek Obrony Górnoślązaków zdobył także 3 mandaty w Krasowach (dziś dzielnica Mysłowic) oraz 2 mandaty (Rembalski i Wichtorowski) w Rybniku. W Mikołowie wszystkich zdystansowała lista niemiecka (DW), która zdobyła 1542 głosy i 11 mandatów, przed koalicją ChD-Korfantego z NPR – 704 głosy i 5 mandatów, niemieckimi socjalistami (DSAP) – 652 głosy i 4 mandaty, polskim blokiem miejskim – 486 głosów i 2 mandaty, Związkiem Obrony Górnoślązaków – 292 głosy i PPS – 248 głosów po 1 mandacie oraz secesjonistami z ZOG (najprawdopodobniej Blok Socjalny Górnoślązaków) – 47 głosów bez mandatu. W Murckach (dziś dzielnica Katowic) zwyciężyła lista niemiecka (Deutsche Wahlgemeinschaft) z 4 mandatami, przed PPS i listą sanacyjną (Związek Powstańców Śląskich i Związek Obrony Kresów Zachodnich) po 2 mandaty oraz Związkiem Obrony Górnoślązaków, chadecją Korfantego i niemieckimi socjalistami (DSAP) po 1 mandacie. W Orzeszu (dziś powiat mikołowski) zwyciężył PPS – 942 głosy przed listą niemiecką (DW) – 375 głosów, sanacyjnym Związkiem Powstańców Śląskich – 332 głosy, koalicją ChD-Korfantego z NPR – 155 głosów i Związkiem Obrony Górnoślązaków – 113 głosów. W Kończycach (dziś dzielnica Zabrza) zwyciężyły Zjednoczone Listy Polskie – 1786 głosów przed Niemcami (DW) – 837 głosów i Ślązakami (ZOG) – 113 głosów. W Ćwiklicach (powiat pszczyński) Zjednoczone Listy Polskie zdobyły 193 głosy, lista niemiecka (DW) – 165 głosów, Ślązacy (ZOG) – 107 głosów. W Starej Wsi (powiat pszczyński) zwyciężyła lista niemiecka (DW) – 303 głosy, wyprzedzając Ślązaków (ZOG) – 146 głosów i Polaków (ZLP) – 113 głosów. W Krasowach (dziś dzielnica Mysłowic) zwyciężyły Zjednoczone Listy Polskie – 218 głosów przed listą niemiecką (DW) – 123 głosy, Związkiem Obrony Górnoślązaków – 104 głosy i PSL – 92 głosy. Ponadto Ślązacy (ZOG) wystartowali w także w innych miejscowościach powiatów rybnickiego (np. Syrynia, Gotartowice, Rydułtowy), pszczyńskiego (Łąka, Rudołtowice) i katowickiego (Pawłów, Szopienice-Roździeń), lecz „Głos Górnego Śląska” nie podaje z jakim rezultatem.
Wybory komunalne w roku 1929.
Pozbawiony wsparcia finansowego księcia pszczyńskiego Jana Henryka XV, którego majątek zajęły polskie władze, wstrząsany sztucznymi i realnymi rozłamami oraz terroryzowany przez nacjonalistyczne bojówki, Związek Obrony Górnoślązaków wystartował w zaledwie czterech miejscowościach. W efekcie otrzymał tylko 1527 głosów i uzyskał 11 mandatów. Rozkład tych głosów był następujący: Katowice 719, Imielin 565, Syrynia 156, Gotartowice 87. Znana jest lista kandydatów ZOG na radnych w Katowicach: redaktor i wydawca Jan Kustos, emeryt Józef Wieczorek, inwalida wojenny Jan Jochemski, elektrotechnik Jan Pająk, kupiec Augustyn Smoleń, emeryt Tomasz Styś, emeryt Teodor Kohlbrenner, robotnik Jan Hanke, woźny Tomasz Gaweł, emeryt Walenty Skrzyś, emeryt Wojciech Wadas, bezrobotny Ryszard Szaffarczyk, emeryt Antoni Radwański, robotnik Paweł Komander i robotnik Jan Rajski.
Wybory do Sejmu RP w roku 1928.
Wskutek nie osiągnięcia porozumienia z Wojciechem Korfantym, Związek Obrony Górnoślązaków popiera w wyborach do Sejmu RP popiera kandydatów niemieckich na liście mniejszości narodowych.
Wybory do Sejmu Śląskiego w roku 1930.
Związek Obrony Górnoślązaków chciał wystawić własną listę pod nazwą „Blok poszkodowanych i pokrzywdzonych Ślązaków”, której kandydatami byli 1. Jan Kustos – redaktor i wydawca w Katowicach 2. Antoni Hupka – uchodźca (z niemieckiej Prowincji Górnośląskiej), rolnik w Osinach 3. Jan Pokrzyk – monter w Imielinie. Jednak komisja wyborcza unieważniła tę listę, uzasadniając nieczytelnością podpisów wyborców, popierających jej wystawienie. Jan Kustos protestował, twierdząc, że liczba podpisów jest o wiele większa, niż wymagana, a liczba podpisów czytelnych jest wystarczająca. Po wtóre przy wszystkich podpisach są adresy i daty urodzenia sygnatariuszy, więc autentyczność ich podpisów można łatwo sprawdzić. W związku z unieważnieniem listy Jana Kustosa, Związek Obrony Górnoślązaków apelował do swych zwolenników do głosowania na Deutsche Wahlgemeinschaft, a konkretnie na kandydatów Deutsche Katholische Volkspartei (DKVP) – Eduarda Panta, który jak pisał Kustos: „myśli o całości górnośląskiego ludu”, w przeciwieństwie do Krulla z Deutsche Partei (DP) i sekretarza generalnego Volksbundu (DVB) – Ottona Ulitza, któremu Kustos doradzał wycofanie się ze sceny politycznej, by ekstremizmem „nie przynosił klęski mniejszości niemieckiej”.
Związany ideologicznie z ZOG – Paweł Teda z Katowic, były śląski policjant zwolniony z pracy wskutek czystek administracyjnych, spowodowanych sanacyjną polityką polonizacyjną, stworzył własną listę wyborczą. Firmowany przez niego Śląski Blok Samoobrony otrzymał zaledwie 1141 głosów i nie zdobył mandatu. Popierana przez ZOG lista Deutsche Wahlgemeinschaft otrzymała 34% głosów.
Struktury i działacze.
Liderzy organizacji: Jan Kustos z Katowic – prezes i sekretarz (1925-1932), Mikołaj Woźnikowski z Katowic – wiceprezes (1925-1927), Klemens Borys z Wesołej – poseł Sejmu Śląskiego, Józef Wiechuła z Dąbrówki Małej – poseł Sejmu Śląskiego, Jadwiga Oszekówna – wiceprezes (1927), Jan Badura z Katowic – skarbnik, Jasiulek z Tarnowskich Gór – prezes (1932), Teodor Zorychta z Chorzowa – wiceprezes (1932-33), Jan Gołąbek z Katowic – sekretarz (1932), Jan Pokrzyk z Imielina – prezes (1932-33), Paweł Teda z Katowic – seretarz (1932-33), Franciszek Białas – prezes (1933-34), Hugon Macioń – wiceprezes (1933-34), redaktor naczelny „Nowego Głosu Górnego Śląska” Józef Noras z Imielina – sekretarz (1933-34).
Koła terenowe
Rybnik: prezes koła Rudolf Rembalski, czołowi działacze: Jan Wichtorowski, Józef Czarnecki, Walter Lipka, Alojzy Szczyra, Robert Kaczmarczyk, Józef Pypeć i August Herz.
Żory: prezes Wojciech Hupka z Osin (dziś dzielnica Żor), wiceprezes Imioła, sekretarz Kaczer, skarbnik Jan Dreinert, członek zarządu koła Wyróbek.
Knurów: prezes Popek, wiceprezes Promny, sekretarz Hajduk i skarbnik Waluszek.
Rydułtowy: prezes Szewczyk, sekretarz Warnot, skarbnik Kubina, dystrybutor „Głosu Górnego Śląska” Adolf Konieczny.
Paruszowiec (dziś dzielnica Rybnika): prezes koła Mainusz.
Inne znane koła w powiecie rybnickim: Syrynia koło Lubomi, Stare Dębieńsko, Gotartowice, Orzesze, Warszowice, Golasowice. Prezes ZOG w powiecie rybnickim: Grzybek.
Pozostałe koła: Tarnowskie Góry, Dąbrówka Wielka (dziś dzielnica Piekar Śląskich), Siemianowice,
wieś Chorzów, czyli współczesny Chorzów Stary (prezes koła Płaczek), współczesna chorzowska dzielnicę – Maciejkowice,
współczesne dzielnice Rudy Śląskiej: Ruda, Czarny Las, Godula, Kochłowice, Halemba (liderzy Paweł Ernst, Józef Krzysteczko, Tomasz Maczka, Edward Siekiera, Wincenty Rajman), Chebzie i Nowy Bytom,
współczesne dzielnice Zabrza, które były w granicach Polski: Pawłów i Kończyce (wszystkie pozostałe były w granicach Niemiec),
Mysłowice (prezes Józef Kiera – restaurator, sekretarz Eryk Zawisz – sekretarz robotniczy i skarbnik Paweł Habryka – kupiec) i ich aktualne dzielnice Kosztowy i Krasowy,
Pszczyna wraz powiatem, czyli m.in. Ćwiklice, Łąka, Rudołtowice, Stara Wieś, Stara Kuźnia (zarząd koła Jan, Teodor i Stanisław Cipowie, Antoni Wawoczny, Stanisław Głęszczyk, Józef Sobota, Franciszek Mothaj i Ludwig Białas), Kobiór, Mikołów (dziś stolica odrębnego powiatu) oraz miejscowości współtworzące współczesny powiat bieruńsko-lędziński: Imielin (prezes Walenty Stolorz), Chełm Wielki, Lędziny, Nowy Bieruń (prezes koła Józef Gronkowski) i sąsiednie Czarnuchowice (lider Paweł Palka),
stolica Województwa Śląskiego – Katowice oraz ich współczesne dzielnice: Piotrowice (prezes koła Pająk), Kostuchna, Murcki, Roździeń (prezes koła Michałek) i Szopienice.
Związek Obrony Górnoślązaków przejął też dawne struktury Związku Górnoślązaków-Polaków. 22 lutego 1923 roku powstała filia Związku Górnoślązaków-Polaków w Lipinach (dziś dzielnica Świętochłowic) z zarządem: prezes Jan Dyrda, sekretarz Alfons Maniura, zastępca Jaworski, skarbnik Franciszek Kołodziej, 23 lutego utworzono filię ZGP w Lublińcu. W 1924 roku odbyły się wiece Związku Górnoślązaków-Polaków w Tychach, Radzionkowie i Starym Chechle oraz współzałożonej również przez Jana Kustosa – Partii Pracy w Katowicach i Łaziskach Górnych. W czerwcu 1925 roku odbyły się zebrania Związku Górnoślązaków-Polaków w Tychach (3.06) i Wodzisławiu (7.06). Równolegle także 7 czerwca powstały filie tego ugrupowania w Reptach i Tarnowicach Starych.

</doc>
<doc id="1250305" url="https://pl.wikipedia.org/wiki?curid=1250305" title="WebForms 2">
WebForms 2



</doc>
<doc id="1250306" url="https://pl.wikipedia.org/wiki?curid=1250306" title="Pecl">
Pecl



</doc>
<doc id="1250307" url="https://pl.wikipedia.org/wiki?curid=1250307" title="Sacrobosco">
Sacrobosco

Johannes de Sacrobosco lub Sacro Bosco (Jan ze Świętego Lasu, ang. John of Holywood, ur. ok. 1195, zm. 1256 w Paryżu) – angielski uczony, astronom, astrolog i komputysta, wykładowca Uniwersytetu Paryskiego.
Życiorys.
Miejsce urodzenia nie jest znane. Tradycyjnie uważano, że urodził się w Halifaksie. Obecnie ta identyfikacja jest odrzucana, gdyż Halifax znaczy 'święte włosy', a nie 'święty las'. Sacrobosco kształcił się na Uniwersytecie Oxfordzkim. Przybył do Paryża 5 czerwca 1221. Nie wiadomo jednak, czy był wówczas studentem sztuk wyzwolonych, czy licencjatem. Po pewnym czasie został wykładowcą matematyki. Ok. 1230 powstało jego najbardziej znane dzieło "Tractatus de Sphaera" (pol. "O sferach") poświęcone Ziemi i jej miejscu we Wszechświecie. Praca była podręcznikiem akademickim przez następne cztery wieki. Sacrobosco opisuje w niej Ziemię jako kulę. Pracą "Algorismus", która była prawdopodobnie jego pierwszym dziełem, Sacrobosco wprowadził do wykładów uniwersyteckich cyfry arabskie i zasady arabskiej matematyki.
Sacrobosco stał się sławny dzięki swojej krytyce kalendarza juliańskiego. W swoim dziele komputystycznym "De Anni Ratione" (1235) utrzymywał, że kalendarz juliański jest opóźniony w stosunku do roku słonecznego o 10 dni, ale nie zaproponował, jak ten błąd naprawić. Utrzymywał, że luty w pierwotnej wersji kalendarza, wprowadzonej przez Juliusza Cezara posiadał 29, a w latach przestępnych 30 dni. Dopiero w 8 r. n.e. cesarz Oktawian August skrócił ów miesiąc po to, by dodatkowy dzień "przekazać" sierpniowi. Miało to na celu przedłużenie tego miesiąca tak, aby sierpień (łac. "Augustus"), któremu nadano nazwę na cześć Oktawiana Augusta (poprzednio nosił miano "Sextilis"), nie był krótszy od miesiąca Juliusza Cezara – lipca (łac. "Julius"). Oznaczałoby to, iż lata przestępne w okresie 44 r. p.n.e.–8 r. n.e. miały miesiąc luty liczący 30 dni. Informacje te nie są jednak potwierdzone, co nie wyklucza, iż Sacrobosco posiadał je ze źródeł, które nie dotrwały do naszych czasów.
Data śmierci Sacrobosco nie jest znana. Wymieniane są lata 1234, 1236, 1244 i 1256. Został pochowany w klasztorze Saint-Mathurin w Paryżu, a inskrypcja nagrobna podaje, że był komputystą. Imieniem Sacrobosco nazwano krater na Księżycu.

</doc>
<doc id="1250308" url="https://pl.wikipedia.org/wiki?curid=1250308" title="Magnus Magnusson">
Magnus Magnusson



</doc>
<doc id="1250311" url="https://pl.wikipedia.org/wiki?curid=1250311" title="Ewa Andruszkiewicz">
Ewa Andruszkiewicz

Ewa Andruszkiewicz (właśc. Ewa Andruszkiewicz-Guzińska, ur. 9 czerwca 1977 w Gdyni) – polska aktorka teatralna, filmowa i telewizyjna, także recytatorka. Absolwentka warszawskiej Akademii Teatralnej (2001).
Teatr.
W teatrze zadebiutowała 11 lutego 1995 roku na deskach Teatru Muzycznego im. Danuty Baduszkowej w Gdyni, gdzie pracowała w latach 1994-1996. Jej debiutem była rola Stelli w przedstawieniu "Ostatni odjazd" (w reżyserii Andrzeja Pieczyńskiego).
Potem występowała kolejno w teatrach: Wybrzeże w Gdańsku (2001–2003), Miejskim im. Witolda Gombrowicza w Gdyni (2003), Nowym w Słupsku (2004–2005), Miejskim „Miniatura” w Gdańsku (2005), ponownie w Miejskim im. Gombrowicza (2006) i Powszechnym w Łodzi (2006–2007).
Prowadziła w Gdyni warsztaty aktorskie dla młodych osób interesujących się teatrem (podstawowe zadania aktorskie, praca nad dykcją, emisja głosu, plastyka i ekspresja ruchu, improwizacja, praca nad interpretacją tekstu).
Film i telewizja.
Na małym ekranie zadebiutowała w roku 1999 epizodem w serialu "Tygrysy Europy".
Zagrała główną rolę żeńską w filmie "Segment ’76" (w reżyserii Oskara Kaszyńskiego). W dorobku aktorskim ma też udział w wielu polskich serialach telewizyjnych.

</doc>
<doc id="1250314" url="https://pl.wikipedia.org/wiki?curid=1250314" title="Adam Bukar">
Adam Bukar

Adam Bukar herbu własnego (ur. 1719, zm. 1793) – sędzia ziemski żytomierski w latach 1775-1794, sędzia grodzki kijowski i podczaszy owrucki w latach 1774-1775, cześnik nowogrodzki siewierski w latach 1766-1774, członek konfederacji Andrzeja Mokronowskiego w 1776 roku i poseł na sejm 1776 roku i z województwa kijowskiego, sędzia sejmowy z województwa ruskiego w 1776 roku.
Życiorys.
Był komisarzem Sejmu Czteroletniego z powiatu żytomierskiego województwa kijowskiego do szacowania intrat dóbr ziemskich w 1789 roku.
Kawaler Orderu św. Stanisława - order otrzymał od króla Stanisława Augusta Poniatowskiego, zasłużony szlachcic. (Z pokolenia matki i ojca, legitymujący się co najmniej 4-ma herbami). 
Adam Bukar był właścicielem klucza Januszpolskiego w starostwie Ulianów. Ożeniony był z Konstancją Pacanowską, z którą miał 5-u synów: Marcina, Andrzeja, Józefa, Seweryna, Adriana oraz córkę Ewę. Do dóbr Januszpola należały: Buraki i Lemiesz koło Krzemieńca nabyte od Ponimskiego za 2 mil. talarów oraz Dysierówka i Babin.
Adam Bukar jest wymieniany w pamiętnikach swego syna Seweryna jako gospodarz przyjmujący króla Stanisława Augusta Poniatowskiego, w dobrach wojewody Stempowskiego w Łabuniu (pod jego nieobecność w kraju) przejazdem na spotkanie z carycą Katarzyną II-gą.

</doc>
<doc id="1250316" url="https://pl.wikipedia.org/wiki?curid=1250316" title="Thysanoessa">
Thysanoessa

Thysanoessa – rodzaj pancerzowców z rodziny Euphausiidae, do którego zalicza się 10 gatunków szczętek, małych organizmów żyjących w oceanach, tworzących zooplankton.
Systematyka.
Obecnie do rodzaju "Thysanoessa" zalicza się (ITIS):
Rola w ekosystemach.
W północnych wodach Morza Północnego niektóre gatunki rodzaju "Thysanoessa" ("Thysanoessa inermis" i "T. longicaudata") są pierwszymi żywicielami pośrednimi larw nicieni "Anisakis" sp.. Dorsze atlantyckie lub inne gatunki ryb, które odżywiają się tymi szczętkami, mogą zarazić się w ten sposób tym nicieniem. Człowiek jak i inne zwierzęta drapieżne po spożyciu zarażonych pasożytem dorszy mogą zachorować na anisakiozę.

</doc>
<doc id="1250319" url="https://pl.wikipedia.org/wiki?curid=1250319" title="Lifeforms">
Lifeforms

Lifeforms – podwójny album brytyjskiej grupy elektronicznej i eksperymentalnej The Future Sound of London, wydany w 1994. „Cascade” i „Lifeforms” zostały wydane jako single.
Album uzyskał status srebrnej płyty w Wielkiej Brytanii.
Lista utworów.
Opracowano na podstawie materiału źródłowego.

</doc>
<doc id="1250320" url="https://pl.wikipedia.org/wiki?curid=1250320" title="Puakenikeni">
Puakenikeni

Puakenikeni, (wymowa: Puła-kini-kini) – trzeci singel wydany przez Nicole Scherzinger na jej pierwszy solowy album "Her Name Is Nicole". Utwór swój debiut miał w lutym 2008 r. na liście Bulgaria Singles Top 40 zajmując miejsce 34. Piosenka wyprodukowana i napisana była przez Akona i jamajski duet Brick &amp; Lace, które śpiewają razem z Nicole. Piosenka miała być czwartym singlem jednak później przemianowano go na trzeci.
Szczegóły utworu.
Nazwa piosenki pochodzi od żółto-białych kwiatów rosnącej na Hawajach rośliny puakenikeni ("Fagraea baeteroana").

</doc>
<doc id="1250323" url="https://pl.wikipedia.org/wiki?curid=1250323" title="Conchata Ferrell">
Conchata Ferrell

Conchata Galen Ferrell (ur. 28 marca 1943 w Charleston, zm. 12 października 2020 w Los Angeles) – amerykańska aktorka, znana głównie z roli Berty, pomocy domowej, w sitcomie "Dwóch i pół". Za rolę w tym serialu otrzymała dwie nominacje do nagród Emmy. Na swoim koncie ma również jeszcze jedną nominację do Emmy, za rolę Susan Bloom w serialu "L.A. Law".
Życiorys.
Kariera.
Ferrell rozpoczęła swoją karierę na scenie, występując na Broadwayu w sztuce "Hot L Baltimore" Lanforda Wilsona. Za te występy otrzymała dwie nagrody: Drama Desk Award i Obie Award.
Jej kariera aktorska obejmuje trzy dekady. W jej trakcie, aktorka wystąpiła w drugoplanowych rolach w wielu filmach, m.in. "Sieć", "Mystic Pizza", "Edward Nożycoręki" oraz "K-PAX". Jej inne występy telewizyjne obejmują role w serialach: "", "Hot L Baltimore", "B. J. and the Bear", "Good Times", "Sledge Hammer!", "Przyjaciele", "Strażnik Texasu (odc.71)".
Życie osobiste i śmierć.
Ferrell urodziła się w Charleston. Jej rodzicami byli Mescal Loraine oraz Luther Martin Ferrell. Uczęszczała na dwa uniwersytety: West Virginia University i Marshall University. Jej mężem był Arnie Anderson, z którym miała jedną córkę.
Ferrell zmarła 12 października 2020 roku z powodu komplikacji po zatrzymaniu krążenia w Sherman Oaks Hospital w Sherman Oaks w Kalifornii. Miała 77 lat.

</doc>
<doc id="1250324" url="https://pl.wikipedia.org/wiki?curid=1250324" title="KTM-8">
KTM-8

71-608 (potocznie nazywany KTM-8) — rosyjski wysokopodłogowy czteroosiowy wagon tramwajowy. Produkowany seryjnie w Ust-Katawskiej Fabryce Wagonów (UKWZ) w latach 1990–2007. Najliczniejszymi podtypami były wersje 71-608К i 71-608КМ.
Konstrukcja.
Wagony mają 15,25 m długości i 2,65 m szerokości. Każdy wagon waży 19,9 t. Tramwaje wyposażono w 4 silniki o mocy 50 kW każdy. W tramwaju zastosowano układ drzwi 1+2+2+1. Maksymalną prędkością jaką mogą osiągnąć wagony to 75 km/h. W wagonie są 32 miejsca siedzące i 197 miejsc stojących.
Eksploatacja.
Tramwaje KTM-8 są następcami wagonów KTM-5. Pierwsze dwa prototypowe wagony zostały wyprodukowane w 1988 i następnie dostarczone do Tweru. W 1989 rozpoczęto produkcję seryjną modelu KTM-8K, którą zakończono w 1994 z 899 wyprodukowanymi wagonami. Od 1994 rozpoczęto produkcję nieco zmienionej wersji oznaczonej KTM-8KM. Produkcję tej odmiany zakończono w 2007 z 579 wyprodukowanymi wagonami. Łącznie wyprodukowano 1480 wagonów typu KTM-8, KTM-8K i KTM-8KM.

</doc>
<doc id="1250329" url="https://pl.wikipedia.org/wiki?curid=1250329" title="Rafael Ábalos">
Rafael Ábalos

Rafael Ábalos (ur. 12 października 1956 w Archidonie, Andaluzja) – hiszpański pisarz, z zawodu adwokat, współpracuje z Wydziałem Prawa na Uniwersytecie w Máladze.

</doc>
<doc id="1250330" url="https://pl.wikipedia.org/wiki?curid=1250330" title="Rinspeed sQuba">
Rinspeed sQuba

Rinspeed sQuba – samochód wytrzymujące podwodne peregrynacje na głębokości do 10 metrów, zbudowane w szwajcarskim studiu Rinspeed należącym do Franka Rinderknechta. 
Samochód ma karoserię wzmocnioną rurami z włókna węglowego. Podczas jazdy po drodze silnik elektryczny napędza tylne koła, a po wjechaniu do wody i naciśnięciu odpowiedniego guzika, sQuba uruchamia śrubę (na powierzchni) i pędniki strumieniowe (do pływania w głębinach). Do budowy auta zastosowano superlekkie materiały, nurkujący samochód waży tylko 920 kg. Producent twierdzi, że jego prototyp jest zupełnie bezpieczny i zanurzy się i wynurzy bez problemu. Powietrze do oddychania zapewnią dwa zbiorniki: 15 i 18 litrowe. Jak większość maszyn z Rinspeed Design, sQuba najprawdopodobniej nie trafi do produkcji seryjnej. Jednak prototypy Rinderknechta są chętnie kupowane przez bogatych fanów nietypowej motoryzacji. sQuba został po raz pierwszy zaprezentowany na Międzynarodowym Salonie Samochodowym w Genewie 16 Marca 2008.

</doc>
<doc id="1250331" url="https://pl.wikipedia.org/wiki?curid=1250331" title="Odroerir">
Odroerir

Odroerir – jest zespołem muzycznym wykonującym pagan metal oraz folk metal, pochodzącym, podobnie jak zespoły muzyczne Menhir czy XIV Dark Centuries z Turyngii. Thomas "Fix" Ußfeller również udziela się w zespole Menhir.

</doc>
<doc id="1250333" url="https://pl.wikipedia.org/wiki?curid=1250333" title="Topologia ogólna">
Topologia ogólna



</doc>
<doc id="1250338" url="https://pl.wikipedia.org/wiki?curid=1250338" title="Nicholas Edwards">
Nicholas Edwards

Roger Nicholas Edwards (ur. 25 lutego 1934, zm. 17 marca 2018) – brytyjski polityk, członek Partii Konserwatywnej, minister w rządach Margaret Thatcher.
Wykształcenie odebrał w Westminster School oraz w Trinity College na Uniwersytecie Cambridge. W 1965 r. rozpoczął pracę w firmie ubezpieczeniowej Lloyd's of London.
W 1970 r. został wybrany do Izby Gmin jako reprezentant okręgu Pembrokeshire. W latach 1975–1979 był mówcą opozycji na tematy walijskie. Po wyborczym zwycięstwie konserwatystów w 1979 r. został ministrem ds. Walii. Jak do tej pory jest jedynym konserwatywnym ministrem ds. Walii wybranym w walijskim okręgu. Na tym stanowisku pozostawał do 1987 r. W tym samym roku zrezygnował się ubiegania o mandat parlamentarny. Został wykreowany parem dożywotnim jako baron Crickhowell i zasiadł w Izbie Lordów.
Lord Crickhowell był w latach 1989–1996 przewodniczącym National Rivers Authority (NRA). Prowadził również aktywną kampanię na rzecz ustanowienia stałej siedziby dla Walijskiej Opery Narodowej w Cardiff.

</doc>
<doc id="1250344" url="https://pl.wikipedia.org/wiki?curid=1250344" title="Siliguri">
Siliguri

Siliguri (ben. শিলিগুড়ি)) – miasto w Indiach w Zachodnim Bengalu. W 2001 roku liczyło ok. 470 000 mieszkańców. Położone w wąskim korytarzu łączącym główną część Indii z południowo-wschodnimi stanami miasto jest ważnym węzłem komunikacyjnym.

</doc>
<doc id="1250346" url="https://pl.wikipedia.org/wiki?curid=1250346" title="Zachodni Bengal">
Zachodni Bengal



</doc>
<doc id="1250348" url="https://pl.wikipedia.org/wiki?curid=1250348" title="Islampur">
Islampur

Isalampur – miasto w Indiach, w Zachodnim Bengalu.

</doc>
<doc id="1250351" url="https://pl.wikipedia.org/wiki?curid=1250351" title="Bartosz Nowicki">
Bartosz Nowicki

Bartosz Nowicki (ur. 26 lutego 1984 w Gryficach) – polski lekkoatleta, specjalizujący się w biegach średnich.
Karierę sportową zaczynał jako 14-latek w Ósemce Police, który to klub reprezentował do 2000 r.
Brązowy medalista halowych mistrzostw Europy w Paryżu na dystansie 1500 metrów. Złoty medalista juniorskich mistrzostw Europy oraz halowy rekordzista Polski w biegu na 1500 m. Absolwent Liceum Ogólnokształcącym im. Ignacego Łukasiewicza w Policach. W 2003 podjął studia na Wydziale Nauk Przyrodniczych Uniwersytetu Szczecińskiego. W 2011 uzyskał tytuł magistra.
Kariera.
Międzynarodową karierę zaczynał od zajęcia 6. miejsca w mistrzostwach świata juniorów młodszych w Debreczynie (2001). Dwa lata później zdobył złoty medal w biegu na 1500 m podczas czempionatu Europy w kategorii juniorów. Na 9. miejscu ukończył rywalizację w młodzieżowych mistrzostwach Starego Kontynentu w 2005. Podczas halowych mistrzostw Europy w 2011 roku w Paryżu zdobył brązowy medal. Reprezentant Polski w pucharze Europy, halowym pucharze Europy oraz drużynowym czempionacie Starego Kontynentu. 
Wielokrotny medalista mistrzostw Polski seniorów w biegu na 1500 m ma w dorobku trzy złote medale (Poznań 2007, Bydgoszcz 2011 i Bielsko-Biała 2012), dwa srebrne (Bydgoszcz 2004 i Szczecin 2014) oraz trzy brązowe (Szczecin 2008, Bydgoszcz 2009 i Bielsko-Biała 2010). Podczas czempionatu w 2010 zdobył swój jedyny medal – srebrny – w biegu na 5000 m, a w 2012 został wicemistrzem Polski w biegu przełajowym na 4 kilometry. W ciągu swojej kariery 5-krotnie stawał na podium halowego czempionatu Polski seniorów – wygrywał biegu na 1500 i 3000 m podczas zawodów w 2008, w 2011 był drugi na dystansie 1500 m, w 2012 zdobył srebro na 3000 metrów, a w 2013 zwyciężył w biegu na 800 metrów. Jako początkujący zawodnik zdobywał medale mistrzostw kraju w juniorskich kategoriach wiekowych. Swoimi sportowymi osiągnięciami oraz doświadczeniem eksperta wspiera akcję "Pomoc Mierzona Kilometrami".

</doc>
<doc id="1250353" url="https://pl.wikipedia.org/wiki?curid=1250353" title="Okręg wyborczy Pembrokeshire">
Okręg wyborczy Pembrokeshire

Okręg wyborczy Pembrokeshire istniał do 1997 r. Położony był w hrabstwie Pembrokeshire w Walii.

</doc>
<doc id="1250354" url="https://pl.wikipedia.org/wiki?curid=1250354" title="Gönc">
Gönc

Gönc – miasto i gmina w północno-wschodniej części Węgier, w komitacie Borsod-Abaúj-Zemplén, siedziba powiatu Abaúj-Hegyköz.
Położenie.
Miejscowość leży na obszarze niewysokiego pasma górskiego Gór Zemplińskich (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.
Historia.
Dużą rolę w historii miejscowości odegrał kalwinizm – tu w roku 1586 po raz pierwszy dokonano protestanckiego przekładu całej Biblii na język węgierski – Biblia z Vizsoly. Autorem tłumaczenia był pastor Gáspár Károlyi (1529–1591), korzystający z opieki późniejszego księcia Siedmiogrodu, Zygmunta Rakoczego. Wydawcą Biblii Károliego w roku 1590 w pobliskim Vizsoly był polski drukarz Walenty Mantskowits (Mączkowicz?) korzystający z papieru z Polski.
W roku 1687 przeniesiono tu na krótko Kolegium kalwińskie z Sárospatak, gdzie w 1708 znalazła się Biblia królowej Zofii (przekład Starego Testamentu na język polski). Miasto odgrywało ważną rolę w handlu winami tokajskimi z Polską. Przyjęto nawet handlową miarę objętości wina tzw. beczkę (baryłkę) Gönc.
Współczesność.
Po Traktacie w Trianon, w czerwcu 1920, kiedy Węgry utraciły tereny dzisiejszej Słowacji i Zakarpacia, miasto stało się przygraniczną, prowincjonalną miejscowością i straciło na znaczeniu. W roku 2001 Gönc ponownie uzyskało prawa miejskie.

</doc>
<doc id="1250355" url="https://pl.wikipedia.org/wiki?curid=1250355" title="Czaszniowate">
Czaszniowate

Czaszniowate ("Lecythidaceae" Poit.) – rodzina roślin należąca do rzędu wrzosowców "Ericales". Obejmuje ok. 25 rodzajów z ponad 350 gatunkami drzew, rzadziej krzewów spotykanych w strefie tropikalnej. Liście mają niepodzielone, skrętoległe, kwiaty efektowne, duże. Do ważnych roślin użytkowych należy orzesznica wyniosła dostarczająca orzechów brazylijskich i czasznia małpia dostarczająca orzechów rajskich. Także inne gatunki z tych rodzajów oraz "Eschweilera" dostarczają jadalnych nasion, choć są wśród tych rodzajów także rośliny trujące i niektóre orzesznice używane są do trucia ryb. Jadalne nasiona spożywane w Sri Lance ma "Careya arborea". Lokalnie spożywane są także owoce roślin z rodzajów "Grias" (w Ameryce Środkowej) i gatunków "Gustavia speciosa" (w Peru) oraz "Planchonia careya" (północna Australia i Nowa Gwinea). Niektóre gatunki dostarczają cenionego drewna i tak na przykład "Cariniana pyriformis" została przeeksploatowana i obecnie jest rzadko spotykanym gatunkiem. Drewno z rodzaju "Eschweilera" jest odporne na drążenie przez organizmy morskie i stosowane jest do budowy kadłubów i nabrzeży. Ze względu na efektowne kwiaty liczne gatunki uprawiane są jako ozdobne, zwłaszcza keben okazały, czerpnia gujańska, "Napoleonaea imperialis" oraz przedstawiciele rodzaju "Gustavia".
Systematyka.
Rodzina w dawniejszych systemach klasyfikacyjnych włączana była zwykle do rzędu mirtowców ("Myrtales"), ale nie pasowała tam nawet pod względem samych cech morfologicznych. Część jej przedstawicieli wyodrębniana jako rodzina "Scytopetalaceae" włączana była z kolei do ślazowców "Malvales". Później odkryto wspólne cechy budowy kwiatów i drewna, a w końcu analizy molekularne wykazały, że siedem rodzajów ze "Scytopetalaceae" zagnieżdżonych jest w czaszniowatych. Wyodrębniane są one obecnie jako jedna z 5–6 wyróżnianych tu podrodzin. Rodzina należy do rzędu wrzosowców "Ericales", ale jej dokładne powiązania filogenetycznie nie są jasne i przedstawiana jest w politomii z innymi kladami w obrębie rzędu.

</doc>
<doc id="1250358" url="https://pl.wikipedia.org/wiki?curid=1250358" title="Lecythidaceae">
Lecythidaceae



</doc>
<doc id="1250359" url="https://pl.wikipedia.org/wiki?curid=1250359" title="Porządek zupełny">
Porządek zupełny

Porządek zupełny – własność porządków częściowych postulująca istnienie kresów. W literaturze matematycznej istnieje kilka definicji tego pojęcia różniących się szczegółami technicznymi zależnymi od kontekstu matematycznego. 
Zupełność porządków liniowych.
W teorii mnogości pojęcie zupełności rozważa się zwykle dla porządków liniowych. Własność ta stwierdza, że żaden przekrój Dedekinda w danym porządku nie wyznacza "luki" i była ona wprowadzona przez Richarda Dedekinda w 1872. Z tego powodu czasami mówi się o porządkach zupełnych w sensie Dedekinda.
Niech formula_1 będzie porządkiem liniowym. Powiemy, że porządek formula_1 jest zupełny jeśli każdy niepusty ograniczony z góry podzbiór formula_3 ma kres górny. Równoważnie, porządek liniowy formula_1 jest zupełny jeśli każdy jego niepusty podzbiór ograniczony z dołu ma kres dolny.
Kraty zupełne.
Krata jest zupełna jeśli, kiedy rozważamy ją jako zbiór częściowo uporządkowany, każdy jej podzbiór ma kres górny oraz kres dolny. 
Niektórzy autorzy formułują tę definicję dla porządków częściowych, określając porządki zupełne jako takie, w których każdy podzbiór ma oba (górny i dolny) kresy. Porządek zupełny jest wtedy tym samym co krata zupełna.
Zupełność posetów.
W teorii porządków częściowych rozważa się następującą definicję zupełności motywowaną zastosowaniami w teoretycznej informatyce.
Niech formula_1 będzie porządkiem częściowym.

</doc>
<doc id="1250363" url="https://pl.wikipedia.org/wiki?curid=1250363" title="Laßt euch sagen aus alten Tagen...">
Laßt euch sagen aus alten Tagen...

Laßt euch sagen aus alten Tagen... – album CD niemieckiej grupy Odroerir wydany w 2002 roku.

</doc>
<doc id="1250369" url="https://pl.wikipedia.org/wiki?curid=1250369" title="Gonc">
Gonc



</doc>
<doc id="1250375" url="https://pl.wikipedia.org/wiki?curid=1250375" title="Parafia św. Katarzyny Aleksandryjskiej w Stężycy">
Parafia św. Katarzyny Aleksandryjskiej w Stężycy

Parafia św. Katarzyny Aleksandryjskiej w Stężycy – rzymskokatolicka parafia w Stężycy. Należy do dekanatu stężyckiego diecezji pelplińskiej. Erygowana w XIII wieku.
Parafia obchodzi również odpust św. Jana Nepomucena oraz św. Jana Chrzciciela. Jej proboszczem jest ks. Bogdan Lipski.
Obszar parafii.
Na obszarze parafii leżą miejscowości: Chróstowo, Czarlino, Czysta Woda, Delowo, Dubowo, Gapowo, Gostomie, Kucborowo, Malbork, Niesiołowice, Pażęce, Pustka, Rzepiska, Stężycka Huta, Szczukowo, Śnice, Zdrębowo, Zgorzałe, Żuromino.

</doc>
<doc id="1250377" url="https://pl.wikipedia.org/wiki?curid=1250377" title="Marek Żuławski">
Marek Żuławski

Marek Żuławski (ur. 13 kwietnia 1908 w Rzymie, zm. 30 marca 1985 w Londynie) – polski malarz, grafik, krytyk i eseista.
Życiorys.
Pochodził z nadzwyczaj płodnej artystycznie rodziny. Był synem Jerzego, dramaturga, tłumacza i pisarza, i Kazimiery z Hanickich, tłumaczki i romanistki. Miał dwóch braci: Juliusza, poetę, prozaika, tłumacza poezji angielskiej i Wawrzyńca, muzykologa, kompozytora, taternika i alpinistę. Wychował się w Zakopanem. Początkowo uczęszczał do gimnazjum w Zakopanem, w 1926 roku ukończył Państwowe Gimnazjum Humanistyczne w Toruniu i zdał egzamin maturalny. Po maturze studiował prawo na Uniwersytecie Warszawskim (przerwane po 2 latach) i malarstwo latach 1926–1933 w warszawskiej Szkole Sztuk Pięknych (od 1932 roku ASP) u prof. Karola Tichego, a następnie u prof. Felicjana Kowarskiego i Leonarda Pękalskiego. Po studiach wspólnie z Tadeuszem Trepkowskim założył pracownię graficzną „Atelier 33”. W latach 1932–1935 regularnie wystawiał swoje prace w Instytucie Propagandy Sztuki w Warszawie. W 1935 roku wyjechał na roczne stypendium do Paryża. Od 1936 roku mieszkał w Londynie.Początkowo malował pod wpływem postimpresjonizmu. Po wojnie wykształcił własny styl, odznaczający się uproszczeniem formy i zgaszonym kolorytem (martwe natury i kompozycje figuralne, m.in. "Chrystus z Belsen" 1947, "Tancerz" 1957, "Kain i Abel" 1967, "Żona Lota" 1975, "Akt stojący II" 1979 rysunek). Obok malarstwa sztalugowego uprawiał także malarstwo ścienne, grafikę i rysunek. Zajmował się również krytyką artystyczną.
Był trzy razy żonaty. Jego drugą żoną była Halina Korngold, malarka i rzeźbiarka. Z trzecią żoną, Marią, miał syna Adama.
Zmarł w Londynie. Pochowany na Kensal Green Cemetery.
Archiwum Marka Żuławskiego znajduje się w Archiwum Emigracji w Bibliotece Uniwersyteckiej w Toruniu, a zbiór jego prac malarskich, rysunków i grafik w Muzeum Uniwersyteckim w Toruniu. Wszystkie materiały i dzieła sztuki podarowała trzecia żona artysty, Maria Żuławska.

</doc>
<doc id="1250383" url="https://pl.wikipedia.org/wiki?curid=1250383" title="Tiana Lynn">
Tiana Lynn

Tiana Lynn (ur. 1 września 1983 w Tucson) – amerykańska aktorka pornograficzna. Zyskała popularność dzięki umiejętności damskiej ejakulacji.
Kariera.
Urodziła się w Tucson w stanie Arizona. W 2003 roku, w wieku dwudziestu lat pojawiła się w produkcjach: CinemaPlay "Girls Of Amateur Pages 1", Evasive Angles "18 and Nasty 35", "Little White Slave Girls 4", "Four X Four 1" i "Eighteen 'N Interracial 8", Celestial "Bangin Beaver on the Bus 1", West Coast Productions "Black and White Passion 5", Exquisite "Slayer Unleashed 1", Red Light District "Cum Dumpsters 4" i "Young Ripe Mellons 2", Astral Ocean Cinema "Fetisha: Hardcore Pantyhose" oraz Smash Pictures "White Wife Black Cock 1".
W 2005 roku była nominowana do AVN Award w kategorii „Najlepsza scena seksu samych dziewczyn – wideo” w "Cytherea Iz Squirtwoman 1" (2004) z Cythereą.
W 2006 roku zdobyła trzy nominacje do AVN Award w kategoriach: „Najlepsza scena seksu oralnego – wideo” w "Feeding Frenzy 6" (2004) z Arnoldem Schwartzenpeckerem, Brettem Rockmanem, Falco Zito, Jamesem Deenem, Julesem Jordanem i Scottem Lyonsem, „Najbardziej dziwaczna scena seksu – wideo” w "Swallow My Squirt 1" (2005) z Arianą Jollee, Jakiem Malone’em i Kyle Stone oraz „Najlepsza scena seksu grupowego samych dziewczyn – wideo” w "Supersquirt 2" (2005) z Dani Woodward i Sammie Rhodes.

</doc>
<doc id="1250388" url="https://pl.wikipedia.org/wiki?curid=1250388" title="Dereniowate">
Dereniowate

Dereniowate ("Cornaceae") – rodzina roślin z rzędu dereniowców. Obejmuje dwa rodzaje – alangium "Alangium" i dereń "Cornus" – z ponad 100 gatunkami. Rośliny te występują głównie na półkuli północnej, poza tym w różnych obszarach wszystkich kontynentów – w Ameryce Południowej w Andach, w Afryce środkowej i w północnym Madagaskarze, we wschodniej Australii i na wyspach Oceanii. Owoce derenia jadalnego spożywane są w formie soków i lemoniad. Liczne gatunki dereni sadzone są jako ozdobne. Z rodzaju alangium "Alangium" gatunek "Alangium salviifolium" wykorzystywany w Indiach do celów leczniczych. Niektóre inne gatunki bywają uprawiane jako ozdobne.
Systematyka.
Jeszcze w systemie APG III z 2009 ujęcie rodziny było szerokie i obejmowała ona też podrodzinę "Nyssoideae" Arnott, która w systemie APG IV (2016) została wyodrębniona w randze rodziny błotniowatych "Nyssaceae" w tym samym rzędzie dereniowców "Cornales". W systemie Takhtajana z 2009 rodzina obejmowała tylko rodzaj "Cornus", ale podzielony na cztery rodzaje (poza "Cornus", także "Swida", "Afrocrania" i "Cynoxylon"). W systemie Reveala (1994–1999) poza rodzajem "Cornus" i wyodrębnionym z niego "Afrocrania", zaliczone tu były "Camptotheca" i "Diplopanax" (współcześnie w błotniowatych "Nyssaceae").
Relacja filogenetyczne przedstawione według APweb: 

</doc>
<doc id="1250389" url="https://pl.wikipedia.org/wiki?curid=1250389" title="Leopold I Sławny">
Leopold I Sławny

Leopold I Sławny (niem.: "Leopold I."; ur. 4 sierpnia 1290, zm. 28 lutego 1326) – książę z dynastii Habsburgów.
Leopold był synem króla niemieckiego Albrechta I Habsburga i Elżbiety Tyrolskiej. Podobnie jak jego brat Fryderyk III Piękny otrzymał imię nawiązujące do dynastii Babenbergów, która rządziła Austrią przed Habsburgami.
Po śmierci ojca (1308) i matki (1313) stał się jednym z najważniejszych przedstawicieli dynastii. Dążył do zdemaskowania zabójcy ojca i do zbliżenia z Luksemburgami. Uczestniczył we włoskiej wyprawie cesarza Henryka VII.
Po śmierci cesarza starał się, by tron niemiecki objął jego brat Fryderyk Piękny. Podczas elekcji 19-20 października 1314 wybrano na króla niemieckiego Ludwika Bawarskiego i Fryderyka Pięknego. Pomiędzy pretendentami doszło do wojny. Ludwika Bawarskiego poparli Szwajcarzy, którzy pokonali wojska habsburskie w bitwie pod Morgarten w 1315. Leopold spóźnił się na pole rozstrzygającej bitwy pod Müldorf (1322). Fryderyk Piękny przegrał bitwę i wraz z młodszym bratem Henrykiem dostał się do niewoli Ludwika Bawarskiego. Leopold starał się o uwolnienie braci. Prowadził także rozmowy z kurią papieską i dworem francuskim o francuskiej kandydaturze na tron niemiecki. Przy okazji Leopold chciał uzyskać dla siebie urząd wikariusza Rzeszy. Wkrótce po pojednaniu Ludwika Bawarskiego z Fryderykiem Pięknym Leopold zmarł prawdopodobnie z powodu choroby serca.
Leopold w 1315 roku poślubił Katarzynę, córkę hrabiego Sabaudii Amadeusza V. Z tego małżeństwa pochodziły dwie córki:

</doc>
<doc id="1250392" url="https://pl.wikipedia.org/wiki?curid=1250392" title="Halowe Mistrzostwa Polski Seniorów w Lekkoatletyce 2008">
Halowe Mistrzostwa Polski Seniorów w Lekkoatletyce 2008

49. Halowe Mistrzostwa Polski Seniorów w Lekkoatletyce – zawody sportowe, które rozegrano 23 i 24 lutego 2008 w Spale, w hali Ośrodka Przygotowań Olimpijskich. W mistrzostwach startowało 250 lekkoatletów z 66 klubów.
Mistrzostwa w wielobojach zostały rozegrane w tym samym miejscu, lecz o tydzień wcześniej (16 i 17 lutego 2008). Wyniki w tych konkurencjach podane są łącznie z innymi w tabeli poniżej.

</doc>
<doc id="1250393" url="https://pl.wikipedia.org/wiki?curid=1250393" title="Parted">
Parted

GNU parted (od ) – program komputerowy służący do dzielenia dysku twardego na partycje i zmieniania rozmiarów istniejących partycji. Program działa w środowisku Linux oraz GNU/Hurd. Najnowsze wersje programu są w stanie obsłużyć wiele formatów partycji, w tym: 
Program jest udostępniany na licencji GNU GPL. Ostatnia wersja stabilna oznaczona jest numerem 3.3 i została wydana 11 października 2019.

</doc>
<doc id="1250395" url="https://pl.wikipedia.org/wiki?curid=1250395" title="Cornaceae">
Cornaceae



</doc>
<doc id="1250405" url="https://pl.wikipedia.org/wiki?curid=1250405" title="Brokopondo">
Brokopondo

Brokopondo – stolica dystryktu Brokopondo, w Surinamie. Według danych na rok 2012 miasto zamieszkiwały 4482 osoby, a gęstość zaludnienia wyniosła 14,27 os./km2.
Demografia.
Ludność historyczna:
Klimat.
Klimat jest tropikalny. Średnia temperatura wynosi 22°C. Najcieplejszym miesiącem jest wrzesień (24°C), a najzimniejszym miesiącem jest czerwiec (20°C). Średnie opady wynoszą 2886 milimetrów rocznie. Najbardziej wilgotnym miesiącem jest maj (429 milimetrów deszczu), a najbardziej suchym miesiącem jest wrzesień (86 milimetrów).

</doc>
<doc id="1250412" url="https://pl.wikipedia.org/wiki?curid=1250412" title="Rafael Abalos">
Rafael Abalos



</doc>
<doc id="1250413" url="https://pl.wikipedia.org/wiki?curid=1250413" title="Roman Indrzejczyk">
Roman Indrzejczyk

Roman Indrzejczyk (ur. 14 listopada 1931 w Żychlinie, zm. 10 kwietnia 2010 w Smoleńsku) – polski prezbiter rzymskokatolicki, kapelan Prezydenta RP i rektor kaplic prezydenckich w latach 2005–2010, kanonik Kapituły Kolegiackiej Kampinosko-Bielańskiej od 2003, prałat honorowy Jego Świątobliwości od 2008.
Życiorys.
Urodził się 14 listopada 1931 w Żychlinie. W 1951 ukończył zdaniem matury naukę w tamtejszym Liceum Ogólnokształcącym im. Adama Mickiewicza. 8 grudnia 1956 przyjął święcenia kapłańskie z rąk Stefana Wyszyńskiego.
W czasie swojej posługi kapłańskiej pełnił funkcję wikariusza w parafiach w Drwalewie i Grodzisku Mazowieckim, następnie w parafiach warszawskich: św. Aleksandra, Nawiedzenia Najświętszej Maryi Panny na Nowym Mieście i Matki Boskiej Loretańskiej na Pradze. W latach 1964–1986 był duszpasterzem szpitala psychiatrycznego w Tworkach. W latach 1986–2004 był proboszczem parafii Dzieciątka Jezus na warszawskim Żoliborzu. Był nauczycielem religii w Zespole Państwowych Szkół Muzycznych nr 4 im. Karola Szymanowskiego w Warszawie, gdzie opiekował się chórem Laudate Dominum.
Współpracował z działaczami opozycji solidarnościowej. Fizycznie podobnemu do siebie Zbigniewowi Romaszewskiemu przesłał sutannę i dowód osobisty, aby ten mógł podawać się za niego, jednakże Romaszewski nie skorzystał z tej możliwości. Na jego plebanii wykłady prowadził Jacek Kuroń. W salkach katechetycznych zbierała się Komisja Krajowa NSZZ „Solidarność”, a nawet odbywały się posiedzenia jednego z podstolików Okrągłego Stołu. Funkcjonariusze aparatu bezpieczeństwa próbowali podpalić jego kościół.
W latach 1961–1976 i 1989–1994 był krajowym duszpasterzem służby zdrowia. Był wiceprzewodniczącym Polskiej Rady Chrześcijan i Żydów oraz krajowym koordynatorem ruchu Pax Christi. Od 22 grudnia 2005 do śmierci był kapelanem prezydenta Lecha Kaczyńskiego i rektorem kaplic prezydenckich.
W 1990 został odznaczony przywilejem noszenia rokiety, mantoletu i pierścienia. W 2003 został kanonikiem protektorem Kapituły Kolegiackiej Kampinosko-Bielańskiej, a w 2008 prałatem honorowym Jego Świątobliwości.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 24 kwietnia został pochowany w Kwaterze Smoleńskiej na Cmentarzu Wojskowym na Powązkach.

</doc>
<doc id="1250415" url="https://pl.wikipedia.org/wiki?curid=1250415" title="Cristian Riveros">
Cristian Riveros

Cristian Miguel Riveros (16 października 1982 w J.A. Saldivar) – piłkarz paragwajski grający na pozycji defensywnego pomocnika.
Kariera klubowa.
Riveros wychował się w klubie Colón de J.A. Saldivar wywodzącym się z jego rodzinnego miasta. W 2000 roku przeszedł do Sportivo San Lorenzo i w jego barwach zadebiutował Primera División. W zespole tym występował przez trzy sezony i w 2003 roku wyjechał do stolicy kraju, Asunción, do drużyny Tacuary. Tam z kolei spędził 2,5 roku i latem 2005 stał się zawodnikiem rywala zza miedzy, Club Libertad. Rok później wywalczył swój pierwszy większy sukces, którym było wywalczenie mistrzostwa Paragwaju. W tym samym roku dotarł z Libertad do półfinału Copa Libertadores (0:0, 0:2 z brazylijskim SC Internacional. W Libertad grał do lata 2007 (drugi tytuł mistrza kraju).
12 lipca 2007 roku Riveros wyjechał do Meksyku i został zawodnikiem tamtejszego klubu Cruz Azul. Występował w nim przez trzy sezony.
W 2010 roku Riveros przeszedł do Sunderlandu. W sezonie 2011/2012 został wypożyczony do Kayserisporu, a latem 2012 został do niego sprzedany. Z kolei w 2013 roku przeszedł do Grêmio.
Kariera reprezentacyjna.
W reprezentacji Paragwaju Riveros zadebiutował 4 maja 2005 roku w przegranym 0:1 meczu z Ekwadorem. W 2006 roku został powołany przez Aníbala Ruiza do kadry na Mistrzostwa Świata w Niemczech. Z Paragwajem nie wyszedł z grupy, a wystąpił w 2 meczach: przegranych po 0:1 ze Szwecją i z Anglią. W 2007 roku wystąpił w turnieju Copa América 2007 (ćwierćfinał).

</doc>
<doc id="1250419" url="https://pl.wikipedia.org/wiki?curid=1250419" title="Peso (wieś)">
Peso (wieś)

Peso - wieś w Portugalii w regionie Centrum, podregionie Cova da Beira, dystrykcie Castelo Branco, w gminie Covilhã.

</doc>
<doc id="1250429" url="https://pl.wikipedia.org/wiki?curid=1250429" title="Archidona">
Archidona

Archidona − miasto w Hiszpanii, w Andaluzji. 12 października 1956 urodził się tam Rafael Ábalos, hiszpański pisarz.

</doc>
<doc id="1250435" url="https://pl.wikipedia.org/wiki?curid=1250435" title="The Blackout">
The Blackout

The Blackout – zespół post-hardcore'owy pochodzący z południowej Walii. Po małym wsparciu grupy Lostprophets na ich trasie "Liberation Transmission" nagrali oni swój pierwszy minialbum "The Blackout! The Blackout! The Blackout!". W październiku 2007 roku pojawił się ich debiutancki album "We Are The Dynamite!".
Historia.
Zespół The Blackout powstały w 2003 roku w południowej Walii to połączenie gitar, perkusji, krzyku i melodyjnych wokali.
Zespół koncertował w Wielkiej Brytanii z zespołami takimi jak: Lostprophets, Funeral For A Friend, Fightstar, Avenged Sevenfold, Reuben, The Used, Gredg, 18 Visions, Thrice and Hidden in Plain Views, otwierali oni także ,Give It a Name Festival'” w kwietniu 2006 roku. The Blackout zagrał na głównej scenie festiwalu The Full Ponty w 2007 z grupami tj: Lostprophets, Reel Big Fish oraz The Automatic.
W 2006 roku byli nominowani do nagrody Kerrang! For Best British Newcomer, czyli dla najlepszego debiutanta na angielskiej scenie muzycznej, niestety ostatecznie nagrodę tę otrzymał zespół Bring Me the Horizon.
The Blackout wydało swój pierwszy debiutancki minialbum "The Blackout! The Blackout! The Blackout!" 23 października 2006 r. dzięki Fierce Panda Records, singlem promującym płytę był Hard Slammin.
Drugi album – "We Are The Dynamite!" ukazał się 1 października 2007 r., (także dzięki Fierce Panda Records), pierwszym singlem z płyty jest" The Beijing Cocktail", który został wydany tydzień przed albumem. "We Are The Dynamite" jest najszybciej sprzedającym się albumem wydanym przez Fierce Panda.
W tym samym czasie kiedy album został wydany The Blackout ogłosili 14-dniową trasę po UK z zespołami Flood Of Red i Pierce The Veil.
W Listopadzie 2007 r. The Blackout dołączyło do Taste of Chaos – trasy koncertowej po Europie, gdzie zagrali wraz z The Used, Rise Against, Aiden i Gallows.
Drugim singlem z albumu" We Are The Dynamite" jest "It’s High Tide Babe" (nagrany z Ianem Watkinsem wokalistą zespołu Lostprophets) wydany przez Fierce Panda 11 stycznia 2008 r.

</doc>
<doc id="1250440" url="https://pl.wikipedia.org/wiki?curid=1250440" title="Encephalitis lethargica">
Encephalitis lethargica



</doc>
<doc id="1250443" url="https://pl.wikipedia.org/wiki?curid=1250443" title="Śpiączkowe zapalenie mózgu">
Śpiączkowe zapalenie mózgu



</doc>
<doc id="1250446" url="https://pl.wikipedia.org/wiki?curid=1250446" title="Dzbanecznikowate">
Dzbanecznikowate

Dzbanecznikowate ("Nepenthaceae" Dumort.) – monotypowa rodzina roślin mięsożernych występujących w Azji południowo-wschodniej, północnej Australii oraz na wyspach od Madagaskaru po Nową Kaledonię na Pacyfiku. Do rodziny należy tylko jeden rodzaj - dzbanecznik ("Nepenthes" L.) z ok. 160 gatunkami.
Systematyka.
Dzbanecznikowate spokrewnione są z kilkoma rodzinami innych roślin owadożernych, w obrębie rzędu goździkowców ("Caryophyllales") w ujęciu Angiosperm Phylogeny Website (2001...) i systemu APG II (2003). W niektórych systemach klasyfikacyjnych ta grupa rodzin tworzy rząd rosiczkowców ("Droserales") (system Reveala z lat 1994-1999) lub dzbanecznikowców ("Nepenthales") (system Reveala i Thorna z 2007).
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Nepenthanae" Takht. ex Reveal, rząd dzbanecznikowce ("Nepenthales" Dumort.), rodzina dzbanecznikowate ("Nepenthaceae" Dumort.).

</doc>
<doc id="1250449" url="https://pl.wikipedia.org/wiki?curid=1250449" title="Nepenthaceae">
Nepenthaceae



</doc>
<doc id="1250475" url="https://pl.wikipedia.org/wiki?curid=1250475" title="Judy Greer">
Judy Greer

Judy Greer, właśc. Judith Laura Evans (ur. 20 lipca 1975 roku) – amerykańska aktorka.
Greer urodziła się w Livonia w stanie Michigan. Zanim zajęła się aktorstwem przez dziesięć lat ćwiczyła balet. Prawdopodobnie najbardziej znana jest z roli w serialu komediowym telewizji FOX, "Arrested Development". Kojarzona jest również z serialem "Dwóch i pół", w którym zagrała epizodyczną rolę. W 2008 roku zaangażowała się w pracę nad sitcomem telewizji ABC, "Miss/Guided".

</doc>
<doc id="1250478" url="https://pl.wikipedia.org/wiki?curid=1250478" title="Jaworzyna Tatrzańska">
Jaworzyna Tatrzańska

Jaworzyna Tatrzańska (dawniej także "Jaworzyna Spiska", , , ) – wieś (obec) w północnej Słowacji, w powiecie Poprad, w historycznym rejonie Spisz. Miejscowość jest atrakcyjna turystycznie. Położona jest w Kotlinie Jaworzyńskiej u wylotu Doliny Jaworowej i otoczona szczytami Tatr.
Do 21 grudnia 2007 r. funkcjonowało obok wsi przejście graniczne Tatranská Javorina - Łysa Polana.
Historia.
Pierwsze wzmianki o miejscowości pochodzą z roku 1320, jednak de facto początki Jaworzyny sięgają XVIII wieku. W 1759 na jej obecnym terenie rodzina Horváth uruchomiła hutę żelaza. Pracowali w niej sezonowi pracownicy z niedalekiego Jurgowa, innych rejonów Spisza, Moraw, Śląska, a nawet z Czech. Wokół huty utworzyła się niewielka osada, która zaczęła podupadać w II połowie XIX wieku – wyczerpały się złoża rudy, a w Zakopanem otwarto konkurencyjną hutę. Nowi właściciele – rodzina Solomonów – postanowiła otworzyć we wsi fabrykę papy. W 1879 Jaworzynę kupił pruski junkier Christian Kraft Fürst von Hohenlohe-Öhringen. Wtedy na dobre powstała tutaj wioska, a właściciel zainwestował pieniądze w odbudowę miejscowych lasów, zdewastowanych wycinkami oraz pasterstwem i założył hodowlę zwierząt. Teren był niedostępny dla pasterzy, drwali i turystów i strzeżony przed nieproszonymi gośćmi. Dla siebie książę wybudował na Maćkowej Polanie pałacyk myśliwski, w którym (jako ośrodku rządowym) pod koniec 1938 gościł prezydent Ignacy Mościcki. Pod koniec XIX wieku książę Hohenlohe-Öhringen postawił drewniany katolicki kościółek św. Anny (mimo że sam był ewangelikiem). Zmarł w 1926 i został pochowany zgodnie ze swoją wolą na miejscowym cmentarzu. Majątek odziedziczył jego bratanek August, ale w 1936 sprzedał go państwu.
W okresie międzywojennym miejscowość zasłynęła głównie jako teren sporu pomiędzy Polską a Czechosłowacją. Po utracie kontroli tych terenów przez Węgry w listopadzie 1918 do Jaworzyny wkroczyło polskie wojsko, a później polska administracja. W styczniu 1919 Jaworzynę zajęły wojska czechosłowackie i administracja tego państwa, a wobec braku porozumienia pomiędzy Warszawą a Pragą zdecydowano o przeprowadzeniu plebiscytu na Spiszu, zaś sporny teren obsadziły wojska francuskie. Ostatecznie do plebiscytu nie doszło (Polska poszła na ustępstwa, gdyż toczyła się wówczas wojna z bolszewikami), a Rada Ambasadorów zdecydowała, że większość Spiszu przypadnie Czechosłowacji. Polska próbowała jeszcze zmienić wynik decyzji odnośnie do Jaworzyny Tatrzańskiej i miejscowości Zdziar, ale Liga Narodów 12 III 1924 pozostawiła je w granicach Czechosłowacji. Jaworzyna straciła na tym gospodarczo, gdyż tereny przyłączone do Polski i oddzielone granicą były powiązane z nią ekonomicznie.
W 1938, wykorzystując osłabienie Czechosłowacji, Polska wystosowała ultimatum, w którym przedstawiła swoje żądania terytorialne wobec autonomicznej Słowacji. Ostatecznie po okresie drobnych starć zbrojnych i rokowań w grudniu 1938 Jaworzynę wraz z okolicą przyłączono do Polski. 30 czerwca 1939 wieś weszła w skład gminy Bukowina Tatrzańska. We wrześniu 1939 Republika Słowacka podczas ataku wraz z Niemcami na Polskę odzyskała wieś, powracając w tym rejonie do granicy sprzed 1938. Stan ten po II wojnie światowej nie uległ już zmianie i Jaworzyna znalazła się w granicach Czechosłowacji, a od 1993 – Słowacji.
Od 1947 do 1992 Jaworzyna wchodziła w skład gminy Zdziar ("Ždiar"). Obecnie częścią gminy Jaworzyna jest osiedle Podspady ("Podspády").
Demografia.
Według danych z dnia 31 grudnia 2016, wieś zamieszkiwało 213 osób, w tym 103 kobiety i 110 mężczyzn.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="1250479" url="https://pl.wikipedia.org/wiki?curid=1250479" title="Tatranská Javorina">
Tatranská Javorina



</doc>
<doc id="1250480" url="https://pl.wikipedia.org/wiki?curid=1250480" title="Władcy Sancerre">
Władcy Sancerre



</doc>
<doc id="1250481" url="https://pl.wikipedia.org/wiki?curid=1250481" title="Jerzy Franek">
Jerzy Franek

Jerzy Franek (ur. 2 września 1953 w Dzięgielowie) – polski kierowca wyścigowy i rajdowy, zdobywca dwóch tytułów mistrzowskich, uczestnik Rajdu Paryż-Dakar. W 1986 i 1987 roku został mistrzem Polski w klasie 4 Łada 2105 MTX. W 1988 roku przygotowywał się do rajdu Paryż–Dakar. Rok później wystartował w rajdzie Paryż–Dakar w Starze 266, po powrocie do Polski, przerwał karierę. W połowie lat 90. wziął udział w pucharze Fiata Cinquecento i zakończył karierę. W 2006 roku ścigał się w samochodzie SEAT León Supercopa, wygrał w klasyfikacji DSMP.

</doc>
<doc id="1250482" url="https://pl.wikipedia.org/wiki?curid=1250482" title="Diagram konstelacji">
Diagram konstelacji

Diagram konstelacji – reprezentacja graficzna sygnału zmodulowanego cyfrowo, np. za pomocą modulacji QAM lub PSK. Przedstawia on sygnał jako dwuwymiarowy wykres na płaszczyźnie zespolonej. Wymiary diagramu konstelacji mogą być wykorzystane, aby rozpoznawać typy interferencji lub zakłóceń w sygnale.
Reprezentacja transmitowanego sygnału jako liczby zespolonej i modulacja nośną harmoniczną (sinus i cosinus) o części zespolonej lub rzeczywistej, sprawia, że sygnał może być przesyłany dwiema nośnymi o tej samej amplitudzie (nośne w kwadraturze). Odbiornik koherentny jest w stanie niezależnie demodulować te nośne. Używanie dwóch niezależnych nośnych jest podstawą modulacji kwadraturowych.
Jeśli sygnał jest reprezentowany przez liczbę zespoloną, może być zaznaczony na płaszczyźnie zespolonej. Oś rzeczywista jest często nazywana osią in-phase (w fazie), zaś oś urojona osią kwadraturową. Punkty odpowiadające wszystkim sygnałom danej modulacji tworzą diagram konstelacji i są nazywane punktami konstelacyjnymi. 
Interpretacja.
Po odebraniu sygnału, demodulator sprawdza otrzymany symbol, który mógł zostać przekłamany przez kanał lub odbiornik (dodany szum, zakłócenia fazy, interferencje, itp.). Następnie wybiera ten punkt konstelacyjny który jest najbliższy (w sensie odległości euklidesowskiej) odebranemu symbolowi. Tak więc sygnał zostanie nieprawidłowo zdemodulowany, jeśli zakłócenia spowodują, że stanie się bliższy innemu punktowi konstelacyjnemu.
Ten proces jest nazywany detekcją największego prawdopodobieństwa. Można to łatwo zilustrować na diagramie konstelacji – odebrany sygnał jest dowolnym punktem na płaszczyźnie zespolonej, a decyzją demodulatora będzie, że transmitowany symbol odpowiada najbliższemu punktowi na wykresie.
Na potrzeby analizy jakości sygnałów niektóre rodzaje zakłóceń można przedstawić na diagramie konstelacji:

</doc>
<doc id="1250483" url="https://pl.wikipedia.org/wiki?curid=1250483" title="Dekanat gąbiński">
Dekanat gąbiński

Dekanat gąbiński – dekanat diecezji płockiej z siedzibą w Gąbinie. 
Księża funkcyjni (stan na dzień 23 listopada 2021):
Lista parafii (stan na dzień 21 sierpnia 2018):

</doc>
<doc id="1250487" url="https://pl.wikipedia.org/wiki?curid=1250487" title="Jan Oderfeld">
Jan Oderfeld

Jan Oderfeld (ur. 19 lutego 1908 w Częstochowie, zm. 17 marca 2010 w Warszawie) – profesor – wieloletni wykładowca Politechniki Warszawskiej, twórca polskiej szkoły teorii maszyn i mechanizmów, pionier zastosowań optymalizacji w technice; inżynier mechanik – konstruktor silników lotniczych, pionier badań nad napędem odrzutowym, wynalazca bębnowej pamięci magnetycznej; matematyk – pionier zastosowań statystycznej kontroli jakości w przemyśle. 
Członek zwyczajny Towarzystwa Naukowego Warszawskiego; Wydział VI Nauk Technicznych twórca i wieloletni przewodniczący Polskiego Komitetu Teorii Maszyn i Mechanizmów przy Wydziale IV Nauk Technicznych Polskiej Akademii Nauk, inicjator przystąpienia Polski jako członka-założyciela do Międzynarodowej Federacji Teorii Maszyn i Mechanizmów, wieloletni członek władz tej Federacji. Pochowany na cmentarzu ewangelicko-augsburskim przy ul. Młynarskiej w Warszawie. Materiały dokumentujące życie i działalność Profesora zdeponowano w zasobach ikonograficznych i archiwalnych Muzeum Lotnictwa w Krakowie (część I, część II) oraz w zbiorach Muzeum Politechniki Warszawskiej.
Życiorys.
Urodził się w zasymilowanej rodzinie żydowskiej wyznania ewangelicko-augsburskiego. Był synem doktora chemii Stanisława Oderfelda (1875-1944), współwłaściciela zakładów graficzno-papierniczych w Częstochowie i Eugenii Marii z Drzewockich (1886-1944). Ze strony ojca był wnukiem Adolfa Oderfelda. 
Ukończył liceum im. Sienkiewicza w Częstochowie, a następnie sekcję ogólną Wydziału Mechanicznego Politechniki Warszawskiej. Jego ojciec był doktorem chemii i współwłaścicielem Zakładów Graficzno-Papierniczych przy ul. Waszyngtona w Częstochowie (znanych jako Drukarnia Oderfelda i Kohna).
Działalność zawodowa i naukowa.
Swoją pracę zawodową rozpoczął w latach dwudziestych XX wieku w wytwórni "Pocisk", w której powstał m.in. silnik birotacyjny inż. Henryka Brzeskiego. Przed wojną pracował w przemyśle lotniczym, jako inżynier-konstruktor silników i turbin lotniczych. Był współtwórcą pierwszej konstrukcji polskiego silnika odrzutowego. W 1931, wraz z inż. Władysławem Bernadzikiewiczem i inż. Józefem Sachsem, zbudował pierwszy w Polsce duży model turbinowego silnika odrzutowego. W 1932 w Warsztacie Doświadczalnym Państwowych Zakładów Inżynierii "Ursus", wykonał silnik odrzutowy, zwany strumienicą, o zasadzie działania identycznej z zasadą działania współczesnego silnika pulsacyjnego. Od jesieni 1934 roku współuczestniczył (głównym konstruktorem był inż. Stanisław Nowkuński) w projektowaniu 8-cylindrowego silnika rzędowego o układzie odwróconej litery V i mocy startowej 450 KM, który miał służyć do napędu m.in. pierwszego polskiego samolotu wielozadaniowego PZL.38 Wilk. Do 1938 roku wykonano 7 prototypów takich silników. Po tragicznej śmierci inż. Nowkuńskiego w 1936 roku usuwał usterki i problemy rozwojowe tego, podówczas bardzo zaawansowanego, silnika lotniczego. Pracował też nad wersją rozwojową z 12 cylindrami i mocą 600 KM. 
W czasie wojny pracował w Skierniewicach w Zakładzie Mechanicznym jako kierownik. W Zakładzie tym poza regularną działalnością zajmował się także działaniami o charakterze dywersji gospodarczej przeciwko okupacyjnej armii niemieckiej oraz naprawą karabinów dla Armii Krajowej.
Po wojnie rozpoczął działalność dydaktyczną, początkowo w szkole Wawelberga i Rotwanda, a następnie od roku 1949 do 1978 na Politechnice Warszawskiej. Od roku 1955 do emerytury w roku 1978 był kierownikiem Katedry Teorii Maszyn i Mechanizmów Politechniki Warszawskiej. W latach 1965 – 1967 był dziekanem Wydziału Mechanicznego Energetyki i Lotnictwa PW. Był twórcą polskiej szkoły teorii maszyn i mechanizmów. Działał także w Głównym Urzędzie Jakości i Miar. Był twórcą polskiego systemu norm, a w szczególności statystycznego odbioru jakości towarów klasyfikowanych. W tej dziedzinie doktoryzował się u profesora Hugona Steinhausa. Działając w PKN i Stowarzyszeniu Inżynierów i Mechaników Polskich przyczynił się do upowszechnienia statystycznej kontroli jakości w przemyśle. Wspólnie z Wiktorem Narkiewiczem zaprojektował pamięć magnetyczną. Ich bębny magnetyczne, od czasu opatentowania w roku 1967 były seryjnie produkowane przez ELWRO i stały się standardowym wyposażeniem komputerów używanych w RWPG. Jan Oderfeld pracował też w Instytucie Matematycznym PAN (1952-1975), gdzie prowadził najpierw Grupę Statystycznej Kontroli Jakości, a potem Dział Zastosowań Przemysłowych. Był założycielem Międzynarodowej Federacji Teorii Maszyn i Mechanizmów.
Był współorganizatorem Olimpiady Wiedzy Technicznej oraz autorem wielu jej zadań.
Od powstania w 1954 roku kwartalnika "Archiwum budowy maszyn" współredagował to pismo. Początkowo jako członek Rady Redakcyjnej, potem Komitetu Redakcyjnego, a następnie do roku 1991 jako redaktor działu mechaniki.
W dniu 19 lutego 2008 roku z okazji setnej rocznicy urodzin został uhonorowany tytułem doktora honoris causa Politechniki Warszawskiej.
Pochowany został 24 marca 2010 na cmentarzu ewangelicko-augsburskim w Warszawie (aleja 51, grób 20).

</doc>
<doc id="1250488" url="https://pl.wikipedia.org/wiki?curid=1250488" title="Archiwum Dokumentacji Mechanicznej">
Archiwum Dokumentacji Mechanicznej



</doc>
<doc id="1250489" url="https://pl.wikipedia.org/wiki?curid=1250489" title="Romuald Koperski">
Romuald Koperski

Romuald Wincenty Koperski (ur. 5 kwietnia 1955 w Sopocie, zm. 23 listopada 2019 w Gdańsku) – polski podróżnik, pisarz, przewodnik po Syberii, pionier wypraw samochodowych po rozległych terenach Syberii, pilot samolotowy I klasy, dziennikarz reportażysta, fotograf, myśliwy, nurek oraz zawodowy muzyk pianista. Rekordzista Guinnessa. Autor książek: „Pojedynek z Syberią”, „Przez Syberię na gapę”, „1001 Obrazów Syberii”, „Syberia Zimowa Odyseja”, wystaw fotograficznych i wielu publikacji poświęconych Syberii, którą wielokrotnie przemierzył na całej długości oraz szerokości geograficznej.
Wychował się i mieszkał w Gdańsku.
Podróże.
W 1994 przejechał z Zurychu do Nowego Jorku przez Syberię. Trasa tej pionierskiej wyprawy wiodła przez bezkresne obszary Syberii, Amerykę Północną, Kanadę, Stany Zjednoczone. Fragmenty relacji z tej podróży opublikował w książce „Pojedynek z Syberią”. Warto dodać, że okoliczności wyprawy opisane w pierwszym wydaniu książki różnią się od kolejnych, m.in. w kolejnych wydaniach usunięto postaci towarzyszących Koperskiemu studentów i wyprawa przedstawiona została jako samotna.
Pomysłodawca oraz organizator czterech edycji rajdu samochodowego „Transsyberia”, w tym trwającego 39 dni najdłuższego i najtrudniejszego rajdu samochodowego na świecie „Transsyberia – Gigant 2004” na trasie Atlantyk – Pacyfik – Atlantyk, liczącego 30.000 km.
Odbył dziesiątki eksploracyjnych wypraw: m.in. Jakucja, Chakasja, Ałtaj, Buriacja, Czukotka, Kołyma, Góry Czerskiego, Momskie, Sajany, Chamar-Daban, Suntar-Chajata, polarne rejony Syberii, Mongolia.
W 1998 odbył samotny spływ pontonowy po najdłuższej wschodniosyberyjskiej rzece Lenie (długość 4500 km). Prawdziwość okoliczności tej wyprawy została zakwestionowana m.in. przez ks. Dariusza Sańko, który zorganizował spływ kajakowy Leną w 2003 roku, odkrywając przy tym że część relacji Koperskiego dotycząca przebiegu rzekomego spływu była niezgodna z faktami.
W 2002 Romuald Koperski zorganizował pięcioosobową wyprawę do Jakucji, w poszukiwaniu grobu Jana Czerskiego. W roku 2004 ruszył rajd samochodowy TRANSSYBERIA GIGANT na trasie Gdańsk-Magadan-Gdańsk trwający od 5 sierpnia do 15 września..
Odbył pionierską zimową wyprawę samochodową wzdłuż wybrzeża Oceanu Arktycznego. Badał trasy dojazdu do Cieśniny Beringa.
Pomysłodawca oraz kierownik najtrudniejszej w historii motoryzacji zimowej ekspedycji samochodowej. 12 stycznia 2008 Romuald Koperski, Marian Pilorz oraz Rosjanin Wiktor Makarowski wystartowali spod Wieży Eiffla na trasę The Great Expediton Of The Century-Lizbona-Paryż-Syberia-Nowy Jork, rajdu upamiętniającego setną rocznicę rajdu z 1908 z Nowego Jorku do Paryża. 3 marca 2008, po przebyciu 18 000 kilometrów, podróżnikom udało się dotrzeć do "Jewgiekinotu" (ros. "Евгекинот"). Jako pierwsi w historii motoryzacji spięli zachodnie krańce Eurazji ze wschodnimi. Dotychczas nikt nie dotarł dalej pojedynczym pojazdem. O tym wyczynie można przeczytać w książce „Syberia Zimowa Odyseja”.
Inne dokonania.
W styczniu 2010 wykonał najdłuższy koncert fortepianowy na świecie, trwający 103 godziny i 8 sekund. 10 marca 2010 Kapituła Księgi Rekordów Guinnessa, przyznała mu Certyfikat Nowego Rekordu Świata.
W marcu 2011 założył fundację swojego imienia – Fundację Romualda Koperskiego. Jej głównym celem jest poprawa wizerunku Polski w Rosji i Rosji w Polsce. Adres internetowy fundacji www.frk.com.pl.
Pomysłodawca i organizator Międzynarodowego Rajdu Samochodowego Kobiet „Yekaterina” na trasie Gdańsk – Sankt Petersburg – Murmańsk, którego pierwsza edycja odbyła się 11–20 czerwca 2011.
W lipcu 2013 podjął próbę samotnego pokonania łodzią wiosłową Oceanu Spokojnego pomiędzy rosyjskim portem Władywostok a leżącym na wybrzeżu Stanów Zjednoczonych San Francisco w ramach projektu „Trans-Pacyfik Solo 2013”. Dotąd żaden wioślarz samotnie i bez wsparcia nie pokonał Pacyfiku z kontynentu na kontynent. Odcinek oceanu pomiędzy Władywostokiem a San Francisco po linii długości geograficznej liczy 5400 mil morskich.
Na przełomie 2016 i 2017, w ciągu niespełna 78 dni przepłynął samotnie Atlantyk w łodzi wiosłowej „Pianista”. Rejs rozpoczął 31 października 2016 o godz. 14.50 UTC na Wyspach Kanaryjskich, ukończył w porcie Scarborough na wyspie Tobago 16.01.2017 r. o godz. 19.10 UTC po przepłynięciu przeszło 2700 Mm.
W związku z oświadczeniem lustracyjnym oraz informacją o nim zamieszczoną w mediach, dotyczącym pracy, pełnienia służby w organach bezpieczeństwa państwa, w rozumieniu ustawy z dnia 18 października 2006 r. o ujawnianiu informacji o dokumentach organów państwa z lat 1944–1990 oraz treści tych dokumentów (Dz. U z 2007 r. Nr 63, poz. 425, z późn. zm.) Romuald Koperski oświadcza, iż w latach 1979–1990 pracował, pełnił służbę w Zarządzie II Sztabu Generalnego Wojska Polskiego, w latach 1986–1990 (AWO) za granicą kraju. Jego służba w organach bezpieczeństwa państwa miała charakter wywiadowczy, związany tylko i wyłącznie ze sprawami wojskowymi. Nigdy nie był tajnym współpracownikiem Służby Bezpieczeństwa.
Kandydował do sejmiku pomorskiego w wyborach samorządowych w 2010 i na radnego Gdańska w wyborach w 2014 i 2018. W wyborach parlamentarnych w 2019 kandydował do Sejmu z listy SLD.

</doc>
<doc id="1250492" url="https://pl.wikipedia.org/wiki?curid=1250492" title="Wilhelm o Białych Dłoniach">
Wilhelm o Białych Dłoniach

Wilhelm o Białych Dłoniach (fr. "Guillaume aux Blanches Mains", ur. 1135 w Brosse, zm. 7 września 1202), najmłodszy syn Tybalda II, hrabiego Szampanii, i Matyldy, córki Engelberta II z Karyntii. Miał trzech starszych braci – Henryka, hrabiego Szampanii, Tybalda, hrabiego Blois, i Stefana I, hrabiego Sancerre.
Życiorys.
Jako najmłodszy z rodzeństwa Wilhelm został przeznaczony do kariery duchownej. Z tego względu nie uczestniczył w podziale ojcowizny po śmierci Tybalda II w 1152 r. W 1169 r. został arcybiskupem Sens. W 1176 r. został arcybiskupem Reims. Jako pierwszy z arcybiskupów był parem Francji. W 1179 r. koronował swojego siostrzeńca, Filipa II, na króla Francji.
W marcu 1179 papież Aleksander III mianował go kardynałem prezbiterem Santa Sabina. Sygnował bulle papieskie między 8 kwietnia 1179 a 1 stycznia 1202. Od 1190 roku był protoprezbiterem Świętego Kolegium.

</doc>
<doc id="1250493" url="https://pl.wikipedia.org/wiki?curid=1250493" title="PBZ Zagrzeb Indoors 2008">
PBZ Zagrzeb Indoors 2008

PBZ Zagrzeb Indoors 2008 – tenisowy turniej ATP z cyklu PBZ Zagrzeb Indoors rozgrywany w dniach 23 lutego–2 marca 2008 roku w Zagrzebiu na kortach twardych w hali o puli nagród 370 000 euro.

</doc>
<doc id="1250497" url="https://pl.wikipedia.org/wiki?curid=1250497" title="Misja Buddyjska">
Misja Buddyjska



</doc>
<doc id="1250507" url="https://pl.wikipedia.org/wiki?curid=1250507" title="Bob Dylan at Budokan">
Bob Dylan at Budokan

Bob Dylan at Budokan – podwójny koncertowy album nagrany przez Boba Dylana w lutym i marcu 1978 r., wydany w kwietniu 1979 roku.
Historia i charakter albumu.
W 1978 r. Dylan odbywał całoroczne światowe tournée; jego pierwsza część obejmowała Daleki Wschód i Australię (od 20 lutego do 1 kwietnia). Potem Dylan miał przerwę (wtedy nagrał "Street Legal") do 1 czerwca, w którym to dniu rozpoczął siedmiokoncertową rozgrzewkę przez europejskim tournée w Universal Amphitheater w Los Angeles (1–7 czerwca). Europejskie tournée rozpoczęło się 15 czerwca koncertem w Earl’s Court w Londynie i zakończyło 15 lipca koncertem w Blackbushe Aerodrome w Camberley (Surrey) w Anglii. 15 września rozpoczął jesienne tournée po USA, które trwało do 16 grudnia.
Album został zestawiony z nagrań dokonanych podczas dalekowschodnioazjatycko-australijskiego tournée, 28 lutego i 1 marca 1978 r. Album zebrał w USA bardzo krytyczne oceny. Dodatkowo były to jedne z najsłabszych koncertów Dylana w czasie tego tournée.

</doc>
<doc id="1250508" url="https://pl.wikipedia.org/wiki?curid=1250508" title="Synagoga w Lublanie">
Synagoga w Lublanie

Synagoga w Lublanie () – synagoga znajdująca się w Lublanie, stolicy Słowenii. Jest obecnie jedyną czynną synagogą w kraju. Do czasu jej otwarcia Lublana była jedyną stolicą europejską nieposiadającą czynnego żydowskiego domu modlitwy.
Synagoga została założona w 2003 roku w siedzibie gminy żydowskiej w Lublanie. Jej uroczystego otwarcia dokonano 27 lutego; wówczas wniesiono nowe zwoje Tory, które zostały spisane specjalnie dla tej synagogi w Londynie i złożone w drewnianym Aron ha-kodesz. W tym samym czasie powołano na stanowisko naczelnego rabina Słowenii Ariela Haddada z Chabad-Lubavitch. Była to pierwsza tego typu uroczystość w kraju od czasu zakończenia II wojny światowej.
Obecnie społeczność żydowska w kraju liczy około 300 osób, które w większości mieszkają w stolicy kraju.

</doc>
<doc id="1250510" url="https://pl.wikipedia.org/wiki?curid=1250510" title="Pradolina Berlińska">
Pradolina Berlińska



</doc>
<doc id="1250511" url="https://pl.wikipedia.org/wiki?curid=1250511" title="Janusz Studziński">
Janusz Studziński

Janusz Studziński (ur. 4 października 1966 w Koszalinie), polski piłkarz występujący na pozycji obrońcy, obecnie trener zespołu Koszalińskiej Ligi Okręgowej – Zryw Kretomino.
Wychowanek Gwardii Koszalin, jednak większość swojej piłkarskiej kariery spędził w Pogoni Szczecin, gdzie trafił wiosną 1990 r. i grał przez 6 kolejnych lat. W Pogoni wystąpił w 116 meczach I ligi, zdobywając 6 bramek.
W sezonie 1997/1998 powrócił na 3 sezony do swego macierzystego klubu-Gwardii (w roli grającego trenera), a kolejne zespoły w jego karierze to Pomerania Police, Rossa Rosnowo, Darłovia Darłowo (grający trener), Sława Sławno (grający trener), Wiekowianka Wiekowo, od jesieni 2007 Leśnik/Rossa Manowo (grający trener).
Janusz Studziński mierzy 188 cm i waży 72 kg.

</doc>
<doc id="1250512" url="https://pl.wikipedia.org/wiki?curid=1250512" title="Miranszah">
Miranszah

Miranszah (albo Miran Szah) (ur. ok. 1367/768, zm. 13 kwietnia 1408/16 Zu al-Kada 810) – władca z dynastii Timurydów, panujący w Azerbejdżanie od roku 1405/807 aż do śmierci.
Syn Timura, za życia ojca był m.in. namiestnikiem Chorasanu i Azerbejdżanu. Po nieudanym buncie w latach 1398-1399/800-801 ojciec odsunął go od wszelkich stanowisk. Po jego śmierci (1405/807) walczył ze swoim synem Omarem o panowanie nad Azerbejdżanem. Zginął w bitwie z turkmeńskim władcą Kara Jusufem.
Pochodzenie i losy do śmierci ojca.
Był trzecim synem Timura (1370/771–1405/807). Jego matką była konkubina o imieniu Mengliczek. Ojciec ożenił go z dwiema kobietami z rodu Czyngis-chana, z których jedna, Säwin-beg, była wnuczką chana Złotej Ordy Ozbega (1313/713–1341/742). Uprzednio była ona żoną Dżahangira, starszego z synów Timura, i została oddana Miranszahowi po jego śmierci. Dzięki tym małżeństwom Miranszah mógł przyjąć honorowy tytuł „kürgen”, to jest „zięć” (w domyśle rodu Czyngis-chana).
W roku 1380-1381/782 otrzymał z rąk ojca namiestnictwo Chorasanu. Dzielił władzę z kilkoma doświadczonymi emirami Timura i spędzał większość czasu poza prowincją, towarzysząc ojcu w jego kampaniach w zachodnim Iranie w latach 1384-1385/786-787, w Chorezmie i stepie Kipczackim w latach 1388-1389/790 i 1390-1391/792-793 oraz w „kampanii pięcioletniej” w Iranie w latach 1392–1396/794 – 798. Powracał do Chorasanu tylko żeby stłumić lokalne rebelie. Po jednej z nich w roku 1389/791 zaprosił na bankiet ostatnich przedstawicieli rządzącej niegdyś Heratem dynastii Kartów i zgładził ich.
W roku 1393/795 otrzymał namiestnictwo Azerbejdżanu, które w nawiązaniu do tego że niegdyś stanowiło centrum państwa Ilchanidów zostało nazwane „tronem Hulagu”. Przeniósł się tam jednak nie od razu, najpierw biorąc udział w kampanii ojca w stepie Kipczackim w latach 1395-1396/797-798. Jako namiestnik Azerbejdżanu własnoręcznie zgładził założyciela sekty horufitów, Fazlollaha Astarabadiego (zm. 1394/796). Horufici zaczęli go uważać za „antychrysta” (Ad-Dadżdżala) i nazywać Maranszah („król węży”).
Podczas kampanii Timura w Indiach w latach 1398-1399/800-801 pozostał w Azerbejdżanie, a według kronikarzy wskutek upadku z konia pojawiły się u niego objawy choroby umysłowej. Miał on m.in. zabijać niewinnych ludzi i burzyć budynki w Tebrizie i Soltanije, marnotrawić publiczne pieniądze, dokonać ekshumacji zwłok Raszida ad-Dina, prześladować Säwin-beg oraz emirów, a także wysłać do ojca list, w którym oskarżał go o wyniosłość i liczne grzechy oraz upominał, że czas już przekazać władzę synom. Prawdopodobnie była to próba zdobycia niezależności, a wbrew twierdzeniom oficjalnych kronik Miranszah wcale nie zwariował. Nie jest także jasne czy rzeczywiście popełnił wszystkie wyżej opisane czyny. W dokumentach z tego okresu w widoczny sposób pomija on imię Timura.
Timur przybył do Tebrizu w roku 1399/802, a Miranszah poddał się bez walki. Ojciec pozbawił go władzy, poza tym jednak nie czyniąc mu żadnej krzywdy, ale zabijając jego doradców. Odtąd Timur trzymał go blisko siebie. Azerbejdżan otrzymał Mohammad Soltan, syn Dżahangira. Kiedy zmarł on w roku 1403/805, Timur chciał przekazać tę prowincję najstarszemu synowi Miranszaha, Aba Bakrowi (1405/807–1408/810), ale ten odmówił ze względu na swoje uczucia do ojca. W rezultacie Aba Bakr został namiestnikiem Bagdadu i w kwietniu-maju 1404/Szawwalu 806 Miranszah otrzymał zgodę na udanie się tam wraz z nim, natomiast Azerbejdżanem zaczął rządzić jego młodszy syn, Omar.
Walka o Azerbejdżan.
Po śmierci Timura w roku 1405/807 Aba Bakr utracił Irak na rzecz jego dawnego władcy, Soltana Ahmada (1382/784–1410/813) z dynastii Dżalajirydów, i wraz z ojcem udał się do swojego brata Omara. Jeszcze w tym samym roku Miranszah razem z Aba Bakrem wyruszył w kierunku Samarkandy, żeby wspomóc w walce o nią swojego innego syna, Chalila Soltana (1405/807–1409/811). Na wieść o jego pochodzie najgroźniejszy rywal Chalila Soltana, brat Miranszaha Szahroch (1405/807–1447/850), odstąpił od zamierzonego ataku, tak, że cel Miranszaha został osiągnięty. Aba Bakr i Omar pokłócili się, i młodszy z braci nakazał uwięzienie starszego, zaś Miranszah uciekł do Chorasanu. Po ucieczce Aba Bakra z więzienia ojciec wraz z synem zebrali nową armię i zdobyli Soltanije. Część emirów Omara opuściła go, a mieszkańcy Tebrizu odmówili wpuszczenia go do miasta gdy chciał się on w nim schronić wraz ze swoją armią.
Omar udał się do Farsu, gdzie miał nadzieję uzyskać pomoc od synów Omara Szejcha – Pir Mohammada, Eskandara i Rostama. Wraz z nimi zaatakował on Aba Bakra, koalicjanci zostali jednak przez niego pokonani w kwietniu 1406/Zu al-Kada 808. Omar uciekł do Chorasanu, gdzie zmarł pod koniec 1407/809. Aba Bakr wraz z Miranszahem musieli jednak nadal walczyć o Azerbejdżan z Dżalajirydami, a także turkmeńską federacją Kara Kojunlu, której przewodził Kara Jusuf (1389/792–1420/823).
Jeszcze w roku 1406/808 Tebriz zajął turkmeński rebeliant Bistam Dżagir, który następnie przekazał go Soltan Ahmadowi. Aba Bakr podszedł pod miasto, nie odważył się jednak do niego wkroczyć z powodu panującej w nim zarazy. 15 października 1406/2 Dżumada 809 został on pokonany przez Kara Jusufa w bitwie na terenie Nachiczewanu. W odwrocie Aba Bakr pozwolił swojej armii na splądrowanie Tebrizu. Kara Jusuf dotarł aż do Soltanije, której ludność kazał przesiedlić do Tebrizu, Maraghi i Ardabilu. Aba Bakr wkrótce znowu był w Azerbejdżanie, jednak 13 kwietnia 1408/16 Zu al-Kada 810 Kara Jusuf pokonał go ponownie w bitwie pod Sard Rud nieopodal Tebrizu. Miranszah poległ w niej i został pochowany na cmentarzu Surchab w Tebrizie.
Jeden z synów Miranszaha, Sidi Ahmad, poślubił Rokijję Soltan, córkę przywódcy federacji Ak Kojunlu Kara Osmana (1403/805–1435/839) i jego potomkowie pozostali w Azerbejdżanie, jako klan „Miranszahi” dzierżąc wśród Ak Kojunlu ważną pozycję. Z kolei wnuk Miranszaha, Abu Sa’id (1451/855–1469/873), zdobył władzę w północno-wschodniej części dziedzictwa Timurydów w roku 1451/855. Wnuk Abu Sa’ida, Babur (1494/899–1530/937), był założycielem dynastii Wielkich Mogołów.

</doc>
<doc id="1250519" url="https://pl.wikipedia.org/wiki?curid=1250519" title="Regulacja rzeki">
Regulacja rzeki

Regulacja rzeki – przekształcenie naturalnego koryta rzecznego przez zmianę jego kształtu, długości, głębokości, spadku podłużnego oraz materiału z którego jest utworzone, w celu umożliwienia żeglugi, osuszenia terenu, ochrony przeciwpowodziowej. Prowadzi zwykle do przyspieszenia odpływu wody, zwiększenia ryzyka powodziowego, erozji wgłębnej koryta i osuszenia doliny oraz degradacji środowiska przyrodniczego.
Rodzaje regulacji rzek.
Najczęściej przeprowadza się od razu cały szereg działań dążących do tego, by rzeka miała uregulowany nurt o względnie stałej prędkości, zakręty o łukach pozwalających na swobodne przemieszczanie się barek, jednolity przekrój poprzeczny. Działania te bardzo rzadko poprzedza rzetelna analiza ekonomiczna, hydrologiczna i ocena oddziaływania na środowisko.

</doc>
<doc id="1250522" url="https://pl.wikipedia.org/wiki?curid=1250522" title="Futro (heraldyka)">
Futro (heraldyka)

Futro – w heraldyce trzecia obok metali i emalii grupa tynktur. W przypadku futer nie obowiązuje zasada alternacji (czyli niekładzenia barwy na barwę i metalu na metal). Futra można dowolnie kombinować z innymi futrami, z metalami i emaliami.
Futro zwykłe / kuśnierka.
Futro zwykłe czyli kuśnierka jest pokryciem pola lub figury futerkami bliżej nieokreślonych małych zwierząt. Pierwotnie były to futerka np. wiewiórek, popielic, łasic itp. Jako, iż futra te z pewnej nawet niewielkiej odległości trudno było odróżnić, przyjęło się w heraldyce ogólne określenie futra zwykłego.
Wyjątek stanowią futro gronostajowe opisane poniżej oraz sobolowe, które to stało się pod francuską nazwą sable synonimem tynktury czarnej.
Futro gronostajowe.
W odróżnieniu od innych futer futro gronostajowe stało się samodzielną tynkturą. Można je przedstawiać w postaci naturalnej lub w postaci stylizowanych czarnych ogonków na srebrnym podłożu. Obie te formy są sobie tożsame. Oprócz tego istnieje wiele barwnych odmian postaci stylizowanej.
Futro vair.
Pierwowzorem futra vair były najprawdopodobniej skrawki futerek popielic luźno poprzyczepianych do tarczy. Skrawki te mogły być również farbowane. Od farbowanych futerek wywodzą się furta vair o innym niż srebrno-niebieskim ubarwieniu. W wyniku dalszego rozwoju różnych rodzajów podziałów pól tarczy zaczęto i podziały innymi liniami zaliczać do futer typu vair. Starszą odmianą jest vair z dzwonków o zarysie w postaci łuków zwana vairem antycznym.
Futro z łusek (papelone).
Futro z łusek lub ... w łuskę oznacza wzór przypominający pokrycie łuską. Bez nazwania barwy przyjmuje się domyślnie tło srebrne. W przypadku łuski dwubarwnej blazonuje się najpierw barwę łuków samych będących tu figurą zaszczytną, a następnie główną barwę czyli barwę samej łuski.
Futro z piór (plumete).
Plumete oznacza pokrycie figury szachownicą ukośną z piór naturalnych lub stylizowanych. Forma naturalna i stylizowana czarno-srebrna są tożsame.
U form stylizowanych można również używać różnych kombinacji barw. 
Tkaniny.
W zasadzie nie istnieje w heraldyce pojęcie tkaniny heraldycznej. Istnieją jednak dwa wzory pochodzące od (cennych) tkanin używanych we Francji do celów heraldycznych i traktowane jak futra.
Są to:
Découpé.
czyli skrawki czerwonego sukna poprzyczepiane na złotym tle przypominające kształtem nieco nieforemne rożki skierowane rogami ku górze.
Paillé.
czyli sukno – najczęściej zielone – ze złotym haftem przedstawiającym trzy obręcze połączone łańcuchami lub trzy wianki połączone gałązkami. Wewnątrz tych obręczy/wianków znajdują się lilie, lwy lub orły. Ze względu na formę wykorzystuje się je wyłącznie do pokrywania podłużnych figur zaszczytnych lub heraldycznych.
Tworzenie nowych futer.
Możliwe jest również tworzenie nowych futer poprzez łączenie (elementów) futer już istniejących.
„Nibyfutra“ czyli wzory o znamionach futer.
Obok ww. istnieje cały szereg wzorów posiadających znamiona futer. Są to:

</doc>
<doc id="1250525" url="https://pl.wikipedia.org/wiki?curid=1250525" title="Kotlina Kargowska">
Kotlina Kargowska

Kotlina Kargowska (315.62) – mezoregion fizycznogeograficzny w zachodniej Polsce, stanowiący środkową część Pradoliny Warciańsko-Odrzańskiej. Region graniczy od północy z Pojezierzem Poznańskim, Bruzdą Zbąszyńską i Pojezierzem Łagowskim, od zachodu z Doliną Środkowej Odry, Wysoczyzną Czerwieńską i Wałem Zielonogórskim, od południa z Obniżeniem Nowosolskim i Pradoliną Głogowską a od wschodu z Pojezierzem Sławskim i Doliną Środkowej Obry. Kotlina Kargowska leży na pograniczu województw lubuskiego i wielkopolskiego.
Mezoregion ten jest rozległą równiną piaszczystą wytworzoną w miejscu styku sandru Bruzdy Zbąszyńskiej z Pradoliną Warciańsko-Odrzańską. Ukształtowanie terenu jest tu znacznie zatarte z uwagi na występowanie wałów wydm. Powierzchnia jest płaska, co powoduje zjawisko bifurkacji rzeki Obry, kierując jej wody na północ (do Warty) bądź na zachód (do Odry). Większość rzek w Kotlinie Kargowskiej jest uregulowana i skanalizowana. Region charakteryzuje obfitość lasów i stosunkowo słabe zaludnienie.
Jedynym ośrodkiem miejskim regionu jest Kargowa, ponadto leżą tu wsie Bojadła, Trzebiechów i Kolsko.

</doc>
<doc id="1250529" url="https://pl.wikipedia.org/wiki?curid=1250529" title="Biskupi i arcybiskupi Reims">
Biskupi i arcybiskupi Reims



</doc>
<doc id="1250535" url="https://pl.wikipedia.org/wiki?curid=1250535" title="Vair">
Vair



</doc>
<doc id="1250537" url="https://pl.wikipedia.org/wiki?curid=1250537" title="Józef Mann">
Józef Mann

Józef Mann (ur. 24 lutego 1883 we Lwowie, zm. 5 września 1921 w Berlinie) – polski śpiewak operowy, doktor nauk prawnych, sędzia.
Życiorys.
Był synem Rudolfa Manna i Emilii z domu Karge, pochodzących z Nadrenii kolonistów niemieckich osiadłych we Lwowie. Wyrastał w domu, w którym muzykę i teatr darzono szczególnym upodobaniem. Trzy siostry – Wilhelmina, Paulina i Fryderyka – po ukończeniu szóstego roku życia rozpoczęły naukę gry na fortepianie. Józef, jak i jego najstarszy brat Wilhelm, uczyli się w latach szkolnych gry na flecie (Wilhelm także na skrzypcach) u profesora Józefa Fredla. Józef zaczął śpiewać w VII klasie gimnazjalnej, brał udział w szkolnych chórach kościelnych. To wówczas zwrócono uwagę na jego walory głosowe i nieprzeciętny talent, zachęcając go do nauki śpiewu. W 1901 zdał maturę i rozpoczął studia prawnicze na Uniwersytecie Lwowskim. W tym okresie śpiewał barytonem. Biorąc udział w niedzielnych koncertach w katedrze ormiańskiej, śpiewał partie solowe przy akompaniamencie Stanisława Fiszera – organy i brata Wilhelma – skrzypce. Po ukończeniu studiów prawniczych na Wydziale Prawa Uniwersytetu Lwowskiego podjął pracę jako aplikant w sądzie lwowskim przy ulicy Batorego.
Od 1906 kontynuował studia śpiewacze u prof. Walerego Wysockiego, traktując je jako uzupełnienie wykształcenia ogólnego. Tu spotkał sławnych wówczas śpiewaków operowych, którzy zachęcali go do poświęcenia swojej przyszłości, karierze scenicznej. W latach 1906-1909 występował kilkakrotnie na koncertach np. w 1908 brał udział w amatorskim wystawieniu "Verbum nobile" Moniuszki, śpiewając partię barytonową Stacha. Tak zaczęła się podwójna praca Józefa Manna – kończył przygotowania do egzaminu sędziowskiego i jednocześnie zaczął uczyć się pierwszej roli operowej. Dyrektorem ówczesnego teatru lwowskiego był Ludwik Heller, zaś pierwszą towarzyszącą mu partnerką sceniczną była Jadwiga Dębicka. Debiutował 25 października 1909, zdobył uznanie publiczności, a ówcześni krytycy teatralni – Niewiadomski i Walter – na łamach lwowskiej „Gazety Porannej” podkreślali wielkie walory głosowe, wyraźną dykcję i piękną oraz szczerą grę sceniczną Józefa. W 1910, śpiewając tenorem, wystąpił w "Aidzie" Verdiego w roli Radamesa. Partnerowała mu Irena Hellerowa. Rozpoczął wielką karierę tenora. Z tego okresu pochodzą też, nagrywane we Lwowie, pierwsze płyty gramofonowe.
Z początkiem sezonu 1910/1911 podpisał dwuletni kontrakt z lwowskim Teatrem Wielkim, występował w operze "Carmen" Bizeta. W tym okresie kontynuował studia muzyczne u mistrza Guagni w Mediolanie. W 1912 został zaproszony do występu w Hofoper w Wiedniu, po którym dostał propozycję i podpisał trzyletni kontrakt z Volksoper. Sezon operowy 1915/1916 spędził w Wiesbaden. W latach 1916-1919 śpiewał w operze w Darmstadt. W tym okresie występował też w Pradze, Bukareszcie, Dreźnie, Stuttgarcie, Berlinie i Monachium.
W 1919 przeniósł się z żoną, Janiną Cybulską, do Berlina, ponieważ podpisał dwuletni kontrakt z tamtejszą operą. Podczas tego pobytu nagrał wiele płyt gramofonowych. W czasie występów w Berlinie doszło do spotkania z przedstawicielami Metropolitan House Metropolitan Opera z Nowego Jorku, którzy zaproponowali mu pięcioletni angaż. Było to w czasie, gdy Enrico Caruso złożony ciężką chorobą wycofał się ze sceny. Józef Mann przygotowywał się do występów w języku angielskim, pracując nad główną rolą w operze "Miasto umarłych". Podróż do Ameryki zaplanował na dzień 18 października 1921. Przed wyjazdem miał wziąć jeszcze udział w czterech spektaklach w Berlinie. Drugim przedstawieniem, w którym śpiewał była "Aida". 5 września 1921, podczas tego przedstawienia, po skończeniu II aktu, przy schodzeniu ze sceny doznał ataku serca i zmarł. Został pochowany w grobowcu rodziny Cybulskich na Cmentarzu Łyczakowskim we Lwowie.
Był stryjem Kazimierza Manna, Tadeusza Manna i Romana Manna, stryjecznym dziadkiem Wojciecha Manna.

</doc>
<doc id="1250540" url="https://pl.wikipedia.org/wiki?curid=1250540" title="Papelone">
Papelone



</doc>
<doc id="1250543" url="https://pl.wikipedia.org/wiki?curid=1250543" title="Fritz Lubrich">
Fritz Lubrich

Fritz Lubrich (ur. 26 stycznia 1888 w Nowym Miasteczku, zm. 15 kwietnia 1971 w Hamburgu) − niemiecki organista, kompozytor i pedagog.
Życiorys.
Jego rodzicami byli Fritz Paul Lubrich (1862–1952) kantor i hymnolog oraz Mathilde z domu Schramm. Uczęszczał do gimnazjum w Nysie, a w latach 1905–1908 do Seminarium Nauczycielskiego w Żaganiu. W 1907 r. został w konserwatorium w Lipsku uczniem Maxa Regera i Karla Straube. Pod koniec studiów otrzymał nagrodę Arthura Nikischa za kompozycję.
W latach 1911–1919 był nauczycielem muzyki w protestanckim kolegium nauczycielskim w Bielsku. W 1917 r. otrzymał austriacki tytuł profesora. W 1919 r. został na krótko starszym organistą w Kościele św. Pawła we Wrocławiu. W 1923 r. otrzymał również tytuły profesora niemiecki i polski. 
Z początkiem lata dwudziestych został organistą i chórmistrzem w ewangelickim kościele Zmartwychwstania Pańskiego w Katowicach. Prowadził niemieckie chóry świeckie, między innymi Meisterscher Gesangverein, z którym wykonał katowicką prapremierę Stabat Mater Karola Szymanowskiego. Jednocześnie był kierownikiem miejscowego konserwatorium muzycznego. Był uznanym kompozytorem, którego utwory do dziś znajdują się w obiegu koncertowym.
W czerwcu 1936 r. wstąpił do NSDAP. W 1939 r., po wkroczeniu Niemców, pełnił szereg funkcji w niemieckiej administracji muzycznej na Śląsku. W latach 1939–1945 był dyrektorem powołanej w miejsce konserwatorium Okręgowej Śląskiej Szkoły Muzycznej (Höhere Landesmusikschule). 
Po wojnie wyjechał do Hamburga, gdzie był organistą i pedagogiem. Wśród jego uczniów byli Engelbert Hilbich, Günter Bialas, Gerd Zacher i Kurt Schwaen.

</doc>
<doc id="1250546" url="https://pl.wikipedia.org/wiki?curid=1250546" title="Plumete">
Plumete



</doc>
<doc id="1250549" url="https://pl.wikipedia.org/wiki?curid=1250549" title="Pichilemu">
Pichilemu

Pichilemu (w języku mapodungun "Mały Las") – turystyczne miasto i gmina w środkowej części Chile. Jest stolicą Prowincji Cardenal Caro. 
Geografia.
Pichilemu leży 126 km na zachód od San Fernando i bezpośrednio graniczy z Oceanem Spokojnym. Sąsiaduje z gminami Placilla, Nancagua, Chépica, Santa Cruz, Pumanque, Palmilla, Peralillo, Navidad, Lolol, Litueche, La Estrella, Chile, Marchihue i Paredones, jest częścią dystryktu elektoralnego N° 35 i należy do Regionu O'Higgins. 
Historia.
Miejscowość została założona 6 października 1845 roku.
Turystyka.
Plaża w Pichilemu jest jednym z najbardziej znanych miejsc do uprawiania surfingu, szczególnie w sektorze Punta de Lobos, gdzie odbywają się często zawody. Miejscowość jest także częstym miejscem łowienia ryb i agrokultury.

</doc>
<doc id="1250550" url="https://pl.wikipedia.org/wiki?curid=1250550" title="Decoupe">
Decoupe



</doc>
<doc id="1250551" url="https://pl.wikipedia.org/wiki?curid=1250551" title="Uług-beg">
Uług-beg



</doc>
<doc id="1250554" url="https://pl.wikipedia.org/wiki?curid=1250554" title="100 dobrych uczynków">
100 dobrych uczynków

100 dobrych uczynków / 100 dobrych uczynków Eddiego McDowda / Pies, który mówi () – amerykańsko-kanadyjski serial familijny. Premierowy odcinek serialu został wyemitowany 16 stycznia 2004 w TVP2. Serial emitowany był w TVP2 od 16 stycznia 2004 roku a od 2008 roku emitowany jest od piątku do niedzieli o godzinie 19:30 i 22:00 w KidsCo.
Jest to pierwszy serial fabularny emitowanym na polskim KidsCo. Od 2009 roku emitowany na kanale ZigZap.
Nazwę serialu sparodiował inny serial, tym razem dla dorosłych, "1000 złych uczynków".
Wersja polska.
Opracowanie i udźwiękowienie wersji polskiej: na zlecenie DARO Film Distribution – Master Film
Tekst: Tomasz Kutner
Czytał: Paweł Bukrewicz
Odcinki.
Serial pojawił się po raz pierwszy na kanale TVP2 16 stycznia 2004 roku. Na tym kanale została wyemitowana jedynie pierwsza seria tego serialu. Serial pojawił się także na kanale KidsCo, jednakże na tym kanale również 2. i 3. sezon nie zostały wyemitowane. Wszystkie serie zostały wyemitowane w 2009 roku na kanale ZigZap. 

</doc>
<doc id="1250555" url="https://pl.wikipedia.org/wiki?curid=1250555" title="2 Pułk Ułanów LWP">
2 Pułk Ułanów LWP



</doc>
<doc id="1250556" url="https://pl.wikipedia.org/wiki?curid=1250556" title="Władysław Bogdanowski">
Władysław Bogdanowski

Władysław Bogdanowski (ur. 13 października w 1957 Lipianach) – polski dziennikarz radiowy.
Edukacja.
W 1981 roku ukończył studia w Wyższej Szkole Pedagogicznej w Olsztynie. W 1982 roku obronił pracę magisterską poświęconą kulturotwórczej i społecznej działalności Rozgłośni Polskiego Radia w Olsztynie. Jest absolwentem studiów podyplomowych w SGH w latach 1996 i 1997 z zakresu marketingu i zarządzania oraz budowy strategii spółki.
Kariera.
Od 1980 do 2006 pracował jako dziennikarz Radia Olsztyn SA współpracując z ogólnopolskimi programami Polskiego Radia, głównie z "Jedynką" i "Trójką". Od 1991 do 1993 był zastępcą redaktora naczelnego Polskiego Radia Olsztyn. Jest inicjatorem i współautorem radiowych eliminacji do Ogólnopolskie Spotkania Zamkowe „Śpiewajmy Poezję”, które przez kilka lat przeprowadzane były na antenie III Programu PR (Trójki), przy współpracy z Wojciechem Mannem i Januszem Deblessemem. W latach 1993-2000 był redaktorem naczelnym i członkiem Zarządu Radia Olsztyn SA, a w latach 2000-2006 prezesem i jednocześnie redaktorem naczelnym. Jest aktywistą Stowarzyszenia Radia Publicznego w Polsce, przy czym przez dwie kadencje był członkiem zarządu tej organizacji. Od grudnia 2009 do lipca 2011 był członkiem Zarządu Polskiego Radia S.A.
Nagrody i odznaczenia.
Z okazji 80-lecia Polskiego Radia został odznaczony Srebrnym Krzyżem Zasługi. W roku 2002 podczas obchodów 50-lecia PR Olsztyn, z rąk prezesa Polskiego Radia otrzymał Złoty Mikrofon, będący uhonorowaniem dorobku programowego olszyńskiej rozgłośni.
W roku 2012 otrzymał statuetkę honorowego Melchiora za wkład w rozwój reportażu radiowego.

</doc>
<doc id="1250557" url="https://pl.wikipedia.org/wiki?curid=1250557" title="Paillé (miejscowość)">
Paillé (miejscowość)

Paillé – miejscowość i gmina we Francji, w regionie Nowa Akwitania, w departamencie Charente-Maritime.
Według danych na rok 1990 gminę zamieszkiwały 333 osoby, a gęstość zaludnienia wynosiła 27 osób/km² (wśród 1467 gmin regionu Poitou-Charentes Paillé plasuje się na 685. miejscu pod względem liczby ludności, natomiast pod względem powierzchni na miejscu 709.).

</doc>
<doc id="1250558" url="https://pl.wikipedia.org/wiki?curid=1250558" title="3 Pułk Ułanów LWP">
3 Pułk Ułanów LWP



</doc>
<doc id="1250563" url="https://pl.wikipedia.org/wiki?curid=1250563" title="Bateria z Bagdadu">
Bateria z Bagdadu

Bateria z Bagdadu ("Naczynie z Bagdadu", "bateria bagdadzka") – naczynie gliniane znalezione w 1936 roku w Chudżat Rabua (okolice Bagdadu) przez archeologa niemieckiego Wilhelma Königa. 
Opis.
Było to naczynie z gliny zatkane korkiem osadzonym w asfalcie z tkwiącym wewnątrz skorodowanym miedzianym walcem. König przypuszczał, że było to ogniwo galwaniczne. Opisał je w swojej książce wydanej kilka lat po znalezieniu naczynia (znalezisko Königa uległo zniszczeniu podczas II wojny światowej, zanim zostało zbadane). W latach 60. XX wieku archeologowie ponownie znaleźli podobny przedmiot w okolicach Bagdadu, a następnie kilkadziesiąt elementów składowych owych tajemniczych urządzeń (m.in. pręty miedziane i żelazne oraz odpowiednie korki bitumiczne). Wiek tych znalezisk szacuje się na połowę III wieku p.n.e.
Przypomniano sobie o hipotezie Königa, że były to ogniwa galwaniczne. Dla jej poparcia zrekonstruowano owe hipotetyczne ogniwa i wypełniono je roztworami kwasów znanych w Mezopotamii w tamtych czasach (octowego i cytrynowego). Baterie zaczęły działać. Ustalono też wkrótce zastosowanie tych ogniw. Okazuje się, że jeszcze do niedawna bagdadzcy złotnicy używali do złocenia małych przedmiotów własnoręcznie budowanych ogniw galwanicznych, różniących się zasadniczo od rozpowszechnionych na świecie.
Wśród wykopalisk znaleziono liczne przedmioty pokryte cienką warstwą złota, pochodzące z czasów starożytnych. Prawdopodobnie więc rzemieślnicy bagdadzcy przejmowali te umiejętności od swych poprzedników od bardzo dawnych czasów. Ich ogniwa galwaniczne nie były prawie nikomu znane, ponieważ każdy rzemieślnik starożytny (a potem i średniowieczny) trzymał technologię swych wyrobów w tajemnicy.
W programie Pogromcy mitów prowadzący zbudowali model „baterii z Bagdadu” na podstawie opisu, potwierdzając tym samym, że znalezisko Wilhelma Königa mogło kiedyś być działającą baterią.

</doc>
<doc id="1250566" url="https://pl.wikipedia.org/wiki?curid=1250566" title="Jan Gawlas">
Jan Gawlas

Jan Gawlas (ur. 27 grudnia 1901 w Żukowie Dolnym, zm. 11 czerwca 1965 w Katowicach) – polski nauczyciel muzyki w górnośląskich szkołach w Katowicach i Chorzowie, kompozytor, nauczyciel akademicki, rektor Akademii Muzycznej im. Karola Szymanowskiego w Katowicach.
Życiorys.
Studiował w Śląskim Konserwatorium Muzycznym w Katowicach, w 1946 związał się z tą uczelnią (późniejsze nazwy: Państwowa Wyższa Szkoła Muzyczna w Katowicach, Akademia Muzyczna im. Karola Szymanowskiego w Katowicach) zawodowo. Przechodził kolejne szczeble w hierarchii naukowej: w 1957 otrzymał nominację na docenta, a w 1963 został wybrany rektorem tej uczelni. Nie zaprzestał jednak pracy twórczej, jego bogaty dorobek (ponad 100 utworów zebranych w 25 opusach) obejmuje kompozycje chóralne, miniatury instrumentalne i orkiestrowe. Interesował się też śląskim folklorem muzycznym. Do największych jego utworów należą „Preludium” i „Fuga” na organy. Jako instrumentalista (na organach) występował wielokrotnie w rozgłośni Polskiego Radia w Katowicach. Pełnił funkcję organisty w kościele Jezusowym w Cieszynie. Był też czynny w ewangelickim ruchu śpiewaczym.
Miejsce pochówku.
Jest pochowany na cmentarzu ewangelickim w Cieszynie.

</doc>
<doc id="1250569" url="https://pl.wikipedia.org/wiki?curid=1250569" title="Paille">
Paille



</doc>
<doc id="1250570" url="https://pl.wikipedia.org/wiki?curid=1250570" title="Pycnonotus jocosus">
Pycnonotus jocosus



</doc>
<doc id="1250574" url="https://pl.wikipedia.org/wiki?curid=1250574" title="Nadzieja Drucka">
Nadzieja Drucka

Nadzieja O’Brien de Lacy księżniczka Drucka (ur. 17 stycznia 1898 w Warszawie, zm. 29 sierpnia 1986 tamże) – polska pisarka, tłumaczka i działaczka społeczna rosyjskiego pochodzenia.
Życiorys.
Urodziła się w rodzinie rosyjskiej w Warszawie na terenie Królestwa Polskiego jako córka Marii z Safonowiczów i Sergiusza księcia Druckiego, carskiego generała i profesora Wojskowej Akademii Prawnej, którego ród wywodził się od kniazia Iwana Rurykowicza z XIV w. W czwartym roku życia powróciła z rodzicami do Petersburga, gdzie w 1914 r. ukończyła Instytut Smolny (ros. Смольный институт благородных девиц, Institut Błagorodnych Diewic).
Po wybuchu I wojny światowej Drucki, jego córka i dwaj synowie przeprowadzili się do Moskwy. Nadzieja zdała egzamin na medycynę, ale studiów nie rozpoczęła i została sanitariuszką Czerwonego Krzyża. W czasie wojny, pracując w pociągu sanitarnym, poznała przyszłego męża Maurycego (ślub wzięli w listopadzie 1917 w Moskwie). W sierpniu 1918 przyjechała wraz z mężem do majątku Augustówek, w którym przebywali razem do 1939.
W wolnej Polsce, w której szybko opanowała język polski i poświęciła się twórczości literackiej, działała społecznie, była m.in. wiceprzewodniczącą Koła Ziemianek oraz członkiem PCK i Towarzystwa Dobroczynności. Założyła Towarzystwa Przyjaciół Literatury i Sztuki im. Elizy Orzeszkowej w Grodnie (przez 12 lat była prezeską). Na jej zaproszenie przyjeżdżali do Augustówka (Dominikańska 13, Grodno) m.in. Dąbrowska, Tuwim, Kaden-Bandrowski, Parandowski, Witkacy. Zofia Nałkowska sportretowała ją w "Dziennikach" (tom III: 1918-1929, s. 180–181), a jej męża uczyniła prototypem postaci Zenona Ziembiewicza w "Granicy". Wraz z mężem organizowała letniska dla niezamożnej ludności Grodzieńszczyzny w majątku Augustówek. W latach 20. XX w. podjęła pierwsze próby pisarskie (debiut: "Zwycięstwo", 1925; kolejna publikacja "Niepotrzebne dzieci" wzbudziła kontrowersje wśród kręgów konserwatywnych). Przyjaźniła się m.in. z Zofią Nałkowską, od 1930 należała do PEN-Clubu. Utrzymywała kontakty z białą emigracją rosyjską.
W czasie II wojny światowej znalazła się na terenie Generalnego Gubernatorstwa (w Warszawie, utrzymywała się z lekcji języków obcych, należała do AK, brała udział w powstaniu warszawskim). Po 1945 pozostała w Polsce. W latach 1945–1947 pracowała w Biurze Odbudowy Stolicy. Specjalizowała się w powieściach biograficznych. Książki publikowała w różnych wydawnictwach (Nasza Księgarnia, Wiedza Powszechna, Wydawnictwo Harcerskie Horyzonty, Wydawnictwo MON, Państwowy Instytut Wydawniczy).
Odznaczona m.in. Krzyżem Kawalerskim Orderu Odrodzenia Polski. Zmarła w 1986, została pochowana na Cmentarzu Prawosławnym na Woli.
Twórczość.
Dramaty
Jest autorką kilkudziesięciu przekładów z rosyjskiego na polski (Iwan Gonczarow, Konstantin Paustowski, Jurij Tynianow, Olga Forsz).

</doc>
<doc id="1250575" url="https://pl.wikipedia.org/wiki?curid=1250575" title="Fontanna Neptuna w Berlinie">
Fontanna Neptuna w Berlinie

Fontanna Neptuna w Berlinie (niem. Neptunbrunnen) – stworzona przez Reinholda Begasa w 1891 roku. Pierwotnie zdobiła południową elewację pałacu Berlińskiego. Na obecnym miejscu stoi dopiero od roku 1969.
Begas, komponując swe dzieło zainspirowany był rzymskimi fontannami Berniniego i fontanną Latony w Wersalu. Dynamicznie usytuowany Neptun wieńczący centralną część fontanny otoczony jest personifikacjami czterech rzek: Łaby, Odry, Renu oraz Wisły.

</doc>
<doc id="1250580" url="https://pl.wikipedia.org/wiki?curid=1250580" title="Słowo o Jakubie Szeli">
Słowo o Jakubie Szeli

Słowo o Jakubie Szeli – trzyczęściowy poemat Brunona Jasieńskiego opublikowany w 1926 roku w Paryżu. Utwór, stylizowany na pieśń ludową, opowiada o losach chłopskiego powstańca Jakuba Szeli.
Utwór ma polemiczny charakter wobec utrwalonego w literaturze polskiej obrazu Szeli, zgodnie z którym naiwny chłop-buntownik przeistoczył się w zbrodniarza, jednocześnie będąc ofiarą prowokacji politycznej. W taki sposób przedstawiali go Maria Konopnicka, Stanisław Wyspiański czy Stefan Żeromski.
Badacze dostrzegają zbieżność pomiędzy "Słowem..." a twórczością niektórych rosyjskich futurystów, przede wszystkim z utworem Wasilija Kamienskiego o rosyjskim XVII-wiecznym buntowniku chłopskim, Stieńce Razinie.
Forma.
Utwór został napisany przy użyciu stylizowanego na ludową przyśpiewkę wiersza sylabotonicznego, a miejscami tonicznego, z wykorzystaniem pomysłowych rymów kalamburowych. Poniższy fragment jest regularnie trocheiczny.
Toniczna trójakcentowa jest następująca strofa:
Wiersz toniczny Jasieńskiego oparty jest nie na rachubie wszystkich akcentów wyrazowych, ale na liczeniu skupień akcentowych (zestrojów ściągniętych).
Jak widać, trójakcentowy wers Jasieńskiego mieści się często w formule 9(4+5) lub 11(4+4+3). Jednak podstawowa jest zasada toniczna, a nie sylabiczna, organizacji tekstu.
W podobny sposób swoje wiersze toniczne komponowała Kazimiera Iłłakowiczówna (Bajka o złej matce). 
Poeta eksperymentuje też z wierszem złożonym z monosylab.
Formą poezji Jasieńskiego zajmował się Edward Balcerzan.
Adaptacje.
W 1962 roku na scenie Teatru Narodowego Kazimierz Dejmek zrealizował spektakl złożony z pt. "Słowo o Jakubie Szeli". Rolę tytułową, nagrodzoną przez Ministerstwo Kultury i Sztuki zagrał Ignacy Machowski. Widowisko składało się z poematu i dramatu Jasieńskiego, a także fragmentów m.in. "Turonia" Żeromskiego i "Dziadów" Mickiewicza.
W 2017 roku sztukę wystawił Teatr Śląski w Katowicach. W rolę tytułową wcielił się Jerzy Głybin.

</doc>
<doc id="1250582" url="https://pl.wikipedia.org/wiki?curid=1250582" title="Cmentarze w Pińsku">
Cmentarze w Pińsku

Cmentarze w Pińsku – kompleks cmentarzy w Pińsku na Białorusi położy przy ul. Hajdanenki, na który składają się:
Najwięcej nagrobków spośród cmentarzy historycznych zachowało się na cmentarzu katolickim. Pochowani są tu przedstawiciele polsko-białoruskich rodów wyznania katolickiego, m.in. rodziny Skirmunttów - do których należały liczne majątki na Polesiu - i Broel-Platerów oraz księża katoliccy diecezji pińskiej.
Pochowani tu zostali:
Nagrobki mają w większości charakter tradycyjny, kilka z nich zdobią rzeźby aniołów i świętych, na cmentarzu położone są też dwie mogiły w formie murowanych kapliczek.
Na Cmentarzu Żydowskim znajduje się pomnik bohaterów pińskiego getta. Na Cmentarzu Wojskowym Polskim zachowała się mogiła bohatera Powstania Wielkopolskiego, która nazywana jest przez miejscowych Polaków "grobem nieznanego żołnierza".

</doc>
<doc id="1250583" url="https://pl.wikipedia.org/wiki?curid=1250583" title="Justo Villar">
Justo Villar

Justo Wilmar Villar (ur. 30 czerwca 1977 w Cerrito) – paragwajski piłkarz grający na pozycji bramkarza.
Kariera klubowa.
Villar piłkarską karierę rozpoczął w stołecznym klubie Club Sol de América. Jego pierwszym trenerem został legendarny paragwajski bramkarz Ever Hugo Almeida. W 1996 roku Villar został włączony do kadry pierwszej drużyny i wtedy też zadebiutował w jej barwach w Primera División. W Sol de América występował przez 5 sezonów do 2000 roku. Rozegrał 116 meczów w lidze.
Na początku 2001 roku Villar przeszedł do Club Libertad. W nowej drużynie zadebiutował 4 marca w wygranym 1:0 wyjazdowym spotkaniu z Cerro Porteño. W Libertad podobnie jak w poprzednim klubie, był podstawowym zawodnikiem. W 2002 roku osiągnął swój pierwszy większy sukces w karierze - wywalczył mistrzostwo Paragwaju. W 2003 roku powtórzył ten sukces. Przez 4 sezony zagrał w 126 spotkaniach ligowych.
Latem 2004 roku Villar wyjechał do argentyńskiego Club Atlético Newell’s Old Boys z miasta Rosario. W argentyńskiej ekstraklasie swój pierwszy mecz zaliczył 15 sierpnia, a Newell’s Old Boys przegrali 0:1 z CA Vélez Sarsfield. W tym samym roku wywalczył mistrzostwo fazy Apertura. Otrzymał wówczas nagrodę dla Piłkarza Roku w Paragwaju. W Newell’s Old Boys był pierwszym bramkarzem i wygrywał rywalizację z Argentyńczykiem Santiago Hoyosem.
W 2008 roku przeszedł do Realu Valladolid, w którym grał do 2011 roku. Wtedy też wrócił do Argentyny i został zawodnikiem Estudiantes La Plata.
Kariera reprezentacyjna.
W reprezentacji Paragwaju Villar zadebiutował 3 marca 1999 roku w wygranym 3:2 meczu z Gwatemalą. Wcześniej w 1997 roku wystąpił z kadrą U-20 na młodzieżowych Mistrzostwach Świata.
W 2002 roku Justo znalazł się w kadrze Cesare Maldiniego na Mistrzostwa Świata 2002 i był tam rezerwowym dla José Luisa Chilaverta. W 2006 roku został powołany przez Aníbala Ruiza do kadry na Mistrzostwa Świata w Niemczech. Z Paragwajem nie wyszedł z grupy, a już w 8. minucie pierwszego spotkania, przegranego 0:1 z Anglią doznał kontuzji i do końca turnieju został zastąpiony przez Aldo Bobadillę. W czasie Copa América 2011 razem z drużyną Paragwaju, której był kapitanem zdobył srebrny medal i został wybrany najlepszym bramkarzem turnieju.

</doc>
<doc id="1250584" url="https://pl.wikipedia.org/wiki?curid=1250584" title="Skuteczna powierzchnia odbicia">
Skuteczna powierzchnia odbicia

Skuteczna powierzchnia odbicia (SPO) – parametr pokazujący zdolność obiektu do odbijania fal, np. radarowych (ang. "Radar Cross Section" – RCS), czy dźwiękowych ("Sonar Cross Section" – SCS). Zależy od wielkości pola przekroju obiektu, materiału, z jakiego obiekt jest wykonany lub jakim został pokryty, oraz ukształtowania obiektu. 
Obiekty o większej powierzchni skutecznego odbicia lepiej odbijają fale, czyli dają silniejsze echo. Mogą być zatem wykryte z większej odległości. 
Problem powierzchni skutecznego odbicia jest rozważany z dwóch stron, w zastosowaniach militarnych chodzi o zmniejszenie możliwości wykrycia obiektu przez nieprzyjaciela. Stosuje się w tym celu specjalne pokrycia i ukształtowanie samolotów i okrętów. Krańcowym (dotychczas) osiągnięciem technologii stealth jest zmniejszenie powierzchni skutecznego odbicia samolotu 10 tys. razy, co zmniejsza zasięg wykrycia samolotu 10 razy.
W zastosowaniach cywilnych pracuje się nad zwiększeniem tego parametru dla małych obiektów takich jak małe łodzie, obiekty drewniane lub z tworzyw sztucznych, pławy, małe samoloty, co pozwala na lepsze ich wykrycie i uniknięcie kolizji. 
W tym celu montuje się tzw. reflektory radarowe, składające się z trzech blach umieszczonych pod kątem prostym w stosunku do siebie (co zapewnia najlepsze odbicie fal elektromagnetycznych) lub szeregu takich reflektorów zmontowanych w jedną całość. Dla uniknięcia korozji i uszkodzeń, konstrukcje bywają obudowane tworzywem sztucznym. Dzięki ukształtowaniu powierzchnia skutecznego odbicia reflektora o wymiarach rzędu 30 cm wynosi kilka m².

</doc>
<doc id="1250585" url="https://pl.wikipedia.org/wiki?curid=1250585" title="Rejon woskriesieński">
Rejon woskriesieński

Rejon woskriesieński (ros. "Воскресенский район") - jednostka terytorialna w Rosji w obwodzie moskiewskim, położony 60 - 100 km na południowy wschód od Moskwy. Graniczy z rejonami obwodu moskiewskiego: ramieńskim, oriechowo-zujewskim, jegorjewskim, kołomieńskim i stupińskim. Centrum administracyjne - miasto Woskriesiensk. 
Geografia.
Powierzchnia rejonu wynosi 810,9 km². W 2003 roku liczył 150 tys. mieszkańców. 
Od 2006 roku w jego skład wchodzi 6 jednostek organizacyjnych: 4 osiedla miejskie i 2 wiejskie.

</doc>
<doc id="1250586" url="https://pl.wikipedia.org/wiki?curid=1250586" title="Jan Niepomniaszczij">
Jan Niepomniaszczij

Jan Aleksandrowicz Niepomniaszczij, (ur. 14 lipca 1990 w Briańsku) – rosyjski szachista, arcymistrz od 2007 roku; wicemistrz świata w szachach (2021).
Kariera szachowa.
Jest wielokrotnym medalistą mistrzostw świata i juniorów w różnych kategoriach wiekowych, w tym czterokrotnie złotym: Kallithea 2000 (ME do lat 10), Kalithea 2001 (ME do lat 12), Peniscola 2002 (ME do lat 12) i Heraklion 2002 (MŚ do lat 12).
W 2003 zwyciężył w memoriale Tigrana Petrosjana w Moskwie oraz w kołowym turnieju w Kiriszi, w 2004 zajął I m. w mistrzostwach Rosji juniorów do lat 18, osiągnął również najlepszy indywidualny wynik spośród zawodników swojego kraju (5 pkt z 6 partii) podczas meczu Rosji z Chinami. W 2005 zwyciężył w Tomsku, a w następnym roku podzielił w tym mieście II m. (za Pawłem Smirnowem, wspólnie z Dmitrijem Boczarowem). W 2006 zajął również II m. (za Iwanem Popowem) w turnieju młodych mistrzów w Kiriszi, natomiast w 2007 w turnieju tym podzielił I m. (wspólnie z Zawenem Andriasianem, Parimarjanem Negi i Raufem Mamedowem) oraz zajął II m. (za Michałem Krasenkowem) w turnieju "Corus-C" w Wijk aan Zee. W 2008 osiągnął największy sukces w dotychczasowej karierze, samodzielnie zwyciężając w otwartym turnieju "Aerofłot Open" (wynik rankingowy 2822) i zdobywając prawo do udziału w elitarnym turnieju "Dortmunder Schachtage" w Dortmundzie. W 2008 w turnieju tym podzielił II m. (za Peterem Leko, wspólnie z Wasilijem Iwanczukiem, Szachrijarem Mamediarowem i Janem Gustafssonem). W 2010 osiągnął duży sukces, zdobywając w Rijece tytuł indywidualnego mistrza Europy, zajął również II m. (za Wasylem Iwanczukiem) w memoriale José Raúla Capablanki w Hawanie oraz zdobył (po dogrywce) tytuł indywidualnego mistrza Rosji. W 2015 zwyciężył (wspólnie z Daniiłem Dubowem) w turnieju "Aerofłot Open" w Moskwie.
W 2021 zwyciężył w Turnieju Pretendentów, dzięki któremu wystąpił w meczu o mistrzostwo świata w listopadzie 2021. Przegrał z Magnusem Carlsenem stosunkiem punktów 3½–7½.
W grudniu 2021 zajął drugie miejsce w mistrzostwach świata w szachach szybkich organizowanych w Warszawie, gdzie w dogrywce przegrał z Nodirbekiem Abdusattorovem.
W 2022 ponownie zwyciężył w Turnieju Pretendentów i ponownie zagra z Magnusem Carlsenem o tytuł mistrza świata. Magnus Carlsen zrezygnował z obrony tytułu, tym samym zmierzy się z Dingiem Lirenem.
30 października 2022 w finale o tytuł Mistrza Świata w Szachach Fischera zmierzył się z Hikaru Nakamurą i w dogrywce przegrał. Końcowo zajął drugie miejsce przed Magnusem Carlsenem.
Reprezentant Rosji w turniejach drużynowych, m.in.:
Najwyższy ranking w dotychczasowej karierze osiągnął 1 lutego 2023, z wynikiem 2793 punktów zajmował wówczas 2. miejsce na światowej liście FIDE, jednocześnie zajmując 1. miejsce wśród rosyjskich szachistów.

</doc>
<doc id="1250588" url="https://pl.wikipedia.org/wiki?curid=1250588" title="Anti-Ballistic Missile Treaty">
Anti-Ballistic Missile Treaty

Anti-Ballistic Missile Treaty – traktat ABM podpisany w 1972 roku traktat między Stanami Zjednoczonymi a Związkiem Radzieckim o nieograniczonym czasowo ograniczeniu "rozwoju, testowania" i "rozmieszczania" systemów antybalistycznych (ABM – "Antiballistic Missile"). Jak wynika z art. I traktatu, jego celem było "„ograniczenie systemów antybalistycznych każdej ze stron traktatu (ZSRR i USA) i zapobieżenie rozmieszczeniu przez którąkolwiek ze stron systemów ABM na jego terytorium”". Jakkolwiek układ dopuszczał pewne ograniczone rozmieszczenie systemów antybalistycznych, jednakże zapobiegał utworzeniu systemów narodowych, w efekcie czego zapewniał nieskrępowaną możliwość balistycznego ataku jądrowego przez każdą ze stron. Traktat ograniczał możliwość rozmieszczenia systemów antybalistycznych jedynie do określonej w nim liczby rakietowych systemów lądowych oraz umieszczonych na Ziemi systemów radarowych.
Zawarcie traktatu.
"„Treaty Between the United States of America and the Union of Soviet Socialist Republic on the Limitation of Anti-Ballistic Missile Systems”" zawarto z 26 maja 1972 w Moskwie, zaś dokumenty ratyfikacyjne wymieniono 3 października 1972 roku.
Ograniczenia traktatowe.
Artykuł III.
Art. III traktatu ograniczał rozmieszczanie systemów antybalistycznych do explicite w nim wymienionych. Przepis ten zezwalał na jeden stały lądowy kompleks ABM w każdym z krajów, ulokowany w pobliżu jego stolicy lub bazy międzykontynentalnych pocisków antybalistycznych (ICBM). Ograniczał jednocześnie liczbę pocisków przechwytujących zainstalowanych w tych bazach do 100, podobnie jak liczbę ich wyrzutni.
Instalacje antybalistyczne wokół stolicy kraju nie mogły ponadto posiadać więcej niż sześć kompleksów radarowych – długość promienia każdego nie mogła zaś przekraczać 3 km. Systemy ABM wokół pól startowych ICBM mogły natomiast posiadać dwa wielkie i 18 małych radarów. Przedstawione postanowienia uwzględniały aktualny na dzień zawarcia traktatów stan posiadania obu stron traktatu w zakresie instalacji ABM – radzieckich instalacji moskiewskiego systemu ABM wokół Moskwy i amerykańskiego systemu Safeguard w pobliżu wyrzutni pocisków ICBM – Minuteman w Grand Forks w Północnej Dakocie. Amerykański system Safeguard został jednak wyłączony po zaledwie 8 miesiącach funkcjonowania, na mocy decyzji ówczesnego sekretarza Obrony USA Donalda Rumsfelda (radary funkcjonują do dziś jako urządzenia wczesnego ostrzegania), radziecki system zaś działał przez cały okres zimnej wojny i do dzisiaj (2008).
Artykuł IV.
Art. IV zezwalał na przeprowadzanie, w wyznaczonych centrach testowych, niektórych testów systemów antybalistycznych niedozwolonych przez art. III do rozmieszczenia, jednakże systemy dozwolone do testowania, jak również do rozmieszczenia podlegały regulacji artykułu V, zgodnie z którym "każda ze stron zobowiązywała się nie rozwijać nie testować i nie rozmieszczać systemów ABM lub jego komponentów bazujących na morzu, w powietrzu, przestrzeni kosmicznej, a także mobilnych systemów lądowych". Na mocy traktatu, dozwolone było rozwijanie, testowanie i rozmieszczanie wyłącznie stałych, lądowych systemów antybalistycznych, przy czym rozmieszczanie musiało uwzględniać ograniczenia wynikające art. III.
Utrata mocy obowiązującej.
14 grudnia 2001 r. Stany Zjednoczone wykorzystały klauzulę dotyczącą wypowiedzenia ABM i przedstawiły notę z wypowiedzeniem, które miało wejść w życie po upływie sześciu miesięcy (zgodnie z art. XV pkt. 1 Traktatu). Było to spowodowane zamachami z 11 września 2001 r. oraz koniecznością zabezpieczenia się USA przez przed szantażem nuklearnym ze strony państw zbójeckich i organizacji terrorystycznych. W uzasadnieniu administracja prezydenta Busha podkreśliła zmianę sytuacji na arenie międzynarodowej oraz nakreśliła jawiące się przed Stanami Zjednoczonymi niebezpieczeństwa i zagrożenia:
Traktat ABM utracił moc obowiązującą 13 czerwca 2002 roku.

</doc>
<doc id="1250589" url="https://pl.wikipedia.org/wiki?curid=1250589" title="Program ABM">
Program ABM

Program ABM (niem. "Arbeitsbeschaffungsmaßnahmen") – program tworzenia subsydiowanych miejsc pracy okresowej, będący jednym z głównych – obok ograniczania siły roboczej i ograniczania liczby zwalnianych pracowników – elementów polityki rynku pracy w Republice Federalnej Niemiec. Promotorami tego rodzaju przedsięwzięć są w większości instytucje publiczne i nienastawione na zysk, które otrzymują subsydia na pokrycie kosztów wynagrodzenia zatrudnianych bezrobotnych. Subsydia te są wypłacane w zasadzie przez jeden rok, ale w pewnych przypadkach okres subsydiowania może być wydłużony do dwóch lat, a nawet do trzech, pod warunkiem, że pracodawca zagwarantuje stałe zatrudnienie subsydiowanego pracownika w tym okresie.
Warunkiem uzyskania subsydium jest, by projekt realizowany w ramach ABM wykraczał poza obowiązkowe zadania podmiotu zatrudniającego i służył interesowi publicznemu.
Priorytet mają przedsięwzięcia, które:
Tego rodzaju kryteria mają wyeliminować przedsięwzięcia, które stwarzałyby konkurencję dla prywatnych, niesubsydiowanych małych i średnich przedsiębiorstw.

</doc>
<doc id="1250591" url="https://pl.wikipedia.org/wiki?curid=1250591" title="Kotlina Śremska">
Kotlina Śremska

Kotlina Śremska (315.64) – mezoregion fizycznogeograficzny w środkowo-zachodniej Polsce, stanowiący wschodnią część Pradoliny Warciańsko-Odrzańskiej. Region graniczy od północy z Równiną Wrzesińską i Poznańskim Przełomem Warty, od zachodu z Pojezierzem Poznańskim i Doliną Środkowej Obry, od południa z Równiną Kościańską, Pojezierzem Krzywińskim i Wałem Żerkowskim a od wschodu z Doliną Konińską (stykowo również z Równiną Rychwalską). Kotlina Śremska leży w całości na obszarze woj. wielkopolskiego.
Mezoregion obejmuje dolinę Warty pomiędzy ujściem Prosny a ujściem Kanału Mosińskiego. Dolina ma kierunek równoleżnikowy aż po Śrem, gdzie gwałtownie skręca o 90° na północ, przyjmując kierunek południkowy; tu rzeka przechodzi w przełom poznański. W Kotlinie Śremskiej, oprócz zalewanego dna doliny, występują także wyższe, zalesione tarasy piaszczyste oraz pola uprawne.
Głównym ośrodkiem miejskim regionu jest Śrem, na pograniczu leżą Mosina i Książ Wielkopolski. Ważniejsze wsie w Kotlinie Śremskiej to Nowe Miasto nad Wartą i Krzykosy.

</doc>
<doc id="1250593" url="https://pl.wikipedia.org/wiki?curid=1250593" title="Kazuar jednokoralowy">
Kazuar jednokoralowy

Kazuar jednokoralowy ("Casuarius unappendiculatus") – gatunek potężnego, nielotnego ptaka Nowej Gwinei z podrodziny kazuarów (Casuariinae) w rodzinie kazuarowatych (Casuariidae).
Wyróżniają się czarnym połyskującym upierzeniem, przypominającym gęstą sierść. Szyja u obu płci jest pokryta jaskrawo ubarwioną, nagą skórą i niewielkimi, mięsistymi, często jaskrawoczerwonymi wyrostkami skórnymi, tzw. koralami. Kazuary charakteryzuje hełmiasty wyrostek pokryty rogową substancją. Ptaki te osiągają wysokość do 120–150 cm.
Systematyka.
Edward Blyth jako pierwszy zidentyfikował kazuara jednokoralowego na wzór okazu z ptaszarni położonej w Kolkacie (Indie) w 1860 roku. Nazwa rodzajowa "Casuarius" wywodzi się z malajskiego słowa "kesuari," podczas gdy nazwa gatunkowa "unappendiculatus" nawiązuje do pojedynczego korala kazuara.
Obecnie uznaje się kazuara jednokoralowego za gatunek monotypowy, choć w przeszłości uznawano cztery podgatunki: "unappendiculatus", "occipitalis", "aurantiacus" i "philipi".
Morfologia.
Upierzenie kazuarów jest szorstkie, podobne do szczeciny, czarne u osobników dorosłych. Większą część nagiej i nieopierzonej głowy pokrywa jasnoniebieska, pomarszczona skóra. Casuariidae różnią się liczbą wyrostków skórnych pod gardłem (korali). "Casuarius unappendiculatus" posiada pojedynczy, czerwony fałd pośrodku szyi i dwie fałdy u nasady dzioba. Dziób jest krótki, lecz mocny.
Głowa zaopatrzona jest w duży, kostny hełm wyrastający z nasady czaszki i imponująco sterczący na głowie. Hełmy są najbardziej rozwinięte u dorosłych osobników i rosną w trakcie całego życia. Kask kazuara jednokoralowego jest spłaszczony w tylnej części. Obserwacje wykazały, że kazuary używają go w celu odepchnięcia przeszkód podczas poruszania się poprzez zarośla lasów deszczowych oraz przewracania piasku. Hełm wykorzystywany w ten sposób szczególnie sprawdza się w odnajdywaniu owoców spadłych z drzew oraz innego pożywienia wśród szczątków w lesie. Kazuary wykorzystują hełmy do przeciskania się przez gąszcz, jednak mogą one także odgrywać rolę w ustalaniu dominacji podczas sezonu lęgowego.
Na uwstecznionych skrzydłach lotki zredukowane są do stosin, zamiast nich wyrasta 5 długich rogowych prętów. Ogon również nie posiada charakterystycznych lotek. Kazuar posiada silne nogi typowe dla gatunków biegających. Stopa zaopatrzona jest w 3 szeroko rozstawione palce, a wewnętrzny palec jest zakończony długim, ostrym pazurem długości nawet 10 cm.
Kazuary wykorzystują pazury jako groźną broń, wystarczającą do zadawania wrogom śmiertelnych ran, podskakując z wysuniętymi stopami w kierunku nieprzyjaciela. Kazuar atakuje w sytuacji, gdy poczuje się osaczony. Zostało udokumentowanych wiele przypadków ofiar śmiertelnych wśród mieszkańców Nowej Gwinei, jako rezultat napotkania kazuara. Chociaż wiele źródeł twierdzi, że kazuary jednokoralowe są niebezpieczne, inne źródło wskazuje, że ostatnia zarejestrowana śmierć człowieka spowodowana przez niego przypada na 1926 rok.
Długość ciała kazuara jednokoralowego wynosi 120–150 cm. Masa ciała samców wynosi 30 do 37 kg, a samic średnio 58 kg. Samice są większe od samców.
Występowanie.
Środowisko.
Ojczyzną kazuarów jest kraina australijska obejmująca kontynentalny masyw Australii, wielkie wyspy – Nową Gwineę i Nową Zelandię – oraz wiele mniejszych wysepek przy wschodnim krańcu Indonezji i na zachodnim Pacyfiku. Jej granicę z krainą orientalną stanowi tzw. linia Wallace'a, biegnąca między wyspami Bali i Lombok oraz Borneo i Sulawesi. Od strony australijskiej w faunie dominują torbacze, a od strony azjatyckiej zaś ssaki łożyskowe. Ptaki są oczywiście znacznie bardziej mobilne niż ssaki, toteż granica między awifauną obu krain nie jest tak ostra, zwłaszcza zaś Malezja i Indonezja mają pod tym względem charakter przejściowy.
Nowa Gwinea to obszar pokryty głównie lasami deszczowymi. Bogactwo lasów, prawdopodobnie w połączeniu z brakiem wielu ssaków i występowaniem obszarów górskich doprowadziło do powstania bardzo zróżnicowanej awifauny, z liczbą gatunków niemal dorównującą Australii.
Zasięg występowania.
Kazuary zasiedlają lasy tropikalne i bagienne północnej Nowej Gwinei i przyległych wysp Yapen, Batanta i Salawati. Kazuar jednokoralowy jest spotykany na obszarach nizinnych do wysokości 700 m n.p.m.
Obszerny handel na eksport kazuarów funkcjonuje na Nowej Gwinei od co najmniej 500 lat, z czego wynika malejący trend populacji.
Ekologia.
Pożywienie.
Kazuary są owocożerne, potrafią spożyć setki jagód i innych owoców w ciągu dnia. Pomimo tego, że ich podstawowa dieta składa się z owoców, potrafią także zadowolić się małymi zwierzętami, takimi jak myszy, szczury, żaby, węże, jaszczurki, małe ptaki, owady i ślimaki.
Zachowanie.
Kazuar jednokoralowy prowadzi osiadły tryb życia. Jest skrytym i płochliwym ptakiem, lecz aktywnie broni swego terytorium, zadając letalne kopnięcia. Żyje samotnie prócz 9-miesięcznego okresu po wykluciu piskląt, kiedy to samiec opiekuje się młodymi. Samce kazuarów są wówczas czujne na wypadek niebezpieczeństwa dla piskląt i mogą stać się bardzo agresywne.
Kiedy kazuar jednokoralowy jest rozdrażniony, stroszy pióra, a kolor jego korali i szyi ciemnieje. W biegu podąża przez szczeliny i przeskakuje przez przeszkody, co sprawia, że trudno je dogonić. Młode kazuary, w wieku poniżej 9 miesięcy, upadają na ziemię, co czyni je łatwiejszymi do schwytania.
W przypadku nieobecności samca przy wykluciu piskląt, mogą one wpoić sobie postać człowieka jako rodzica, który je chroni. Będą wówczas tworzyć więzi emocjonalne z ludzkimi opiekunami. Te kazuary w przyszłości nie będą kojarzyć się w pary i mogą atakować innych przedstawicieli swojego gatunku.
Głos.
Dźwięki wydawane przez kazuary opisywane są jako donośne, głuche buczenie lub głębokie dudnienie; porykiwanie, poświstywanie i przenikliwy gwizd. Uważa się, że kazuary używają tak niskiej częstotliwości, ponieważ wykazują samotniczy tryb życia i potrzebują takiej formy komunikacji, która roznosi się na długie dystanse. Niskie częstotliwości rozprzestrzeniają się dalej w gęstym, bezwietrznym lesie deszczowym niż dźwięki o wyższych częstotliwościach.
Ich nieufny nawyk i tendencja do pozostawania w ukryciu dostarcza bogatej ochrony dla tak rzucających się w oczy, poprzez jaskrawe kolory oraz duże rozmiary, ptaków.
Rozród.
Podczas zimy i wiosny kazuary stają się mniej agresywne w stosunku do siebie. Samiec popisuje się przed samicą tańcem oraz nadyma swą szyję. Samice często kojarzą się w sezonie z kilkoma parterami. W okresie lęgowym samiec przejmuje całkowitą opiekę nad potomstwem od momentu zniesienia jaj przez samicę. Gniazdo budowane jest najczęściej w zagłębieniu w ziemi z liści i leśnej ściółki. Samica składa 3–5 dużych, bladozielonych jaj, których ciężar przekracza 500 g. Skorupka jaja może być gładka bądź szorstka, w zależności od osobnika. Samiec wysiaduje jaja aż do momentu wyklucia się piskląt, około 47–56 dni. Samice kazuarów nie zapewniają wkładu rodzicielskiego po złożeniu jaj w gnieździe. Są również często odganiane przez samców.
Pisklęta są szaro-brązowe, ciemno kreskowane. Osiągają rozmiar dorosłego osobnika w ciągu roku, na przestrzeni którego nabywają matowe i brązowe upierzenie. W trakcie kolejnego roku niedojrzałe pióra stają się połyskliwe i czarne. Pisklęta pozostają ze swoim ojcem od 9 do 18 miesięcy, który chroni je i naucza zdobywać pokarm.
Młode kazuary są często przetrzymywane przez mieszkańców Nowej Gwinei i dochowywane w odgrodzonych miejscach do momentu aż będą wystarczająco duże do spożycia.
Rola w ekosystemie.
Kazuary pełnią ważną rolę w ekosystemie, wydalając niestrawione nasiona roślin po uprzednim przeniesieniu ich na odległości ponad 1 km. Odgrywa to znaczącą rolę w regeneracji lasów. Nasiona rzadkich roślin tropikalnych "Ryparosa kurrangii" okazały się znacznie skuteczniej kiełkować po wcześniejszym przejściu przez układ pokarmowy kazuarów. Tylko 4% roślin wyrosło bez udziału kazuarów, natomiast 92% wyrosło dzięki układowi trawiennemu kazuarów.
Znaczenie gospodarcze.
Kazuary są bardzo cenione przez rdzennych mieszkańców, którzy często trzymają je w niewoli. Papuasi z Nowej Gwinei hodują wszystkie trzy gatunki kazuarów. Ich piór używają do sporządzania pióropuszy na głowę, sztywnych stosin do ozdabiania nosów, a mięso pozyskują w celu konsumpcji.
Status ochronny.
Międzynarodowa Unia Ochrony Przyrody (IUCN) od 2017 roku uznaje kazuara jednokoralowego za gatunek najmniejszej troski (LC – "Least Concern"). Wcześniej – od 1994 roku – klasyfikowała go jako gatunek narażony (VU – "Vulnerable"). W związku z trwającymi nadmiernymi polowaniami i utratami siedlisk poprzez odlesianie, kazuar jednokoralowy wykazuje spadek liczebności, choć według nowszych badań wpływ polowań na liczebność nie jest tak wielki, jak wcześniej oceniano.
Według najnowszych szacunków (2016) populacja kazuara jednokoralowego zawiera się w przedziale 10 000–19 999 dorosłych osobników. Trudno jest uzyskać prawdziwe oszacowanie ze względu na ich samotny tryb życia. Populacja kazuarów jednokoralowych została sklasyfikowana jako spadająca w wyniku utraty i fragmentacji siedlisk oraz bardziej wyrafinowanych metod polowania. Inne zagrożenia obejmują aspergilozę, gruźlicę ptaków i klęski żywiołowe, takie jak cyklony.

</doc>
<doc id="1250594" url="https://pl.wikipedia.org/wiki?curid=1250594" title="ABM Treaty">
ABM Treaty



</doc>
<doc id="1250595" url="https://pl.wikipedia.org/wiki?curid=1250595" title="Will Kemp">
Will Kemp

William Kemp (ur. 29 czerwca 1977 w Hertfordshire w Anglii) – brytyjski aktor i tancerz. 
Kariera.
W wieku 17 lat uczył się w Royal Ballet School i został przyjęty do zespołu tanecznego Adventures in Motion Pictures (AMP). Otrzymał główną rolę Łabędzia w "Jeziorze łabędzi" i od 1997 do 2000 występował zarówno w Londynie, jak i na Broadwayu. W 2002 tańczył do „Stuff Like That” w reklamie Petera Lindbergha w kampanii Gap „For Every Generation”, a w 2004 pojawił się u boku Sarah Jessiki Parker w dwóch spotach reklamowych - „Color” i „Shine” dla kampanii Gap „How Do You Share It”. W 2007 zagrał konia Nugget w kontrowersyjnej sztuce "Equus" z Danielem Radcliffe i Richardem Griffithsem.
Życie prywatne.
31 grudnia 2002 ożenił się z Gaby Jamieson, z którą ma córkę Thalie (ur. 2005) i syna Indigo.

</doc>
<doc id="1250596" url="https://pl.wikipedia.org/wiki?curid=1250596" title="Pałac Butrymowiczów w Pińsku">
Pałac Butrymowiczów w Pińsku

Pałac Butrymowiczów w Pińsku zwany Murem (biał. Палац Бутрымовічаў) – pałac należący do rodziny Butrymowiczów, zbudowany w II połowie XVIII wieku, obecnie zabytek położony przy ul. Lenina.
Historia.
Został zaprojektowany przez wileńskiego architekta Karola Schildhausa dla sędziego grodzkiego z Grodna i starosty pińskiego Mateusza Butrymowicza. W uroczystości wbudowania kamienia węgielnego wziął w 1784 udział wizytujący Polesie król Stanisław August Poniatowski. Budowę ukończono w 1790, na trzy lata przed zajęciem Pińska przez wojska rosyjskie.
Po śmierci Mateusza Butrymowicza pałac odziedziczyła jego córka Józefa zamężna z Michałem Ordą (ojcem Napoleona), później własność przeszła na Hortensję z Ordów zamężną Skirmuntt, po czym do lat trzydziestych XX wieku znajdowała się w rękach tej rodziny. 
Wnuczką Hortensji Skirmunttowej była znana publicystka kresowa Konstancja Skirmuntt. Zapisała ona pałac w testamencie lokalnym księżom, którzy przejęli go w 1933. Po II wojnie światowej w budynku znajdował się Dom Pionierów. W latach 2007–2009 obiekt przeszedł renowację i został uroczyście oddany do użytkowania.

</doc>
<doc id="1250597" url="https://pl.wikipedia.org/wiki?curid=1250597" title="Relief z Dendery">
Relief z Dendery

Relief z Dendery – odkryte w krypcie świątyni w Denderze reliefy (płaskorzeźby) z I wieku p.n.e.
Opis.
Zdaniem autorów pseudonaukowych prac: „Światło faraonów – najwyższe technologie i prąd elektryczny w starożytnym Egipcie” Reinharda Habecka i Petera Krassy oraz „Oczy Sfinksa” Ericha von Dänikena przedstawiają żarówkę z oprawką, skrzynią i kablem oraz izolatorem. Relief ten w opinii ww. autorów ma być dowodem na znajomość przez starożytnych Egipcjan elektryczności i oświetlenia elektrycznego.
Zdaniem archeologów scena na reliefie przedstawia wyrastające z kwiatów lotosu tzw. stele wężowe, z których jedna strona jest podnoszona przez postać boga Ra, a druga podtrzymywana przez Ozyrysa przedstawionego jako filar „dżed”. Scena ta przedstawia stworzenie świata według ówczesnych wierzeń egipskich, gdy z praoceanu wynurza się lotos, a z niego wąż, będący symbolem boga Somtusa, syna Hathor i Horusa. Opisana w publikacjach pseudonaukowych skrzynia z kablem to fragmenty łodzi słonecznej, oprawka to lotos, a żarówka – stela wężowa.

</doc>
<doc id="1250602" url="https://pl.wikipedia.org/wiki?curid=1250602" title="Kanał Mosiński">
Kanał Mosiński

Kanał Mosiński – kanał melioracyjny (skanalizowana odnoga Obry) odprowadzający wody górnej Obry i Mogielnicy (poprzez kanał Prut) do Warty. Jest to jeden z czterech (jedyny północno-wschodni) tzw. Kanałów Obrzańskich.
Kanał ma długość 25,7 km. Powstał w latach 1850-59. Rozpoczyna się w tzw. Węźle Bonikowskim w pobliżu Kościana i uchodzi do Warty naprzeciw Rogalinka, w pobliżu granicy z Mosiną, łącząc zlewnie Odry (przez południowy Kanał Obry) i Warty. Dopływami są: kanał Prut (umożliwiający odprowadzanie wody rzeki Mogilnicy do Warty) i kanał Olszynka, łączący się z Mosińskim we wsi Krosinko.

</doc>
<doc id="1250606" url="https://pl.wikipedia.org/wiki?curid=1250606" title="Kaczy Dół">
Kaczy Dół



</doc>
<doc id="1250615" url="https://pl.wikipedia.org/wiki?curid=1250615" title="Jeannette Rankin">
Jeannette Rankin

Jeannette Rankin (ur. 11 czerwca 1880, zm. 18 maja 1973) – amerykańska polityczka związana z Partią Republikańską, pierwsza kobieta wybrana do Kongresu Stanów Zjednoczonych. Dwukrotnie, najpierw w latach 1917-1919 i ponownie w latach 1941-1943, była przedstawicielem stanu Montana w Izbie Reprezentantów Stanów Zjednoczonych. Była jedynym członkiem Izby Reprezentantów Stanów Zjednoczonych, który głosował przeciwko przystąpieniu Stanów Zjednoczonych do I i II wojny światowej.
Życiorys.
Jeannette Rankin urodziła się 11 czerwca 1880 w pobliżu miejscowości Missoula w Montanie. Jej ojciec był rolnikiem, a matka nauczycielką. Jeannette była ich najstarszą córką.
W 1902 zdobyła dyplom Montana State University (obecnie University of Montana) i przeprowadziła się do Nowego Jorku. Zaczęła uczęszczać do New York School of Philanthropy (obecnie School of Social Work na Uniwersytecie Columbia). Następnie przez krótki okres pracowała jako pracownica socjalna w mieście Spokane w stanie Waszyngton, po czym rozpoczęła studia na University of Washington w Seattle.
Na uniwersytecie w Seattle Jeannette przystąpiła do ruchu sufrażystek walczącego o czynne prawo wyborcze dla kobiet. Jego postulaty zostały spełnione na uniwersytecie w 1910, a Jeannette została profesjonalną lobbystką na rzecz National American Woman Suffrage Association. Między innymi dzięki jej wystąpieniom i działalności organizacyjnej kobiety w Montanie uzyskały prawa wyborcze w 1914.
W 1916 Jeannette postanowiła kandydować w Montanie do Izby Reprezentantów Stanów Zjednoczonych, mimo że niektóre sufrażystki obawiały się, że jej ewentualna przegrana przyczyni się do osłabienia ich ruchu. Jednak jej reputacja jako sufrażystki oraz pomoc wpływowego brata, Wellingtona, który sfinansował jej kampanię wyborczą, pozwoliły jej 29 sierpnia 1916 uzyskać jedną z dwóch nominacji z ramienia Partii Republikańskiej. W programie wyborczym Jeannette podkreślała swoje dążenia do uchwalenia 19 poprawki do Konstytucji Stanów Zjednoczonych przyznającej prawa wyborcze dla kobiet w całym kraju, a także znaczenie spraw socjalnych. Deklarowała się również jako pacyfistka, niechętnie nastawiona do przystąpienia przez Stany Zjednoczone do trwającej wtedy od dwóch lat w Europie I wojny światowej. W wyborach Jeannette zdobyła drugie miejsce, przegrywając z kandydatem Partii Demokratycznej, Johnem Morganem Evansem o około 7600 głosów i pokonując drugiego kandydata demokratów o około 6000 głosów. Tym samym wygrała jedno z dwóch miejsc przysługujących Montanie w Izbie Reprezentantów Stanów Zjednoczonych. Były to pierwsze wybory federalne w Montanie, w których mogły głosować kobiety.
Kadencja Jeannette Rankin w Kongresie Stanów Zjednoczonych rozpoczęła się w dramatycznych okolicznościach. W kwietniu 1917 Kongres zwołał nadzwyczajną sesję, gdy Niemcy rozpoczęły ataki okrętów podwodnych na konwoje transatlantyckie. Podczas jej zaprzysiężenia 2 kwietnia przywitano ją w Kongresie gorącą owacją na stojąco. Tego samego wieczoru prezydent Stanów Zjednoczonych Woodrow Wilson przemawiał w Kongresie o konieczności wypowiedzenia wojny Niemcom. Wiedząc o jej pacyfistycznych przekonaniach, sufrażystki obawiały się, że głos Jeannette przeciwko wojnie zszarga reputację ruchu i apelowały do niej o rozwagę. Debata na ten temat miała miejsce w parlamencie 5 kwietnia, jednak Jeannette w niej nie uczestniczyła, czego później żałowała. Oddając swój głos przeciwko wojnie, wygłosiła krótkie przemówienie, łamiąc tym samym przepisy Kongresu. Za przystąpieniem Stanów Zjednoczonych do wojny oddano 374 głosy, przeciw – 50. Po głosowaniu natychmiast ostro skrytykowała ją prasa. Od jej głosu również szybko odcięły się sufrażystki z National American Woman Suffrage Association.
Jako pierwsza kobieta w Kongresie Stanów Zjednoczonych, Jeannette Rankin była również zaangażowana w ruch na rzecz praw kobiet. Jesienią 1917 zabiegała o utworzenie parlamentarnej komisji na rzecz prawa wyborczego kobiet, a gdy te starania zostały uwieńczone sukcesem weszła w jej skład. W styczniu 1918 otworzyła swoim przemówieniem debatę na temat poprawki konstytucyjnej przyznającej prawa wyborcze kobietom. Ostatecznie poprawka ta została zaaprobowana przez Izbę Reprezentantów, jednak została odrzucona przez Senat Stanów Zjednoczonych.
Rankin nie ignorowała również swoich wyborców z Montany. Gdy po wypadkach w kopalni w Butte wybuchły zamieszki, starała się o pomoc administracji Wilsona dla górników oraz o poprawę warunków i bezpieczeństwa ich pracy. Jednak właściciele kopalń nie chcieli się spotkać ani z nią ani ze strajkującymi górnikami.
Gdy przed wyborami w 1918 Montanę podzielono na dwa okręgi wyborcze, Rankin postanowiła nie ubiegać się o reelekcję, lecz próbowała kandydować do Senatu Stanów Zjednoczonych. Jednak nie udało jej się uzyskać nominacji Partii Republikańskiej.
W okresie międzywojennym Jeannette zaangażowała się w działalność pacyfistyczną i społeczną.
W 1940 nadciągający kryzys wojenny spowodował, że Rankin postanowiła powrócić do Kongresu. Wygrała wybory w drugim okręgu wyborczym w Montanie zdobywając 54% głosów. Rankin była w drodze do Detroit podczas japońskiego ataku na Pearl Harbor. Wydarzenie to spowodowało, że natychmiast powróciła do Waszyngtonu. Podczas kongresowej debaty nad wypowiedzeniem przez Stany Zjednoczone wojny Japonii i przystąpieniem do II wojny światowej przewodniczący Izby Reprezentantów, Samuel Taliaferro Rayburn próbował nie dopuścić jej do głosu. Inni kongresmeni próbowali ją przekonać do oddania głosu za rezolucją. Ostatecznie, gdy oddawała głos, wygwizdano ją. Rezolucja została uchwalona stosunkiem głosów 388 do 1. Po głosowaniu ze względów bezpieczeństwa Jeannette musiała wrócić do swojego biura pod ochroną policji. Głosowanie sprawiło, że przez resztę kadencji koledzy i prasa zaczęli ją ignorować. Rankin postanowiła nie ubiegać się o reelekcję.
Resztę życia Rankin spędziła w Montanie i Georgii. Lubiła też podróżować do Indii. Fascynowała ją osobowość Mahatmy Gandhiego. Podczas wojny wietnamskiej, w styczniu 1968 prowadziła w Waszyngtonie pięciotysięczny pokojowy marsz, zwany „brygadą Jeannette Rankin”. Na krótko przed śmiercią rozważała również ponowne kandydowanie do Kongresu Stanów Zjednoczonych na znak protestu przeciwko wojnie.
Jeannette Rankin zmarła 18 maja 1973 w Carmel-by-the-Sea w Kalifornii. Po śmierci jej ciało zostało skremowane, a prochy rozrzucone nad oceanem.

</doc>
<doc id="1250617" url="https://pl.wikipedia.org/wiki?curid=1250617" title="Nikołaj Kirow">
Nikołaj Kirow

Nikołaj Kirow, ros. Николай Киров (ur. 22 listopada 1957) – radziecki biegacz, zdobywca brązowego medalu w biegu na 800 metrów na Letnich Igrzyskach Olimpijskich w Moskwie.

</doc>
<doc id="1250619" url="https://pl.wikipedia.org/wiki?curid=1250619" title="Obniżenie Obrzańskie">
Obniżenie Obrzańskie



</doc>
<doc id="1250620" url="https://pl.wikipedia.org/wiki?curid=1250620" title="Cmentarz rzymskokatolicki w Brześciu">
Cmentarz rzymskokatolicki w Brześciu

Cmentarz Katolicki w Brześciu (biał. Могілкі каталіцкія ў Брэсце, "Mohiłki katalickija u Brescie") − nekropolia katolicka powstała w połowie XIX wieku na dawnym Przedmieściu Kijowskim w Brześciu, przy obecnej ul. Puszkinskiej; obecnie nieczynny.
Historia.
Cmentarz założono w połowie XIX wieku na Przedmieściu Kijowskim we wschodniej części miasta. Byli tu chowani brzescy katolicy – mieszczanie, oficerowie polskiej narodowości służący w twierdzy brzeskiej, okoliczni ziemianie, a także liczni przedstawiciele polskiej inteligencji – lekarze, urzędnicy i prawnicy. W 1942 cmentarz został rozkopany na rozkaz niemieckich władz miasta – ponad 2/3 nagrobków przeniesiono w inne miejsca. W 1956 władze radzieckie zadecydowały o zamknięciu nekropolii. Do dziś ocalało kilkaset kamiennych i żeliwnych nagrobków, z których najstarsze pochodzą z połowy XIX wieku. Na cmentarzu znajduje się też kwatera polskich żołnierzy poległych w wojnie 1918–1920 oraz neoklasycystyczna kaplica cmentarna.

</doc>
<doc id="1250622" url="https://pl.wikipedia.org/wiki?curid=1250622" title="Jiři Parma">
Jiři Parma



</doc>
<doc id="1250623" url="https://pl.wikipedia.org/wiki?curid=1250623" title="Pułkowo">
Pułkowo

Pułkowo () – miejscowość w Rosji, położona na południe od Petersburga. Pierwsze wzmianki o wsi pojawiają się na przełomie XV i XVI wieku. W XVIII wieku za panowania Piotra Wielkiego wybudowano na stoku góry Pułkowo drewniany, letni pałacyk dla jego żony, Katarzyny I. W drugiej połowie tego wieku otwarto trakt Petersburg–Carskie Sioło, który przyczynił się do szybszego rozwoju Pułkowa. W 1839 roku otwarto obserwatorium astronomiczne, zniszczone podczas II wojny światowej i odbudowane w latach 50. W 1956 roku wieś dostała prawa miejskie, a już dwa lata później włączono ją do granic Leningradu. W okolicy Pułkowa znajduje się lotnisko obsługujące Petersburg.

</doc>
<doc id="1250625" url="https://pl.wikipedia.org/wiki?curid=1250625" title="Język eblaicki">
Język eblaicki

Język eblaicki (lub paleosyryjski) – język semicki z grupy wschodniosemickiej, bliski językowi akadyjskiemu. Nazwa języka po raz pierwszy została zastosowana przez włoskiego lingwistę Giovanniego Pettinato, który badał teksty z Ebli. Na tabliczkach, zapisanych pismem klinowym, słowa eblaickie były wplecione w graficzny kontekst sumeryjski.
Język eblaicki zaświadczony został przez teksty z trzech stanowisk archeologicznych:
Teksty pochodzą z XXV–XXIII wieków p.n.e. i zapisane są pismem klinowym z użyciem sumeryjskich logogramów. Sumeryjskie pismo klinowe nie w pełni dało się dostosować do niektórych fonemów języka semickiego, dlatego na potrzeby języka eblaickiego został stworzony system, polegający na mieszaniu ideogramów i sylabogramów sumeryjskich, co w konsekwencji spowodowało powstanie sylabariusza, podobnego do tego z czasów dynastii akadyjskiej.

</doc>
<doc id="1250627" url="https://pl.wikipedia.org/wiki?curid=1250627" title="Rezeda mała">
Rezeda mała

Rezeda mała ("Reseda phyteuma" L.) – gatunek rośliny z rodziny rezedowatych ("Resedaceae" DC. ex Gray).
Rozmieszczenie geograficzne.
Występuje w Europie od Półwyspu Iberyjskiego do Półwyspu Bałkańskiego na południu po Rumunię, Węgry, Czechy, Słowację i Polskę na północy. Ponadto rośnie w północnej Afryce i Azji Mniejszej. W Polsce występuje jedynie w Niecce Nidziańskiej.
Biologia i ekologia.
Roślina jednoroczna lub dwuletnia. Rośnie w murawach kserotermicznych, gdzie preferuje miejsca odsłonięte. Kwitnie od maja do października.
Zagrożenia.
Kategorie zagrożenia gatunku:

</doc>
<doc id="1250634" url="https://pl.wikipedia.org/wiki?curid=1250634" title="Obserwatorium w Pułkowie">
Obserwatorium w Pułkowie

Obserwatorium w Pułkowie (ros. "Пyлковская обсерватoрия") – główne obserwatorium astronomiczne Rosyjskiej Akademii Nauk położone w Pułkowie w odległości 19 km na południe od Petersburga. Obiekt znajduje się na Liście światowego dziedzictwa UNESCO.
Historia.
Do lat 20. XIX wieku głównym obserwatorium astronomicznym Rosji było Akademickie Obserwatorium w Sankt Petersburgu. Wysuwano jednak propozycje, by obiekt przenieść poza granice miasta, aby osiągać lepsze wyniki pomiarów z dala od źródeł zapylenia i drgań. W 1827 Petersburska Akademia Nauk powzięła decyzję o utworzeniu nowego obserwatorium. Decyzję zaakceptował car Mikołaj I i 10 lat później, 19 sierpnia 1839 nowy obiekt został otwarty. Budynek został zaprojektowany przez Aleksandra Brullowa. Pracami kierował Friedrich Georg Wilhelm von Struve i to on został pierwszym dyrektorem obserwatorium (w 1861 to stanowisko przejął jego syn Otto Wilhelm von Struve). Obserwatorium dysponowało jednym z największych w tym czasie refraktorów (38 centymetrów).
Obserwatorium początkowo zajmowało się głównie ustalaniem położenia gwiazd oraz liczeniem takich parametrów jak precesja i nutacja Ziemi. Badano także gwiazdy podwójne. Kilkakrotnie w XIX i XX wieku sporządzano katalogi gwiazd.
Z okazji 50. rocznicy założenia obserwatorium utworzono w nim laboratorium astrofizyczne oraz zainstalowano największy – w owym czasie – 76-centymetrowy teleskop. Badania astrofizyczne prowadził przeniesiony z moskiewskiego obserwatorium Aristarch Biełopolski, ekspert spektroskopii gwiazd i badacz Słońca.
Obserwatorium pułkowskie pełniło bardzo ważną rolę w badaniach geografii Rosji. Było ono kluczowym obiektem w całej serii prac geodezyjnych prowadzonych w XIX wieku w Rosji i środkowej Europie np. stworzenie tzw. Południka Struvego czy triangulacji Spitsbergena. Dlatego też na rosyjskich mapach z XIX i początków XX w. jako południk zerowy stosowano południk przechodzący przez Pułkowo (30° 19' 38,7" na wschód od Greenwich). Moskiewski Prospekt w Sankt Petersburgu leży dokładnie na linii południka Pułkowo. Południk ten był też używany za punkt odniesienia przez rosyjskie statki do 1884.
W celu obserwacji gwiazd położonych bliżej południowego bieguna nieba utworzono dwie filie obserwatorium pułkowskiego – jedną na Krymie, drugą w Mikołajowie.
Po rewolucji październikowej obserwatorium nadal pełniło swoje funkcje i uzupełniało wyposażenie. Od 1920 z Pułkowa zaczęto nadawać radiowy sygnał czasu.
W czasie czystek stalinowskich wielu pułkowskich astronomów, wraz z ówczesnym dyrektorem Borysem Gierasimowiczem, zostało aresztowanych i straconych pod koniec lat 30.
W czasie II wojny światowej obserwatorium zostało ostrzelane przez Niemców i doszczętnie zburzone. Większość sprzętu wraz z biblioteką udało się jednak uratować. Podczas wojny większość uczonych została przeniesiona do Taszkentu i pracowała w tamtejszym obserwatorium. Po wojnie pułkowskie obserwatorium wznowiło pracę w 1954. 
W obserwatorium w Pułkowie działało wielu polskich astronomów, m.in. Lucjan Grabowski, Michał Kamieński czy Leopold Matkiewicz. 
W 1997 część cennej biblioteki spłonęła w pożarze wywołanym podpaleniem.
Współczesność.
Główne instrumenty, którymi obserwatorium obecnie dysponuje:
Na cześć obserwatorium jedna z planetoid została nazwana (762) Pulcova.

</doc>
<doc id="1250636" url="https://pl.wikipedia.org/wiki?curid=1250636" title="Dead Letter Office">
Dead Letter Office

Dead Letter Office – pierwsza kompilacja zespołu R.E.M., wydana w 1987 roku. Zawierała strony B singli oraz niepublikowane wcześniej materiały.

</doc>
<doc id="1250639" url="https://pl.wikipedia.org/wiki?curid=1250639" title="For Life">
For Life

For Life – trzeci singel amerykańskiej wokalistki Tamary Gee, wydany w 2008 na re-edycji albumu "Hidden Treasure". Utwór został napisany, zaaranżowany i wyprodukowany w całości przez artystkę w 2008, a przy jego nagrywaniu współpracowała Polska Orkiestra Radiowa pod dyrygenturą Adama Sztaby.
Singiel reprezentował Polskę podczas 53. Konkursu Piosenki Eurowizji w 2008 roku.
Historia utworu.
Nagrywanie.
Utwór został nagrany na potrzeby koncertu "Piosenka dla Europy 2008" – polskich selekcji do 53. Konkursu Piosenki Eurowizji, organizowanego w 2008 roku w Belgradzie. Muzykę, słowa i aranżacje do singla stworzyła Gee, która została także producentem całości. Utwór współtworzyła Polska Orkiestra Radiowa pod dyrygenturą Adama Sztaby.
Nagranie.
W sesji nagraniowej wzięli udział:
Teledysk.
Premiera teledysku do utworu odbyła się 9 stycznia 2008 roku na oficjalnym kanale YouTube Tamary Gee. Klip był nagrywany w warszawskim hotelu Polonia. Scenariuszem i reżyserią teledysku zajęli się Patrycja Woy-Wojciechowska oraz Adam Gołębiowski, manager i mąż wokalistki.
Występy na żywo: "Piosenka dla Europy", Konkurs Piosenki Eurowizji.
23 lutego 2008 roku Gee wzięła udział w polskich eliminacjach do 53. Konkursu Piosenki Eurowizji organizowanego w Belgradzie – "Piosenka dla Europy 2008". Utwór „For Life” został oceniony na maksymalną liczbę 24 punktów (po 12 punktów od telewidzów oraz komisji jurorskiej w składzie: Maryla Rodowicz, Paweł Sztompke, Adrian Stanisławski, Janusz Kosiński), dzięki czemu został trzynastą propozycją reprezentującą Polskę podczas konkursu.
Przed udziałem w konkursie utwór został zaprezentowany przez wokalistkę w irlandzkim programie reality-show "The Late Late Show".
20 maja Gee wykonała utwór jako dziesiąta w kolejności podczas pierwszego koncertu półfinałowego, w którym zajęła 10. miejsce oraz awansowała do rundy finałowej, zdobywając tzw. "dziką kartę" od jurorów. Tym samym, „For Life” został pierwszym polskim utworem, który awansował do finału, od czasu wprowadzenia rundy półfinałowej w 2004 roku. Za to osiągnięcie, 25 sierpnia wokalistka została nagrodzona przez członków Stowarzyszenia Miłośników Eurowizji OGAE Polska honorowym członkostwem w organizacji. Podczas finałowego koncertu, który odbył się 24 maja, singel ponownie został wykonany jako dziesiąta konkursowa propozycja. Zdobył w sumie 14 punktów (10 od Irlandii i 4 od Wielkiej Brytanii), remisując z reprezentacjami Niemiec oraz Wielkiej Brytanii i zajmując ostatecznie przedostatnie, 24. miejsce.
Lista utworów.
CD Single (2008)

</doc>
<doc id="1250641" url="https://pl.wikipedia.org/wiki?curid=1250641" title="Lesław Wacławik">
Lesław Wacławik

Lesław Wacławik (ur. 14 sierpnia 1922 we Lwowie, zm. 16 lutego 2008 w Warszawie) – polski śpiewak operowy, tenor, solista Opery Warszawskiej w latach 1951–1965 i Teatru Wielkiego w Warszawie w latach 1965–1978.
Pochowany 25 lutego 2008 r. na cmentarzu Powązkowskim (kwatera 19-2-27).

</doc>
<doc id="1250642" url="https://pl.wikipedia.org/wiki?curid=1250642" title="Straż Mazurska">
Straż Mazurska

Straż Mazurska – tajna organizacja polska utworzona na terenach plebiscytowych w czasie plebiscytów na Warmii, Mazurach i Powiślu w 1920 r. 
Pod koniec grudnia 1919 r. Oddział II Sztabu, dzięki uzyskanym kredytom i niewielkiej grupie żołnierzy oddelegowanych z Wojska Polskiego, rozpoczął prace organizacyjne w celu utworzenia Straży Mazurskiej. Stała się ona jedyną polską organizacją militarną działającą na terenach plebiscytowych Prus Wschodnich. Jej komendantem naczelnym został, urodzony w Butrynach koło Olsztyna, podporucznik Jan Niemierski (pełnił stanowisko od 15 lutego 1920 do 12 lipca 1920).
Naczelna Komenda Straży Mazurskiej (NKSM) posiadała własne biura w Działdowie i Olsztynie. Składała się z trzech oddziałów: organizacyjnego, informacyjnego (wywiadowczego) i prasowo-politycznego. Działała niezależnie od Warmińskiego i Mazurskiego Komitetów Plebiscytowych, z którymi jednak ściśle współpracowała. W całokształcie swej pracy podlegała bezpośrednio Oddziałowi II Sztabu (Wydziałowi Plebiscytowemu).
Straż Mazurska, oprócz organizowania typowo propagandowej pracy plebiscytowej, dążyła do utworzenia na terenach Warmii, Mazur i Powiśla ściśle zakonspirowanych, karnych struktur polskich, brała udział w ochronie polskich wieców, a także starała się wciągnąć w sferę swych wpływów związki sportowe, gimnastyczne itp., na które oddziaływała w duchu polskości; przyczyniała się także do powstawania nowych kół i organizacji.
Za całokształt pracy organizacyjnej i prowadzenie pracy kancelaryjnej NKSM odpowiadał Oddział I. Szefem Oddziału został ppor. Paweł Wieczorek. Podlegali mu kierownicy grup: Wschód i Zachód – pchor. Romuald Dramiński i ppor. Józef Kwiatkowski. Kierownicy powiatowi podlegali bezpośrednio szefowi Oddziału, jednak instrukcje otrzymywali od kierowników grup, którzy odpowiadali także za kontrolowanie poszczególnych powiatów.
Najbardziej zakonspirowanym oddziałem Naczelnej Komendy Straży Mazurskiej był Oddział II – wywiadowczy. Prowadził on działania wywiadowcze na terenie całych Prus Wschodnich ze szczególnym uwzględnieniem terenów oraz spraw związanych z plebiscytem. Jego komendantem został ppor. Stanisław Zenon Zakrzewski oficer Oddziału II SG (pseudonim Zenon Skiba) formalnie będący urzędnikiem Konsulatu Generalnego RP w Olsztynie. Oddział II NKSM posiadał agentów i informatorów w niemieckich jednostkach wojskowych, organizacjach paramilitarnych, partiach politycznych, a także w alianckiej Komisji Międzysojuszniczej. Zbierał informacje nie tylko o niemieckich przygotowaniach wojskowych na pograniczu, transportach broni i amunicji itp., lecz także o stosunkach panujących w Komisji Międzysojuszniczej i w niemieckich organizacjach oraz komitetach plebiscytowych. Z tych ostatnich informacji korzystały również polskie komitety plebiscytowe, w których zresztą Oddział II także posiadał informatorów. Oddział II NKSM zdobywał informacje nie tylko na potrzeby polskiej akcji plebiscytowej. W 1920 r. był najważniejszym ogniwem w systemie polskiego wywiadu na kierunku Prus Wschodnich. Pod pozorem prowadzenia akcji plebiscytowej agenci NKSM mieli możliwość poruszania się po terenie plebiscytowym i zdobywania informacji czysto wojskowych, w czym odnosili niewątpliwe sukcesy.
Szefem Oddziału III NKSM – polityczno-prasowego został rotmistrz Stanisław Michalski (ps. Sase), a następnie dr Antoni Łangowski. Oddział ten składał się z trzech biur: prasowego, politycznego i informacyjnego. Jego zadaniem było przygotowywanie cotygodniowych obszernych raportów dla Biura Plebiscytowego Oddziału II.
Za Oddział IV NKSM – obrony wieców – uważano Lotne Oddziały Bojowe Straży Mazurskiej (LOB), nazywane również bojówkami. Utworzono je 1 marca 1920 r. Powstanie bojówek uzasadniano przede wszystkim zamiarem przeciwstawienia się czynnym wystąpieniom bojówek niemieckich oraz osłoną pracy agitacyjnej Komitetów Mazurskiego i Warmińskiego. Początkowo dowodził nimi, zajmując się także werbunkiem, kierownik Straży Mazurskiej powiatu olsztyńskiego – Jan Jabłoński. Od 10 kwietnia 1920 r. kierownictwo nad LOB objął ppor. Tadeusz Skinder – adiutant Komendanta Naczelnego Straży Mazurskiej. Ludzi do bojówek rekrutowano na zasadzie opinii i wniosków Mazurskiego i Warmińskiego Komitetu Plebiscytowego oraz Biura Statystycznego przy Konsulacie Rzeczypospolitej Polskiej w Olsztynie. Często do LOB należeli także członkowie Towarzystwa Gimnastycznego „Sokół”.
Podstawowym uzbrojeniem polskich bojówkarzy były tzw. „laski plebiscytowe” – czyli grube kije. LOB posiadały także granaty ręczne, pistolety, karabiny, a nawet kilka sztuk lekkich karabinów maszynowych. LOB odniosły kilka znaczących sukcesów na Powiślu: m.in. 24 maja w czasie wiecu w Kwidzynie doszło do starcia z bojówką niemiecką, którą rozpędzono (w czasie tego zajścia Polacy użyli 20 – osobowego konnego „oddziału”). 3 lipca rozbito niemiecki wiec w Sztumie, a 4 lipca w Sztumskiej Wsi i Postolinie. Bojówki powiślańskie były wspomagane przez LOB z Olsztyna. Znacznie mniej sukcesów LOB mogły odnotować na Warmii i Mazurach.
Likwidację Straży Mazurskiej rozpoczęto już 12 lipca 1920 roku. W przededniu plebiscytu formalnie liczyła ona około 6 000 członków, lecz jej faktyczna siła była nieproporcjonalnie mniejsza w stosunku do tej liczby. Straż Mazurska miała stanowić przeciwwagę dla niemieckich organizacji paramilitarnych, które przy pomocy terroru paraliżowały polską działalność plebiscytową. Jednak te ostatnie skupiały w swych szeregach około 70 000 stosunkowo dobrze uzbrojonych i doskonale zorganizowanych ludzi, a więc ponad 10 razy więcej aniżeli Straż Mazurska. W razie konfrontacji zbrojnej z niemieckimi organizacjami wojskowymi zostałaby szybko zduszona. Nie była realnym oparciem dla prac polskich komitetów plebiscytowych. Nie zapewniała także ochrony polskich wieców przed bojówkami niemieckimi. Utworzone w tym celu Lotne Oddziały Bojowe generalnie w niewielkim stopniu, ze względu na swą liczebność, reagowały na wzmagający się terror niemiecki.
Organizacja Straży Mazurskiej natrafiała na spore trudności w obsadzie stanowisk z powodu braku nadających się do pracy organizacyjnej i konspiracyjnej miejscowych Polaków. Dużym problemem były także zbyt szczupłe środki finansowe. Największe sukcesy NKSM odnosiła w pracach wywiadowczych. Dzięki nim strona polska dysponowała dokładnymi informacjami o niemieckich przygotowaniach plebiscytowych, liczebności organizacji paramilitarnych i koncentracji Reichswehry w Prusach Wschodnich.

</doc>
<doc id="1250650" url="https://pl.wikipedia.org/wiki?curid=1250650" title="Borowna">
Borowna

Borowna – część wsi Świniary w Polsce, położona w województwie dolnośląskim, w powiecie górowskim, w gminie Wąsosz. Wchodzi w skład sołectwa Świniary.
W latach 1975–1998 Borowna należała administracyjnie do województwa leszczyńskiego.

</doc>
<doc id="1250653" url="https://pl.wikipedia.org/wiki?curid=1250653" title="Czaple (Lubiel)">
Czaple (Lubiel)

Czaple – przysiółek wsi Lubiel w Polsce, położony w województwie dolnośląskim, w powiecie górowskim, w gminie Wąsosz. Wchodzi w skład sołectwa Lubiel.
W latach 1975–1998 przysiółek należał administracyjnie do województwa leszczyńskiego.

</doc>
<doc id="1250654" url="https://pl.wikipedia.org/wiki?curid=1250654" title="Łysa Góra (Równina Łowicko-Błońska)">
Łysa Góra (Równina Łowicko-Błońska)

Łysa Góra – niewielkie niezalesione wzniesienie, w granicach administracyjnych miasta Błonie (północno-wschodnia część), położone na Równinie Łowicko-Błońskiej, na wschodniej krawędzi doliny rzeki Utraty.
Badania archeologiczne (z lat 1950–1951 oraz 1971) ujawniły tu istnienie grodziska wczesnośredniowiecznego z XIII wieku, a w głębszych warstwach pozostałości osadnictwa z VIII wieku. Grodzisko wznosi się ok. 10 metrów ponad otaczającymi je łąkami.
Grodzisko o kształcie owalnym (100 × 120 m) składało się z dwóch części: z wydzielonego stożka (8 × 18 × 8 m) oraz otaczającego go półkolistego majdanu. Stożek i majdan otaczały wały południowy, środkowy i północny oraz fosa. Wał południowy i fosa grodu na skutek prac rolniczych prawie nie zachowały się. Wały miały konstrukcję drewniano-ziemną. Przejście między stożkiem a drugą częścią grodu było możliwe prawdopodobnie poprzez zwodzony most nad fosą. Na majdanie odkopano pozostałości ceglanego budynku mieszkalnego, a w jego środku luźne fragmenty cegieł, ułamki naczyń z gliny oraz fragmenty szkliwionych dzbanów z białej glinki. Odnaleziono też pozostałości po warsztacie brązowniczym oraz relikty takie, jak bransolety, nożyce, klucze, groty strzał.
Ceglana budowla pełniła prawdopodobnie funkcję dworu – siedziby władcy grodu. Jako pozostałość siedziby książęcej jest jednym z najcenniejszych zabytków archeologicznych Mazowsza.
Znaczenie grodu w Błoniu wzrosło wraz ze zbudowaniem murowanego pałacu książęcego, co przypuszczalnie miało miejsce około połowy lat czterdziestych XIII w., gdy ta nadawała się na siedzibę dorosłego już Siemowita I. Przypuszczalnie zbudowany z cegły w stylu późnoromańskim budynek pałacu książęcego miał u podstawy kształt czworoboku o rozmiarach w przybliżeniu 10 × 9 m. W tym czasie jego ojciec Konrad I Mazowiecki najchętniej przebywał w Łęczycy. Po śmierci swojego ojca i brata Bolesława I, Siemowit I objął samodzielną władzę na Mazowszu, co wiązało się z ciągłymi podróżami po dzielnicy. Główną siedzibą księcia był wtedy przejęty po bracie Płock. Bolesław I w dniu 24 czerwca 1261 r. wystawił w Błoniu dokument. Wystawienie przez Konrada II w 1282 r. w Błoniu dokumentu świadczy, że tamtejsza siedziba książęca jeszcze w tym czasie funkcjonowała. Do upadku grodu i zniszczenia znajdującej się wewnątrz rezydencji doszło przypuszczalnie podczas walk między synami Siemowita I – Konradem II i Bolesławem II, w latach 80. XIII w.

</doc>
<doc id="1250655" url="https://pl.wikipedia.org/wiki?curid=1250655" title="Malý Šturec">
Malý Šturec

Malý Šturec (890 m) – wyraźna przełęcz rozdzielająca Góry Kremnickie na południu od Wielkiej Fatry na północy. Dokładnie rzecz biorąc przełęcz znajduje się pomiędzy szczytami: Priečny vrch (1047 m) na południu (w Górach Kremnickich) i bezimiennym wierzchołkiem 1055 m na północy (w Wielkiej Fatrze).
Przełęcz leży w grzbiecie ważnego wododziału, rozdzielającego dorzecze Wagu na zachodzie od dorzecza Hronu na wschodzie. Od strony zachodniej pod przełęczą znajdują się źródła potoku Biela voda, lewostronnego dopływu potoku Teplica w dorzeczu Wagu. Od strony wschodniej spod przełęczy spływa potok Harmanec, prawostronny dopływ potoku Bystrica w dorzeczu Hronu.
Przez przełęcz, trasą średniowiecznego jeszcze szlaku handlowego, wiedzie ważna droga krajowa nr 14, łącząca Turiec z górną częścią doliny Hronu w Bańskiej Bystrzycy. Od strony Harmańca stara droga na przełęcz wiedzie nieco na północ od obecnej szosy, dnem doliny potoku Harmanec.
Linia kolejowa nr 170 Vrútky – Bańska Bystrzyca przebija się pod przełęczą Tunelem Czremoszniańskim długości 5 km – najdłuższym tunelem kolejowym na Słowacji i w całych Karpatach Zachodnich.
Widok z przełęczy jest bardzo ograniczony i tylko w kierunku północno-wschodnim. Na przełęczy znajduje się niewielki parking, krzyż i znaki informacji turystycznej, a nieco powyżej przełęczy przekaźnik telekomunikacyjny. 
Przez przełęcz przechodzi czerwono znakowany, dalekobieżny szlak turystyczny, tzw. Cesta hrdinov SNP (Droga Bohaterów Słowackiego Powstania Narodowego) na odcinku przełęcz Flochovej w Górach Kremnickich – Kráľova studňa w Wielkiej Fatrze.

</doc>
<doc id="1250656" url="https://pl.wikipedia.org/wiki?curid=1250656" title="Jawor (Drozdowice Wielkie)">
Jawor (Drozdowice Wielkie)

Jawor – przysiółek wsi Drozdowice Wielkie w Polsce, położony w województwie dolnośląskim, w powiecie górowskim, w gminie Wąsosz. Wchodzi w skład sołectwa Drozdowice Wielkie.
W latach 1975–1998 przysiółek należał administracyjnie do województwa leszczyńskiego.

</doc>
<doc id="1250657" url="https://pl.wikipedia.org/wiki?curid=1250657" title="Usiewaład Ihnatouski">
Usiewaład Ihnatouski

Usiewaład Ihnatouski, biał. Усевалад Макаравіч Ігнатоўскі (ur. 19 kwietnia 1881 w Tokarach, zm. 4 lutego 1931 w Mińsku) – białoruski działacz narodowy, członek Hramady i KP(b)B, komisarz oświaty BSRR, dyrektor Instytutu Kultury Białoruskiej i pierwszy przewodniczący Akademii Nauk Białoruskiej SRR.
Życiorys.
Urodził się w rodzinie nauczycielskiej. Studiował na Uniwersytecie w Dorpacie, gdzie zaangażował się w działalność polityczną Hramady. W czerwcu 1914 został członkiem jej Rady Głównej. Po rozpadzie ugrupowania w 1918 przyłączył się do Białoruskiej Partii Socjalistów-Rewolucjonistów, wszedł w skład jej Komitetu Centralnego.
Poparł powstanie Białoruskiej Socjalistycznej Republiki Radzieckiej w 1919 i 1920, widząc w jej istnieniu szansę na częściowe urzeczywistnienie ideałów niepodległościowych. Od 1919 członek RKP(b) i KP(b)B, rok później mianowano go komisarzem oświaty młodego państwa. W latach 1922–1930 zasiadał w Centralnym Komitecie Wykonawczym BSRR (quasi-parlamencie państwa). Od 1924 do 1926 kierował wydziałem agitacji i propagandy KC KP(b)B.
W latach 20. wraz z Aleksandrem Czerwiakowem i Źmicierem Żyłunowiczem był zaangażowany w akcję ściągania z emigracji działaczy białoruskiego ruchu narodowego.
W 1926 stanął na czele Instytutu Kultury Białoruskiej, dwa lata później został pierwszym prezesem Akademii Nauk Białoruskiej SRR oraz dyrektorem jej Instytutu Historycznego. Oskarżony o odchylenia nacjonalistyczne i usunięty z partii w styczniu 1931, popełnił samobójstwo, by uniknąć aresztowania.
Został pochowany na Cmentarzu Wojskowym w Mińsku.

</doc>
<doc id="1250661" url="https://pl.wikipedia.org/wiki?curid=1250661" title="Marysin (Drozdowice Wielkie)">
Marysin (Drozdowice Wielkie)

Marysin – przysiółek wsi Drozdowice Wielkie w Polsce, położony w województwie dolnośląskim, w powiecie górowskim, w gminie Wąsosz. Wchodzi w skład sołectwa Drozdowice Wielkie.
W latach 1975–1998 przysiółek należał administracyjnie do województwa leszczyńskiego.

</doc>
<doc id="1250662" url="https://pl.wikipedia.org/wiki?curid=1250662" title="Jerzy Adam Stajuda">
Jerzy Adam Stajuda

Jerzy Adam Stajuda (ur. 1 stycznia 1936 w Falenicy, zm. 21 marca 1992 w Warszawie) – polski malarz, rysownik, krytyk sztuki.
Życiorys.
Absolwent XXV Liceum Ogólnokształcącego im. Józefa Wybickiego w Warszawie. Studiował na Wydziale Architektury Politechniki Warszawskiej, u prof. Bohdana Lacherta: dyplom uzyskał w 1959 roku. W latach 1957–1968 zajmował się krytyką, publikując m.in.: w „Przeglądzie Artystycznym”, „Przeglądzie Kulturalnym”, „Polsce”, „Więzi”, „Ty i Ja”, a w latach 1959–1966 we „Współczesności”. W 1968 roku zerwał z działalnością krytyka sztuki na rzecz własnej twórczości. Pod koniec lat osiemdziesiątych prowadził pracownie rysunku na Wydziale Rzeźby Akademii Sztuk Pięknych w Warszawie. Laureat w 1991 roku prestiżowej nagrody Fundacji im. Alfreda Jurzykowskiego w Nowym Jorku. Prace artysty znajdują się w kolekcjach muzealnych i zbiorach prywatnych w kraju i za granicą.
Artysta prowadził studia nad kaligrafią chińską. Fascynację chińskim pismem zauważa się w jego malarstwie. Poprzez specyficzne, bliskie chińskiemu, pojmowanie roli kreski, oraz posługiwanie się w obrazie z funkcjonującym w estetyce i filozofii Chin pojęciem pustki jako "znaku wśród znaków".
W 1992 roku ustanowiono Nagrodę Krytyki Artystycznej im. Jerzego Stajudy.
W kwietniu 2009 roku w Muzeum Sztuki i Techniki Japońskiej „Manggha” w Krakowie została zorganizowana wystawa obrazów, akwareli i rysunków Stajudy.
Był miłośnikiem i znawcą muzyki; dobrze grał na fortepianie. We wstępie do katalogu wystawy z 1988 roku napisał: „Ważna jest dla mnie muzyka. Może ważniejsza niż malarstwo”.
Pochowany na cmentarzu Powązki Wojskowe w Warszawie (kwatera AII-8-31).

</doc>
<doc id="1250663" url="https://pl.wikipedia.org/wiki?curid=1250663" title="Młynary (Pobiel)">
Młynary (Pobiel)

Młynary – osada wsi Pobiel w Polsce, położony w województwie dolnośląskim, w powiecie górowskim, w gminie Wąsosz. Wchodzi w skład sołectwa Pobiel.
W latach 1975–1998 osada należała administracyjnie do województwa leszczyńskiego.

</doc>
<doc id="1250665" url="https://pl.wikipedia.org/wiki?curid=1250665" title="Zubrza (Pobiel)">
Zubrza (Pobiel)

Zubrza – przysiółek wsi Pobiel w Polsce, położony w województwie dolnośląskim, w powiecie górowskim, w gminie Wąsosz. Wchodzi w skład sołectwa Pobiel.
W latach 1975–1998 przysiółek należał administracyjnie do województwa leszczyńskiego.

</doc>
<doc id="1250667" url="https://pl.wikipedia.org/wiki?curid=1250667" title="Han (gwiazda)">
Han (gwiazda)



</doc>
<doc id="1250670" url="https://pl.wikipedia.org/wiki?curid=1250670" title="Podmieście (Gola Wąsoska)">
Podmieście (Gola Wąsoska)

Podmieście – część wsi Gola Wąsoska w Polsce, położona w województwie dolnośląskim, w powiecie górowskim, w gminie Wąsosz. Wchodzi w skład sołectwa Gola Wąsowska.
W latach 1975–1998 Podmieście należało administracyjnie do województwa leszczyńskiego.

</doc>
<doc id="1250671" url="https://pl.wikipedia.org/wiki?curid=1250671" title="Bachelor">
Bachelor



</doc>
<doc id="1250672" url="https://pl.wikipedia.org/wiki?curid=1250672" title="Sądowel">
Sądowel

Sądowel (niem. "Sandelswalde") – część wsi Lechitów w Polsce, położona w województwie dolnośląskim, w powiecie górowskim, w gminie Wąsosz. Wchodzi w skład sołectwa Lechitów.
Nazwa.
Nazwa miejscowości pochodzi od polskiego słowa sąd. Niemiecki geograf oraz językoznawca Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu, wymienia jako najwcześniejsze zanotowane nazwy wsi w dokumencie z 1103 roku "Sandowel" oraz "Sądowl" podając ich znaczenie "Gerichtsort" – "miejscowość sądów".
Śląski pisarz Konstanty Damrot w swojej pracy o śląskim nazewnictwie z 1896 roku wydanej w Bytomiu wymienia dwie nazwy: polską w formie "Sędziwój" oraz niemiecką w formie "Sandewalde". Cytuje on również szereg nazw zanotowanych w średniowiecznych, łacińskich dokumentach: 1103 "Sandovel" oraz "Sandveli", 1155 "Sandul" oraz "Sandoul", 1202 "Sandoval", "Zandovel" oraz "Zudowel". Nazwę powiązał on z popularnym w średniowieczu, staropolskim imieniem "Sędziwoj". W wyniku procesów lingwistycznych "j" miało zamienić się w "l". Imię Sędziwój również zawiera w pierwszym części słowo "sąd" więc obie teorie nie są sprzeczne.
22
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Zandawel".
Historia.
Sądowel uznawany jest za jedną z najstarszych osad, a następnie pierwszych grodów kasztelańskich w tej okolicy. Bulla papieża Hadriana IV z 1155 wymienia Sądowel jako gród kasztelański, który był w posiadaniu biskupstwa wrocławskiego. Zapisy w kronikach odnotowują, że władza spoczywała w rękach przedstawicieli wielu polskich rodów m.in. Częstobór, Mojko, Przebysław i Trybut.
Miejscowość początkowo leżała w granicach Wielkopolski. W średniowieczu została zdobyta i w wyniku aneksji, przyłączona do Śląska przez książąt śląskich. W 1217 miało miejsce w Sądowlu zawarcie pokoju pomiędzy księciem wielkopolskim Władysławem Laskonogim a księciem śląskim Henrykiem I Brodatym, w wyniku którego miejscowość przypadła temu ostatniemu.
Według hipotezy Krzysztofa Ożóga to właśnie w tej miejscowości miał miejsce w 1281 roku zjazd Piastów śląskich, na którym gospodarz, Henryk IV Probus, łamiąc wszelkie zasady gościnności, uwięził zaproszonych Henryka III, Przemysła II i Henryka V, chcąc uzyskać od nich ustępstwa polityczne. Gród uległ zniszczeniu w 1319 w wyniku walk Bolesława III, księcia brzeskiego.
Kościół katolicki wybudowano w miejscowości w XI wieku zaraz po wprowadzeniu chrześcijaństwa w Polsce. W wieku XVI został on zamieniony na protestancki. W II połowie XVIII w. kroniki odnotowały istnienie kościoła ewangelickiego, plebanii i szkoły.
W 1821 roku w miejscowości od nowa wybudowano kościół protestancki. W XIX wieku miejscowość pod niemiecką nazwą "Sandewalde" oraz polską "Sądowa Góra" wymienia Słownik geograficzny Królestwa Polskiego podając, że leży ona w powiecie górowskim (Guhrau). Notuje on również, że w 1842 roku znajdowało się w niej 10 domów z 73 mieszkańcami, wśród których był 1 katolik.
Obecnie jest to wieś niesołecka, sołectwo znajduje się w pobliskim Lechitowie.
W latach 1975–1998 Sądowel należał administracyjnie do województwa leszczyńskiego.
Zabytki.
Do wojewódzkiego rejestru zabytków wpisany jest obiekt:
Warte uwagi są dwa grodziska zlokalizowane na przeciwległych brzegach Baryczy oraz domy szachulcowe stanowiące zabudowę wsi.

</doc>
<doc id="1250674" url="https://pl.wikipedia.org/wiki?curid=1250674" title="Duchy Marsa">
Duchy Marsa

Duchy Marsa (ang. "Ghosts of Mars") – amerykański filmowy horror science-fiction z roku 2001, wyreżyserowany przez Johna Carpentera do scenariusza autorstwa własnego i Larry’ego Sulkisa. Tematyką film nawiązuje do innego filmu reżysera – "Ataku na posterunek 13".
Zarys fabuły.
Rok 2176. Jednostka policji ma za zadanie eskortować Jamesa Williamsa, który obecnie jest przetrzymywany w więzieniu w małej osadzie Shining Canyon. Okazuje się, że miasto jest niemal całkowicie opustoszałe. Oprócz Williamsa i innych więźniów, po mieszkańcach Shining Canyon nie ma ani śladu. To jednak mylne wrażenie, bowiem wkrótce okazuje się, że wszyscy mieszkańcy zostali opętani przez duchy Marsa. Wyposażeni w różnego rodzaju ostre przedmioty, okazują się być bardzo groźnym i zabójczym przeciwnikiem.

</doc>
<doc id="1250675" url="https://pl.wikipedia.org/wiki?curid=1250675" title="Stefanów (Czeladź Wielka)">
Stefanów (Czeladź Wielka)

Stefanów – przysiółek wsi Czeladź Wielka w Polsce, położony w województwie dolnośląskim, w powiecie górowskim, w gminie Wąsosz. 
W latach 1975–1998 przysiółek należał administracyjnie do województwa leszczyńskiego.

</doc>
<doc id="1250676" url="https://pl.wikipedia.org/wiki?curid=1250676" title="Unisławice">
Unisławice



</doc>
<doc id="1250677" url="https://pl.wikipedia.org/wiki?curid=1250677" title="Łysa Góra (Pogórze Bukowskie)">
Łysa Góra (Pogórze Bukowskie)

Łysa Góra (420,0 m n.p.m.) – wzniesienie na Pogórzu Bukowskim, nad lewym brzegiem Sanu na terenie Wielopola, niedaleko wsi Wola Postołowa.
Według Krajowego Rejestru Urzędowego Podziału Terytorialnego Kraju TERYT Łysa Góra stanowi jedną z "integralnych części miejscowości" Zagórz.
W sensie geograficznym "Łysa Góra" znajduje się przy granicy Pogórza Bukowskiego i Gór Sanocko-Turczańskich; granica biegnie pobliską rzeką San.
Na szczycie ustawiony w latach 60. XX w. betonowy tripod wyznaczający geograficzny wierzchołek góry, pod nim granitowy punkt geodezyjny.
Punkt widokowy na Sanok i Góry Słonne. Po przeciwległej stronie Lesko i masyw Czulni, zasłonięty jednak przez pobliski las.
Obecnie szczyt góry jest częściowo pokryty lasem, choć w przeszłości góra była całkowita bezleśna. Południowe, wschodnie i północne stoki góry pokrywa las jodłowy z domieszką buka, lipy oraz jaworu. Na obrzeżach lasu występuje także brzoza, sosna, modrzew oraz grab.
W bezpośrednim sąsiedztwie szczytu wzgórza, na nasłonecznionym północno-wschodnim zboczu pozostałości dawnej zagrody; pozostał zdziczały sad, resztki podmurówki domu oraz zasypana studnia. Obok rośnie ponad stuletni dąb.
Północno-zachodnie stoki wzgórza pokrywają łąki oraz grunty orne tworząc wielką, śródleśną polaną. W odległości około 300 m od szczytu wzgórza stoją dwa samotne domy tworzące przysiółek Wielopola - Zagronie.
Od zachodu nieużytkowane od wielu lat pola dawnej bacówki zaczyna porastać samoistnie młodnik sosnowy i jałowiec. Znajduje się tam również obszar źródliskowy potoku Orniszkowy płynącego koło dworu w Wielopolu, zasilającego wodą stawy i uchodzącego do Osławy w dolnym końcu wsi.
Najbliższą okolicę Łysej Góry cechuje specyficzny, suchy, niemal bezwietrzny, ciepły mikroklimat.
W pobliskim lesie od strony drogi biegnącej wododziałem rzek Osławy i Sanu widoczne ślady niemieckich okopów z czasów II wojny światowej.
W latach 1939 - 1941 na przepływającym kilkadziesiąt metrów stąd Sanie, przebiegała granica niemiecko-sowiecka.

</doc>
<doc id="1250678" url="https://pl.wikipedia.org/wiki?curid=1250678" title="Unisławice (Ługi)">
Unisławice (Ługi)

Unisławice – przysiółek wsi Ługi w Polsce, położony w województwie dolnośląskim, w powiecie górowskim, w gminie Wąsosz. Wchodzi w skład sołectwa Ługi.
W latach 1975–1998 przysiółek należał administracyjnie do województwa leszczyńskiego.

</doc>
<doc id="1250679" url="https://pl.wikipedia.org/wiki?curid=1250679" title="Gabriel Olds">
Gabriel Olds

Gabriel Emerson Olds (ur. 24 marca 1972 w Nowym Jorku) – amerykański aktor teatralny, filmowy i telewizyjny, scenarzysta i reżyser.
Życiorys.
Urodził się w Nowym Jorku jako syn poetki Sharon Olds i psychiatry Davida Douglasa Oldsa. W wieku piętnastu lat rozpoczął karierę sceniczną w nowojorskim The Public Theater debiutując w szekspirowskiej sztuce "Miarka za miarkę". Rok później pojawił się po raz pierwszy na małym ekranie w telewizyjnej komedii sci-fi ABC "Dziś 14, jutro 30" ("14 Going on 30", 1988) ze Stevenem Eckholdtem. W 1989 grał postać Fleance’a, syna Banka (w tej roli Larry Bryggman) w tragedii Williama Shakespeare’a "Makbet" na off-Broadwayu z Raulem Julią.
Po gościnnym udziale w jednym z odcinków serialu CBS "Szkolna przerwa specjalna" ("CBS Schoolbreak Special", 1992) pt. "Seksualne rozważania" ("Sexual Considerations"), zadebiutował na kinowym ekranie w komediodramacie "Dziewczyna z kalendarza" ("Calendar Girl", 1993) u boku Jasona Priestleya. W 1993 wystąpił na Broadwayu jako Timmy Cleary w dramacie "Wszelki dawany dzień" ("Any Given Day") u boku Petera Frechette i Justina Kirka. W 1995 ukończył studia na Uniwersytecie Yale i wyreżyserował spektakl szekspirowski "Ryszard II". 
W 1997 pojawił się jako Rodolpho, śpiewający operę nielegalny imigrant zakochany w Catherine (debiutująca na Broadwayu Brittany Murphy), którego zatrzymuje jej wujek Eddie Carbone (Anthony LaPaglia) w sztuce Arthura Millera "Widok z mostu" ("A View from the Bridge") w nowojorskim Roundabout Theater.
Zagrał w serialach: NBC "Prawo i porządek" ("Law &amp; Order", 1993), FOX "Ich pięcioro" ("Party of Five", 1996), NBC "Siostry" ("Sisters", 1996), CBS "" ("CSI: Crime Scene Investigation", 2002), CBS "JAG – Wojskowe Biuro Śledcze" ("JAG", 2003), "Czarodziejki" ("Charmed", 2004), HBO "Sześć stóp pod ziemią" ("Six Feet Under", 2005) i CBS "Wzór" ("Numb3rs", 2006), a także wystąpił w kinowych produkcjach takich jak biograficzny dramat sportowy "Przed metą" ("Without Limits", 1998) u boku Billy'ego Crudupa, Jeremy'ego Sisto i Matthew Lillarda, dreszczowcu "Urbania" (2000) z Lothaire Bluteau i Joshem Hamiltonem oraz westernie Tommy'ego Lee Jonesa "Trzy pogrzeby Melquiadesa Estrady" ("The Three Burials of Melquiades Estrada", 2005).

</doc>
<doc id="1250680" url="https://pl.wikipedia.org/wiki?curid=1250680" title="Sułów Wielki (osada leśna)">
Sułów Wielki (osada leśna)

Sułów Wielki – osada leśna w Polsce położona w województwie dolnośląskim, w powiecie górowskim, w gminie Wąsosz. Miejscowość wchodzi w skład sołectwa Sułów Wielki.
W latach 1975–1998 miejscowość należała administracyjnie do województwa leszczyńskiego.

</doc>
<doc id="1250681" url="https://pl.wikipedia.org/wiki?curid=1250681" title="Jezioro Trzono">
Jezioro Trzono



</doc>
<doc id="1250683" url="https://pl.wikipedia.org/wiki?curid=1250683" title="Jezioro Tuchom">
Jezioro Tuchom



</doc>
<doc id="1250685" url="https://pl.wikipedia.org/wiki?curid=1250685" title="Jezioro Wierzchołek">
Jezioro Wierzchołek



</doc>
<doc id="1250687" url="https://pl.wikipedia.org/wiki?curid=1250687" title="Jezioro Wierzysko">
Jezioro Wierzysko



</doc>
<doc id="1250688" url="https://pl.wikipedia.org/wiki?curid=1250688" title="Jezioro Wycztok">
Jezioro Wycztok



</doc>
<doc id="1250689" url="https://pl.wikipedia.org/wiki?curid=1250689" title="Jezioro Wygoda">
Jezioro Wygoda



</doc>
<doc id="1250691" url="https://pl.wikipedia.org/wiki?curid=1250691" title="Jezioro Wyrówno">
Jezioro Wyrówno



</doc>
<doc id="1250692" url="https://pl.wikipedia.org/wiki?curid=1250692" title="Jezioro Wyspowo">
Jezioro Wyspowo



</doc>
<doc id="1250693" url="https://pl.wikipedia.org/wiki?curid=1250693" title="Jezioro Zawiad">
Jezioro Zawiad



</doc>
<doc id="1250694" url="https://pl.wikipedia.org/wiki?curid=1250694" title="Jezioro Łekno">
Jezioro Łekno



</doc>
<doc id="1250695" url="https://pl.wikipedia.org/wiki?curid=1250695" title="Jezioro Średnik">
Jezioro Średnik



</doc>
<doc id="1250696" url="https://pl.wikipedia.org/wiki?curid=1250696" title="Jezioro Świniewo">
Jezioro Świniewo



</doc>
<doc id="1250697" url="https://pl.wikipedia.org/wiki?curid=1250697" title="Jezioro Żaganie">
Jezioro Żaganie



</doc>
<doc id="1250698" url="https://pl.wikipedia.org/wiki?curid=1250698" title="Jezioro Żuromino">
Jezioro Żuromino



</doc>
<doc id="1250700" url="https://pl.wikipedia.org/wiki?curid=1250700" title="Jezioro Grygorek">
Jezioro Grygorek



</doc>
<doc id="1250701" url="https://pl.wikipedia.org/wiki?curid=1250701" title="Bianca Kajlich">
Bianca Kajlich

Bianca Maria Kajlich (ur. 26 marca 1977 roku w Seattle) – amerykańska aktorka.
Wystąpiła m.in. jako Sara Moyer w horrorze "" (2002) oraz w serialu młodzieżowym Kevina Williamsona "Jezioro marzeń" ("Dawson's Creek", 2002–2003) jako Natasha Kelly. Od końca 2006 roku żona Landona Donovana, amerykańskiego piłkarza. Od lipca 2009 są w separacji. Obecnie wciela się w postać Jennifer w sitcomie stacji CBS "Sposób użycia" ("Rules of Engagement)".

</doc>
<doc id="1250702" url="https://pl.wikipedia.org/wiki?curid=1250702" title="Jezioro Kochanka">
Jezioro Kochanka



</doc>
<doc id="1250703" url="https://pl.wikipedia.org/wiki?curid=1250703" title="Zdzisław Mach">
Zdzisław Mach

Zdzisław Mach (ur. 15 listopada 1954 w Krakowie) – polski europeista, socjolog i antropolog społeczny, profesor nauk humanistycznych. Od 2016 roku dziekan Wydziału Studiów Międzynarodowych i Politycznych UJ. Specjalności naukowe: antropologia społeczna, europeistyka, socjologia kultury, narodu i stosunków etnicznych.
Edukacja.
W 1978 ukończył studia wyższe z zakresu socjologii na Uniwersytecie Jagiellońskim. Rozprawę doktorską pt. "Kultura i osobowość w amerykańskiej antropologii kulturowej" obronił w 1985 roku na Wydziale Filozoficzno-Historycznym UJ. W 1990 roku przedstawił na tym samym wydziale rozprawę habilitacyjną pt. "Symbols, Conflict and Identity". W roku 1992 uzyskał tytuł naukowy profesora.
Był kierownikiem Katedry Europeistyki, a później dyrektorem (do 2012) Instytutu Europeistyki Uniwersytetu Jagiellońskiego. W latach 1991–1994 był dyrektorem Instytutu Socjologii Uniwersytetu Jagiellońskiego, a w latach 1993–1999 dziekanem Wydziału Filozoficznego Uniwersytetu Jagiellońskiego. W latach 2012–2016 pełnił funkcję pełnomocnika Rektora UJ do spraw współpracy międzynarodowej. Od 2016 jest dziekanem Wydziału Studiów Międzynarodowych i Politycznych UJ.
Odznaczenia.
W 2003 roku odznaczony austriackim "Ehrenkreuz für Wissenschaft und Kunst" (Austriacki Krzyż Honorowy Nauki i Sztuki).
Odznaczony Złotym Medalem za Zasługi dla Obronności Kraju.
W 2014 odznaczony Krzyżem Kawalerskim Orderu Odrodzenia Polski za wybitne zasługi dla rozwoju i umacniania integracji europejskiej, za szczególne osiągnięcia w działalności państwowej i społecznej.
Visiting professor.
Był profesorem wizytującym na następujących uczelniach:

</doc>
<doc id="1250704" url="https://pl.wikipedia.org/wiki?curid=1250704" title="Tim Dunigan">
Tim Dunigan

Tim Dunigan (ur. 2 sierpnia 1955 w St. Louis, Missouri) – amerykański aktor pochodzenia rumuńskiego. Odtwórca tytułowej roli kapitana Jonathana Powera w serialu telewizyjnym "Kapitan Power i żołnierze przyszłości" (1987–1988). 
W 2002 porzucił aktorstwo i został brokerem kredytów hipotecznych.

</doc>
<doc id="1250706" url="https://pl.wikipedia.org/wiki?curid=1250706" title="Przygiełka brunatna">
Przygiełka brunatna

Przygiełka brunatna ("Rhynchospora fusca" (L.) W.T. Aiton) – gatunek roślin należący do rodziny ciborowatych ("Cyperaceae").
Rozmieszczenie geograficzne.
Przygiełka brunatna jest gatunkiem atlantyckim i stanowiska w Polsce znajdują się poza granicą jej zwartego zasięgu. Notowana była w kraju na ok. 60 rozproszonych stanowiskach: Pomorze, Wielkopolska, Śląsk, Roztocze, Kotlina Sandomierska, Wyżyna Krakowsko-Częstochowska, Podkarpacie, Wyżyna Lubelska i Polesie. Po 1980 r. potwierdzonych zostało 13 stanowisk na: Pomorzu, Dolnym Śląsku, Wyżynie Krakowsko-Częstochowskiej i Wyżynie Śląskiej. W czerwcu 2002 r. na Pojezierzu Kaszubskim w pobliżu miejscowości Tuchom (54°25′00″N, 18°21′30″E) stwierdzone zostało nowe stanowisko gatunku, zlokalizowane na torfowisku wysokim, położonym na południe od Jeziora Tuchomskiego.
Biologia i ekologia.
Bylina, hemikryptofit. Gatunek preferuje siedliska oligotroficzne i kwaśne o dużej wilgotności. Rośnie na torfowiskach przejściowych i wysokich, wilgotnych wrzosowiskach i obrzeżach jezior, w zagłębieniach między wydmami. Kwitnie w lipcu i sierpniu. Liczba chromosomów 2n=32. Gatunek charakterystyczny zespołu "Rhynchosporetum albae".
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię EN (zagrożony).
W kategorii EN znajduje się w Polskiej Czerwonej Księdze Roślin (2001). 
W wydaniu z 2014 roku otrzymał kategorię VU (narażony). Gatunek objęty jest ścisłą ochroną gatunkową.

</doc>
<doc id="1250708" url="https://pl.wikipedia.org/wiki?curid=1250708" title="Uniwersytet Pompeu Fabry">
Uniwersytet Pompeu Fabry

Uniwersytet Pompeu Fabra (, UPF) – publiczny uniwersytet założony 18 czerwca 1990 w Barcelonie (Katalonia, Hiszpania).
UPF jest instytucją państwową, której celem jest kształcenie wyższe pierwszego i drugiego stopnia oraz prowadzenie pracy badawczej. UPF odznacza się nowoczesnością, wysokim poziomem i prestiżem, a wszystkie jego wskaźniki świadczą o tym, że jest to uczelnia znajdująca się w czołówce hiszpańskiego systemu szkolnictwa wyższego.

</doc>
<doc id="1250709" url="https://pl.wikipedia.org/wiki?curid=1250709" title="Bitwa pod Medina del Rio Seco">
Bitwa pod Medina del Rio Seco

Bitwa pod Medina del Rio Seco – bitwa stoczona w pierwszym okresie wojny dnia 14 lipca 1808 roku i zakończyła się rozgromieniem jedynej hiszpańskiej armii stojącej na drodze wojsk francuskich zmierzających do opanowania Starej Kastylii.
Sytuacja w północnej Hiszpanii.
Wydarzenia, jakie miały miejsce na Półwyspie Iberyjskim zaskoczyły i zaniepokoiły Napoleona. W czerwcu marszałek Bessières ze swoją lotną kolumną próbował dotrzeć do Santander dla zabezpieczenia francuskich linii komunikacyjnych w Galicji i opanowania wybrzeża wobec możliwego desantu sił brytyjskich. Osaczony przez masy "guerilleiros" Bessières nie dał rady się przebić i zawrócił. Napoleon zdecydował się na wysłanie większej ilości wojsk i działanie według nowego planu. W lipcu rozkazał Bessièresowi ponownie podjąć ofensywę.
Na drodze Francuzów stało teraz dwóch, nie cierpiących się nawzajem, hiszpańskich generałów: Gregorio de la Cuesta stojący na czele tzw. „Armii Galicji” i Joaquín Blake y Joyes, który wspomagał go pospolitym ruszeniem lokalnych milicji oddziałami regularnych wojsk z prowincjonalnych garnizonów. Obaj razem mieli około 24 000 ludzi. Cuesta ogłosił się wodzem naczelnym i nakazał marsz na Valladolid, miasto, gdzie przed wojną dzierżył zaszczytny tytuł "Capitan-General" Starej Kastylii, a który utracił po swej panicznej ucieczce spod Cabezón. Blake, zawodowy oficer nie pozbawiony pewnej dozy talentu, uważał, że stawianie czoła Grande Armée w polu jest nierozsądne, ale milczał. 14 lipca Cuesta zajął pasma wzgórz w pobliżu Medina del Rio Seco, przy czym Blake’owi powierzył dowodzenie czołowej pozycji.
Tymczasem Bessières błyskawicznie skoncentrował 14 000 ludzi wzmocnionych dziesięcioma bateriami artylerii i ruszył na spotkanie przeciwnika.
Bitwa.
Cuesta, z przyczyn dotychczas nieznanych, swoją część armii rozstawił daleko z tyłu. Blake, oddzielony od Cuesty znacznych rozmiarów wolną przestrzenią, stał wobec nadchodzących Francuzów z nieosłoniętymi skrzydłami i niezabezpieczonymi drogami odwrotu.
Bessières natychmiast zauważył słabe strony przeciwnika i zaatakował centralną pozycję, trzymając Cuestę na dystans przy pomocy sił osłonowych, podczas gdy elementy dwóch dywizji podjęły atak na redutę Blake’a. Blake walczył z determinacją, zadając Francuzom spore straty i przez jakiś czas nie pozwalając się oskrzydlić, ale kawaleria rezerwy Lasalle’a wdarła się w przerwę między formacjami Hiszpanów uderzając na tyły Blake’a, łamiąc szeregi jego piechoty i zmuszając ją do panicznej ucieczki na zachód. Honor armii hiszpańskiej uratował batalion żołnierzy z Nawarry, którzy jako jedyni dotrzymali kawalerii pola.
Bessières miał teraz zamiar rozprawić się z Cuestą, ale hiszpański wódz, zamiast nakazać odwrót, uformował swe wojsko w kolumny i rzucił je do ataku na wzgórze, zajęte już przez wiarusów z armii cesarskiej. Czołowe bataliony hiszpańskich grenadierów próbowały wedrzeć się na stok, ale dostały się w morderczy krzyżowy ogień i rzuciły do ucieczki przekonując tym samym Cuestę, że czas się wycofać.
Po bitwie.
Po Medina del Rio Seco Bessières bez trudu zajął León i Zamorę. Jego zwycięstwo poprawiło pozycję armii francuskiej w północnej Hiszpanii. Zadowolony Napoleon miał wówczas powiedzieć: "„skoro marszałek Bessières mógł pokonać Armię Galicji niewielkim wysiłkiem i z niewielkimi stratami, Dupont będzie zdolny pokonać każdego, kogo napotka”".
Jak na ironię w kilka dni później korpus Duponta został pokonany w bitwie pod Bailén i wzięty do niewoli przez gen. Castañosa. Nagle pozbawione 20 000 żołnierzy, francuskie dowództwo w panice nakazało generalny odwrót za Ebro, czyniąc zwycięstwo Bessières'a bezwartościowym.

</doc>
<doc id="1250710" url="https://pl.wikipedia.org/wiki?curid=1250710" title="Łysa Góra (Beskid Niski)">
Łysa Góra (Beskid Niski)

Łysa Góra (641 m n.p.m.) – szczyt górski w Beskidzie Niskim, w paśmie Beskidu Dukielskiego, nad prawym brzegiem Wisłoki, na południowy zachód od wsi o tej samej nazwie. Znajduje się na grzbiecie pomiędzy Grzywacką Górą a Polaną.
Łysa Góra ma 2 kulminacje (wierzchołki) o wysokościach 641 (wierzchołek zachodni) i 628 (wierzchołek wschodni) m n.p.m., oddalone od siebie o ok. 0,5 km.
Blisko szczytu można znaleźć ślady niemieckich okopów z II wojny światowej.
Na północnych stokach góry (nad wsią Łysa Góra) znajduje się Wilcza Kapliczka.
W paśmie Łysej Góry, w pobliżu wierzchołka, znajduje się rezerwat przyrody Łysa Góra.
Podobnie do sąsiednich wierzchołków, z Łysej Góry dobrze widoczna jest panorama na okoliczne pasma, szczególnie Beskid Dukielski.
Szczyt zaliczony do Korony Beskidu Niskiego.

</doc>
<doc id="1250711" url="https://pl.wikipedia.org/wiki?curid=1250711" title="Francisco Fernández">
Francisco Fernández



</doc>
<doc id="1250713" url="https://pl.wikipedia.org/wiki?curid=1250713" title="Peliszcze">
Peliszcze

Peliszcze, dawniej Poliszcze (biał. "Пелішча") – agromiasteczko na Białorusi w rejonie kamienieckim obwodu brzeskiego.
Położona nad rzeką Żabinką. Znajduje się tu jeden z oddziałów Związku Polaków na Białorusi, amatorskie muzeum ludowe Mickiewiczów i mała biblioteka książek polskich, katolicki kościół pw. Najświętszego Serca Pana Jezusa.
Obok wsi znajdują się pozostałości dawnego folwarku Życin.
Historia.
Miejscowość założona ok. 600 lat temu. W dwudziestoleciu międzywojennym leżały w Polsce, w województwie poleskim, w powiecie brzeskim, do 18 kwietnia 1928 w gminie Życin, następnie w gminie Kamieniec Litewski.
Kiedyś znajdował się tu majątek rodziny Gutowskich. Został doszczętnie zniszczony w XX w., zachowały się jedynie fragmenty parku krajobrazowego.
Kościół Najświętszego Serca Pana Jezusa zbudowano w latach 20. XX wieku w rzadkim w regionie stylu modernistycznym. W świątyni znajdują się barokowe drewniane struktury z XVIII w.

</doc>
<doc id="1250714" url="https://pl.wikipedia.org/wiki?curid=1250714" title="Księstwo wołowskie">
Księstwo wołowskie

Księstwo wołowskie – piastowskie księstwo zlokalizowane na Dolnym Śląsku.
Historia.
Było ono na początku częścią większego księstwa wrocławskiego. Po rozdrobnieniu Śląska w 1248 zostało połączone z księstwem głogowskim. Następnie na przeciąg aż 159 lat (1312 - 1471) z Księstwem Oleśnickim.
W latach 1471-1504 księstwo wołowskie stanowiło odrębne księstwo. W tym czasie w Wołowie ostatnie lata życia pod opieką swoich zięciów (ok. 1497-1504) spędził Jan II Szalony (1435-1504) - książę żagańsko-głogowski. Tutaj też zmarł 22 września 1504.
W 1504 Wołów został przejęty przez księstwo ziębickie aby w 1517 zostać sprzedany bogatej rodzinie Thurzo, która zaledwie 6 lat później odsprzedała Wołów książętom legnickim.
W latach 1653 - 1664 Wołów ponownie uniezależnił się od sąsiadów.
Po śmierci Chrystiana, (1618-1672) księcia wołowskiego (1664-72), który odziedziczył księstwo legnicko-brzeskie po swoich starszych braciach, jego żona Ludwika Anhalcka (1631-1680) otrzymała Wołów i Oławę jako oprawę wdowią i została regentką w imieniu małoletniego syna Jerzego Wilhelma (ur. w 1660).
Jerzy Wilhelm, ostatni w prostej linii śląski Piast zmarł w r. 1675 i księstwa Wołów, Brzeg i Legnica zostały przejęte jako lenna przez Habsburgów, z pominięciem jego siostry Karoliny (1652 - 1707), ostatniej Piastówny oraz stryja Augusta hrabiego legnickiego (1627-1679), potomka związku morganatycznego.

</doc>
<doc id="1250723" url="https://pl.wikipedia.org/wiki?curid=1250723" title="Bitwa pod Bailén">
Bitwa pod Bailén

Bitwa pod Bailén – starcie zbrojne hiszpańskiej armii regularnej, dowodzonej przez generałów Francisco Castañosa i Theodora von Redinga, z korpusem armijnym Grande Armée pod dowództwem generała Pierre’a Duponta. Pomiędzy 18 a 22 lipca 1808 roku siły hiszpańskie otoczyły Francuzów zmuszając Duponta do poddania się wraz z 18 000 żołnierzy, co okazało się najcięższą porażką sił francuskich w czasie napoleońskich zmagań w Hiszpanii.
Przed bitwą.
W roku 1808, po wybuchu powstania "Dos de Mayo" przeciwko francuskiemu panowaniu i rozszerzeniu się tegoż powstania na cały kraj, generał Dupont otrzymał polecenie zajęcia Kadyksu, gdzie stacjonowały okręty francuskie admirała François Rosily’ego. Korpus Duponta liczył 15 000 ludzi, w większości niedoświadczonych rekrutów, zgrupowanych w trzech dywizjach piechoty Vedela, Barboura i Goberta oraz dywizji kawalerii Fresii'ego.
Dupont dotarł na początku czerwca do Kordoby forsując most Alcolea, gdzie 6 czerwca próbowała się bronić milicja płk. Echeverii. Po ich pokonaniu Francuzi wkroczyli do Kordoby i przez następne cztery dni plądrowali miasto. Wobec rosnących masowo sił gerylasów Dupont zdecydował wycofać się w góry Sierra Morena, mając nadzieję na otrzymanie posiłków z Madrytu. Dywizja Goberta wyszła z Madrytu 2 lipca, ale tylko jedna brygada zdołała się przebić do Duponta; reszta musiała zostać na trasie, dla ochrony dróg przed "guerrilleiros".
Francuzi cofali się powoli w upale, prowadząc w stronę gór 500 wozów wyładowanych zdobyczą i 1200 chorych. Podobnie generał Vedel opuścił Toledo 15 czerwca prowadząc 5000 piechoty, 450 kawalerii i 10 dział. 18 czerwca Dupont postanowił dać swym wojskom wytchnienie pod Andujar, rozkładając się obozem na przedpolach miasta, podczas gdy Hiszpanie maszerowali spiesznie ku górom, by przeciąć mu drogi odwrotu.
Zgodnie z rozkazami Duponta Vedel ruszył na północ, by odblokować trzymaną przez milicję przełęcz Paso de Despeñaperros i niechcący stworzył w ten sposób niebezpieczną lukę pomiędzy francuskimi dywizjami. Obsadziwszy przełęcz batalionem piechoty Vedel zawrócił, by połączyć się z Dupontem i resztą korpusu, ale było już za późno. Castaños zdążył stanąć z 17 000 ludzi i 12 działami pomiędzy nim a Dupontem.
Starcie.
Teraz siły Duponta podzielone były na trzy zgrupowania: dywizja Goberta w okolicach wioski La Carolina, dywizja Vedela w podgórskim Bailén oraz siły własne Duponta okupujące Andujar. Armia hiszpańska, dowodzona przez Castañosa, liczyła ponad 33 tysiące żołnierzy. Miał on pod swoim dowództwem regularne oddziały z Sewilli i najemników szwajcarskich, a także masy lokalnej milicji i chłopstwa. Armia Castañosa była więc o wiele liczniejsza od korpusu Duponta. Kiedy Dupont otrzymał inforemacje o nadejściu wojsk Castañosa, nakazał Vedelowi dołączyć doń w Andujar. Jednak gdy Vedel opuścił Bailén, ludzie generała Redinga natychmiast obsadzili miasto broniąc je skutecznie przed atakami brygady Corberta, który zginął podczas jednego ze szturmów, a pozbawiona dowódcy brygada cofnęła się do La Carolina. Dowiedziawszy się o tym Dupont nakazał z kolei Vedelowi odebrać miasto; udało mu się to, ale wkrótce musiał odejść, by dołączyć do sił stających do generalnego starcia.
18 lipca Dupont wyszedł z Andujar. Reding wyparł przesłonowe oddziały francuskie znad brzegów rzeki Rumbla i uderzył na tylną straż korpusu ponosząc przy tym poważne straty. Atakowany przez Szwajcarów Dupont wezwał na pomoc Vedela, ale po pojawieniu się głównych sił Castañosa stracił nadzieję na zwycięstwo i zdecydował się kapitulować. Na wieść o tym Vedel wycofał się w góry, ale hiszpańskie dowództwo zagroziło wyrżnięciem francuskich jeńców, jeśli się nie podda. W tej sytuacji Vedel również złożył broń.
Po bitwie.
22 lipca Duponta i jego żołnierzy przetransportowano na pokładach brytyjskich okrętów do Zatoki Rochefort, ponieważ "junta" Sewilli nie uznała warunków umowy kapitulacyjnej. Z wyjątkiem Duponta i oficerów jego sztabu wszystkich jeńców załadowano na statek więzienny, udający dla niepoznaki jednostkę handlową i odesłano do obozu dla jeńców na wyspie Cabrera w archipelagu Balearów. Jedynie niewielka liczba tych jeńców dożyła 1814 roku.
Po tej klęsce wojska francuskie pod dowództwem marszałków Bessieresa i Moncey'ego opuściły Madryt. Pozycje obronne zostały ustalone na brzegach rzeki Ebro. Hiszpańskie zwycięstwo pod Bailén pokazało, że Francuzi nie są niezwyciężeni, co pchnęło Austrię do wypowiedzenia nowej wojny Napoleonowi.
Po powrocie do Paryża Dupont został aresztowany, jednak w roku 1814 został ministrem wojny w rządzie Ludwika XVIII.
Dla upamiętnienia zwycięstwa pod Bailen "junta" Sewilli wybiła pamiątkowy medal: "Medalla de Bailén".

</doc>
<doc id="1250724" url="https://pl.wikipedia.org/wiki?curid=1250724" title="Józef Szamborski">
Józef Szamborski

Józef Jan Szamborski pseud. "Medyk" (ur. 24 czerwca 1921, zm. 15 lutego 2008) – polski patomorfolog i anatomopatolog, profesor doktor habilitowany nauk medycznych, major WP w stanie spoczynku, wykładowca akademicki, prodziekan I Wydziału Lekarskiego AM w Warszawie, organizator i wieloletni kierownik Zakładu Patomorfologii Rozrodu Instytutu Położnictwa i Ginekologii AM w Szpitalu Klinicznym im. ks. Anny Mazowieckiej w Warszawie.
Okres przedwojenny.
Absolwent III Gimnazjum Miejskiego w Warszawie. W maju 1939 roku uzyskał świadectwo dojrzałości. Studia medyczne rozpoczął w 1941 r. ma Tajnym Uniwersytecie Warszawskim.
Od 1934 r., członek Szczepu 80. Warszawskich Drużyn Harcerskich im. Bolesława Chrobrego, od 1937 r., zastępowy drużyny „Panter”. W 1938 r., został przybocznym 80 WDH.
II wojna światowa.
Podczas polskiej wojny obronnej września 1939 r., uczestniczył w harcerskiej pomocy w punktach sanitarnych w Równem na dzisiejszej Ukrainie. Był członkiem Szarych Szeregów, żołnierzem AK w plutonie „Felek” kompanii „Rudy” batalionu „Zośka”. Uczestniczył w powstaniu warszawskim podczas walk na Wolskiej, Gęsiówce, Starym Mieście i Czerniakowie.
Okres powojenny.
Aktywnie uczestniczył w programach rządowych zwalczania chorób nowotworowych macicy i jajników, zainicjował powstanie i nadzorował Centralny Rejestr Nowotworów Jajnika. Doprowadził do wprowadzenia onkologii klinicznej jako przedmiotu w programie nauczania AM w Warszawie (został za to odznaczony Medalem za Zasługi dla AM). Dwukrotnie za swoje zasługi w rozwoju patomorfologii został wyróżniony nagrodą Ministra Zdrowia. Był członkiem Polskiego Towarzystwa Lekarskiego i Polskiego Towarzystwa Patologów.

</doc>
<doc id="1250725" url="https://pl.wikipedia.org/wiki?curid=1250725" title="Faceliowate">
Faceliowate

Faceliowate ("Hydrophyllaceae" R. Br. in Ker. Gawl.) – rodzina wyróżniana w niektórych systemach klasyfikacyjnych roślin okrytonasiennych w rzędzie ogórecznikowców "Boraginales", czasem też w randze podrodziny "Hydrophylloideae" w szeroko ujmowanej rodzinie ogórecznikowatych "Boraginaceae". Obejmuje 12 rodzajów z 250 gatunkami, z czego 210 należy do rodzaju facelia "Phacelia". Rośliny te naturalnie występują w Ameryce Północnej i zachodniej części Ameryki Południowej, największe zróżnicowanie osiągając na suchych obszarach południowo-zachodniej części Ameryki Północnej. W Polsce spotyka się tylko przedstawicieli trzech rodzajów: facelia, faceliowiec i porcelanka – jako rośliny uprawiane lub efemerofity. Znaczenie użytkowe ma zwłaszcza facelia błękitna uprawiana jako roślina miododajna, pastewna i na nawóz zielony. Rośliny z rodzaju porcelanka "Nemophila" uprawiane są jako ozdobne. Byliny z rodzaju faceliowiec "Hydrophyllum" spożywane były jako warzywo przez Indian Ameryki Północnej.
Systematyka.
Jedna z podrodzin ("Hydrophylloideae") w jedynej rodzinie wyróżnionej w rzędzie ogórecznikowców "Boraginales" – w ogórecznikowatych "Boraginaceae". We wcześniejszym systemie APG III z 2009 także podrodzina w szeroko ujmowanej rodzinie ogórecznikowatych, o nieznanej wówczas jeszcze pozycji w systemie ("incertae sedis").
Jedna z 9 rodzin w rzędzie ogórecznikowców ("Boraginales"), siostrzana dla kladu obejmującego m.in. "Namaceae" i "Heliotropiaceae". 
+ "incertae sedis": "Lennoaceae"
Gromada okrytonasienne, klasa dwuliścienne ("Magnoliopsida" Brongn.), podklasa astrowe ("Asteridae" Takht.), rząd psiankowce ("Solanales" Dumort.), rodzina faceliowate ("Hydrophyllaceae" R. Br.).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Solananae" R. Dahlgren ex Reveal, rząd psiankowce ("Solanales" Dumort.), rodzina faceliowate ("Hydrophyllaceae" R. Br. in Ker. Gawl.): 

</doc>
<doc id="1250726" url="https://pl.wikipedia.org/wiki?curid=1250726" title="Hydrophyllaceae">
Hydrophyllaceae



</doc>
<doc id="1250727" url="https://pl.wikipedia.org/wiki?curid=1250727" title="Phacelia">
Phacelia



</doc>
<doc id="1250728" url="https://pl.wikipedia.org/wiki?curid=1250728" title="Elsa Morante">
Elsa Morante

Elsa Morante (ur. 18 sierpnia 1912 w Rzymie, zm. 25 listopada 1985 tamże) – włoska pisarka i poetka. Autorka powieści wyróżniających się wnikliwą analizą psychologiczną i poetyckością.
Życiorys.
Urodziła się w Rzymie 18 sierpnia 1912 roku. Tam też, w dzielnicy Testaccio, spędziła dzieciństwo. Jej matką naturalną była żydowska nauczycielka Irma Poggibonsi z Modeny, ojcem urzędnik pocztowy Francesco Lo Monaco. Jednak tuż po urodzeniu dziecku zostało nadane nazwisko prawowitego męża matki, Augusta Morante, dozorcy w zakładzie poprawczym. Morante uznał dziewczynkę za własne dziecko i podjął się jej wychowania. W jego domu Elsa dorastała, wraz z trójką młodszego rodzeństwa: Aldem, Marcellem (później również pisarzem, zmarłym w 2005 roku) i Marią.
Już jako młoda dziewczyna Elsa zaczęła pisać bajki dla dzieci, jak również krótkie wiersze i opowiadania, które począwszy od 1933 roku były publikowane, za radą i wsparciem krytyka Franceska Bruna, który zamieszczał je w różnych czasopismach, przede wszystkim w „Oggi”, ale także m.in. w „Corriere dei piccoli”, „Meridiano di Roma” i „I diritti della scuola”.
Pierwszą książką Morante był właśnie zbiór młodzieńczych opowiadań wydany w 1941 roku przez wydawnictwo Garzanti pod tytułem "Il gioco secreto". W następnym roku ukazała się jej książka dla dzieci "Le bellissime avventure di Caterì dalla trecciolina", przez nią ilustrowana. W 1959 r. książka ta została ponownie wydana pod nowym tytułem "Le straordinarie avventure di Caterina".
W 1936 roku Elsa poznała pisarza Alberta Moravię, z którym wzięła ślub 14 kwietnia 1941 roku. Znalazła się w środowisku najważniejszych postaci włoskiej literatury i kultury, takich jak Pier Paolo Pasolini (zagrała w jego filmie „Accattone”, wspólnie podróżowali do Indii), Umberto Saba, , Giorgio Bassani, czy . Przyjaźniła się z Leonor Fini oraz Konstantym Jeleńskim.
Pod koniec drugiej wojny światowej Morante i Moravia opuszczają Rzym w obawie przed represjami nazistów i zamieszkują w Fondi, w prowincji Latina. Ten region stanie się potem miejscem wydarzeń powieści obojga pisarzy (dla Moravii będzie to powieść "Matka i córka", dla Morante "La storia"). W tym czasie Elsa Morante zajmuje się tłumaczeniem dziennika Katherine Mansfield („Scrapbook”), co nie pozostanie bez wpływu na jej własną twórczość. Po wojnie Morante i Moravia poznają tłumacza Williama Weavera, który umożliwi im sukces na rynku amerykańskim.
Pierwszą powieścią Morante była "Menzogna e sortilegio" ("Kłamstwo i czary") wydana przez Einaudi w 1948 roku (polskie wydanie 1968). Książka zdobyła nagrodę Viareggio, a w 1951 roku ukazała się w USA pod tytułem "House of Liars" (przekład Adrienne Foulke i Andrew Chiappe).
Kolejna powieść "L’isola di Arturo" ("Wyspa Artura") ukazała się w 1957 roku (polskie wydanie: 1960), zyskując uznanie krytyki i zdobywając prestiżową Premio Strega. Na jej podstawie Damiano Damiani wyreżyserował film pod tym samym tytułem.
W latach sześćdziesiątych pisarka publikuje niewiele, jest niezadowolona z efektów swej pracy, wiele z nich niszczy. Publikuje jedynie zbiór opowiadań „Lo scialle andaluso” (1963) oraz dwa tomiki poezji: „Alibi” (1958) i „Il mondo salvato dai ragazzini e altri poemi” (1968). W 1961 roku rozstaje się z Moravią.
W tym czasie nawiązuje też znajomość z Luchinem Viscontim, malarzem amerykańskim Billem Morrowem, krytykiem Cesarem Garbolim i aktorem Carlem Cecchim. Dwaj ostatni będą później redaktorami jej „Dzieł wszystkich” w wydawnictwie Mondadori. Pracuje też nad powieścią "Senza i conforti della religione", która nigdy się nie ukaże.
Kolejna powieść Morante wychodzi w 1974 roku. Jest to "La Storia", której akcja rozgrywa się w Rzymie podczas drugiej wojny światowej. Książka zdobywa światowy rozgłos (przetłumaczona na angielski przez ), ale jest też zapiekle krytykowana. Na jej podstawie Luigi Comencini stworzył scenariusz filmu telewizyjnego, w którym główną rolę zagrała Claudia Cardinale.
Ostatnią powieścią Morante było "Aracoeli" (1982), również przełożona na angielski przez Weavera. W 1983 roku pisarka zachorowała (komplikacje po złamaniu kości udowej) i próbowała odebrać sobie życie. W 1984 roku otrzymała francuską nagrodę Prix Médicis za "Aracoeli". W następnym roku, 25 listopada 1985, zmarła na zawał serca.
Pośmiertnie ukazały się wspomniane już „Dzieła” (pod red. Garboliego i Cecchiego), a także zbiory opowiadań "Racconti dimenticati" pod red. Irene Babboni i Carla Cecchiego oraz "Aneddoti infantili" (wybór tekstów opublikowanych w "Oggi" w latach 1939-40).

</doc>
<doc id="1250729" url="https://pl.wikipedia.org/wiki?curid=1250729" title="Prosta próba losowa">
Prosta próba losowa



</doc>
<doc id="1250730" url="https://pl.wikipedia.org/wiki?curid=1250730" title="Dobór kwotowy">
Dobór kwotowy



</doc>
<doc id="1250731" url="https://pl.wikipedia.org/wiki?curid=1250731" title="Próba kwotowa">
Próba kwotowa



</doc>
<doc id="1250732" url="https://pl.wikipedia.org/wiki?curid=1250732" title="Losowanie kwotowe">
Losowanie kwotowe



</doc>
<doc id="1250733" url="https://pl.wikipedia.org/wiki?curid=1250733" title="Próba warstwowa">
Próba warstwowa



</doc>
<doc id="1250734" url="https://pl.wikipedia.org/wiki?curid=1250734" title="Próba warstwowana">
Próba warstwowana



</doc>
<doc id="1250735" url="https://pl.wikipedia.org/wiki?curid=1250735" title="Dobór warstwowy">
Dobór warstwowy



</doc>
<doc id="1250736" url="https://pl.wikipedia.org/wiki?curid=1250736" title="Próba grupowa">
Próba grupowa



</doc>
<doc id="1250737" url="https://pl.wikipedia.org/wiki?curid=1250737" title="Losowanie grupowe">
Losowanie grupowe



</doc>
<doc id="1250738" url="https://pl.wikipedia.org/wiki?curid=1250738" title="Próba zespołowa">
Próba zespołowa



</doc>
<doc id="1250739" url="https://pl.wikipedia.org/wiki?curid=1250739" title="Dobór zespołowy">
Dobór zespołowy



</doc>
<doc id="1250740" url="https://pl.wikipedia.org/wiki?curid=1250740" title="Losowanie zespołowe">
Losowanie zespołowe

Losowanie zespołowe lub losowanie grupowe - technika doboru próby statystycznej, w której operat jest dzielony na grupy, a następnie losowane są do próby nie pojedyncze jednostki, lecz całe ich grupy. Jeśli prawdopodobieństwo wylosowania danej grupy jest proporcjonalne do wielkości grupy, mówimy o losowaniu zespołowym proporcjonalnym. 
Jeśli całość wylosowanej grupy trafia do próby, takie losowanie nazywane jest losowaniem jednostopniowym. Rozszerzeniem metody jest losowanie wielostopniowe w którym z wylosowanych zespołów są dopiero losowane elementy próby, np. za pomocą doboru losowego.

</doc>
<doc id="1250741" url="https://pl.wikipedia.org/wiki?curid=1250741" title="Losowanie dwustopniowe">
Losowanie dwustopniowe



</doc>
<doc id="1250742" url="https://pl.wikipedia.org/wiki?curid=1250742" title="Próba dwustopniowa">
Próba dwustopniowa



</doc>
<doc id="1250743" url="https://pl.wikipedia.org/wiki?curid=1250743" title="Dobór dwustopniowy">
Dobór dwustopniowy



</doc>
<doc id="1250745" url="https://pl.wikipedia.org/wiki?curid=1250745" title="Próba losowo-kwotowa">
Próba losowo-kwotowa



</doc>
<doc id="1250746" url="https://pl.wikipedia.org/wiki?curid=1250746" title="Dobór losowo-kwotowy">
Dobór losowo-kwotowy



</doc>
<doc id="1250747" url="https://pl.wikipedia.org/wiki?curid=1250747" title="Próba systematyczna">
Próba systematyczna



</doc>
<doc id="1250748" url="https://pl.wikipedia.org/wiki?curid=1250748" title="Dobór systematyczny">
Dobór systematyczny



</doc>
<doc id="1250749" url="https://pl.wikipedia.org/wiki?curid=1250749" title="Próba ekspercka">
Próba ekspercka



</doc>
<doc id="1250753" url="https://pl.wikipedia.org/wiki?curid=1250753" title="Dobór ekspercki">
Dobór ekspercki



</doc>
<doc id="1250754" url="https://pl.wikipedia.org/wiki?curid=1250754" title="Próba celowa">
Próba celowa



</doc>
<doc id="1250755" url="https://pl.wikipedia.org/wiki?curid=1250755" title="Slow Train Coming">
Slow Train Coming

Slow Train Coming – 19. studyjny album nagrany przez Boba Dylana w kwietniu i maju 1979 r., wydany w tym samym roku w sierpniu.
Historia i charakter albumu.
W połowie grudnia 1978 r. Dylan zakończył długi i intensywny okres tras koncertowych, podczas których w ciągu 10 miesięcy wystąpił 115 razy. Po skończeniu tournée zapisał się do „School of Discipleship”. Była to grupa religijna studiująca Biblię przy kościele chrześcijańskim w Tarzana, w niedużej odległości od jego domu w Malibu. Kurs był dość czasochłonny i Dylan najpierw nie wyobrażał sobie, że będzie w stanie ukończyć go, przy jego napiętym harmonogramie. Spotykano się cztery razy w tygodniu na 3,5 godziny dziennie przez 3,5 miesiąca.
W trakcie kursu zaczął pisać nowy cykl piosenek, nie planując jednak ich wykonywania; rozważał przekazanie ich Carolyn Dennis i objęcie roli producenta jej płyty.
W marcu 1979 r. skontaktował się jednak z Jerrym Wexlerem, producentem takich artystów jak Ray Charles, Aretha Franklin i Wilson Pickett, i zaproponował mu wyprodukowanie albumu, na którym sam wykonywałby napisane utwory. Wexler zaangażował do nagrań klawiszowca i współproducenta Barry’ego Becketta, basistę studyjnego Tima Drummonda oraz dwóch muzyków z grupy Dire Straits – gitarzystę Marka Knopflera i perkusistę Picka Withersa. Dylan zaprosił do nagrań trzy wokalistki, Carolyn Dennis, Helen Springs i Reginę Havis. Z pomocą studyjnej sekcji dętej nagrali w Muscle Shoals Sound Studio album "Slow Train Coming".
Muzycy, z którymi Dylan nagrał album, nigdy z nim jeszcze nie nagrywali i nie byli zaznajomieni z jego specyficznymi metodami pracy w studiu. Podczas pierwszych trzech sesji nagrano jedynie po jednym utworze; tytuł utworu z sesji trzeciej jest nieznany. Na sesji czwartej nagrano dwa utwory: „Ye Shall Be Changed”, który ukazał się na albumie "The Bootleg Series Volumes 1-3 (Rare &amp; Unreleased) 1961-1991", oraz „Gonna Change My Way of Thinking”. Z ostatniej, siódmej sesji pochodzą cztery utwory z albumu, m.in. „When He Returns”, drugi po tytułowym „Slow Train” główny utwór albumu. Była to zarazem piosenka, która była największym wyzwaniem dla Dylana jako muzyka. Podchodził do niej wielokrotnie, za każdym razem z pełnym zespołem. Po siódmej niezadowalającej próbie muzycy poszli na przerwę, a Dylan zaśpiewał wykorzystując jedynie podkład fortepianu. W efekcie powstało nagranie, które zostało określone jako najlepsza partia wokalna Dylana od 13 lat.
Album zebrał bardzo dobre recenzje i stał się jedną z najlepiej sprzedających się płyt Dylana.
Utwór „Gotta Serve Somebody” zdobył w 1980 r. nagrodę Grammy „za najlepsze rockowe wykonanie”.
Sesje nagraniowe.
1.Trouble in Mind; 2.Trouble in Mind; 3.Trouble in Mind; 4.Trouble in Mind; 5.Trouble in Mind; 6.Trouble in Mind; 7.Trouble in Mind; 8.Trouble in Mind;
1. Precious Angel; 2.Ain't No Man Righteous, No Not One; 3.Ain't No Man Righteous, No Not One; 4.Ain't No Man Righteous, No Not One; 5.Ain't No Man Righteous, No Not One; 6.Ain't No Man Righteous, No Not One; 7.Ain't No Man Righteous, No Not One; 8.Ain't No Man Righteous, No Not One; 9.Ain't No Man Righteous, No Not One; 10.Ain't No Man Righteous, No Not One; 11.Ain't No Man Righteous, No Not One
1.When You Gonna Wake Up; 2.When You Gonna Wake Up; 3.When You Gonna Wake Up; 4.Gonna Change My Way of Thinking; 5.Ye Shall Be Changed
1.Ain't No Man Righteous, No Not One; 2.I Believe in You; 3.I Believe in You; 4.Slow Train
1.Gotta Serve Somebody; 2.Gotta Serve Somebody; 3.Gotta Serve Somebody; 4.Gotta Serve Somebody; 5.Do Right to Me Baby (Do Unto Others); 6.Do Right to Me Baby (Do Unto Others; 7.Do Right to Me Baby (Do Unto Others); 8.Do Right to Me Baby (Do Unto Others); 9.When He Returns; 10.When He Returns; 11.When He Returns; 12.When He Returns; 13.When He Returns; 14.When He Returns; 15.When He Returns; 16.When He Returns; 17.When He Returns; 18.Man Gave Names to All the Animals; 19.Man Gave Names to All the Animals; 20.Man Gave Names to All the Animals; 21.Man Gave Names to All the Animals; 22.Man Gave Names to All the Animals; 23.Man Gave Names to All the Animals

</doc>
<doc id="1250759" url="https://pl.wikipedia.org/wiki?curid=1250759" title="Herb Międzylesia">
Herb Międzylesia

Herb Międzylesia – jeden z symboli miasta Międzylesie i gminy Międzylesie w postaci herbu.
Wygląd i symbolika.
Herb o białej tarczy herbowej przedstawia czerwonego wilka biegnącego po zielonej murawie przez las, symbolizowany przez trzy zielone drzewa liściaste. Symbolika nawiązuje do nazwy miasta oraz jego pierwotnego położenia wśród lasów.
Historia.
Godło herbowe znane od XVI wieku. W 2008 Międzylesie w ramach promocji miasta podjęło starania o adopcję ośmiu wilków z Ogrodu Zoologicznego we Wrocławiu oraz podjęcie współpracy z innymi miastami mającymi w herbie wilka.
26 marca 2013 rada miejska ustanowiła herb uchwałą nr XXVII/148/2013.

</doc>
<doc id="1250760" url="https://pl.wikipedia.org/wiki?curid=1250760" title="Dywizja Von Stumpfeld">
Dywizja Von Stumpfeld

Dywizja "Von Stumpfeld" (niem. Infanterie-Division "Von Stumpfeld") – niemiecki związek taktyczny złożony z Niemców oraz ochotników rosyjskich, ukraińskich i kozackich na froncie wschodnim podczas bitwy o Stalingrad na przełomie 1942/1943 r.
Zarys historyczny.
Dywizja została sformowana 12 grudnia 1942 r. w zajętej części Stalingradu. Oprócz niemieckiej kadry oficerskiej i podoficerskiej (pochodzącej z różnych jednostek Wehrmachtu znajdujących się w kotle stalingradzkim) w jej składzie znaleźli się rosyjscy, ukraińscy i kozaccy ochotnicy, a także Rosjanie z policyjnych oddziałów Schutzmannschaften. Byli oni uzbrojeni głównie w zdobyczne uzbrojenie sowieckie. Nazwa dywizji i poszczególnych oddziałów pochodziły od nazwisk ich dowódców. W celu wzmocnienia dywizji bronią przeciwpancerną została do niej dołączona część 9 dywizji przeciwlotniczej Luftwaffe. Krótko przed kapitulacją niemieckiej 6 Armii feldmarszałka Friedricha Paulusa Dywizja "Von Stumpfeld" broniła się na obszarze fabryki traktorów, gdzie została zniszczona na pocz. lutego 1943 r.
Linki zewnętrzne.
Historia i skład organizacyjny Dywizji "Von Stumpfeld" (jęz. rosyjski)

</doc>
<doc id="1250762" url="https://pl.wikipedia.org/wiki?curid=1250762" title="28. rozdanie nagród Złotych Malin">
28. rozdanie nagród Złotych Malin

Złote Maliny przyznane za rok 2007

</doc>
<doc id="1250764" url="https://pl.wikipedia.org/wiki?curid=1250764" title="Chobot (Ponikiew)">
Chobot (Ponikiew)

Chobot – przysiółek wsi Ponikiew w Polsce, położona w województwie małopolskim, w powiecie wadowickim, w gminie Wadowice, u wylotu doliny potoku Ponikiewka, lewego dopływu rzeki Skawy.
W latach 1975–1998 Chobot położony był w województwie bielskim.
Od grudnia 2007 stanowi sołectwo.

</doc>
<doc id="1250765" url="https://pl.wikipedia.org/wiki?curid=1250765" title="Tord Asle Gjerdalen">
Tord Asle Gjerdalen

Tord Asle Gjerdalen (ur. 3 sierpnia 1983 w Hønefoss) – norweski biegacz narciarski, czterokrotny medalista mistrzostw świata i srebrny medalista mistrzostw świata juniorów. Dwukrotny zwycięzca klasyfikacji generalnej cyklu biegów długodystansowych Visma Ski Classics.
Kariera.
Startował na igrzyskach olimpijskich w Turynie zajmując w biegu na 50 km 15. miejsce oraz 17. w biegu łączonym. Na igrzyskach olimpijskich w Vancouver zajął 28. miejsce w biegu na 15 km techniką dowolną oraz 19. miejsce w biegu łączonym. Na mistrzostwach świata w Libercu jego najlepszym wynikiem było 14. miejsce w biegu łączonym. Największe sukcesy osiągnął podczas mistrzostw świata w Oslo w 2011 r. Wraz z Martinem Johnsrudem Sundbym, Eldarem Rønningiem i Petterem Northugiem zdobył złoty medal w sztafecie 4x10 km. Ponadto w biegu na 50 km techniką dowolną wywalczył brązowy medal. Złoto w sztafecie zdobył także na rozgrywanych w 2013 roku mistrzostwach świata w Val di Fiemme. Na tej samej imprezie zajął trzecie miejsce w biegu na 15 km stylem dowolnym, ulegając jedynie Northugowi i Szwedowi Johanowi Olssonowi. Jest również srebrnym medalistą w sztafecie z mistrzostw świata juniorów w Sollefteå.
Najlepsze wyniki w Pucharze Świata osiągnął w sezonie 2007/2008, kiedy to zajął 4. miejsce w klasyfikacji generalnej, a w klasyfikacji dystansowej był dziewiąty. Bardzo dobrze spisywał się w zawodach drugiej edycji Tour de Ski, gdzie dwukrotnie (w biegu łączonym i na 30 km) zajął 4. miejsce oraz również dwukrotnie był w finale "A" w sprincie.

</doc>
<doc id="1250766" url="https://pl.wikipedia.org/wiki?curid=1250766" title="Koza (obrzęd)">
Koza (obrzęd)

Koza, chodzenie z kozą – dawny przedchrześcijański obrzęd, angażujący głównie w czasie Ostatków grupę przebierańców i społeczność wsi.
Historia.
W okresie od tłustego czwartku do środy popielcowej przez wieś przechodziła grupa przebierańców. Człowiek przebrany za kozę wchodził w skład zespołu (wraz z bocianem, turoniem lub konikiem). W Krakowskiem koza chodziła niekiedy samodzielnie, za towarzystwo mając jedynie kapelę i śpiewaków. Chłopak odgrywający rolę kozy narzucał sobie na głowę i ramiona wywrócony włosem na wierzch kożuch, w ręku trzymał kij z osadzoną na nim drewnianą głową, obitą kozią skórą i ozdobioną rogami, a na szyi zawieszony miał dzwonek. Podczas występu kolędników, koza skakała po izbie, przedstawiając pantomimę do muzyki „koziej kapeli”, złożonej z „gęślarzy”, basisty i bębniarza.
Pod koniec występu kolędnicy skandowali:
Współczesność.
Do czasów współczesnych obrzęd ten przetrwał na Kujawach głównie w Inowrocławiu (koza szymborska i mątewska), Śmiłowicach, Wichrowicach, Olganowie, Kuźnicach, Janikowie, Zakrzewie, Brześciu Kujawskim, Izbicy Kujawskiej, Lubaniu, Bądkowie i Lubrańcu oraz w okolicach wsi: Bożejewice (gmina Strzelno), Lubanie, Kucerz, Warząchewka Nowa, Warząchewka Polska, Pińczata, Jaranowo, Kłobia, Ossowo, Grabie, Rzadka Wola, Ludzisko, Opoki, Przybranowo, Służewo, Osięciny, Topólka, Tuczno, Straszewo, Siniarzewo, Krzywosądz. Pokazy parady zwanej Kozą odbywają się na coraz większą skalę we Włocławku, w uroczystości biorą udział wszyscy mieszkańcy miasta. W grudniu 2020 roku zwyczaj chodzenia z kozą został wpisany przez Ministra Kultury na Krajową Listę Niematerialnego Dziedzictwa Kulturowego. 
W skład kozy kujawskiej wchodzą (z różnymi odstępstwami):
Linki zewnętrzne.
Koza szymborska - video https://www.youtube.com/watch?v=nPaRtRfFCBw
Koza szymborska - fotografie http://www.carnivalkingofeurope.it/activities/photo/photoSzymborz.php

</doc>
<doc id="1250769" url="https://pl.wikipedia.org/wiki?curid=1250769" title="Doris Salcedo">
Doris Salcedo

Doris Salcedo (ur. 1958 w Bogocie) – kolumbijska rzeźbiarka. 
Po skończeniu licencjatu na Universidad de Bogotá w 1980, wyjechała do Nowego Jorku, gdzie uzyskała dyplom w Instytucie Sztuk Pięknych Uniwersytetu Nowojorskiego. 
W swoich pracach porusza często problem niespokojnej sytuacji politycznej swojego kraju. W pracy "La Casa Viuda VI" (1995) wykorzystała fragmenty mebli konstruując za ich pomocą dysfunkcyjne obiekty. Tytuł dzieła nawiązuje do kolumbijskiego wyrażenia oznaczającego dosłownie "dom okien". Jest ono używane na określenie tych domów, z których członkowie rodziny "zniknęli" z powodu politycznych prześladowań. Artystka przepiłowała na pół dwoje mocno zużytych drzwi i połączyła je za pomocą zardzewiałego, metalowego krzesła będącego częścią dziecięcej zabawki. Małe krzesełko wspiera się na łukowato wygiętych ludzkich żebrach tworząc w ten sposób coś w rodzaju złowieszczego fotelu na biegunach. Przekształcając zwykłe, domowe sprzęty w przedmioty jakby wyjęte z horroru, Doris Salcedo chciała zwrócić uwagę na przerażające fakty, które zdążyły się wryć w codzienne życie Kolumbijczyków. 
W pracy "Unland: irreversible witness" (1995–98) artystka wykorzystała formę stołu - symbolu wspólnotowego, rodzinnego życia. Na hybrydzie składającej się z połówek stołów ustawiła fragment dziecięcego łóżeczka. Przez setki wywierconych w blacie otworów przetkała ludzkie włosy, czyniąc ze swojej rzeźby pomnik na cześć ofiar milczącej wojny. 
W 2007 roku w Hali Turbin, centralnym holu Tate Modern Doris Salcedo stworzyła dzieło pt. "Shibboleth". Była to wykuta w polerowanym betonie posadzki długa szczelina, u swego początku niewielka, dalej rozwidlająca się i rozszerzająca. Tytuł pracy to określenie zaczerpnięte z Księgi Sędziów oznaczające kłos lub strugę. Słowo to stanowiło rodzaj tajemnego hasła - odpowiedni sposób wymawiania go pozwolił odróżnić Gileadczykom swoich wrogów. Złe wymówienie tego słowa było zatem równoznaczne ze skazaniem na śmierć. Artystka zwraca uwagę na ukryte konflikty rasowe, dyskryminację i podziały które istnieją w angielskim społeczeństwie. W wywiadzie dla galerii Tate mówi o sytuacji imigranta, osoby przybywającej z Trzeciego Świata do serca Europy, spotykającego się z rasową segregacją i nienawiścią.

</doc>
<doc id="1250772" url="https://pl.wikipedia.org/wiki?curid=1250772" title="Chris Vrenna">
Chris Vrenna

Chris A. Vrenna (ur. 23 lutego 1967 w Erie w stanie Pensylwania) – amerykański muzyk, producent muzyczny, wokalista, kompozytor i multiinstrumentalista.
Vrenna znany jest ze współpracy z takimi wykonawcami jak P.O.D., Tweaker, Nine Inch Nails, Die Warzau, Stabbing Westward, Jack Off Jill, Skinny Puppy, KMFDM czy Billy Corgan.
Od 2002 roku jest żonaty z pisarką Carrie Borzillo-Vrenna.

</doc>
<doc id="1250774" url="https://pl.wikipedia.org/wiki?curid=1250774" title="Antydialer">
Antydialer



</doc>
<doc id="1250775" url="https://pl.wikipedia.org/wiki?curid=1250775" title="Powstanie Busziri">
Powstanie Busziri

Powstanie Busziri w 1888 r. to antyniemieckie powstanie muzułmanów pod wodzą Busziriego Ibn Salima, byłego handlarza i właściciela plantacji na wschodnim wybrzeżu Afryki.
Przeciwko powstańcom Niemcy wysłali oddział płatnych najemników sudańskich dowodzonych przez oficerów niemieckich pod wodzą Hermanna von Wissmana. Dzięki nawiązaniu współpracy z Brytyjczykami w Afryce Wschodniej Wissmanowi udało się odeprzeć powstańców i zablokować wybrzeże, odcinając Busziriemu drogi zaopatrzenia w broń. Powstanie zakończyło się klęską muzułmanów. Busziri został pojmany i powieszony, natomiast Wissman dostał tytuł szlachecki i stopień generała oraz tytuł gubernatora Niemieckiej Afryki Wschodniej.

</doc>
<doc id="1250780" url="https://pl.wikipedia.org/wiki?curid=1250780" title="Ginger Fish">
Ginger Fish

Ginger Fish, właściwie Kenneth Robert Wilson (ur. 28 września 1965 we Framingham w stanie Massachusetts) – amerykański muzyk i instrumentalista, perkusista. Ginger Fish znany jest z występów w grupie muzycznej Marilyn Manson.
Instrumentarium.
Premier Series Black Diamond Wrap
Zildjian custom cymbals
Pozostałe
Dyskografia.
Marilyn Manson
Rob Zombie

</doc>
<doc id="1250789" url="https://pl.wikipedia.org/wiki?curid=1250789" title="John Fearn">
John Fearn

John Fearn (urodzony w 1768 r., zmarł w 1837 r.) był oficerem Royal Navy, kapitanem i odkrywcą. Fearn zyskał sławę jako pierwszy Europejczyk, który postawił stopę na Nauru, wyspie na Pacyfiku, która jest obecnie niepodległym państwem. 
Fearn odkrył Nauru 8 listopada 1798 r., płynąc na wielorybniku "Hunter" z Nowej Zelandii w kierunku Chin. Nazwał ją Wyspą Przyjemną (ang. "Pleasant Island") ze względu na atrakcyjne warunki naturalne oraz życzliwość Naurańczyków.

</doc>
<doc id="1250790" url="https://pl.wikipedia.org/wiki?curid=1250790" title="Christian Hoffmann">
Christian Hoffmann

Christian Hoffmann (ur. 22 grudnia 1974 w Aigen im Mühlkreis) – austriacki biegacz narciarski, dwukrotny medalista olimpijski i mistrz świata w sztafecie.
Kariera.
W Pucharze Świata w biegach narciarskich zadebiutował w sezonie 1995/1996. W latach 1998-2009 w każdym kolejnym sezonie przynajmniej raz stawał na podium. W sumie dwa razy wygrywał zawody Pucharu Świata, a 19 razy stawał na podium. Najlepsze wyniki osiągnął w sezonie 1998/1999, kiedy to zajął 15. miejsce w klasyfikacji generalnej, a w klasyfikacji sprintu był szósty.
Jego olimpijskim debiutem były igrzyska w Nagano w 1998 r. Zdobył tam brązowy medal w biegu na 50 km techniką dowolną ulegając jedynie pierwszemu na mecie Norwegowi Bjørnowi Dæhlie oraz Szwedowi Niklasowi Jonssonowi, który zajął drugie miejsce. Cztery lata później, podczas igrzysk olimpijskich w Salt Lake City wywalczył złoty medal w biegu na 30 km techniką dowolną, a wraz z kolegami z reprezentacji zajął czwarte miejsce w sztafecie.
Mistrzostwa świata w Trondheim w 1997 r. były jego pierwszą dużą imprezą. Zajął tam 22. miejsce w biegu na 30 km techniką dowolną. Swój największy sukces na mistrzostwach świata osiągnął podczas mistrzostw w Ramsau am Dachstein, gdzie wraz z Markusem Gandlerem, Aloisem Stadloberem i Michaiłem Botwinowem zdobył złoty medal w sztafecie. Dwa lata później, na mistrzostwach świata w Lahti zajął 5. miejsce w biegu na 50 km techniką dowolną. Był to jego najlepszy indywidualny występ na mistrzostwach świata. Na tym samym dystansie był dziesiąty podczas mistrzostw w Val di Fiemme. Startował także na mistrzostwach świata w Oberstdorfie oraz na mistrzostwach w Sapporo i mistrzostwach w Libercu, ale bez większych sukcesów.
W 2009 r. zakończył karierę.

</doc>
<doc id="1250798" url="https://pl.wikipedia.org/wiki?curid=1250798" title="12P/Pons-Brooks">
12P/Pons-Brooks

12P/Pons-Brooks – kometa okresowa należąca do rodziny komet typu Halleya.
Odkrycie i nazwa.
Kometę tę odkryli astronomowie Jean-Louis Pons (21 lipca 1812) oraz William Robert Brooks (2 września 1883), który dostrzegł ją podczas ponownego zbliżenia do Słońca i udowodnił, że jest to ten sam obiekt.
W nazwie znajdują się zatem obydwa nazwiska odkrywców.
Orbita komety.
Orbita komety 12P/Pons-Brooks ma kształt bardzo wydłużonej elipsy o mimośrodzie 0,955. Jej peryhelium znajduje się w odległości 0,77 j.a., aphelium zaś 33,47 j.a. od Słońca. Jej okres obiegu wokół Słońca wynosi 70,85 roku, nachylenie do ekliptyki to wartość 74,17˚.
Właściwości fizyczne.
Jądro tej komety ma wielkość ok. kilku do kilkunastu km.

</doc>
<doc id="1250803" url="https://pl.wikipedia.org/wiki?curid=1250803" title="Nagroda Narodowa im. Tarasa Szewczenki">
Nagroda Narodowa im. Tarasa Szewczenki



</doc>
<doc id="1250804" url="https://pl.wikipedia.org/wiki?curid=1250804" title="Doktryna Busha">
Doktryna Busha

Doktryna Busha (ang. "Bush Doctrine") – przyjęta przez administrację prezydenta Stanów Zjednoczonych George'a W. Busha linia polityki zagranicznej. Jej głównym założeniem jest koncepcja "wyprzedzającego uderzenia", która stwierdza, że USA mają prawo do prewencyjnego ataku militarnego na każde państwo, które stanowi lub może stanowić zagrożenie dla Stanów Zjednoczonych.
Doktryna Busha przewiduje, że USA mają wspierać rozprzestrzenianie instytucji i wartości zgodnych z ideami liberalizmu. Celem ma być osłabianie dyktatur i zastępowanie ich rządami wyłonionymi przez narody. Zgodnie z tymi założeniami USA rozpoczęły inwazję na Irak w 2003 roku, nazywaną II wojną w Zatoce Perskiej. Doktrynie Busha zarzuca się między innymi ignorowanie autorytetu ONZ, wzniecanie nowych konfliktów w zapalnych częściach świata oraz eskalację konfliktu między Zachodem a cywilizacją islamską.

</doc>
<doc id="1250809" url="https://pl.wikipedia.org/wiki?curid=1250809" title="Adam Hławiczka">
Adam Hławiczka

Ks. Adam Hławiczka (ur. 18 grudnia 1908 w Cieszynie, zm. 18 stycznia 1995 w Wiśle) – duchowny luterański, muzyk.
Życiorys.
Był synem Andrzeja Hławiczki i bratem Karola Hławiczki. Ukończył studia na Wydziale Teologii Ewangelickiej Uniwersytetu Warszawskiego. Przed II wojną światową był wikariuszem w parafii ewangelicko-augsburskiej w Warszawie, jednocześnie studiował w tamtejszym konserwatorium. W 1938 udał się do Lipska w celu kontynuowania studiów muzycznych, jednak studia przerwała wojna. Po wybuchu powstania warszawskiego udał się do Częstochowy, a potem na Górny Śląsk. Od 1945 przebywał w Katowicach, gdzie przez wiele lat, do 1979 był proboszczem parafii ewangelickiej. Jednocześnie w latach 1949–1968 administratorem parafii w Tarnowskich Górach. Był również koncertującym muzykiem-organistą. Opracował śpiewnik dla dzieci i młodzieży (1969), był autorem choralnika kościelnego.

</doc>
<doc id="1250813" url="https://pl.wikipedia.org/wiki?curid=1250813" title="Amanda Michalka">
Amanda Michalka

 
Amanda Joy Michalka, pseud. AJ (ur. 10 kwietnia 1991 w Torrance) – amerykańska aktorka, piosenkarka i autorka piosenek. Śpiewała w duecie "78violet" ze swoją starszą o dwa lata siostrą Alyson. W 2017 roku duet sióstr powrócił do używania pierwotnej nazwy zespołu i wydaje swoje single i albumy pod szyldem Aly &amp; AJ.
Życiorys.
Amanda Michalka urodziła się 10 kwietnia 1991 w Torrance. Dorastała i wychowywała się w Seattle. Po przeprowadzce jej rodzice zadbali o to by siostry uzyskały gruntowną edukację w dziedzinie muzyki i aktorstwa. Od wczesnych lat była posyłana na zajęcia i występy. Później całą rodziną przeprowadzili się z powrotem do Kalifornii, gdzie mieszkają do dziś.
Kariera.
Michalka była najlepszą młodą artystką w Kościele w Południowej Karolinie. Michalka gra na wielu instrumentach, takich jak akustyczna i elektryczna gitara, pianino (zaczęła grać mając cztery lata) i bongosach. Kiedyś była modelką w katalogach. W marcu 2006 zadebiutowała w filmie "Piękne mleczarki" rolą Courtney Callum, obok swojej siostry Aly. Występowała również w serialach, takich jak "Oliver Beene", "Sześć stóp pod ziemią", "The Guardian" i "Szpital miejski". Zagrała w filmie MTV, "".

</doc>
<doc id="1250814" url="https://pl.wikipedia.org/wiki?curid=1250814" title="Era One &amp; Lesson in Magic">
Era One &amp; Lesson in Magic

Era One &amp; Lesson in Magic #1 – dwupłytowy album szwajcarskiego zespołu Samael wydany 27 stycznia 2006 przez wytwórnię Century Media Records. Zawiera niewydawane wcześniej utwory autorstwa Xy nagrane w latach 2002-2003. Płyta zawiera wyłącznie muzykę elektroniczną, bez śladu metalowych brzmień, stąd też na płycie występują jedynie Vorph i Xy.
Twórcy.
Autorem tekstów jest Vorph, muzykę napisał Xy.

</doc>
<doc id="1250815" url="https://pl.wikipedia.org/wiki?curid=1250815" title="Aeonics – An Anthology">
Aeonics – An Anthology

Aeonics – An Anthology – kompilacja szwajcarskiego zespołu Samael wydana 26 lutego 2007 r. przez wytwórnię Century Media z okazji 20-lecia istnienia zespołu. Zawiera utwory ze wszystkich płyt poprzedzających album Solar Soul.

</doc>
<doc id="1250818" url="https://pl.wikipedia.org/wiki?curid=1250818" title="Instytut Kultury Białoruskiej">
Instytut Kultury Białoruskiej

Instytut Kultury Białoruskiej, w literaturze zwany Inbelkultem lub Inbiełkultem (biał. "Інстытут беларускай культуры, Інбелкульт", ІБК) – placówka naukowa założona 30 stycznia 1922 pracująca nad narodowym i kulturalnym odrodzeniem Białorusi w ramach ZSRR. 
Geneza.
Z inicjatywą założenia placówki mającej czuwać nad odrodzeniem i rozwojem kultury białoruskiej wystąpił w styczniu 1921 Ściapan Niekraszewicz na zebraniu pracowników kultury zorganizowanym przez Ludowy Komisariat Oświaty Białoruskiej SRR. Opracowaniem statutu instytucji zajęła się specjalna komisja pod przewodnictwem Źmiciera Żyłunowicza oraz rektor BUP Uładzimier Piczeta, Jazep Dyła i Jewfimij Karski. 
10 lutego 1921 powołano do życia składającą się z 15 osób Komisję Naukowo–Technologiczną przy Ludowym Komisariacie Oświaty BSRR. Dzieliła się na trzy oddziały: humanistyczny, przyrodniczy i matematyczny. Postawiono jej za zadanie opracowanie białoruskiej terminologii – głównie w dziedzinie techniki – oraz rozpoczęcie prac nad wydawaniem podręczników w języku białoruskim. IKB rozpoczął faktycznie działanie po 30 stycznia 1922 na mocy dekretu Rady Komisarzy Ludowych Białoruskiej SRR z tego dnia. Dzielił się na sekcje humanistyczną i terminologiczną. 
W 1923 powołano do życia Centralne Biuro Krajoznawstwa afiliowane przy Instytucie, które wydawało m.in. gazetę "Nasz kraj". Na wiosnę 1924 z inicjatywy IKB zwołano do Mińska I Wszechbiałoruski Zjazd Krajoznawczy. 
Struktura i zadania Instytutu.
8 sierpnia 1924 CKW i RKL BSRR dokonały zatwierdzenia statutu IKB. Według dokumentu Instytut miał się zajmować planowym i systematycznym badaniem języka białoruskiego, etnografii, historii, przyrody, gospodarki i ruchów społecznych na Białorusi, jak również nadzorować badania niższych rangą ośrodków. Jesienią 1924 roku III Zjazd CKW BSRR opowiedział się za przekształceniem IKB w instytucję naukową wzorowaną na Akademii Nauk. W tym okresie placówka dzieliła się już na 10 sekcji:
W składzie IKB działały komisje naukowe (m.in. słownikowa, dialektologiczna, ortograficzna, ruchu rewolucyjnego w BSRR, dzieł Lenina, ochrony zabytków kultury, bibliograficzna). Pierwszym dyrektorem IKB został Ściapan Niekraszewicz. 
Na przełomie 1926 i 1927 roku IKB zrzeszał 224 członków, w tym 83 rzeczywistych i 67 korespondentów. Jego przewodniczącym był wówczas Usiewaład Ihnatouski, funkcje jego zastępców pełnili Arkadź Smolicz i J. Karanieuski, sekretarzem naukowym został Alaksandr Ćwikiewicz, a członkiem prezydium m.in. Źmicier Żyłunowicz. 
Przy IKB działały oddziały narodowościowe: polski ze Stefanem Heltmanem na czele, rosyjski i żydowski. Istniała także stała komisja ds. badania kultury łotewskiej. 
W 1927 IKB podzielono na dwa wydziały: przyrodniczo-ekonomiczny i humanistyczny, a oddziały narodowościowe przemianowano na sekcje. 
Jesienią 1928 dokonano oficjalnego przekształcenia Instytutu w Akademię Nauk Białoruskiej SRR.

</doc>
<doc id="1250819" url="https://pl.wikipedia.org/wiki?curid=1250819" title="Borowa Oleśnicka">
Borowa Oleśnicka

Borowa Oleśnicka – stacja kolejowa w Borowej, w województwie dolnośląskim, w Polsce. Znajdują się tu 2 perony. Na stacji zatrzymują się pociągi osobowe do Wrocławia oraz Poznania i Kluczborka.
W roku 2017 stacja obsługiwała 150–199 pasażerów na dobę.

</doc>
<doc id="1250821" url="https://pl.wikipedia.org/wiki?curid=1250821" title="Rick Mitchell">
Rick Mitchell

Rick Mitchell, właśc. Richard Charles Mitchell (ur. 24 marca 1955 w Sydney, zm. 30 maja 2021 w Brisbane) – australijski lekkoatleta, srebrny medalista letnich igrzysk olimpijskich w 1980 w Moskwie w biegu na 400 metrów.
Życiorys.
Zajął 6. miejsce w finale biegu na 400 metrów na igrzyskach olimpijskich w 1976 w Montrealu. Na tych samych igrzyskach zakwalifikował się do ćwierćfinału biegu na 200 metrów, w którym nie wystąpił oraz odpadł w eliminacjach sztafety 4 × 400 metrów.
Zwyciężył w biegu na 400 metrów, wyprzedzając Josepha Coombsa z Trynidadu i Tobago i Glenna Bogue z Kanady, a także zdobył brązowy medal w sztafecie 4 × 400 metrów, która biegła w składzie: John Higham, Chum Darvall, Garry Brown i Mitchell, na igrzyskach Wspólnoty Narodów w 1978 w Edmonton.
Zdobył srebrny medal w biegu na 400 metrów na igrzyskach olimpijskich w 1980 w Moskwie, ulegając jedynie Wiktorowi Markinowi ze Związku Radzieckiego, a wyprzedzając Franka Schaffera z Niemieckiej Republiki Demokratycznej. Na igrzyskach Wspólnoty Narodów w 1982 w Brisbane wywalczył dwa srebrne medale: w biegu na 400 metrów (za Bertem Cameronem z Jamajki, a przed swym kolegą z reprezentacji Australii Garym Minihanem) oraz w sztafecie 4 × 400 metrów (w składzie: Minihan, John Fleming, Greg Parker i Mitchell). Na swych trzecich igrzyskach olimpijskich w 1984 w Los Angeles Mitchell wystąpił tylko w sztafecie 4 × 400 metrów, która w finale zajęła 4. miejsce mimo osiągnięcia czasu 2:59,70, który do tej pory (październik 2020) jest rekordem Australii i Oceanii.
Był mistrzem Australii w biegu na 400 metrów w 1975/1976, 1976/1977 i 1979/80, wicemistrzem na tym dystansie w 1973/1974, 1974/1975 i 1977/1978 oraz brązowym medalistą w biegu na 200 metrów w 1980/1981 i w biegu na 400 metrów w 1983/1984.
Oprócz rekordów w sztafecie 4 × 400 metrów Mitchell był również czterokrotnym rekordzistą Australii w biegu na 400 metrów do czasu 44,84 s, uzyskanego 30 lipca 1984 w Moskwie.
Zmarł 30 maja 2021 roku w Brisbane w wieku 66 lat. Przyczyną śmierci był rak prostaty.

</doc>
<doc id="1250825" url="https://pl.wikipedia.org/wiki?curid=1250825" title="Silvio Leonard">
Silvio Leonard

Silvio Leonard (ur. 20 września 1955 w Cienfuegos) – kubański lekkoatleta, który specjalizował się w sprincie.
Dwa razy startował w igrzyskach olimpijskich (Montreal 1976 oraz Moskwa 1980). Srebrny medalista igrzysk olimpijskich w Moskwie na dystansie 100 m. W 1973 zdobył srebro uniwersjady w biegu na 100 metrów, a 4 lata później – także podczas uniwersjady – wywalczył dwa medale (złoto na 100 m i srebro na 200 m). Uczestnik pucharu świata w roku 1977 oraz 1979. Wielokrotny medalista igrzysk Ameryki Środkowej i Karaibów oraz igrzysk panamerykańskich. Czterokrotny rekordzista Kuby w biegu na 100 metrów (jako pierwszy Kubańczyk przebiegł ten dystans w czasie poniżej 10 sekund) oraz siedmiokrotny rekordzista w biegu na 200 metrów. Rekord życiowy: bieg na 100 m - 9,98 (1977); bieg na 200 m - 20,06 (1978).

</doc>
<doc id="1250827" url="https://pl.wikipedia.org/wiki?curid=1250827" title="Ludomir Benedyktowicz">
Ludomir Benedyktowicz

Ludomir Ludwik Dominik Benedyktowicz (ur. 5 sierpnia 1844 w Świniarach, zm. przed 2 grudnia 1926 we Lwowie) – polski leśnik, malarz, uczestnik powstania styczniowego. Był pasjonatem szachów i zasłużonym działaczem szachowym. Kawaler Orderu Wojennego Virtuti Militari, podporucznik Wojska Polskiego.
Życiorys.
Był synem Piotra i Marii z Ruszczewskich. Uczęszczał do szkoły średniej w Warszawie. Od 1861, idąc w ślady ojca leśnika, uczył się w Zakładzie Praktyki Leśnej, będącym pierwszą instytucją doskonalenia zawodowego dla leśników, a zlokalizowanym w Feliksowie w okolicach Broku, gdzie studiował pod kierunkiem profesora Wojciecha Jastrzębowskiego.
Był na drugim roku studiów, kiedy wybuchło powstanie styczniowe. Wziął w nim czynny udział, walcząc w oddziale partyzanckim pod dowództwem Władysława Cichorskiego „Zameczka” (potem w oddziale Wilkoszewskiego „Wiriona”). Podczas utarczki z Kozakami został ranny. Ponadto jeden z napastników szablą odciął mu prawą dłoń. Pierwszej pomocy udzieliła powstańcowi Nepomucena Sarnowiczowa, właścicielka Kaczkowa, wsi, na terenie której rozegrała się potyczka. Rannego przewieziono na plebanię w Ostrowi Mazowieckiej. Tu w trudnych warunkach przeprowadzono operację i amputowano mu lewą rękę. By nie narazić go na prześladowania ogłoszono, że zginął w potyczce z Kozakami i usypano mogiłę, która istnieje do dzisiaj.
Kalectwo nie pozwoliło mu na kontynuowanie nauki w zawodzie leśnika. Postanowił poświęcić się malarstwu. Pierwsze kroki Ludomir skierował do warszawskiej Szkoły Rysunku pod kierunkiem profesora Wojciecha Gersona. Malował swoje prace pędzlem przytwierdzonym do metalowej obrączki. Zakładano ją na przedramię jego prawej ręki i wsuwano zań pędzel, piórko czy węgiel, którymi bardzo lubił się posługiwać.
Kształcił się w szkole w Monachium. Przyjęto go w poczet studentów tamtejszej Akademii Sztuk Pięknych na podstawie prac (w końcu października 1868 zgłosił się do Akademii – Antikenklasse: immatrykulacja 9 V 1869). Po skończonych studiach powrócił do Polski. Mimo zachowania środków ostrożności Kozacy wpadli na jego trop, aresztowali go i osadzili w Cytadeli Warszawskiej. Gdy wyszedł znalazł się w krakowskiej Szkole Kompozycji Jana Matejki. Następnie otworzył własną pracownię malarską. Ożenił się z Marią Skalską, która obdarzyła go czwórką dzieci i pomagała w pracy.
Przez czterdzieści lat mieszkał w Krakowie. W związku z narastającą ze strony artystów młodopolskich krytyką malarstwa między innymi „monachijczyków”, do których należał w kwietniu 1913 wystosował do świata artystycznego list otwarty pod tytułem „W imię prawdy”. Jeszcze przed I wojną światową wyjechał wraz z rodziną do Lwowa. Tam zmarł przed 2 grudnia 1926 w wieku 82 lat. Zwłoki przewieziono do Krakowa i pochowano na cmentarzu Rakowickim (kwatera Ra, grobowiec rodzinny), gdzie spoczywają do dnia dzisiejszego.
Dorobek malarski.
Do najbardziej znanych prac Ludomira Benedyktowicza należą znajdujące się w zbiorach lwowskich obrazy olejne „Nad mogiłą powstańca” oraz „Podjazd”. Obydwa obrazy dotyczą tematyki powstania styczniowego. Spod piórka artysty wyszły także rysunki między innymi „Poranek na wsi” czy też „Wieczór na wsi”. Dzieła malarza spotkać można w całej Polsce. W warszawskim Muzeum Narodowym znajduje się autoportret Benedyktowicza. Jego siedem rysunków, w tym sześć pejzaży i portret córki, posiada Muzeum Narodowe w Krakowie. Poznańskie Muzeum Narodowe ma w swoich zbiorach kolejną jego pracę – portret młodej kobiety.
Dorobek literacki.
Ludomir Benedyktowicz ogłosił kilka tomików poezji. W 1903 wydał w Krakowie zbiór "Zbudź się narodzie! Garść rymów nie do zabawy". Kolejne tomiki wydawał w okrągłe rocznice powstania: "Na odlocie. W 50-tą rocznicę powstania styczniowego" (1913) oraz "W górę serca i czoła! W 60-tą rocznicę powstania styczniowego" (1923).
Z innych publikacji Benedyktowicza można wymienić: "Być albo nie być" (1896, pod pseudonimem Ludwik Nałęcz), "Zaklęte jezioro" (1911), "Stanisław Witkiewicz jako krytyk" (1902). Z Witkiewiczem polemizował na temat wartościowania treści dzieł sztuki.
Ludomir Benedyktowicz a szachy.
Był zapalonym szachistą amatorem. Do gry wykorzystywał tę samą protezę, co przy pracy artystycznej. Grywał w kawiarniach, w Krakowie głównie u Sauera, za rywali mając zazwyczaj przedstawicieli środowiska artystycznego. Rodzina nadała mu żartobliwe przezwisko „Szach-macika”.
W styczniu 1893 uczestniczył w pracach nad powołaniem Krakowskiego Klubu Szachistów, obok między innymi Hieronima Czarnowskiego, i objął na rok funkcję pierwszego prezesa. W 1895 został prezesem honorowym klubu. Działalności szachowej nie zaniedbał i we Lwowie, gdzie już w dwudziestoleciu międzywojennym mimo podeszłego wieku należał do aktywnych członków klubu „Hetman”, obok między innymi Ignacego Popiela, Kaliksta Morawskiego czy przedstawicieli młodego pokolenia Mariana Wróbla i Mariana Wójcika. W 1925 nadano mu godność członka honorowego lwowskiego „Hetmana”.

</doc>
<doc id="1250836" url="https://pl.wikipedia.org/wiki?curid=1250836" title="Martha Scott">
Martha Scott

Martha Ellen Scott (ur. 22 września 1912 w Jamesport, zm. 28 maja 2003 w Van Nuys) − amerykańska aktorka, nominowana do Oscara za rolę w filmie "Nasze miasto".

</doc>
<doc id="1250837" url="https://pl.wikipedia.org/wiki?curid=1250837" title="Jörg Böhme">
Jörg Böhme

Jörg Böhme (ur. 22 stycznia 1974 w Hohenmölsen) – niemiecki piłkarz, występujący na pozycji pomocnika.
Kariera klubowa.
Jörg Böhme zawodową karierę rozpoczynał w drużynie FC Carl Zeiss Jena w wieku osiemnastu lat. Nie mógł w niej jednak liczyć na regularne występy i zdecydowałem się przenieść do 1. FC Nürnberg. W barwach klubu z Frankenstadionu Niemiec zagrał w szesnastu spotkaniach i strzelił jedną bramkę. Kolejny sezon spędził w Eintrachcie Frankfurt, a rok później trafił do TSV 1860 Monachium. W żadnym z tych klubów Jörg wciąż nie potrafił przebić się do podstawowej jedenastki i dopiero transfer do drugoligowej Arminii Bielefeld w 1998 roku otworzył mu drogę do częstszych występów.
W Bielefeld w ciągu dwóch sezonów Böhme rozegrał 50 meczów, po czym za 750 tysięcy marek przeniósł się do FC Schalke 04, z którym dwa razy z rzędu zdobywał Puchar Niemiec. W 2001 roku w zwycięskim 2:0 spotkaniu finałowym z Unionem Berlin Jörg strzelił oba gole, natomiast rok później w wygranym 4:2 meczu przeciwko Bayerowi 04 Leverkusen zdobył jedną bramkę. Łącznie dla "Die Königsblauen" Niemiec zagrał w 101 pojedynkach, w których 23 razy wpisał się na listę strzelców.
Sezon 2005/2006 wychowanek Carl Zeiss Jena spędził w Borussii Mönchengladbach, a kolejne ligowe rozgrywki rozpoczął jako zawodnik Arminii. W 2008 roku postanowił zakończyć karierę.
Kariera reprezentacyjna.
Böhme w reprezentacji Niemiec zadebiutował w 2001 roku, kiedy to trenerem drużyny narodowej był Rudi Völler. W 2002 roku dostał powołanie na mistrzostwa świata, na których Niemcy zdobyli srebrny medal przegrywając w finale z Brazylią 2:0. Sam Jörg na turnieju tym nie wystąpił jednak w ani jednym spotkaniu. Karierę reprezentacyjną Böhme zakończył w 2003 roku, a dla drużyny narodowej rozegrał łącznie dziesięć meczów i strzelił jednego gola.
Kariera trenerska.
Wraz z końcem sezonu 2007/2008 Böhme postanowił zakończyć karierę i zająć się szkoleniem młodzieży w Arminii Bielefeld.

</doc>
<doc id="1250838" url="https://pl.wikipedia.org/wiki?curid=1250838" title="Wiktor Markin">
Wiktor Markin

Wiktor Fiodorowicz Markin (ros. Виктор Фёдорович Маркин; ur. 23 lutego 1957 w wiosce Oktiabrskij w rejonie ust-tarckim w obwodzie nowosybirskim) – radziecki lekkoatleta, sprinter specjalizujący się w biegu na 400 m, dwukrotny mistrz olimpijski. 
Rozpoczął trenowanie lekkiej atletyki w wieku 19 lat, gdy został studentem pediatrii w Instytucie Medycznym w Nowosybirsku. Do 1980 nie był znanym lekkoatletą. W tym roku w kwietniu ustanowił swój rekord życiowy wynikiem 46,96 s. W lipcu poprawił go na 45,34 s, a finale na Igrzyskach Olimpijskich w Moskwie po szybkim finiszu niespodziewanie zwyciężył osiągając czas 44,60 s, który był rekordem Europy, a do tej pory jest rekordem Rosji. Drugi złoty medal na tych igrzyskach zdobył w sztafecie 4 x 400 m.
Po igrzyskach Markin przerwał karierę sportową, aby dokończyć studia. Powrócił w 1982 i zdobył brązowe medale na 400 m i w sztafecie 4 x 400 m na Mistrzostwach Europy w Atenach. Na Mistrzostwach Świata w 1983 w Helsinkach odpadł w półfinale biegu na 400 m, ale za to zdobył wraz z kolegami złoty medal w sztafecie 4 x 400 m. Po decyzji ZSRR o bojkocie Igrzysk Olimpijskich w 1984 w Los Angeles zwyciężył na 400 m i w sztafecie 4 x 400 m w alternatywnych zawodach Przyjaźń-84 w Moskwie. Wkrótce potem zdecydował się zakończyć karierę sportową.

</doc>
<doc id="1250839" url="https://pl.wikipedia.org/wiki?curid=1250839" title="Mięśnie podgnykowe">
Mięśnie podgnykowe

Mięśnie podgnykowe () – cztery parzyste mięśnie ciała ludzkiego zaliczane do grupy środkowej mięśni szyi. Znajdują się na szyi poniżej kości gnykowej. Ich przyczepy znajdują się m.in. na mostku i łopatce. Mięśnie te w większości zmierzają do kości gnykowej, którą ustalają i obniżają. Oprócz tego czepiają się też chrząstek krtani.
Zaliczają się do nich:
Wszystkie z wymienionych mięśni są ukrwione przez tętnice tarczowe górne i dolne.
Mięsień tarczowo-gnykowy jest unerwiony przez włókna nerwów C1–C2 splotu szyjnego, przebiegające drogą nerwu podjęzykowego, a pozostałe przez włókna nerwów C1–C3 dochodzące drogą pętli szyjnej.

</doc>
<doc id="1250842" url="https://pl.wikipedia.org/wiki?curid=1250842" title="Martin Taylor">
Martin Taylor

Martin Taylor (ur. 9 listopada 1979 w Ashington) - angielski piłkarz grający na pozycji obrońcy w Sheffield Wednesday.
Wcześniej występował w Birmingham City, Blackburn Rovers, Darlington, Stockport County i Norwich City.
Zaliczył jeden występ w reprezentacji Anglii. U-21.
Dnia 23 lutego 2008 roku w 3. minucie spotkania Arsenalu z Birmingham City Taylor brutalnie sfaulował Eduardo da Silvę, który w efekcie doznał otwartego złamania stawu skokowego i zerwania w nim wszystkich więzadeł. Boisko opuścił po 8 minutach z założoną maską tlenową. Taylor został ukarany zawieszeniem na 3 mecze.

</doc>
<doc id="1250845" url="https://pl.wikipedia.org/wiki?curid=1250845" title="Mięśnie nadgnykowe">
Mięśnie nadgnykowe

Mięśnie nadgnykowe () – cztery parzyste mięśnie ciała ludzkiego zaliczane do grupy środkowej mięśni szyi. Znajdują się na szyi powyżej kości gnykowej. Ich przyczepy znajdują się m.in. na kości skroniowej (wyrostek rylcowaty, wcięcie sutkowate), żuchwie. Mięśnie te w większości zmierzają do kości gnykowej, którą podnoszą, a także poruszają nieznacznie w kierunku strzałkowym. Z kolei żuchwę obniżają.
Zaliczają się do nich:
Unerwienie.
Brzusiec tylny mięśnia dwubrzuścowego i mięsień rylcowo-gnykowy są unerwione przez gałęzie nerwu twarzowego, brzusiec przedni mięśnia dwubrzuścowego i mięsień żuchwowo-gnykowy przez nerw żuchwowo-gnykowy od nerwu zębodołowego dolnego, a mięsień bródkowo-gnykowy przez gałęzie splotu szyjnego idące razem z nerwem podjęzykowym.

</doc>
<doc id="1250846" url="https://pl.wikipedia.org/wiki?curid=1250846" title="Rosalind Russell">
Rosalind Russell

Rosalind Russell (właśc. Catherine Rosalind Russell; ur. 4 czerwca 1907 w Waterbury, zm. 28 listopada 1976 w Beverly Hills) − amerykańska aktorka filmowa, teatralna, telewizyjna, scenarzystka i piosenkarka. Była pięciokrotną laureatką Złotego Globu oraz czterokrotnie uzyskiwała nominację do Oscara.
Posiada swoją gwiazdę na Hollywood Walk of Fame.

</doc>
<doc id="1250847" url="https://pl.wikipedia.org/wiki?curid=1250847" title="Bizon długorogi">
Bizon długorogi



</doc>
<doc id="1250849" url="https://pl.wikipedia.org/wiki?curid=1250849" title="Biskupi i arcybiskupi Sens">
Biskupi i arcybiskupi Sens

Lista biskupów i arcybiskupów Sens:

</doc>
<doc id="1250853" url="https://pl.wikipedia.org/wiki?curid=1250853" title="Mięśnie pochyłe">
Mięśnie pochyłe

Mięśnie pochyłe (łac. "musculi scaleni") – parzyste mięśnie ciała ludzkiego zaliczane do grupy głębokiej mięśni szyi. Znajdują się na szyi głębiej i nieco bardziej bocznie niż mięśnie podgnykowe. Ich przyczepy początkowe znajdują się na wyrostkach poprzecznych kręgów. Mięśnie te zmierzają do żeber (I i II).
Rozróżniamy cztery mięśnie pochyłe:
Funkcje.
Mięśnie te unoszą żebra działając jako silne mięśnie wdechowe. Przy ustalonych żebrach powodują zgięcie odcinka szyjnego kręgosłupa w swoją stronę, do przodu lub powodują jego obrót.
Ukrwienie.
Mięśnie pochyłe są ukrwione przez gałęzie tętnicy podobojczykowej: tętnicę szyjną wstępującą, tętnicę szyjną głęboką, tętnicę kręgową i tętnicę tarczową dolną.
Unerwienie.
Mięśnie są unerwione od gałęzi bezpośrednio odchodzących od splotu szyjnego i częściowo ramiennego (metamery C3-C8).
Szczeliny.
Wyróżniamy dwie szczeliny mięśni pochyłych:
Aspekt kliniczny.
Niektórzy ludzie aktywują mięśnie pochyłe podczas oddychania, co często prowadzi do przeciążenia tych mięśni. Prowadzi to do bólu szyi promieniującego do kończyny górnej. Nie jest to jednak ostry ból, taki jak w zespołach bólowych związanych z uciskiem na korzenie nerwów. Przeciążenie tych mięśni zazwyczaj daje pozytywny wynik tzw. testu zgięcia palca, kiedy to pacjent nie jest w stanie dotknąć opuszkami palców stawów śródręczno-paliczkowych. Ucisk na tętnicę podobojczykową w obrębie szczeliny tylnej mięśni pochyłych może powodować zespół górnego otworu klatki piersiowej.

</doc>
<doc id="1250855" url="https://pl.wikipedia.org/wiki?curid=1250855" title="Adserver">
Adserver



</doc>
<doc id="1250857" url="https://pl.wikipedia.org/wiki?curid=1250857" title="Teresa Wright">
Teresa Wright

Muriel Teresa Wright (ur. 27 października 1918 na Manhattanie, zm. 6 marca 2005 w New Haven) − amerykańska aktorka sceniczna, filmowa i telewizyjna, nagrodzona Oscarem za drugoplanową rolę w filmie "Pani Miniver".
Życiorys.
Lata wczesne.
Urodziła się jako Muriel Teresa Wright w nowojorskim Harlemie, jako córka Marthy (z domu Espy) i Arthura Wrighta, który był agentem ubezpieczeniowym. Dorastała w Maplewood, w stanie New Jersey. Podczas uczęszczania do Columbia High School, Teresa poważnie zainteresowała się aktorstwem, grając w przedstawieniach teatru w Provincetown. Po ukończeniu szkoły w 1938 roku, wróciła do Nowego Jorku i została zatrudniona jako dublerka roli Emily (granej przez Dorothy McGuire i później przez Marthę Scott) w sztuce Thorntona Wildera "Our Town". Aktorka przejęła rolę po Scott, gdy ta wyjechała do Hollywood, by wystąpić w filmowej adaptacji sztuki.
Kariera.
Jesienią 1939 roku wystąpiła w sztuce teatralnej "Life with Father", grając rolę Mary Skinner przez dwa lata. Tam została odkryta przez łowców talentów wynajętych przez Samuela Goldwyna, który poszukiwał młodej aktorki do roli córki Bette Davis w adaptacji powieści Lillian Hellman "Małe liski" z 1941 roku. Wright natychmiast podpisała pięcioletni kontrakt aktorski w Hollywood.
Wright została nominowana do Oscara dla najlepszej aktorki drugoplanowej za debiut filmowy w "Małych liskach" (1941). W następnym roku była nominowana ponownie, tym razem dla najlepszej aktorki pierwszoplanowej za obraz "Duma Jankesów", w którym zagrał u boku Gary’ego Coopera jako jego żona; w tym samym roku zdobyła Oscara dla najlepszej aktorki drugoplanowej za rolę córki Greer Garson w filmie "Pani Miniver". Żaden inny aktor nigdy nie pobił jej wyczynu, otrzymując nominację do Oscara za trzy pierwsze filmy w swojej karierze.
W 1943 roku Wright została wypożyczona do filmu studia Universal "Cień wątpliwości", w reżyserii Alfreda Hitchcocka. Zagrała w filmie rolę niewinnej, młodej kobiety, która odkrywa, że jej ukochany wuj (grany przez Josepha Cottena) jest seryjnym mordercą. Inne ważne filmy aktorki to: "Najlepsze lata naszego życia" (1946), wielokrotnie nagradzany film o trudnym powrocie do domu po II wojnie światowej, oraz "Pokłosie wojny" (1950), gdzie wystąpiła u boku Marlona Brando.
Po 1959 roku, pracowała głównie w telewizji i na scenie. Została nominowana do nagrody Emmy w 1957 roku. Za rolę w sztuce "Morning's at Seven" otrzymała Drama Desk Awards w 1980 roku.
Do jej późniejszych występów w filmach zaliczyć można film "Gdzieś w czasie" (1980) i rolę Panny Birdie w adaptacji powieści Johna Grishama "Zaklinacz deszczu" (1997) w reżyserii Francisa Forda Coppoli.
Aktorka ma dwie gwiazdy w Hollywood Walk of Fame, jedną filmową znajdującą się przy 1658 Vine Street, a drugą telewizyjną przy 6405 Hollywood Boulevard.
Życie prywatne.
Wright była zamężna z pisarzem Nivenem Buschem w latach 1942/1952, mieli dwoje dzieci. Poślubiła dramaturga Roberta Andersona w 1959, później rozwiedli się, ale utrzymywali bliskie stosunki do końca życia.
Zmarła na atak serca w Yale-New Haven Hospital w Connecticut w wieku 86 lat.

</doc>
<doc id="1250860" url="https://pl.wikipedia.org/wiki?curid=1250860" title="Mięśnie przedkręgowe">
Mięśnie przedkręgowe

Mięśnie przedkręgowe (, ) – trzy parzyste mięśnie ciała ludzkiego zaliczane do grupy głębokiej mięśni szyi. Przyczepy ich znajdują się na kręgach, końce zaś też na kręgach oraz na części podstawnej kości potylicznej.
Należą do nich:
Unerwione są przez włókna nerwów C1–C4 splotu szyjnego i C5–C6 splotu ramiennego.

</doc>
<doc id="1250866" url="https://pl.wikipedia.org/wiki?curid=1250866" title="Tufy">
Tufy



</doc>
<doc id="1250874" url="https://pl.wikipedia.org/wiki?curid=1250874" title="Reign of Light">
Reign of Light

Reign of Light – szósty studyjny album szwajcarskiego zespołu Samael wydany 11 października 2004 r. przez wytwórnię Galactical Recordings. Poprzedzony został singlem Telepath. Do utworu "Telepath" nakręcony został wideoklip.
W 2007 r. wydana została przez Regain Research Records limitowana do 3000 sztuk reedycja albumu z dodatkowym DVD, nową okładką i bonusowym utworem "Telepathic", będącym alternatywną wersją "Telepath".
Twórcy.
Autorem tekstów jest Vorph, muzykę napisał Xy.

</doc>
<doc id="1250881" url="https://pl.wikipedia.org/wiki?curid=1250881" title="Joerg Boehme">
Joerg Boehme



</doc>
<doc id="1250882" url="https://pl.wikipedia.org/wiki?curid=1250882" title="Światło chemiczne">
Światło chemiczne

Światło chemiczne – świetlik (ang. "glow stick", "lightstick") jednorazowe źródło światła zbudowane z plastikowego pojemnika zawierającego dwie odizolowane ciecze (jedną w szklanym pojemniku), które po wymieszaniu zaczynają świecić. Światło chemiczne aktywuje się przez zgięcie plastikowego pojemnika zewnętrznego aż do złamania (lub zgniecenia) szklanego pojemnika wewnętrznego. Światło chemiczne może świecić od 5 minut (ultra intensywne) do 12 godzin. Produkowane są świetliki w różnych barwach: zielone (te z reguły świecą najdłużej), czerwone, pomarańczowe, różowe, żółte, niebieskie, fioletowe i białe oraz świecące w podczerwieni.
Nazewnictwo.
Nazwa „światło chemiczne” jest nazwą opisową, stosowaną z braku lepszej nazwy polskiej. Nazwa „świetlik” stosowana jest przez analogię do świetlika świętojańskiego ("Lampyris noctiluca") – owada z rodziny świetlikowatych ("Lampyridae") z rzędu chrząszczy (Coleoptera). Światło wytwarzane przez świetlika świętojańskiego powstaje w wyniku bioluminescencyjnej reakcji chemicznej katalizowanej lucyferazą.
Sposób działania.
Po aktywacji i wymieszaniu roztworów zachodzi reakcja chemiczna w wyniku której substancja fotouczulająca świeci.
Utleniacz.
Bezwodny nadtlenek wodoru w aprotycznym rozpuszczalniku polarnym np. DMSO lub DMF.
Reduktory.
Estry fenolowe kwasu szczawiowego i ich pochodne:
Aktywatory.
Alkohol "tert"-butylowy, salicylan sodu oraz octan sodu.
Rozpuszczalniki.
Fosforan trifenylu, ftalan dimetylu oraz dietylu, DMSO lub DMF. Ewentualnie octan etylu.
Świetliki IR.
Świetliki podczerwone świecą światłem podczerwonym, niewidocznym gołym okiem. Widoczne są przez urządzania noktowizyjne: noktowizory i celowniki noktowizyjne, kamery przemysłowe i amatorskie oraz niektóre rodzaje cyfrowych aparatów fotograficznych. Mogą służyć do oświetlenia, skrytego powiadamiania lub oznaczania celów.

</doc>
<doc id="1250886" url="https://pl.wikipedia.org/wiki?curid=1250886" title="Ballantine’s">
Ballantine’s

Ballantine's – marka szkockiej whisky typu blended, produkowana pierwotnie przez firmę "George Ballantine &amp; Son Ltd"., która została założona w 1827 roku przez George’a Ballantine’a. W jej skład wchodzi ponad 40 rodzajów szkockich whisky słodowych i zbożowych z 4 regionów Szkocji: Speyside, Highlands, Islay oraz Lowlands. Ballantine’s dojrzewa wyłącznie w dębowych beczkach po burbonie.
Historia.
George Ballantine był jednym z pionierów tworzenia whisky typu blended. W 1827 roku otworzył swój pierwszy sklep w Edynburgu, w którym oferował wybór whisky własnej produkcji. Przez kolejne 10 lat popyt na whisky znacznie wzrósł, co zachęciło George’a do otwarcia kolejnego sklepu w Glasgow. Pierwszy sklep przekazał pod opiekę najstarszemu synowi, Archibaldowi. Popularność whisky Ballantine'a przyczyniła się do zaangażowania w interesy również młodszego syna – George’a juniora. W późniejszym okresie działalności rodzina zaczęła eksportować swój alkohol.  
W 1881 roku po śmierci ojca, firmę przejął i nadal rozwijał George junior, aż do 1919 roku, kiedy to wykupili ją Barclay &amp; McKinlay. Nowy właściciel bazował na reputacji marki Ballantine’s, a kiedy wymagane były większe zasoby, firmę przejął kanadyjski koncern Hirama Walkera – Gooderham and Worts (1937). W tym samym roku firma otrzymała znak herbowy King of Arms, który do dziś widoczny jest na każdej butelce whisky Ballantine’s.
Koncern Hirama Walkera – Gooderham and Worts w celu zapewnienia stałego dostępu składników mieszanki, wykupił destylarnie w Miltonduff i Glenburgie oraz wybudował nową w Dumbarton – odtąd największą w Europie. W latach 60. firma rozpoczęła sprzedaż na nieeksploatowanym do tej pory europejskim rynku. 
Wysoka popularność szkockich whisky przyczyniła się do szybkiego wzrostu marki. Whisky Ballantine’s została okrzyknięta numerem jeden wśród marek whisky w Europie i trzecim na świecie. W Korei Południowej do tej pory pozostaje liderem w kategorii super-premium. W 1988 roku firma została częścią koncernu alkoholowego Allied Domecq.
Począwszy od 2002 roku, produkcja przeniosła się z destylarni Dumbarton do Strathclyde Grain w Gorbals. W 2005 roku marka Ballantine’s została przejęta przez grupę alkoholową Pernod Ricard. Nadal podtrzymuje silny związek z magazynami w Dumbarton i pobliską fabryką butelek.
Herb.
Za reprezentację oraz krzewienie ducha i tradycji Szkocji w 1938 roku marka otrzymała herb rodu Ballantine od Lorda Lyona. Zasługa ta sprawia, że Ballantine’s został włączony do grona marek „Noblesse of Scotland” (Szlachty Szkocji).
Herb Ballantine’s przedstawia cztery elementy symbolizujące produkcję whisky - snop jęczmienia, omszały strumień, alembik i beczkę. Po prawej i lewej stronie herbu znajdują się białe rumaki trzymające szkockie flagi. W górnej części widoczny jest gryf – pół lew, pół ptak z mieczem symbolizującym waleczność Szkotów. Pod herbem umieszczono napis po łacinie – motto rodziny Ballantine: „Amicus Humani Generis”, co oznacza „Przyjaciel rodzaju ludzkiego”. Herb ten do dziś umieszczany jest na każdej butelce whisky Ballantine’s.
Produkcja whisky.
Ballantine’s to whisky typu blended, w której skład wchodzi ponad 40 rodzajów szkockich whisky z czterech regionów Szkocji: Speyside, Highlands, Islay oraz Lowlands. Na jej charakter szczególnie wpływają whisky słodowe powstające w jednej z najstarszych destylarni w regionie Speyside, a mianowicie Glenburgie nadającej mieszance smak jabłek i gruszek. Miltonduff – kolejna destylarnia uzupełnia Ballantine’s o nuty kwiatowe, ziołowe oraz dodaje delikatną nutę wanilii. Z kolei malt whisky powstające w destylarni Scapa nadają jej kremową słodycz. 
Whisky Ballantine’s dojrzewa w dębowych beczkach po burbonie przez minimum trzy lata. Leżakowanie przez ten czas jest niezbędnym warunkiem do nazywania trunku whisky szkocką. Rodzaj beczek wpływa na charakterystyczną barwę, smak i aromat whisky Ballantine’s. Rocznie z beczek ulatnia się ok. 2-3% trunku (tzw. dywidenda dla aniołów). W ostatniej fazie produkcji mistrz kupażowania (Master Blender) miesza różne whisky w odpowiednich proporcjach, aby zachować ich unikalność i wzmocnić charakter trunku. Obecnym Master Blenderem marki Ballantine’s jest Sandy Hyslop, piąty Master Blender w historii firmy.
Warianty.
Ballantine’s posiada w ofercie dziesięć wariantów whisky, różniących się wiekiem i charakterystyką:
+ Ballantines the Miltondaff 15 years
+Ballantines Label NO.4 40 years
Nagrody i wyróżnienia.
Ballantine's Finest
Ballantine's 12-letni
Ballantine's 17-letni
Ballantine's 21-letni
Ballantine's 30-letni
Sposób podania.
Tradycyjnie whisky podaje się samą, z odrobiną wody lub na lodzie, sprawdza się jednak również w połączeniach z owocami, soft drinkami oraz w klasycznych drinkach, takich jak Whisky Sour czy w koktajlach podawanych na gorąco.

</doc>
<doc id="1250890" url="https://pl.wikipedia.org/wiki?curid=1250890" title="Mietek Blues Band">
Mietek Blues Band

Mietek Blues Band – zespół bluesrockowy założony w 1976 roku w Gdańsku przez gitarzystę Mieczysława Wróbla i wokalistę oraz harmonijkarza Zbigniewa Łaskiego.
Historia.
W 1979 zespół otrzymał dwie nagrody na Festiwalu w Jarocinie. Przez 31 lat działalności zespół wystąpił na wielu festiwalach, m.in.: Pop Session w Sopocie, Folk Blues Meeting, Rawa Blues (w latach 1981, 1985, 1997 i 2000), Blues Top w Sopocie, Muzyczny Camping w Brodnicy, Złota Tarka, Jazz Jantar w Gdańsku, Jimmyway Blues Festival, Warta Rock Reggae, Summer Jazz Days w Gdyni (w 2000 roku jako support przed koncertem B.B. Kinga).
Dyskografia.
Zespół nagrał cztery płyty:
Skład.
Obecnie "Mietek Blues Band" występuje w składzie:
Byli członkowie.
Z zespołem w ciągu całego okresu jego działalności współpracowało wielu znanych muzyków, między innymi:

</doc>
<doc id="1250892" url="https://pl.wikipedia.org/wiki?curid=1250892" title="Andre Lange">
Andre Lange



</doc>
<doc id="1250894" url="https://pl.wikipedia.org/wiki?curid=1250894" title="Prażubr">
Prażubr



</doc>
<doc id="1250902" url="https://pl.wikipedia.org/wiki?curid=1250902" title="Ilean Almaguer">
Ilean Almaguer

Ilean Almaguer Ochoa (ur. 20 grudnia 1984 roku w Tuxtla Gutiérrez) – meksykańska aktorka.
Znana głównie z roli "Patrici 'Paty' Alarcón" w serialu "Marina", a także w telenoweli "Wieczny płomień miłości", gdzie zagrała Camilę. Znana również z "Atrévete a soñar" (2009), gdzie grała Catalinę.
Aktualnie studiuje w Akademii M&amp;M de Patricia Reyes Spindola.

</doc>
<doc id="1250903" url="https://pl.wikipedia.org/wiki?curid=1250903" title="Samotna placówka">
Samotna placówka

Samotna placówka – dokumentalna książka autorstwa Macieja Piekarskiego, wydana przez Wydawnictwo MON w 1989 roku, w pięćdziesiątą rocznicę wybuchu II wojny światowej.
W książce zawarte są dzieje Fortu IX („Czerniaków”) z września 1939 roku. Autor przez prawie 20 lat zbierał wspomnienia ochotników walczących na prośbę prezydenta miasta, Stefana Starzyńskiego, w obronie stolicy.

</doc>
<doc id="1250906" url="https://pl.wikipedia.org/wiki?curid=1250906" title="Bloods And Crips">
Bloods And Crips



</doc>
<doc id="1250907" url="https://pl.wikipedia.org/wiki?curid=1250907" title="Megan Follows">
Megan Follows

Megan Elizabeth Laura Diana Follows (ur. 14 marca 1968 w Toronto) – kanadyjska aktorka i reżyserka.
Znana przede wszystkim z roli Ani Shirley w filmach opartych na podstawie powieści Lucy Maud Montgomery.
Życie prywatne.
Jej rodzice Ted Follows i Dawn Greenhalgh także byli aktorami. Ma dwie siostry (Samantha - aktorka; Edwina - producentka i pisarka) oraz jednego brata (Laurence - producent).
Podczas kręcenia filmu "Deep Sleep" poznała swojego pierwszego męża, Christophera Portera, którego poślubiła 27 kwietnia 1991 roku. Po rozwodzie z Porterem zamieszkała z aktorem Stuartem Hughesem. Mieszka w USA ze swoimi dziećmi (Lylą i Russellem).

</doc>
<doc id="1250909" url="https://pl.wikipedia.org/wiki?curid=1250909" title="Emil Gross">
Emil Gross

Emil Gross (ur. 3 sierpnia 1869 we Lwowie, zm. po styczniu 1940) – polski dziennikarz, tłumacz literatury pięknej, doktor nauk prawnych. Był czołowym szachistą lwowskim, zwyciężał w mistrzostwach miasta, na szachownicy rywalizował m.in. ze swoim wieloletnim przyjacielem – krytykiem literackim Karolem Irzykowskim. Po utworzeniu Polskiego Związku Szachowego należał do jego aktywnych działaczy.
Życiorys.
Edukacja i początek kariery szachowej.
Kształcił się w rodzinnym Lwowie, gdzie ukończył II Gimnazjum, a następnie podjął studia na Wydziale Prawa Uniwersytetu Franciszkańskiego. Jako student był członkiem Czytelni Akademickiej, przy której działało prężne koło szachowe. Prawdopodobnie w tym okresie Gross zainteresował się szachami, a także poznał i zaprzyjaźnił się z Irzykowskim. Po krótkim czasie należał już do czołowych graczy koła, a po uzyskaniu na uczelni absolutorium został członkiem Lwowskiego Klubu Szachistów. Wykształcenie uzupełnił w późniejszym czasie doktoratem nauk prawnych.
Na początku XX wieku.
Gross pracował w redakcji „Przeglądu Politycznego, Społecznego i Literackiego”, na początku XX wieku przeszedł do biura Sejmu Krajowego, wreszcie podjął pracę w Galicyjskiej Filii cesarsko-królewskiego Biura Korespondencyjnego. Jednocześnie aż do wybuchu I wojny światowej stale plasował się we lwowskiej czołówce szachowej. W 1904 został mistrzem Lwowa, okazując się najlepszym wśród siedmiu czołowych graczy miasta; wyprzedził m.in. Irzykowskiego, Ignacego Popiela oraz znanego później z gry w USA Oskara Chajesa. W tym samym roku Gross wygrał też imprezę Lwowskiego Klubu Szachistów, nazwaną umownie „turniejem czterech”, w pokonanym polu pozostawiając Irzykowskiego, Popiela i Kazimierza Weydlicha. W turnieju klubowym w 1912 zajął III miejsce, za Oskarem Piotrowskim i Adolfem Hauke-Bosakiem. W mistrzostwach Lwowa w 1914, do których przystąpił jako wiceprezes Lwowskiego Klubu Szachistów, Gross był trzeci za Piotrowskim i Popielem, a wyprzedził m.in. Henryka Zioło oraz debiutującego w dużej imprezie Mariana Steifera.
I wojna światowa i lata '20.
Okres I wojny światowej Gross spędził w Krakowie, dokąd zaproszony został przez Karola Irzykowskiego. Pracował w redakcjach miejscowych gazet. Był również związany z Krakowskim Klubem Szachistów. W listopadzie 1918 przeniósł się do Warszawy i podjął pracę w Polskiej Agencji Telegraficznej. W latach 1920–1939, wspólnie z Karolem Irzykowskim i Stanisławem Czosnowskim, był redaktorem „Diariusza Sejmowego”.
Również w Warszawie Emil Gross aktywnie uczestniczył w życiu szachowym. Wstąpił do Warszawskiego Towarzystwa Zwolenników Gry Szachowej i występował w turniejach rozgrywanych pod jego auspicjami. W mistrzostwach Warszawy w 1925 zajął IX miejsce wśród 11 szachistów, ale pokonał znanych rywali – Jana Kleczyńskiego, uczestnika niedawnej nieoficjalnej olimpiady paryskiej, oraz Paulina Frydmana. Na przełomie 1925 i 1926 startował w eliminacjach mistrzostw Polski, ale mimo zwycięstw nad Mojżeszem Łowckim, Izaakiem Towbinem czy Jerzym Jagielskim zajął lokatę poza pulą premiowaną awansem; podzielił z Leonem Tuhan-Baranowskim VII-VIII miejsce. Polski Związek Szachowy nadał Grossowi kategorię mistrza rangi krajowej, co uprawniało go do startu w większości imprez bez eliminacji.
Po 1926 Gross wycofał się z aktywnego uczestnictwa w turniejach, wystąpił jeszcze jedynie w 1929 w drużynowych mistrzostwach kraju w Królewskiej Hucie, reprezentując jednak nie Warszawę, a Kraków; przyczynił się do sięgnięcia przez krakowian po III lokatę, notując zwycięstwa nad Izaakiem Appelem z Łodzi, Fredkinem z Poznania oraz Erwinem Kaufmanem ze Lwowa, a ulegając Leonowi Kremerowi z Warszawy. Ponadto w 1932 bronił barw Krakowa w meczu reprezentacji miast przeciwko Katowicom. Miał też okazję wystąpić w symultanach wybitnych szachistów, mistrzów świata Jose Raula Capablanki i Aleksandra Alechina. W październiku 1925 w Warszawie zremisował z Capablancą, a w grudniu 1928 w Warszawie był jedynym obok Karola Piltza graczem, który zdołał pokonać Alechina.
Działacz szachowy.
W tym okresie Gross bardziej na polu szachowym udzielał się jako działacz, był m.in. sędzią mistrzostw Polski w 1926. W 1930 wszedł w skład Sądu Honorowego Polskiego Związku Szachowego, potem był członkiem jego komisji rewizyjnej, a wreszcie zarządu. W kwietniu 1933 uczestniczył w pracach nad powołaniem nowego klubu – Warszawskiego Klubu Szachistów, którego został wiceprezesem.
II wojna światowa.
Wybuch II wojny światowej zastał go w Warszawie. Po zajęciu miasta przez Niemców wyjechał do Lwowa, gdzie dołączył do swoich dwóch braci; prawdopodobnie nie uczestniczył już ani w działalności konspiracyjnej, ani szachowej. Jego losy nie są znane, wiadomo jedynie, że żył jeszcze w styczniu 1940.
Inne zainteresowania i trivia.
Gross miał rozliczne zainteresowania artystyczne. Poza dziennikarstwem, które traktował jako źródło utrzymania, zajmował się tłumaczeniem literatury pięknej. Znał wiele języków obcych: francuski, angielski, włoski, niemiecki, a także klasyczne – łacinę i grekę. Pozostając w dziedzinie muzyki samoukiem, chętnie grywał na fortepianie. „Był doradcą pisarzy, rzucał przysłowiami, trafnie oceniał, poprawiał” (cytat za T. Wolszą). Przyjaźń Grossa z Irzykowskim znalazła też dokumentację w ich korespondencji, prowadzonej szczególnie przed 1914, kiedy Irzykowski przebywał poza Lwowem; w listach tych przewija się wątek szachowy, m.in. zapis partii Irzykowskiego toczonych z prawnikiem Tadeuszem Bujakiem. Otoczenie nazywało często parę przyjaciół „Kastorem i Polluksem” albo „Lelum – Polelum”.

</doc>
<doc id="1250910" url="https://pl.wikipedia.org/wiki?curid=1250910" title="Casuarius unappendiculatus">
Casuarius unappendiculatus



</doc>
<doc id="1250919" url="https://pl.wikipedia.org/wiki?curid=1250919" title="Port lotniczy Poprad-Tatry">
Port lotniczy Poprad-Tatry

Port lotniczy Poprad-Tatry (IATA: TAT, ICAO: LZTT) – międzynarodowy port lotniczy położony 5 km na zachód od centrum Popradu, w dzielnicy Wielka ("Veľká)," w kraju preszowskim, na Słowacji. Lotnisko obsługuje również polskie miasto Zakopane.
Port posiada jeden pas startowy od długości 2600 metrów oraz szerokości 45 m. Wyposażony jest w system ILS kategorii 1 (CAT I) na kierunku 27.
Położenie i historia.
Lotnisko położone jest na wysokości 700 m n.p.m., 200 metrów na północ od linii kolejowej i szosy Koszyce - Żylina. Pierwszy terminal z pomieszczeniami dla pasażerów i obsługi oddany został do użytku w połowie lat 50. XX wieku. Zlokalizowano tam też przedstawicielstwo Czechosłowackich Linii Lotniczych. Początkowo port obsługiwał wyłącznie małe samoloty ("aerotaxi"), ale wkrótce włączono go do regularnej sieci lotniczej kraju. Wzrastający ruch turystyczny w kierunku Tatr wymusił konieczność modernizacji lotniska, zwłaszcza pola wzlotów. Rozbudowę rozpoczęto w 1967, a zakończono w 1970. W jej drodze port lotniczy powiększono - na kierunku wschód-zachód ułożono betonową drogę startową o długości 2000 m i szerokości 45 m. Powstała też droga kołowania i płyta przeddworcowa. Poszerzono i unowocześniono wówczas również trasę dojazdową z miasta do lotniska.
Przepływy ludzi na lotnisku.
Z lotniska w 2015 r. skorzystało ponad 85 tysięcy pasażerów (+169% vs. 2014 r). Był to najlepszy wynik w historii portu. W 2015 r. wykonano 6953 operacji lotniczych (+12% vs. 2014 r.). 
Kolejne lata to stopniowy spadek liczby odprawionych osób. W 2016 r. z lotniska skorzystało 84 tysiące pasażerów (-1,4% vs. 2015 r.), a w 2017 r. ubyło koleje 4% podróżnych (niecałe 81 tysięcy pasażerów). 2016 r. był rekordowy pod względem wykonanych operacji lotniczych - 8260 (+ 18,8% vs. 2015 r.). W 2017 r. nastąpił spadek operacji mniej więcej do poziomu z 2015 r. (6928 operacji lotniczych).

</doc>
<doc id="1250928" url="https://pl.wikipedia.org/wiki?curid=1250928" title="InterSky">
InterSky

InterSky – była austriacka tania linia lotnicza z siedzibą w Bregencji, w kraju związkowym Vorarlberg. Głównym węzłem był Port lotniczy Friedrichshafen. W listopadzie 2015 roku z powodu kłopotów finansowych linia zakończyła działalność.

</doc>
<doc id="1250932" url="https://pl.wikipedia.org/wiki?curid=1250932" title="Kopa Bukowska">
Kopa Bukowska

Kopa Bukowska (1320 m) – szczyt w Bieszczadach Zachodnich, należący do grupy Tarnicy i Halicza. 
Znajduje się w paśmie połonin, w grzbiecie ciągnącym się od Krzemienia do Halicza; oddzielają ją od tych szczytów płytkie przełęcze. Górę otaczają doliny: Roztok (od północy), Roztockiego (od wschodu) i Wołosatki (od południa). W okolicy szczytu występują skałki, nieco mniej licznie niż na Krzemieniu. Wierzchołek znajduje się poza ruchem turystycznym, jednak czerwony Główny Szlak Beskidzki na odcinku Przełęcz Goprowska – Halicz trawersuje południowy stok na wysokości ok. 1240 m..
Ciekawa flora. Występują tutaj m.in. tak rzadkie w Polsce rośliny, jak: sesleria Bielza, wiechlina fioletowa i turzyca dacka. Występował także pierwiosnek Hallera i było to jego jedyne stanowisko w Polsce. Wyginął jednak.

</doc>
<doc id="1250935" url="https://pl.wikipedia.org/wiki?curid=1250935" title="Sign in Please">
Sign in Please

Sign in Please – debiutancki album studyjny amerykańskiego zespołu popmetalowego Autograph. Został wydany w październiku 1984 roku przez wytwórnię RCA Records.
Jest to najpopularniejsza i najlepiej oceniana płyta w dyskografii grupy. W Stanach Zjednoczonych, w ciągu 29 tygodni na liście (okres od 5 stycznia do 20 lipca 1985 r.), 30 marca 1985 osiągnęła ona 29. pozycję na krajowym zestawieniu najlepiej sprzedających się albumów, by dwa dni później, 1 kwietnia 1985, zdobyć złotą płytę za sprzedanie albumu w 500 tysiącach kopii i dodatkowych 50 tysiącach w Kanadzie. Popularność tą płyta zyskała dzięki singlowi pt. „Turn up the Radio”, którego teledysk zdobył ogromną popularność w muzycznej stacji MTV, co odzwierciedla 17. pozycja na rockowej i 29. na krajowej liście przebojów w USA.

</doc>
<doc id="1250936" url="https://pl.wikipedia.org/wiki?curid=1250936" title="Teatr Miejski w Krakowie">
Teatr Miejski w Krakowie



</doc>
<doc id="1250946" url="https://pl.wikipedia.org/wiki?curid=1250946" title="Dzień Chłopca">
Dzień Chłopca



</doc>
<doc id="1250952" url="https://pl.wikipedia.org/wiki?curid=1250952" title="HTTP POST">
HTTP POST



</doc>
<doc id="1250954" url="https://pl.wikipedia.org/wiki?curid=1250954" title="Soldau (obóz)">
Soldau (obóz)

Obóz w Działdowie () – niemiecki hitlerowski obóz istniejący w różnych formach podczas okupacji hitlerowskiej w Działdowie w latach 1939–1945. Przez obóz w Działdowie przeszło 30 tysięcy osób, w tym 12–15 tysięcy poniosło tam śmierć.
Działdowski obóz stanowił również dla wielu więźniów etap pośredni. Po pobycie w Działdowie niektórych więźniów wywożono dalej do obozów Stutthofu, Treblinki, Majdanka, III Fortu Pomiechówek, Auschwitz-Birkenau, Groß-Rosen, Ravensbrück, Mauthausen-Gusen, Dachau, VII Fort w Poznaniu i więzienia w Toruniu.
Historia obozu.
Więzienie „Czarna Chorągiew” jako zalążek obozu w Działdowie.
W ramach Akcji AB od wkroczenia oddziałów Wehrmachtu na teren powiatu działdowskiego, czyli od 2 września 1939 rozpoczęła się likwidacja inteligencji polskiej i osób cieszących się zaufaniem społecznym. Masowe aresztowania trwały do 31 grudnia 1939 r. Aresztowanych początkowo przetrzymywano w bardzo ciasnym więzieniu, a następnie w siedzibie Gestapo mieszczącej się wówczas w willi rejenta Jana Wyrwicza (przy ul. Władysława Jagiełły, gdzie był Żłobek Miejski).
W ciasnej siedzibie „Czarnej Chorągwi” aresztowanych poddawano torturom i mordowano. Egzekucje odbywały się na podwórku lub w piwnicach budynku. Zwłoki ofiar wywożono do lasu w pobliżu wsi Komorniki i tu grzebano w zbiorowych mogiłach. Przyjmuje się, że od 2 września do 31 grudnia 1939 r. przez „Czarną Chorągiew” przeszło tysiące Polaków. Ze względu na ciasnotę Niemcy starali się o utworzenie obozu zagłady.
Działdowo Obóz Jeniecki w Koszarach 32 Pułku Piechoty.
We wrześniu 1939 r. w Działdowie, w byłych koszarach 32 Pułku Piechoty (przy ul. Grunwaldzkiej) został stworzony obóz przejściowy dla jeńców wojennych kampanii wrześniowej. Komendantem obozu był Hans Krause. Pierwszymi jeńcami byli żołnierze z twierdzy Modlin. Tu następowała ich segregacja i z czasem przemieszczenie do stałych oflagów i stalagów. Trudne warunki były przyczyną śmierci wielu jeńców polskich.
Obóz Selbstschutz.
Jesienią 1939 r. Selbstschutz (z niem. „Samoobrona”) w dawnych koszarach zorganizował areszt tymczasowy. Obóz był również miejscem kaźni i likwidacji polskich patriotów. Więźniowie stłoczeni w piwnicach czekali swej kolejki na rozstrzelanie. Egzekucje odbywały się na terenie obozu, w piwnicach i w izbie przesłuchań oraz w lesie koło Komornik, pod Białutami i Burszem, na cmentarzu żydowskim w Działdowie oraz w lasku Żwirskiego koło miasta. W latach 1940 do 1943 w lesie pod Komornikami Niemcy wymordowali kilkanaście tysięcy Polaków i Żydów w tym wielu z obozu w Działdowie, którzy spoczywają na specjalnie założonym cmentarzu obok innych ofiar hitlerowskiego terroru, gdzie wzniesiono pomnik ku ich czci.
Durchgangslager – Działdowski Obóz Przejściowy.
Na przełomie 1939/1940 urząd policji i SS w Królewcu przekształcił Działdowski Obóz w Przejściowy, tzw. „Durchgangslager Soldau”. Pierwszym komendantem obozu w Działdowie został: Hauptsturmführer SS Hans Krause, a jego zastępcą – Willi Miller, były kapitan Wojska Polskiego, volksdeutsch. Współpracownikami komendanta Krausego byli również działdowscy volksdeutsche, m.in.: Antoni Krupski, Paul Skuza, Wilhelm Lukasz, Gustaw Swierman, Kurt Lenart, Fryc Belke, Fryc Dworak, Otto Szmaglowski, bracia Plazan i Koszowitz.
SS-Brigadeführer Otto Rasch był twórcą utajonego ośrodka zagłady w Działdowie ("Soldau-Durchgangslager fur polnische Zivilgefangene") dla inteligencji tego regionu, internowanej w ramach „Intelligenzaktion”. Otto Rasch przedstawiał okoliczności powstania tego obozu:
Działdowski obóz miał swoje filie w:
Pierwszymi więźniami umieszczonymi w obozie byli mieszkańcy Działdowa: Józef Kolk, Franciszek Frydrychowski, ksiądz dr Jan Łubieński, działdowski proboszcz, Roman Grabowski, nauczyciel Adam Krajewski, Bernard Januszewski i Parniak.
W celu ostatecznej likwidacji więźniów od 1 lutego 1940 r. rozpoczęto masowe rozstrzeliwania. Zaczęły przybywać transporty więźniów z sąsiednich powiatów: inteligencja, działacze społeczni, urzędnicy, ziemianie i księża i siostry zakonne. W obozie panowały prymitywne warunki, brakowało pożywienia. Skazanych na śmierć wywożono zakrytymi ciężarówkami w okolice lasu komornickiego, gdzie rozstrzeliwano nad uprzednio wykopanymi dołami.
Akcja tej masowej zagłady więźniów zakończyła się w kwietniu 1940 r. Hitlerowcy w ciągu tylko kilku miesięcy zamordowali tu około 1500 osób.
Wychowawczy Obóz Pracy i Obóz Karny.
W maju 1940 r. obóz w Działdowie przekształcono w "Wychowawczy Obóz Pracy", a potem w "Obóz Karny" dla więźniów karnych i politycznych, w większości skazanych na śmierć.
Zakatowano tu m.in.: konsula Bogdana Jałowieckiego i jego zastępcę Jana Piotrowskiego – urzędników Konsulatu Polskiego w Olsztynie.
Duchowni – Specjalna Grupa Więźniów Politycznych.
Duchowni byli więzieni w obozie w Działdowie od jesieni 1939 r. do jesieni 1941 r. Podobnie jak inni, byli tam nieludzko torturowany i poniżani za wiarę. Musieli znosić niesamowity brud, insekty, brak żywności. W obozie w Działdowie kapłanom nie wolno było się myć, golić, jedynie dwa razy dziennie byli pędzeni przez gestapowców do pobliskich latryn pośród bicia kijami, karnych ćwiczeń i przekleństw.
8 marca 1941 r. hitlerowcy przywieźli do działdowskiego obozu arcybiskupa Antoniego Juliana Nowowiejskiego i bp płockiego Leona Wetmańskiego, których aresztowano 28 lutego 1940 r. w Płocku i wywieziono do Słupna. Izolowano ich tu od reszty więźniów w celi nr 12 i szczególnie szykanowano. Abp Nowowiejski poddawany był różnym torturom moralnym i fizycznym, między innymi próbie profanacji krzyża, w której się nie poddał. Zamordowany został 28 maja 1941. Jako przypuszczalne miejsce jego pochówku wymienia się las w Malinowie, na Górze Komornickiej i w Białutach.
Od 2 kwietnia 1941 r. w obozie było więzionych 36 sióstr Mniszek Klarysek Kapucynek – cała wspólnota Domu Zakonnego Pasjonistów w Przasnyszu. Umieszczono je w brudnym baraku, z zarobaczoną słomą i stłoczono w celi numer 31. W tych nieludzkich warunkach siostry uświęcały czas modlitwą brewiarzową. Znajdowała się wśród nich m.in. Mieczysława Kowalska ("Maria Teresa od Dzieciątka Jezus"), która wkrótce po osadzeniu w obozie ciężko zachorowała na gruźlicę. Świadoma bliskiej śmierci mówiła, że życie swe poświęca, żeby siostry mogły wrócić do Przasnysza. W dwa tygodnie po jej śmierci wszystkie siostry otrzymały zwolnienie z Obozu Zagłady w Działdowie i powróciły do klasztoru.
Założony przez hitlerowców obóz przejściowy stał się miejscem śmierci dla tysięcy osób, w tym 50 duchownych. Zamordowano: 2 biskupów, 47 księży i 1 kleryka Wśród zabitych byli m.in.:
Epidemia tyfusu w Obozie w Działdowie.
Z uwagi na brak opieki medycznej i skandaliczne warunki sanitarne w sierpniu 1941 r. w obozie wybuchła epidemia tyfusu plamistego. Hitlerowcy uznali, że najlepszym sposobem na zlikwidowanie epidemii będzie zabicie wszystkich chorych. Rozstrzelano wówczas około 300 osób, co najmniej drugie tyle zmarło z choroby. Ci najsłabsi byli mordowani w obozie, pozostali byli wywożeni do lasu koło Białut i tam razem zostali pochowani.
Likwidacja obozu.
Przed likwidacją 17 stycznia 1945 r. wyruszył z działdowskiego obozu "Marsz Śmierci" – zdrowi więźniowie ustawieni w czwórki, przy szalejącej zadymce śnieżnej byli pędzeni przez hitlerowców na północ, w głąb Niemiec. Długi na około 2 km szereg więźniów przeszedł przez Frygnowo, Ostródę, Stare Jabłonki i doszedł do Zawad Małych. Tam grupa 120 więźniów została rozstrzelana. Wyzwolenia doczekali tylko nieliczni. W 2019 roku w pobliżu wsi Białuty odkryto 1,5 tony spalonych szczątków zamordowanych więźniów obozu, w związku z czym wszczęto prace ekshumacyjne.
Obóz przestał istnieć 18 stycznia 1945 r., po wkroczeniu Armii Czerwonej, ale tylko na kilka dni.
Nakazowo-Rozdzielczy Obóz NKWD w Działdowie.
Po wkroczeniu 18 stycznia 1945 do Działdowa Armii Czerwonej, ustanowiono w mieście Powiatową Komendanturę Wojenną, której komendantem był mjr Witalim Szitow. W obozie działdowskim utworzono Obóz Nakazowo-Rozdzielczy NKWD Ludowego Komisariatu Spraw Wewnętrznych. Natychmiast rozpoczęły się aresztowania dokonywane przez NKWD Polaków, którzy w okresie okupacji uzyskali III grupę niemiecką ("Deutsche Volksliste") i tych należących do AK lub niezgadzających się z okupacją sowiecką.
Do obozu zwożono Polaków z Pomorza, Warmii, Mazur oraz Mazowsza. Zwożono tu także wyłapywanych Niemców. Obóz zaczął służyć służbom sowieckim jako przejściowy przy wysiedleniach Polaków z terenu Pomorza do łagrów Związku Sowieckiego.
Około października 1945 r. obóz został definitywnie zlikwidowany.
Prace poszukiwawcze.
W ramach akcji 1005 wiosną 1944 r. prochy pomordowanych wydobywano, palono i poddawano mieleniu aby zniszczyć dowody zbrodni. Oddziałowa Komisja Ścigania Zbrodni przeciwko Narodowi Polskiemu w Gdańsku (IPN) w 2022 r., niedaleko miejscowości Iłowo-Osada, odnazła miejsce masowego pochówku ok. ośmiu tysięcy osób. W "jamach śmierci" odkryto 17 ton ludzkich prochów. Prokuratorzy IPN szacują, że w okolicach obozu może znajdować się jeszcze sześć miejsc tego typu pochówków.
Upamiętnienie Ofiar Obozu w Działdowie.
Ofiary pomordowane w Działdowie i okolicach upamiętnia:

</doc>
<doc id="1250955" url="https://pl.wikipedia.org/wiki?curid=1250955" title="Błądzim (przystanek kolejowy)">
Błądzim (przystanek kolejowy)

Błądzim – przystanek kolejowy i ładownia publiczna w Błądzimiu, w województwie kujawsko-pomorskim, w Polsce.
W roku 2017 przystanek obsługiwał 150–199 pasażerów na dobę.
Położenie.
Przystanek Błądzim leży na szlaku kolejowym pomiędzy Maksymilianowem a Wierzchucinem. Jest to odcinek przedwojennej magistrali węglowej Śląsk – Porty.
Przystanek Błądzim znajduje się w odległości około 2 km od miejscowości Błądzim. W okolicy znajduje się także parę innych miejscowości należących już do powiatu tucholskiego, bowiem granica powiatów świeckiego i tucholskiego na tym odcinku jest fragmentem linii 201.
Infrastruktura.
W 1999 r. krzyżowały się tam jeszcze pociągi, w 2000 r. krzyżowań już nie było, ale utrzymane były posterunki ruchu (dyżurny na stacji i obsługa nastawni), od kwietnia 2001 r. stacja jest już tylko przystankiem osobowym (bez obsady – kasę biletową obsługuje ajent). Zlikwidowano semafory kształtowe, nastawnię wykonawczą Bł1 rozebrano jesienią 2007 roku. Rozjazdy od strony Serocka (Nowej Wsi Wielkiej) są rozebrane i w częściach leżą w pobliskim rowie. Zachowane są jedynie te od strony Wierzchucina (Gdyni). Oznacza to, że obecnie niemożliwe jest przeprowadzenie mijanki pociągów.
Budynek stacji wygląda tak samo jak inne budynki dworcowe znajdujące się na linii 201 (tzw. typ Bydgoszcz – Gdynia). Budynek zachował się w stanie dobrym, znajduje się w nim kasa biletowa oraz poczekalnia. Pomieszczenia dyżurnego ruchu są zamknięte.

</doc>
<doc id="1250957" url="https://pl.wikipedia.org/wiki?curid=1250957" title="Aachen-Rothe Erde">
Aachen-Rothe Erde

Aachen-Rothe Erde – przystanek kolejowy w Akwizgranie, w kraju związkowym Nadrenia Północna-Westfalia, w Niemczech. Przystanek został otwarty w 1875. Znajdują się tu 2 perony.

</doc>
<doc id="1250967" url="https://pl.wikipedia.org/wiki?curid=1250967" title="Tachina fera">
Tachina fera



</doc>
<doc id="1250969" url="https://pl.wikipedia.org/wiki?curid=1250969" title="Miķelis Valters">
Miķelis Valters

Miķelis Valters urodzony jako "Walters" (ur. 7 maja 1874 w Lipawie, zm. 27 marca 1968 w Nicei) – łotewski prawnik, polityk i dyplomata. "Jaunstrawniek". Pisarz, publicysta i wydawca, współtórca konstytucji łotewskiej z 1922. Poseł Łotwy w Warszawie (1934–1938). Działacz emigracyjny na rzecz niepodległości Łotwy.
Biogram.
Urodził się w Kurlandii, w rodzinie pracownika portowego. W młodości zaangażował się w ruch łotewskich "jaunstrāvnieków". Był pracownikiem redakcji pisma „Dienas Lapa”, współpracując z Rainisem i Pēterisem Stučką. Działał w Łotewskim Związku Socjaldemokratycznym ("Latvijas Sociāldemokrātiskās savienība", LSS). Za działalność antypaństwową szykanowany przez władze carskie, przez lata mieszkał w Niemczech, Szwajcarii, Finlandii, Francji i Wielkiej Brytanii. Studiował na uczelniach w Zurychu i na Sorbonie. Na łamach pisma „Proletārietis” formułował postulat wyodrębnienia Łotwy jako odrębnej jednostki od państwa rosyjskiego. W 1914 wydał w Brukseli książkę „Mūsu tautības jautājums. Domas par Latvijas tagadni un nākotni” („Kwestia naszej narodowości. Myśli o współczesności i przyszłości Łotwy”), w której postulował niepodległość Łotwy.
W 1917 powrócił do kraju. W tym samym roku został wybrany do Rady Ziemskiej Vidzeme. Znalazł się wśród założycieli Łotewskiego Związku Rolników oraz członków Łotewskiej Rady Narodowej ("Latvijas Tautas Padome", LTP). W latach 1918–1919 sprawował funkcję pierwszego ministra spraw wewnętrznych niepodległej Łotwy. Od 1920 do 1924 był posłem we Włoszech, następnie Paryżu (1924–1925; z akredytacją w Hiszpanii i Portugalii). Sprawował również funkcję konsula generalnego w Królewcu, a także posła w Warszawie i Budapeszcie (1934–1938) oraz Brukseli i Luksemburgu (1938–1940).
Brał udział w pisaniu łotewskiej konstytucji z 1922. Jego zasługą jest zagwarantowanie w niej praw mniejszości narodowych (m.in. za jego sprawą zamiast określenia "latviešu tauta" – „naród łotewski” – figuruje w niej pojęcie "Latvijas tauta" – „naród Łotwy”).
Po włączeniu Łotwy w skład ZSRR w 1940 pozostał na Zachodzie, gdzie działał na rzecz Łotwy, m.in. publikując książki i artykuły poświęcone sowieckiej okupacji. Pisał wiersze pod pseudonimem „Andrejs Paparde”, ukazały się ich trzy tomy: „Tantris” (1908), „Ēnas uz akmeņiem” (1910) i „Mūžība” (1914). Zajmował się również krytyką literacką. Pod koniec życia zamieszkał w Nicei, gdzie zmarł w wieku 93 lat. W 1969 ukazały się w Sztokholmie jego wspomnienia „Atmiņas un sapņi”.
Żonaty z Eriką Valtere, odznaczoną w 1937 przez Polską Akademię Literatury Srebrnym Wawrzynem Akademickim za „szerzenie znajomości literatury polskiej wśród obcych”. Następnie w związku z Antoniją Jakobsone, mieli syna Andrisa (ur. 1938).
Kawaler Orderu Trzech Gwiazd. Na zakończenie misji dyplomatycznej w Warszawie odznaczony Wielką Wstęgą Orderu Odrodzenia Polski. W Lipawie działa obecnie biblioteka im. Valtersa. W 2010 Rihards Rubīns wydał książkę poświęconą Valtersowi "Vientuļnieks".

</doc>
<doc id="1250971" url="https://pl.wikipedia.org/wiki?curid=1250971" title="Departament Piechoty Ministerstwa Spraw Wojskowych">
Departament Piechoty Ministerstwa Spraw Wojskowych

Departament Piechoty Ministerstwa Spraw Wojskowych (Dep. Piech. MSWojsk.) – fachowy organ pracy I wiceministra spraw wojskowych w sprawach piechoty, w latach 1921–1939.
Departament Piechoty MSWojsk. w latach 1921–1939.
W pierwszej dekadzie marca 1920 przystąpiono do reorganizacji Ministerstwa Spraw Wojskowych. Podstawą nowej organizacji ministerstwa był rozkaz L. 1792/Org. z 20 lutego 1920. Wśród nowo utworzonych komórek organizacyjnych znalazł się Departament I Broni Głównych i Wojsk Taborowych. Departament, na którego czele stał gen. por. Stanisław Puchalski (od listopada 1920 gen. ppor. Józef Czikel) składał się z czterech sekcji i kancelarii. Jedną z sekcji była Sekcja I Piechoty. Szefem sekcji mianowany został ppłk Michał Tokarzewski-Karaszewicz, a po nim mjr Ludwik Bittner (VI-VIII 1920). Do zadań sekcji należała organizacja jednostek piechoty, opracowywanie dla jednostek i szkół piechoty programów wyszkolenia, opiniowanie i współuczestniczenie w próbach i doświadczeniach z bronią i amunicją, a także współpraca z Oddziałem I Sztabu MSWojsk. w pracach nad mobilizacją i demobilizacją.
10 sierpnia 1921 minister spraw wojskowych na mocy rozkazu L. 4900/Org. ustalił pokojową organizację Ministerstwa Spraw Wojskowych. Statut organizacyjny MSWojsk. został zatwierdzony przez Radę Ministrów 19 sierpnia tego roku. Zgodnie z nową organizacją zlikwidowany został Departament I Broni Głównych i Wojsk Taborowych, a na bazie Sekcji I Piechoty zorganizowany Departament I Piechoty. Szefem departamentu mianowany został gen. ppor. Stanisław Wróblewski. Posiadał on uprawnienia dyscyplinarne dowódcy dywizji. Na siedzibę departamentu wyznaczono Pałac Mostowskich w Warszawie. Departament składał się z dwóch wydziałów:
Szefowie wydziałów posiadali uprawnienia dyscyplinarne dowódcy pułku. W gestii departamentu leżały studia nad organizacją, wyszkoleniem, mobilizacją, demobilizacją piechoty i żandarmerii, sprawy obsady personalnej jednostek piechoty i żandarmerii do stanowiska dowódcy batalionu (równorzędnego) włącznie, administracja specjalnych działów wojskowych oraz przeprowadzanie inspekcji w imieniu ministra. We wrześniu 1921 roku w strukturę departamentu włączono, przejściowo, stanowisko inspektora czołgów, które zajmował ppłk Wilhelm Orlik-Rückemann. Następnie utworzono referat czołgów, którego kierownikiem był kpt. piech. Władysław Trzeciak, a od 1 stycznia 1925 roku kpt. piech. Antoni Korczyński.
9 sierpnia 1923, w wyniku likwidacji Departamentu Spraw Poborowych, w struktury Departamentu Piechoty włączony został Wydział Poborowy kierowany przez płk. SG Karola Froehlicha. 1 sierpnia 1924 zlikwidowany został Wydział Indywidualizacji Żołnierza Departamentu VIII Sanitarnego MSWojsk., a w jego miejsce, strukturze Wydziału Poborowego Departamentu I Piechoty MSWojsk. utworzony Referat Indywidualizacji Żołnierza. Referat zajmował się pracami antropometrycznymi. Skład osobowy referatu stanowił jeden oficer sztabowy (major) i dwóch oficerów młodszych (kapitan / podporucznik) oraz dwóch urzędników cywilnych.
W listopadzie 1925 w strukturze departamentu pojawiła się nowa komórka organizacyjna – Wydział Wychowania Fizycznego i Przysposobienia Wojskowego. Utworzenie wydziału było konsekwencją powierzenia szefowi departamentu spraw związanych z wychowaniem fizycznym i przysposobieniem wojskowym w całych siłach zbrojnych. 12 marca 1926 na stanowisku szefa tego wydziału zatwierdzony został ppłk piech. Anatol Minkowski.
28 czerwca 1926 minister spraw wojskowych wydał rozkaz o reorganizacji MSWojsk. W ramach przeprowadzonej reorganizacji Departament Piechoty podporządkowano II wiceministrowi spraw wojskowych, jako jeden z jego organów pracy. W ramach departamentu utworzono Samodzielny Referat Administracyjno-Budżetowy.
24 marca 1927 Wydział Wychowania Fizycznego i Przysposobienia Wojskowego przeniesiony został do nowo utworzonego Państwowego Urzędu Wychowania Fizycznego i Przysposobienia Wojskowego. 1 czerwca tego roku Wydział Żandarmerii przeformowano w Dowództwo Żandarmerii i podporządkowano bezpośrednio II wiceministrowi spraw wojskowych.
W lutym 1928 ukazał się pierwszy numer miesięcznika "Przegląd Piechoty". Redaktorami naczelnymi tego czasopisma byli: mjr dypl. Mieczysław Pęczkowski (do lutego 1938) i płk dypl. Marian Porwit (lipiec 1938-sierpień 1939). Redakcja została umieszczona w etacie departamentu, który od 1934 był wyłącznym wydawcą pisma. W czerwcu 1931 utworzono stanowisko II redaktora. Służbę na tym stanowisku pełnili: mjr dypl. Kazimierz Bieńkowski (czerwiec 1931-czerwiec 1934 i luty 1936-sierpień 1939) i mjr dypl. Albin Habina (czerwiec 1934-luty 1936). Do września 1939 wydano 140 numerów przeglądu plus dwa zeszyty specjalne.
6 września 1928 Wydział Poborowy przeniesiony został do nowo utworzonego Biura Uzupełnień. 17 listopada tego roku ustalona została nowa organizacja departamentu:
W 1929 w miejsce referatu zorganizowano Wydział Personalny. 9 października tego roku ustalona została obsada personalna departamentu:
1 listopada 1934, w ramach częściowej reorganizacji ministerstwa mającej ułatwić dowodzenie broniami i służbami o charakterze specjalnym, z Departamentu Piechoty wyłączono Wydział III i podporządkowano go szefowi Biura Personalnego MSWojsk.
10 października 1936 przekształcono dotychczasowy Referat Muzyczny w Wydziale II, w Wydział Orkiestr Wojskowych. Do zadań wydziału należało szkolenie orkiestr, opracowywanie planów szkolenia i utworów muzycznych oraz zaopatrywania w sprzęt muzyczny.
1 stycznia 1937 został zorganizowany Wydział Studiów, którego szefem został ppłk piech. Aleksander Gembal.
W styczniu 1937 przystąpiono do formowania pierwszych jednostek Obrony Narodowej. Kierownictwo nad formowaniem jednostek ON powierzono szefowi Departamentu Piechoty. W tym celu w strukturze departamentu zorganizowano Wydział Obrony Narodowej. Szefem wydziału został major Stanisław Szerski. W marcu 1938 roku zastąpił go podpułkownik Józef Zończyk Bohusz.
W latach 1937–1939 struktura organizacyjna departamentu wyglądała następująco:
W maju 1939 nastąpił dynamiczny rozwój jednostek ON. W celu usprawnienia kierowania całokształtem działalności formacji utworzono Biuro do Spraw Jednostek Obrony Narodowej. 10 lipca tego roku z Departamentu Piechoty wyłączono Wydział Obrony Narodowej i podporządkowano szefowi Biura do Spraw Jednostek Obrony Narodowej, gen. bryg. Kazimierzowi Sawickiemu.
Obsada personalna Wydziału ON latem 1939 roku:
W czasie kampanii wrześniowej Departament Piechoty miał kierować mobilizacją jednostek liniowych i marszowych piechoty oraz sprawować dowództwo nad jednostkami zapasowymi stacjonującymi na obszarze krajowym. W nocy z 4 na 5 września i w ciągu dnia, departament ewakuowany został wraz z całym MSWojsk. z Warszawy, a w nocy z 17 na 18 września ewakuowany do Rumunii.
Jednostki podporządkowane szefowi Departamentu Piechoty MSWojsk..
W latach 1922–1939 szefowi Departamentu Piechoty MSWojsk. były podporządkowane następujące szkoły:
Obsada personalna departamentu.
W latach 1921–1939 Departamentem Piechoty MSWojsk. kierowali następujący generałowie i oficerowie:
Obowiązki zastępcy szefa Departamentu Piechoty MSWojsk. pełnili niżej wymienieni oficerowie:
Departament Piechoty MON w latach 1945–1947.
W czerwcu 1945 na bazie Oddziału Wyszkolenia Bojowego i Fizycznego Sztabu Generalnego WP oraz Centrum Wyszkolenia Oficerów zorganizowano Departament Piechoty i Kawalerii jako organ pracy ministra obrony narodowej w sprawach wyszkolenia piechoty i kawalerii. Departament podporządkowany został I wiceministrowi ON (od 30 października tego roku – II wiceministrowi ON). 29 listopada 1947 departament został rozformowany, a jego kompetencje przejął Departament Wyszkolenia Bojowego.
W okresie od 9 lutego 1946 do 29 listopada 1947 departament miał następującą strukturę organizacyjną:
Pracami departamentu kierował gen. bryg. Marian Turkowski.

</doc>
<doc id="1250972" url="https://pl.wikipedia.org/wiki?curid=1250972" title="Altenbeken (stacja kolejowa)">
Altenbeken (stacja kolejowa)

Altenbeken – stacja kolejowa w Altenbeken, w kraju związkowym Nadrenia Północna-Westfalia, w Niemczech. Stacja została otwarta w 1864. Znajduje się tu 6 peronów.

</doc>
<doc id="1250976" url="https://pl.wikipedia.org/wiki?curid=1250976" title="Waran kolczastoogonowy">
Waran kolczastoogonowy

Waran kolczastoogonowy ("Varanus acanthurus") – gatunek gada z rodziny waranów. Jest to jeden z kilkudziesięciu gatunków tej rodziny. Występuje w północno-zachodniej Australii. W porównaniu z innymi waranami osobniki tego gatunku są małe. Osiągają ok. 55-70 cm i również niewiele ważą. Dożywają 15 lat i prowadzą naziemny tryb życia. Żywią się owadami i małymi jaszczurkami. 
Linki zewnętrzne.
Waran kolczastoogonowy (Varanus acanthurus Boulenger, 1885)

</doc>
<doc id="1250980" url="https://pl.wikipedia.org/wiki?curid=1250980" title="Tomasz Rybka">
Tomasz Rybka

Tomasz Rybka (ur. 28 sierpnia 1966 w Serocku) – biskup Polskiego Narodowego Katolickiego Kościoła w RP, ordynariusz Zgromadzeń Zakonnych Polskiego Narodowego Katolickiego Kościoła w RP. W latach 2013–2014 prowincjał Ekumenicznej Kongregacji Cystersów Zakonu Port Royal.
Życiorys.
Jest synem biskupa PNKK w RP, Jerzego Rybki. Absolwent Chrześcijańskiej Akademii Teologicznej w Warszawie (1990) i Uniwersytetu Kardynała Stefana Wyszyńskiego w Warszawie (2000). W latach 1991–1992 odbył podyplomowe studia teologiczne na Wydziale Teologii Chrześcijańskokatolickiej Uniwersytetu w Bernie. W latach 1987–1995 pełnił funkcję koordynatora do spraw młodzieży w Kościele Polskokatolickim. W latach 1987–1993 był wiceprzewodniczącym Międzynarodowej Organizacji Młodzieży Katolickiej w Utrechcie.
Wyświęcony na księdza przez biskupa Kościoła Polskokatolickiego Tadeusza Majewskiego. W latach 1990–2003 duchowny Kościoła Polskokatolickiego w RP. Od 1991 wikariusz parafii polskokatolickiej Dobrego Pasterza w Warszawie, a następnie od 1995 jej proboszcz. W latach 1991–1993 prefekt Wyższego Seminarium Duchownego Kościoła Polskokatolickiego w Warszawie, a także sekretarz biura Biskupa Naczelnego Kościoła Polskokatolickiego w RP.
W 1995 na skutek konfliktu wiernych parafii Dobrego Pasterza z władzami zwierzchnimi Kościoła Polskokatolickiego w RP, ksiądz Tomasz Rybka stanął na czele "de facto" niezależnej parafii narodowej w Warszawie, która po wieloletnim sporze o jurysdykcję z biskupem Wiktorem Wysoczańskim została w 2005 ostatecznie skreślona z listy parafii polskokatolickich, a w 2006 uzyskała legalizację prawną jako Polski Narodowy Katolicki Kościół w RP. Od początku XXI wieku ksiądz Tomasz Rybka w imieniu parafii Dobrego Pasterza w Warszawie podejmował zabiegi o zjednoczenie Polskiego Narodowego Katolickiego Kościoła w RP z Polskim Narodowym Kościołem Katolickim. Współpracował również ze Światową Radą Narodowych Kościołów Katolickich i będącym jej członkiem Kościołem Starokatolickim Słowacji.
Na mocy decyzji I Synodu PNKK w RP ksiądz Tomasz Rybka był w latach 2008–2013 administratorem Polskiego Narodowego Katolickiego Kościoła w RP. W latach 2010–2012 pełnił funkcję wikariusza biskupiego PNKK w RP w imieniu ordynariusza diecezji kanadyjskiej PNKK, Sylwestra Bigaja. W latach 2013–2014 pod imieniem zakonnym Łukasz pełnił funkcje prowincjała Ekumenicznej Kongregacji Cystersów Zakonu Port Royal.
18 czerwca 2016 podczas I sesji IV Synodu Kościoła ks. Tomasz Rybka został wybrany na biskupa dla Ordynariatu Zgromadzeń Zakonnych PNKK w RP.
25 listopada 2017 roku w bazylice Jezusa Chrystusa w Fatimie przyjął sakrę biskupią z rąk abpa António José da Costa Raposo, arcybiskupa prymasa Apostolsko-Episkopalnego Kościoła Portugalii.
3 grudnia 2017 roku został wprowadzony w urząd nowego biskupa w parafii Kościoła przy ul. Modlińskiej 205a.

</doc>
<doc id="1250983" url="https://pl.wikipedia.org/wiki?curid=1250983" title="Ahmed al-Nami">
Ahmed al-Nami

Ahmed Abdullah al-Nami (arab. احمد النامي; ur. 13 grudnia 1977 w prowincji Asir, zm. 11 września 2001 w Shanksville) – saudyjski terrorysta, zamachowiec-samobójca. Jeden z czterech porywaczy samolotu linii United Airlines (lot 93), który w wyniku buntu pasażerów rozbił się w lasach nieopodal Shanksville w Pensylwanii nie docierając do celu, w czasie zamachów z 11 września 2001 roku. Wraz z Saeedem al-Ghamdim był odpowiedzialny za uśmiercenie pilotów. Po wykonaniu tego zadania wspólnie z al-Ghamdim i Ziadem Jarrahem (który od teraz pilotował samolot) zabarykadował się w kokpicie. O godzinie 9.59 wspólnie z al-Ghamdim odpierał bunt pasażerów samolotu, przytrzymując drzwi kokpitu. W końcu, gdy drzwi zostały zniszczone al-Nami i al-Ghamdi wiedząc, że pasażerowie zaraz wedrą się do kabiny pilotów krzyknęli do Jarraha, aby ten rozbił samolot o ziemię. O godzinie 10.03 UA93 z prędkością około 930 km/h rozbił się o ziemię na terenie nieczynnej kopalni węgla gminy Somerset w Pensylwanii koło Stonycreek Township i Shanksville. Na miejscu katastrofy powstał krater głęboki na 115 stóp (35 metrów). Nikt nie przeżył – 40 osób uznano za zamordowane, a 4 za zmarłych śmiercią samobójczą.

</doc>
<doc id="1250984" url="https://pl.wikipedia.org/wiki?curid=1250984" title="USB Hub">
USB Hub



</doc>
<doc id="1250985" url="https://pl.wikipedia.org/wiki?curid=1250985" title="Remscheid-Lennep (stacja kolejowa)">
Remscheid-Lennep (stacja kolejowa)

Remscheid-Lennep – stacja kolejowa w Remscheid, w kraju związkowym Nadrenia Północna-Westfalia, w Niemczech. Stacja została otwarta w 1868. Według klasyfikacji Deutsche Bahn jest dworcem 5 kategorii. Znajdują się tu 2 perony.

</doc>
<doc id="1250986" url="https://pl.wikipedia.org/wiki?curid=1250986" title="Okonomiyaki">
Okonomiyaki

 – rodzaj japońskiej potrawy; placki składające się z wielu różnych składników, pieczone na rozgrzanej blasze. 
Nazwa.
Słowo to składa się z trzech części: "o" – przedrostka grzecznościowego, rzeczownika odczasownikowego "konomi" – „gust”, „smak”, „wybór”, rzeczownika odczasownikowego "yaki" – „smażenie”, „pieczenie”, „grillowanie”. Całość znaczy więc: „Smaż, co chcesz”.
Przyrządzanie.
Do płaskiego placka można dobierać różne, drobno pokrojone składniki, w zależności od oferty sprzedawcy (przeważnie ulicznego) i gustu klienta: wieprzowinę, wołowinę, krewetki, mątwę, warzywa. Na koniec placek pokrywa się gęstym sosem i posypuje nori lub płatkami suszonego bonito ("katsuobushi"). 
Potrawa wywodzi się z regionu Kansai i okolic Hiroszimy, lecz obecnie jest popularna w całej Japonii.

</doc>
<doc id="1250988" url="https://pl.wikipedia.org/wiki?curid=1250988" title="Munichia">
Munichia

Munichia - także "Munychia", współcześnie Kastella - wzgórze (86,5 m) na półwyspie Pireusu. 
W starożytności znajdowała się na nim kilka świątyń m.in. świątynia Artemidy zwanej stąd "Artemida Munychia", a później, w okresie macedońskim, zbudowano tam obronną twierdzę.
U podnóża wzgórza leżał jeden z 3 portów należących do Aten wykorzystywany głównie jako port wojenny. Aktualnie jego teren zajmują przystanie jachtowe i tereny rekreacyjne.

</doc>
<doc id="1250989" url="https://pl.wikipedia.org/wiki?curid=1250989" title="Riot!">
Riot!

Riot! – drugi album amerykańskiej grupy Paramore, wydany w Stanach Zjednoczonych 12 czerwca 2007, a w Wielkiej Brytanii 25 czerwca 2007.
Album został nagrany w New Jersey pod nadzorem producenta David Bendetha. Grupa postanowiła nazwać album "Riot!" (ang. bunt, zamieszki) ponieważ spodobała im się definicja tego słowa:
Wytwórnia Fueled by Ramen wydała reedycję płyty "Riot!" 20 listopada 2007 jako Specjalną Edycję MVI (music video interactive). Na płytach znalazły się dodatkowe utwory oraz inne ciekawe dodatki jak nagrania z występów na żywo lub karaoke do utworów „Misery Business” i „Crushcrushcrush”.
Utwory dodatkowe.
RIOT! Specjalna/Limitowana Edycja MVI.
"Nagrania video"
"Karaoke"
"Dodatki"

</doc>
<doc id="1250995" url="https://pl.wikipedia.org/wiki?curid=1250995" title="Aleksiej Charłamow">
Aleksiej Charłamow

Aleksiej Aleksandrowicz Charłamow ros. Алексей Алексеевич Харламов (ur. 18 października 1840 w Djaczewce w guberni saratowskiej, zm. 10 kwietnia 1925 w Paryżu) – rosyjski malarz akademicki.
Życiorys.
W wieku 14 lat podjął studia w Akademii Sztuk Pięknych w Petersburgu. W 1868 roku otrzymał złoty medal za obraz "Powrót syna marnotrawnego", co umożliwiło mu kontynuację nauki w paryskiej École des Beaux-Arts.
Charłamow zdobywał doświadczenie kopiując obrazy starych mistrzów (np. Lekcję anatomii Doktora Tulpa Rembrandta), poruszał tematykę religijną i wojskową. Popularność uzyskał jako portrecista, wystawiał w Paryżu, Londynie i Wiedniu. Najbardziej znane są jego wyidealizowane portrety dziewcząt i młodych kobiet.

</doc>
<doc id="1250997" url="https://pl.wikipedia.org/wiki?curid=1250997" title="Witterschlick (stacja kolejowa)">
Witterschlick (stacja kolejowa)

Witterschlick – stacja kolejowa w Witterschlick, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1250999" url="https://pl.wikipedia.org/wiki?curid=1250999" title="Mārtiņš Nukša">
Mārtiņš Nukša

Mārtiņš Nukša (ur. 29 września 1878 w Vidrižu, zm. 17 maja 1942 w Solikamsku) – łotewski architekt, polityk i dyplomata, poseł Łotwy w Warszawie (1921–1927). 
Biogram.
W 1908 ukończył architekturę na Politechnice Ryskiej. Pracował jako architekt w stolicy Łotwy, po ewakuacji w czasie I wojny światowej w Moskwie i Sewastopolu (1915–1919). 
W latach 1920–1921 poseł Łotwy w Paryżu, od 1921 reprezentował kraj w Polsce i Rumunii (z siedzibą w Warszawie). Po sześciu latach przeniesiono go do Wiednia, gdzie posłował do 1930. W latach 1930–1933 na placówce dyplomatycznej w Szwecji i Norwegii. 
Od 1939 do 1940 sekretarz w Ministerstwie Spraw Zagranicznych. Po aneksji Łotwy przez ZSRR wywieziony do Rosji, gdzie zmarł. 

</doc>
<doc id="1251001" url="https://pl.wikipedia.org/wiki?curid=1251001" title="Teatr Miejski">
Teatr Miejski



</doc>
<doc id="1251002" url="https://pl.wikipedia.org/wiki?curid=1251002" title="Protestantyzm w Egipcie">
Protestantyzm w Egipcie

Protestantyzm w Egipcie – reprezentowany jest przez szereg wyznań. Jakkolwiek wolność religijna chrześcijan jest w Egipcie ograniczona przez władze państwowe, obecnie wolno Kościołom protestanckim wznosić własne domy modlitwy. Roczny przyrost wiernych Kościołów protestanckich wynosi 1,4%, a więc jest niższy od przyrostu wiernych religii muzułmańskiej. Łącznie w Egipcie mieszka około 700 tysięcy protestantów (0,8% ludności). W Egipcie działa również Koptyjska Ewangelicka Organizacja Pomocy Socjalnej.
Kościoły protestanckie w Egipcie.
Ewangelicki Kościół Egiptu (Synod Nilu) ("Evangelical Church of Egypt" względnie: "Evangelical Presbyterian Church in Egypt"), zwany również Koptyjskim Kościołem Ewangelickim, jest największą i najstarszą denominacją protestancką w Egipcie, liczącą 335 tysięcy wiernych. Teologicznie Ewangelicki Kościół Egiptu wyznaje klasyczny kalwinizm, zaś zorganizowany jest według modelu prezbiteriańskiego. Kościół prowadzi w Kairze seminarium teologiczne pn. "Evangelical Presbyterian Seminary in Cairo".
Egipskich metodystów zrzesza Wolny Kościół Metodystyczny, posiadający 44 tysięcy wiernych. Anglikanizm reprezentowany jest w Egipcie przez Episkopalny Kościół w Jerozolimie i na Bliskim Wschodzie, który w kraju tym liczy 4 tysiące wiernych.
Protestantyzm ewangelikalny reprezentowany jest w Egipcie przez społeczność braci plymuckich, która posiada 27,5 tysięcy wiernych oraz ruch zielonoświątkowy (236 000), w skład którego wchodzą cztery denominacje: Zbory Boże (195 tysięcy wiernych), Zielonoświątkowy Kościół Boży (9750 wiernych), Zielonoświątkowy Kościół Świętości oraz Kościół Bożych Proroctw.
Egipska Konwencja Baptystyczna liczy 2250 ochrzczonych członków i około drugie tyle łącznie z dziećmi i sympatykami. 
Wśród innych wyznań protestanckich, w Egipcie działa m.in. Kościół Adwentystów Dnia Siódmego zrzeszający 852 wiernych.

</doc>
<doc id="1251004" url="https://pl.wikipedia.org/wiki?curid=1251004" title="Muzeum Diecezjalne w Tarnowie">
Muzeum Diecezjalne w Tarnowie

Muzeum Diecezjalne w Tarnowie – muzeum diecezjalne w Polsce założone 25 października 1888 roku przez ówczesnego rektora tarnowskiego seminarium duchownego ks. Józefa Bąbę. Jest najstarszą tego typu placówką w Polsce.
Historia.
Muzeum zostało założone 25 października 1888 roku przez ks. Józefa Bąbę. Jego siedziba mieściła się pierwotnie w jednej z sal budynku tarnowskiego seminarium duchownego.
W latach 1931–1940 zbiory ulokowane były wespół z eksponatami muzeum miejskiego w ratuszu na tarnowskim Rynku, natomiast w listopadzie 1940 roku przeniesiono je do budynków zlokalizowanych za katedrą. W 1948 roku biskup tarnowski Jan Stepa udzielił zgody na przeniesienie zbiorów na stałe do tychże domów, w związku z czym główna siedziba placówki umieszczona jest w zespole zabytkowych kamienic z XVI wieku (scholasterii, akademioli, domu Mikołajowskim oraz domu Mansjonariuszy), znajdującym się przy placu Katedralnym, w sąsiedztwie katedry, niegdyś kolegiaty.
W 1957 roku zbiory muzeum zostały zasilone przekazanym przez Norberta Lippóczego darem, w skład którego wchodziły dzieła sztuki ludowej, w tym hafty, ceramika oraz liczne obrazy malowane na szkle.
Kamienica, w której obecnie mieszczą się dwie duże sale wystawowe, była kiedyś zwana Akademiolą, ponieważ była to filia Uniwersytetu Krakowskiego. Była to pierwsza tarnowska szkoła.
Tarnowskie Muzeum Diecezjalne jest najstarszą tego typu placówką w Polsce.
Zbiory muzeum.
Eksponaty muzeum dzielą się na cztery działy: zabytki sztuki cechowej – gotycka rzeźba i malarstwo z terenu Małopolski, tkaniny kościelne – m.in. ornaty i kapy, sztuka ludowa, w szczególności obrazy malowane na szkle z całej Europy i innych kontynentów, oraz dzieła sztuki z przełomu XIX i XX wieku (obrazy, porcelana zegarki). Najstarszym eksponatem w muzeum jest pochodząca z XIII wieku rzeźba głowy św. Jana Chrzciciela na misie.
Oddziały.
Muzeum posiada następujące oddziały:

</doc>
<doc id="1251005" url="https://pl.wikipedia.org/wiki?curid=1251005" title="Horná Lehota">
Horná Lehota

Horná Lehota (węg. "Felsölehota", od 1899 "Felsővágásra") – wieś na północy Słowacji, w powiecie Dolny Kubin, w historycznym rejonie Orawa.
Położenie.
Miejscowość położona jest nad rzeką Orawą, na Pogórzu Orawskiem ("Oravská vrchovina"). Przez miejscowość biegnie droga krajowa nr 59.
Zarys historii.
Obecna wioska swój początek ma w osadzie Lehota, która istniała na tym terenie prawdopodobnie w XIV wieku (obecnie jej część – Dolna Lehota, jest przysiółkiem Orawskiego Podzamcza). Jej mieszkańcy pełnili różne funkcje służebne w Zamku Orawskim.
W 1420 pojawia się pierwsza wzmianka pisemna o Lehocie (słowo "lehota" pochodzi od ulg w terminowych daninach), która wtedy była jeszcze jedną wsią. Dopiero dokument z 1547 wspomina o wsi Horná Lehota – miał się tutaj mieścić folwark. W 2. połowie XVI wieku właściciel dóbr orawskich Franciszek Thurzo przekazał wieś szlachcicowi Janowi Abaffyemu, kapitanowi na Zamku Orawskim.
Rodzina Abaffy pod koniec XVI wieku postawiła w Lehocie renesansowy kasztel oraz kościółek (w XVIII w. przebudowany w stylu barokowym). W tym czasie we wsi było tylko 7 domów, w tym jeden opuszczony. W 2. połowie XVIII wieku wybudowano drugi kasztel. W niespokojnym okresie wojen z Turkami i powstań antyhabsburskich przez miejscowość wielokrotnie przechodziło wojsko – właściciele tej strategicznie położonej wsi domagali się od państwa odszkodowania, a ludność uciekała w pobliskie lasy.
W 1778 mieszkało we wsi 328 osób w 72 domach (w tym 5 rodzin ziemiańskich). W 1797 podczas burzy od pioruna zapaliły się liczne zabudowania. W XIX wieku liczba mieszkańców przekroczyła 500 osób, ale od 1870 zaczęła powoli spadać – przyczyną były epidemia oraz emigracja zarobkowa do Stanów Zjednoczonych. Niektórzy z mieszkańców wracali i wykupywali ziemię od rodziny Abbaffy, którzy od 1892 wyprzedawali majątek. W 1908 kolejny, wielki pożar zniszczył wieś – spłonęło 21 budynków z zabudowaniami gospodarczymi oraz szkoła. W 1910 w Lehocie mieszkały tylko 484 osoby w 120 domach. Liczbę 500 mieszkańców przekroczono ponownie dopiero po II wojnie światowej.
Nazwy miejscowości w przeszłości.
W 1420 miejscowość była wspomniana jako "Lehotha". Kolejne nazwy to: "Lehota Horny" (1547), "Lehota Maior" (1549), "Felseo Lehottka" (1582), "Lehôtka" (1920); po węgiersku "Felsölehota" i "Felsővágásra" (w okresie intensywnej madziaryzacji od 1899). Obecna nazwa Horná Lehota obowiązuje od 1927.

</doc>
<doc id="1251007" url="https://pl.wikipedia.org/wiki?curid=1251007" title="Aleko Szengelia">
Aleko Szengelia

Aleko Szengelia (ur. 1914, zm. 1975) – gruziński poeta, oprócz wierszy lirycznych pisał także utwory dla dzieci. Polskie przekłady poezji Aleko Szengelii wydano w "Antologii poezji gruzińskiej" (1961)

</doc>
<doc id="1251011" url="https://pl.wikipedia.org/wiki?curid=1251011" title="Malformacje żyły Galena">
Malformacje żyły Galena

Malformacje żyły Galena (tętniaki żyły Galena, ang. "vein of Galen malformations, VOGMs, vein of Galen aneurysms") – grupa wad wrodzonych, wynikających z nieprawidłowego rozwoju żyły wielkiej mózgu, określanej często eponimem żyły Galena. Są to malformacje tętniczo-żylne układu naczyniówkowego, drenujące krew do żyły wielkiej mózgu. Tętniakowate malformacje żyły Galena (ang. "vein of Galen aneurysmal malformations, VGAM") i tętniakowate poszerzenia żyły Galena (ang. "vein of Galen aneurysmal dilation, VGAD"), określane też jako rzekome malformacje żyły Galena, traktowane są na ogół łącznie.
Historia.
Pierwszym, który opisał malformacje żyły wielkiej mózgu był J. Rudolph Jaeger i wsp. w 1937 roku. Wcześniejszy opis domniemanej VOGM przedstawił przypuszczalnie Sigmund Steinheil w swojej monografii z 1895 roku o malformacjach tętniczo-żylnych. Obecnie opisana przez Steinhela wada zostałaby raczej zakwalifikowana do rzekomych malformacji żyły Galena. Patogenezę wady wyjaśnił ostatecznie Raybaud i wsp. w 1989.
Epidemiologia.
Malformacje żyły Galena są rzadkimi nieprawidłowościami krążenia mózgowego, stanowiąc około 1% wszystkich wewnątrzczaszkowych malformacji naczyniowych. Stanowią jednak aż 30% tych malformacji w grupie pacjentów pediatrycznych.
Etiologia.
Żyła wielka mózgu (żyła Galena) jest krótkim naczyniem utworzonym w miejscu spływu żył mózgu wewnętrznych i żył podstawnych Rosenthala, odprowadzającym krew żylną do zatoki prostej. Powstaje w rozwoju płodowym z dalszego odcinka płodowej środkowej żyły kresomózgowia zwanej też żyłą Markowskiego (ang. median prosencephalic vein of Markowski), drenującej krew ze splotu naczyniówkowego. Przyczyną wady jest wytworzenie przetoki tętniczo-żylnej w tej żyle między 6.-11. tygodniem ciąży. Odcinek proksymalny (bliższy) żyły środkowej kresomózgowia nie ulega inwolucji, ulegając tętniakowatemu poszerzeniu. W niemal wszystkich przypadkach zatoka prosta jest niewykształcona, często przetrwałe są płodowe zatoki, takie jak zatoka potyliczna i zatoki brzeżne.
Podział.
Malformacje żyły wielkiej mózgu były klasyfikowane na wiele różnych sposobów. Najpopularniejsze są podziały Yasargila oraz Lasjauniasa i wsp.
Objawy i przebieg.
Malformacje żyły wielkiej mózgu rzadko są diagnozowane w okresie prenatalnym; zazwyczaj ujawniają się klinicznie w okresie noworodkowym, w 40% są rozpoznawane w tym okresie. Malformacje są przyczyną niewydolności krążenia, jednak tętniaki o małym przepływie mogą być nieme klinicznie do dorosłości. W przetoce żyły wielkiej mózgu nawet 80% rzutu serca może przeciekać ze strony tętniczej do żylnej.
Malformacje żyły wielkiej mózgu można podzielić na naczyniówkowe lub ścienne, zależnie od liczby miejsca wyjścia dochodzących naczyń tętniczych. W typie naczyniówkowym (ang. "choroidal type") krew pochodzi z obszaru unaczynienia tętnic przeszywających wzgórza, naczyniówkowych i okołospoidłowych, objawy są wczesne a przeciek znaczny. W typie ściennym (ang. "mural type") tętnicze zaopatrzenie przetoki jest mniejsze, niekiedy jednostronne; przeciek jest mniejszy a objawy słabiej wyrażone. Zwykle towarzyszy mu stenoza lub brak zatok żylnych opony twardej, z często spotykanym zwężeniem na wysokości otworu żyły szyjnej. Nierzadkie jest wodogłowie spowodowane nadciśnieniem żylnym lub stenozą wodociągu mózgu. Nadciśnienie żylne i zjawisko podkradania prowadzą też do niedokrwienia mózgowia. Obserwuje się często poszerzenie żył oczodołu, osłuchowo stwierdza się czasem głośny szmer wewnątrzczaszkowy. Powikłaniem mogą być drgawki i krwawienie podpajęczynówkowe. U starszych dzieci i dorosłych skargi obejmują bóle głowy, trudności w nauce lub neurologiczne objawy ogniskowe.
Rozpoznanie i różnicowanie.
Diagnostyka różnicowa VOGM obejmuje:
Wszystkie te anomalie nie wykazują przepływu krwi w badaniu USG z kolorowym dopplerem.
Leczenie.
Embolizacja.
Leczeniem z wyboru jest przeztętnicza embolizacja po ukończeniu 6. miesiąca życia, gdy zatoki jamiste są już odpowiednio wykształcone. Materiałem do embolizacji stosowanym w ośrodku w Le Kremlin Bicètre jest klej "n"-butylocyjanoakrylowy. Jeśli niewydolność krążenia nie daje się kontrolować, można rozważyć wcześniejszą embolizację. Zakładanie zastawki komorowo-otrzewnowej nie jest wskazane, ponieważ dodatkowe zaburzenie hemodynamiki krążenia mózgowego może pogłębić niedokrwienie mózgu.
Alternatywne metody.
Opisano leczenie przezżylne VOGM. Redukcję przecieku tętniczo-żylnego uzyskano wypełniając zbiornik żylny różnorodnymi materiałami, w tym metalowymi koilami (ang. coils), balonem i nylonem. Podejmowano próby przezżylnej angioplastyki zatok opony twardej i stentowania u pacjentów z postępującą okluzją ujścia żyły szyjnej do zatoki esowatej. Powikłaniami technik przezżylnych mogą być udar żylny, krwotok i koagulopatia ze zużycia.
Powikłania.
W jednym badaniu wykazano, że u 61% pacjentów wyleczonych (51% biorąc pod uwagę dzieci które nie przeżyły) deficyty neurologiczne jako powikłanie nie występowały lub były małe. Stwierdzono, że typ naczyniówkowy wiąże się z gorszym rokowaniem niż typ ścienny.

</doc>
<doc id="1251012" url="https://pl.wikipedia.org/wiki?curid=1251012" title="Jezioro Grójeckie">
Jezioro Grójeckie

Jezioro Grójeckie – jezioro w gminie Siedlec, w pow. wolsztyńskim, w woj. wielkopolskim, leżące na terenie Bruzdy Zbąszyńskiej i jest jednym z ciągu Jezior Zbąszyńskich.
Charakterystyka.
Powierzchnia zwierciadła wody według różnych źródeł wynosi od 70,0 ha do 70,5 ha.
Zwierciadło wody położone jest na wysokości 52,9 m n.p.m.. Średnia głębokość jeziora wynosi 1,9 m, natomiast głębokość maksymalna 5,6 m.
W oparciu o badania przeprowadzone w 2002 roku wody jeziora zaliczono wody jeziora zaliczono do wód pozaklasowych i poza kategorią podatności na degradację.
Jezioro zasila rzeka Obra (Północny Kanał Obry) dopływająca do środkowej części jeziora szerokim kanałem. W krańcu południowo-wschodnim wpływa rzeka Szarka. Z północy, poprzez przesmyk odpływa rzeka Obra do Jeziora Nowowiejskiego.

</doc>
<doc id="1251015" url="https://pl.wikipedia.org/wiki?curid=1251015" title="Stade 26 mars">
Stade 26 mars

Stade 26 mars – wybudowany w 2001 na potrzeby Pucharu Narodów Afryki stadion w Bamako, stolicy Mali. Pojemność 50 tys. widzów. Obecnie stadion zespołu Stade Malien.

</doc>
<doc id="1251017" url="https://pl.wikipedia.org/wiki?curid=1251017" title="Escape (program telewizyjny)">
Escape (program telewizyjny)

Escape – Jeden z najpopularniejszych w historii polskiej telewizji magazynów o grach komputerowych, emitowany przez telewizję Polonia 1 w latach 1996-1998.
W każdym odcinku prezentowane były opisy nowości ze świata gier komputerowych w formie materiału filmowego. Ponadto pojawiały się relacje z ważniejszych imprez branżowych, a w późniejszym okresie - prezentowano także ciekawe strony internetowe. Autorami byli ówcześni redaktorzy nieistniejącego już pisma o grach komputerowych "Top Secret", a lektorem był Tomasz Knapik. Pierwszym reżyserem programu był Emil "Emilus" Leszczyński, zastąpiony później przez jego brata - Piotra "Kruka" Leszczyńskiego. Producentem "Escape" od początku do końca był Konrad "kolega kierownik" Kwiatkowski, później przygotowujący programy dla innych stacji, m.in. "Uwaga! Pirat" dla TVN Turbo.

</doc>
<doc id="1251018" url="https://pl.wikipedia.org/wiki?curid=1251018" title="Over (singel Lindsay Lohan)">
Over (singel Lindsay Lohan)

Over – drugi singel piosenkarki Lindsay Lohan z jej debiutanckiego albumu "Speak".
Została napisana przez Lindsay Lohan, Kara DioGuardi i John Shanks. Wyprodukowali ją Kara DioGuardi i John Shanks.
Teledysk był kręcony przez pięć dni. Piosenka była pierwszą piosenką Lohan, która utrzymała się na pierwszym miejscu listy przebojów przez 3 tygodnie.

</doc>
<doc id="1251020" url="https://pl.wikipedia.org/wiki?curid=1251020" title="Ahmed al-Haznawi">
Ahmed al-Haznawi

Ahmed Ibrahim al-Haznawi (arab. احمد ابراهيم الحزناوي; ur. 11 listopada 1980 w Al-Baha, zm. 11 września 2001 w Shanksville) – saudyjski terrorysta, zamachowiec samobójca. Był jednym z czterech porywaczy samolotu linii United Airlines (lot 93), który w czasie zamachów z 11 września 2001 r. w wyniku buntu pasażerów rozbił się w lasach nieopodal Shanksville w Pensylwanii, nie docierając do celu.
Rola al-Haznawiego w zamachu terrorystycznym.
Al-Haznawi wniósł na pokład samolotu atrapę bomby a także prawdopodobnie atrapę pistoletu, gdy porywacze przejęli samolot o godzinie 9.28. Zastraszał pasażerów tymi przedmiotami uprzednio przygotowując je w toalecie samolotu. Groził także wysadzeniem bomby i zakazywał pasażerom przemieszczania się po samolocie.

</doc>
<doc id="1251022" url="https://pl.wikipedia.org/wiki?curid=1251022" title="International Superstar Soccer">
International Superstar Soccer

International Superstar Soccer – seria piłkarskich gier wideo tworzonych przez japońskie studio Konami, najczęściej w ich oddziale w Osace, Konami Computer Entertainment Osaka (KCE Osaka). Seria jest znana w Japonii jako "Jikkyō World Soccer".
Seria.
Seria miała swoje początki na platformie Nintendo Entertainment System, pod koniec 1991 roku z "Konami Hyper Soccer", pierwszą grą futbolową Konami na konsole. Kolejna gra "Jikkyō World Soccer: Perfect Eleven" ("International Superstar Soccer") na japońskie Super Nintendo Entertainment System, wydana została w 1994 roku. Jej ulepszona wersja wydana została rok później, a wersja na Segę Genesis – w roku 1996. W tym też roku został stworzony pierwszy tytuł KCE Tokyo, "Winning Eleven", na PlayStation, a "Jikkyō World Soccer: Perfect Striker" zadebiutował na Nintendo 64, a ponownie wydany został w roku 1997 jako "International Superstar Soccer 64".
W roku 1997 i 1998 zostały wydane liczne tytuły, wliczając drugą i trzecią część "Winning Eleven", czy "International Superstar Soccer 98" na Nintendo 64.
W roku 2000 ukazał się na świecie "ISS Pro Evolution". Ostatnią grą na Nintendo 64 i ostatnią niezależną częścią "ISS" był "International Superstar Soccer 2000", bazujący na "Jikkyō J-League: Perfect Striker 2". W roku 2001 wydany został ze zmienioną nazwą na "Pro Evolution Soccer".

</doc>
<doc id="1251024" url="https://pl.wikipedia.org/wiki?curid=1251024" title="Objaw piłki futbolowej">
Objaw piłki futbolowej

Objaw piłki futbolowej – objaw radiologiczny związany z występowaniem obszaru o kształcie owalnym (przypominający piłkę do futbolu amerykańskiego) przepuszczającego promieniowanie rentgenowskie, widocznego na zdjęciu przeglądowym jamy brzusznej. Objaw piłki futbolowej występuje najczęściej u niemowląt, u których doszło do spontanicznej lub jatrogennej perforacji żołądka powodującej "pneumoperitoneum".

</doc>
<doc id="1251029" url="https://pl.wikipedia.org/wiki?curid=1251029" title="Rumors (singel Lindsay Lohan)">
Rumors (singel Lindsay Lohan)

"Rumors" – pierwszy singel piosenkarki Lindsay Lohan z jej debiutanckiego albumu "Speak". Jest najbardziej znanym utworem wokalistki, który odniósł duży sukces.
Piosenka została napisana przez Lindsay Lohan, Cory Rooney, Tarryle Jackson i TJ Jackson i opowiada o życiu Lindsay.

</doc>
<doc id="1251030" url="https://pl.wikipedia.org/wiki?curid=1251030" title="Jezioro Wielkowiejskie">
Jezioro Wielkowiejskie

Jezioro Wielkowiejskie – jezioro o powierzchni 78,3 ha w zachodniej Polsce w województwie wielkopolskim, Gmina Siedlec, na północny wschód od wsi Wąchabno. Jezioro leży w regionie nazywanym Bruzdą Zbąszyńską (315.44). 
Charakterystyka.
Jest zbiornikiem przepływowym w ciągu Jezior Zbąszyńskich. Rzeka Obra (Północny Kanał Obry) dopływa do jeziora z południowego wschodu poprzez przesmyk od strony Jeziora Kopanickiego i odpływa z północy, poprzez przesmyk do Jeziora Chobienickiego. 
Zbiornik ma kształt owalny, o niewielkim współczynniku wydłużenia i osi ukierunkowanej południkowo. Linia brzegowa jeziora jest słabo rozwinięta. Do południowej części jeziora dopływa z zachodu rów od strony wsi Wąchabno i Jeziora Wąchabno.
Otoczenie jeziora stanowią głównie łąki, bagniste przy brzegach. Na wschodzie znajduje się zalesiony wzgórek, będący rodzajem półwyspu rozdzielającego Jezioro Kopanickie i Chobienickie, stanowiący dobry punkt widokowy.
Na obszarze zlewni całkowitej przeważają użytki rolne, w zlewni bezpośredniej – lasy, natomiast w otoczeniu jeziora – użytki zielone (ponad 80% długości linii brzegowej). Na terenie zlewni bezpośredniej jeziora nie ma żadnej miejscowości; około 1 km na południowy zachód położona jest wieś Wąchabno. Jezioro nie jest wykorzystywane rekreacyjnie.

</doc>
<doc id="1251032" url="https://pl.wikipedia.org/wiki?curid=1251032" title="François Charles de Raimond">
François Charles de Raimond

François Charles de Raimond, hrabia de Modène (1734-1799) był francuskim dyplomatą.
W latach 1768-1771 sprawował funkcję francuskiego ambasadora w Szwecji. Jego poprzednik Louis Auguste Le Tonnelier de Breteuil, ambasador Francji w latach 1764-1766 w Sztokholmie nie cieszył się zaufaniem dworu, więc królewicz Gustaw w maju 1768 wpłynął na swego ojca, króla Adolfa Fryderyka, by napisał do Wersalu z prośbą o przysłanie kogoś innego, kto wsparłby odradzający się w Szwecji rojalizm. Breteuila zastąpił więc François Charles de Raimond, hrabia de Modène. De Raimond otrzymał specjalne prerogatywy, które pozwalały mu i wręcz nakazywały promonarchistyczne ingerencje w szwedzkie życie polityczne.
W późniejszych latach Gustaw III i François Charles de Raimond wspólnie zwalczali wpływy rosyjskie, duńskie i brytyjskie w Sztokholmie, starając się wzmocnić władzę monarszą.

</doc>
<doc id="1251039" url="https://pl.wikipedia.org/wiki?curid=1251039" title="2 Polskie Skrzydło Myśliwskie">
2 Polskie Skrzydło Myśliwskie

2 (133) Polskie Skrzydło Myśliwskie – skrzydło lotnictwa myśliwskiego Polskich Sił Powietrznych w Wielkiej Brytanii.
Jedno ze skrzydeł lotnictwa myśliwskiego PSP. Stanowiło ono siłę zdolną do wykonywania samodzielnych zadań nad terenem przeciwnika lub do skutecznej osłony własnych eskadr bombowych i jednostek morskich.
Dowództwo skrzydła spełniało funkcje operacyjne i podlegało pod tym względem dowódcy brytyjskiej grupy taktycznej. Natomiast pod względem administracyjnym podlegało dowódcy stacji (bazy) lotniczej, na której stacjonowało.
Formowanie.
Skrzydło sformowano 18 sierpnia 1941 na lotnisku w Exeter w hrabstwie Devon. W jego skład włączono wcześniej już utworzone dywizjony myśliwskie.
W 1943, w ramach przygotowań do inwazji na kontynent, wprowadzono pewne zmiany w strukturze organizacyjnej. Przewidywano użycie skrzydła w walkach na froncie. Nowe zadania operacyjne wymagały przystosowania do działań ruchowych i częstych zmian lotnisk w ślad za przesuwaniem się linii frontu. Skrzydło otrzymało polowy numer „133”.
Do jego obsługi przydzielono 133 Polowy Port Lotniczy. Początkowo spełniał on funkcję ruchomej bazy zaopatrzenia, posiadając przy tym odrębny status organizacyjny. W lipcu 1944 roku obie jednostki połączono tworząc 133 Polskie Skrzydło.
Działania bojowe.
Stacjonując na lotnisku Exeter skrzydło osłaniało południowo-zachodnią i zachodnią Anglię, broniło portów i miasta Exeter, oraz ochraniało konwoje morskie.
W 1942 jego dywizjony korzystały zwykle z wysuniętego lotniska w Coltishall i działały głównie w Holandii, eskortując brytyjskie wyprawy bombowe. Często też działały w osłonie amerykańskich "Latających Fortec", luzując amerykańskie samoloty myśliwskie dalekiego zasięgu i odprowadzały ciężkie bombowce do ich baz.
W czerwcu 1944 skrzydło w składzie 306 i 315 dywizjonu oraz 129 dywizjon angielski wyłączono ze składu taktycznego lotnictwa i przeznaczono do obrony Londynu.
Początkowo działało w sektorze 12 Grupy Myśliwskiej, a później 11 Grupy. Operując z lotniska Brenzett na przylądku Dungeness, wspierało ofensywę aliantów osłaniając bombowce oraz zwalczało cele naziemne ogniem broni pokładowej.
Jednocześnie zwalczało pociski V1, które od 12 czerwca 1944 przelatywały nad przylądkiem Dungeness kierując się na Londyn.
W kolejnych miesiącach dywizjony skrzydła dokonywały dalekich wypraw często aż nad Berlin z zadaniem eskortowania ciężkiego lotnictwa bombowego RAF wyposażonego w samoloty Avro Lancaster. Od października 1944, bazując na lotnisku Andrews Field w hrabstwie Essex wykonywano także zadania w północno-zachodnich Niemczech. Atakowano przeważnie parowozy, transporty oraz osłaniano bombowce brytyjskie wykonujące naloty na rejon Hamburga i na twierdzę morską na wyspie Helgoland. W czasie jednej z takich misji (9 kwietnia 1945 roku) 133 Skrzydło zestrzeliło cztery odrzutowe Messerschmitty Me 262 bez strat własnych.
W połowie kwietnia 1945 skrzydło uczestniczyło w eskorcie około 500 brytyjskich "Lancasterów" atakujących niemieckie pancerniki w basenach Świnoujścia. Była to najdalej sięgająca wyprawa, jaką wykonało polskie skrzydło.
25 kwietnia 133 Skrzydło osłaniało z powietrza wielką wyprawę brytyjskiego lotnictwa (w tym polskiego 300 Dywizjonu Bombowego), na kwaterę Hitlera, na pograniczu niemiecko-szwajcarskim, w Berchtesgaden.
Skład.
od 18 sierpnia 1941:
Od listopada 1941 do stycznia 1945 skład skrzydła ulegał częstym zmianom.
W 1944 skrzydło liczyło dwa dywizjony, na początku 1945 – cztery,
a od lutego 1945 do końca wojny trzy:

</doc>
<doc id="1251040" url="https://pl.wikipedia.org/wiki?curid=1251040" title="Oļģerds Grosvalds">
Oļģerds Grosvalds

Oļģerds Grosvalds (ur. 25 kwietnia 1884 w Rydze, zm. 12 września 1962 w Paryżu) – łotewski polityk i dyplomata, wieloletni poseł w krajach europejskich, w tym w Polsce (1930–1934).
Biogram.
W 1912 ukończył filologię na Uniwersytecie Ludwika i Maksymiliana w Monachium. W czasie I wojny światowej przebywał w Piotrogrodzie. W 1918 wrócił do Rygi i wszedł w skład Łotewskiej Rady Narodowej (Latvijas Tautas padome).
Od lutego do lipca 1919 był wysłannikiem Łotwy na konferencję pokojowej w Paryżu. W 1921 objął funkcję posła we Francji, Belgii i Holandii. W latach 1925–1930 posłował w Helsinkach, a od 1930 do 1934 reprezentował kraj w Polsce, Austrii, na Węgrzech i w Rumunii (rezydował w Warszawie).
Od 1934 był posłem Łotwy we Francji, Hiszpanii i Portugalii (z siedzibą w Paryżu). Po zajęciu Francji przez wojska niemieckie reprezentował półoficjalnie Łotwę w kontaktach z rządem Vichy. Protestował przeciw okupacji kraju przez ZSRR. W latach 1942–1945 przebywał w Nicei, a potem do końca życia w Paryżu. Pochowany na cmentarzu Père-Lachaise w Paryżu.
Od 1954 współpracował ze Zgromadzeniem Europejskich Narodów Ujarzmionych.

</doc>
<doc id="1251041" url="https://pl.wikipedia.org/wiki?curid=1251041" title="15P/Finlay">
15P/Finlay

15P/Finlay – kometa okresowa, należąca do rodziny komet Jowisza.
Odkrycie i nazwa.
Kometę tę odkrył astronom William Henry Finlay 26 września 1886 roku w obserwatorium na Przylądku Dobrej Nadziei. 
W nazwie znajduje się zatem jego nazwisko.
Orbita komety.
Orbita komety 15P/Finlay ma kształt bardzo wydłużonej elipsy o mimośrodzie 0,72. Jej peryhelium znajduje się w odległości 0,98 j.a., aphelium zaś 6,00 j.a. od Słońca. Jej okres obiegu wokół Słońca wynosi 6,51 roku, nachylenie do ekliptyki to wartość 6,8˚.
Właściwości fizyczne.
Jądro tej komety ma wielkość kilka lub kilkanaście km.

</doc>
<doc id="1251045" url="https://pl.wikipedia.org/wiki?curid=1251045" title="Jezioro Kopanickie">
Jezioro Kopanickie

Jezioro Kopanickie – jezioro w woj. wielkopolskim, w pow. wolsztyńskim, w gminie Siedlec, leżące na terenie Bruzdy Zbąszyńskiej.
Powierzchnia zwierciadła wody według różnych źródeł wynosi od 37,4 ha do 37,5 ha.
Zwierciadło wody położone jest na wysokości 52,0 m n.p.m. lub 53,0 m n.p.m.. Średnia głębokość jeziora wynosi 1,8 m, natomiast głębokość maksymalna 2,8 m.
W oparciu o badania przeprowadzone w 2002 roku wody jeziora zaliczono wody jeziora zaliczono do wód pozaklasowych i poza kategorią podatności na degradację.
Jest zbiornikiem przepływowym, pierwszym w ciągu Jezior Zbąszyńskich.
Rzeka Obra (Północny Kanał Obry) przepływa przez jezioro z południa na północ i odpływa, poprzez przesmyk do Jeziora Wielkowiejskiego.
Jezioro nie jest wykorzystywane rekreacyjnie.

</doc>
<doc id="1251049" url="https://pl.wikipedia.org/wiki?curid=1251049" title="Alfons II">
Alfons II



</doc>
<doc id="1251051" url="https://pl.wikipedia.org/wiki?curid=1251051" title="Rejon ramieński">
Rejon ramieński

Rejon ramieński (ros. "Раменский район") – jednostka terytorialna w Rosji, na wschodzie centralnej części obwodu moskiewskiego. Centrum administracyjne rejonu – miasto Ramienskoje. 
Geografia.
Powierzchnia rejonu wynosi 1500 km². Graniczy z rejonami obwodu moskiewskiego: lubierieckim, leninowskim, bałaszichińskim, nogińskim, pawłowo-posadskim, oriechowo-zujewskim, woskriesieńskim, stupińskim i domodiedowskim. W 2005 roku liczyło 211 tys. mieszkańców. 
Główne rzeki w rejonie: Moskwa, Pachra, Piechorka.
Historia.
Osada robotnicza Ramienskoje otrzymała prawa miejskie 15 marca 1926 roku. W 1929 ujezd bronnicki przemianowano na rejon ramieński, a Ramienskoje zostaje jego centrum administracyjnym.
Od 2006 roku w skład rejonu wchodzi 21 osiedli, w tym 6 miejskich i 15 wiejskich.
Katastrofy lotnicze.
11 lutego 2018 roku w tym rejonie rozbił się samolot An-148 linii Saratov Airlines zabijając przy tym 65 osób na pokładzie i 6 członków załogi.

</doc>
<doc id="1251058" url="https://pl.wikipedia.org/wiki?curid=1251058" title="Josep Palau i Fabre">
Josep Palau i Fabre

Josep Palau i Fabre (ur. w 1917 - zm. 23 lutego 2008 w Barcelonie), kataloński pisarz i krytyk. 
Palau i Fabre uważany był za jednego z największych znawców twórczości Pabla Picassa (1881-1973). Jego książki o tym hiszpańskim malarzu zostały przetłumaczone na wiele języków. Josep Palau i Fabre był również autorem opowiadań, wierszy i sztuk teatralnych.
Jako założyciel i wydawca pisma poświęconego literaturze, "Poesía", wspierał wielu katalońskich pisarzy. Dzięki znajomości z takim luminarzami sztuki jak Picasso, Antoine Artaud, Octavio Paz, Jean Cocteau, Federico García Lorca czy Rafael Alberti związał katalońską kulturę z najważniejszymi ruchami artystycznymi XX wieku.
Ciężko chorował, zmarł w wieku 90 lat w szpitalu Vall d´Hebron w Barcelonie.

</doc>
<doc id="1251059" url="https://pl.wikipedia.org/wiki?curid=1251059" title="Barclays Dubai Tennis Championships 2008 (mężczyźni)">
Barclays Dubai Tennis Championships 2008 (mężczyźni)

Barclays Dubai Tennis Championships 2008 – tenisowy turniej ATP rangi ATP International Series Gold z cyklu Barclays Dubai Tennis Championships rozgrywany w dniach 1–8 marca 2008 roku w Dubaju na kortach twardych o puli nagród 1 426 000 dolarów amerykańskich.

</doc>
<doc id="1251062" url="https://pl.wikipedia.org/wiki?curid=1251062" title="Fouad El Taher">
Fouad El Taher

Fouad El Taher (ur. 17 kwietnia 1965) – egipski szachista i sędzia szachowy ("FIDE Arbiter" od 2008), mistrz międzynarodowy od 1990 roku.
Kariera szachowa.
Od połowy lat 80. XX wieku należy do ścisłej czołówki egipskich szachistów. Między 1986 a 2006 rokiem ośmiokrotnie (w tym 3 razy na I szachownicy) uczestniczył w olimpiadach szachowych, natomiast w 2003 i 2007 w drużynowych mistrzostwach Afryki, dwukrotnie zdobywając wraz z drużyną złote medale, a dodatkowo za pierwszym razem złoty medal za indywidualny wynik na I szachownicy. Dwukrotnie startował w pucharowych turniejach o mistrzostwo świata, za każdym razem przegrywając swoje pojedynki w I rundach (w roku 2000 z Aleksiejem Aleksandrowem, a w 2001 z Kiriłem Georgiewem; oba w dogrywkach).
Do innych indywidualnych sukcesów Fouada El Tahera należą m.in.:
Najwyższy ranking w dotychczasowej karierze osiągnął 1 lipca 2003 r., z wynikiem 2505 punktów zajmował wówczas 1. miejsce wśród egipskich szachistów.

</doc>
<doc id="1251065" url="https://pl.wikipedia.org/wiki?curid=1251065" title="Lorenzo Monaco">
Lorenzo Monaco

Lorenzo Monaco, właśc. "Piero di Giovanni" (ur. 1370, zm. 1425 we Florencji) – włoski malarz, przedstawiciel szkoły florenckiej.
W wieku 21 lat wstąpił do zakonu kamedułów przy kościele Santa Maria degli Angeli we Florencji, ale wystąpił z niego przed złożeniem ślubów wieczystych. Z tego powodu jest znany jako Lorenzo Monaco, czyli dosłownie Laurenty Mnich. Jego twórczość ukazuje silne wpływy gotyku międzynarodowego oraz szkoły sieneńskiej.
Jego biografię zawarł Giorgio Vasari w swych "Żywotach najsławniejszych malarzy, rzeźbiarzy i architektów".

</doc>
<doc id="1251070" url="https://pl.wikipedia.org/wiki?curid=1251070" title="Miara statystyczna">
Miara statystyczna



</doc>
<doc id="1251071" url="https://pl.wikipedia.org/wiki?curid=1251071" title="Green Screen of Death">
Green Screen of Death

Green Screen of Death (GSoD lub "Green Screen of Intensive Care") – żargonowe określenie komunikatów błędów wyświetlanych na zielonym tle na Personal Video Recorder firmy "TiVo" oraz w Microsoft XBOX 360. Ekran może pojawić się na XBOXie z wielu przyczyn, najczęściej z powodu porysowanej płyty, a na PVR może pojawić się, gdy dane na dysku twardym są zepsute, a nagrywarka PVR próbuje je naprawić. Gdy GSOD wystąpi na XBOX 360 lub PVR, na ekranie pojawia się tekst:

</doc>
<doc id="1251073" url="https://pl.wikipedia.org/wiki?curid=1251073" title="GSOD">
GSOD



</doc>
<doc id="1251074" url="https://pl.wikipedia.org/wiki?curid=1251074" title="Green Screen of Intensive Care">
Green Screen of Intensive Care



</doc>
<doc id="1251075" url="https://pl.wikipedia.org/wiki?curid=1251075" title="16P/Brooks">
16P/Brooks

16P/Brooks (również Brooks 2) – kometa okresowa, należąca do rodziny komet Jowisza.
Odkrycie i nazwa.
Kometę tę odkrył astronom William Robert Brooks 7 lipca 1889 roku w obserwatorium w mieście Geneva (stan Nowy Jork).
W nazwie komety znajduje się zatem nazwisko odkrywcy.
Orbita komety.
Orbita komety 16P/Brooks ma kształt wydłużonej elipsy o mimośrodzie 0,56. Jej peryhelium znajduje się w odległości 1,47 j.a., aphelium zaś 5,25 j.a. od Słońca. Jej okres obiegu wokół Słońca wynosi 6,15 roku, nachylenie do ekliptyki to wartość 4,26˚.
Właściwości fizyczne.
Jądro tej komety ma wielkość kilka lub kilkanaście km.

</doc>
<doc id="1251084" url="https://pl.wikipedia.org/wiki?curid=1251084" title="Cmentarz żydowski w Kolnie">
Cmentarz żydowski w Kolnie

Cmentarz żydowski w Kolnie – znajduje się przy ul. Aleksandrowskiej, został założony w roku 1817. Powierzchnia cmentarza obejmuje 1,72 ha, na terenie kirkutu zachowało się około 250 – 300 nagrobków. Dzięki staraniom Fundacji Ochrony Dziedzictwa Żydowskiego przez długie lata pozostający w stanie dewastacji cmentarz, został ponownie ogrodzony i uporządkowany w 2005 roku.
Wcześniej Żydzi z Kolna chowali swych zmarłych w Śniadowie i Łomży.
W lipcu 1941 roku dużą grupę Żydów kolneńskich zapędzono na rynek wokół pomnika Lenina wystawionego po zajęciu miasta przez wojska radzieckie w 1939 r. Żydom nakazano przewrócić pomnik i załadować na wóz jego szczątki, a następnie ciągnąć go z płaczem na cmentarz żydowski. W drodze Niemcy bili ich i strzelali do nich. Zastrzelonych, łącznie ze szczątkami pomnika, pochowano we wspólnej mogile na terenie cmentarza.

</doc>
<doc id="1251087" url="https://pl.wikipedia.org/wiki?curid=1251087" title="Ivo Pešák">
Ivo Pešák

Ivo Pešák (ur. 7 września 1944 w Jaromierzu, zm. 9 maja 2011 w Pradze) – czeski pieśniarz i klarnecista, członek zespołów Banjo Band i Dýza Boys.
Życiorys.
W 1972 ukończył Konserwatorium w Pradze, przez trzy lata grał na klarnecie w orkiestrze symfonicznej w Podiebradach.
W Polsce znany był z tańca w piosence Ivana Mládka „Jožin z bažin”.
Pešák zmarł wskutek komplikacji po wszczepieniu pomostowania aortalno-wieńcowego.

</doc>
<doc id="1251089" url="https://pl.wikipedia.org/wiki?curid=1251089" title="Dystrybuanta rozkładu normalnego">
Dystrybuanta rozkładu normalnego



</doc>
<doc id="1251090" url="https://pl.wikipedia.org/wiki?curid=1251090" title="Probit">
Probit



</doc>
<doc id="1251098" url="https://pl.wikipedia.org/wiki?curid=1251098" title="Mała Epoka Lodowcowa">
Mała Epoka Lodowcowa



</doc>
<doc id="1251115" url="https://pl.wikipedia.org/wiki?curid=1251115" title="Saint-Jean de Maurienne">
Saint-Jean de Maurienne



</doc>
<doc id="1251119" url="https://pl.wikipedia.org/wiki?curid=1251119" title="Stanisław Zieliński (pisarz)">
Stanisław Zieliński (pisarz)

Stanisław Zieliński (ur. 8 maja 1917 w Kijowie, zm. 14 sierpnia 1995 w Warszawie) – polski pisarz.
Życie i działalność.
Absolwent Gimnazjum im. Stanisława Staszica w Warszawie. Studiował na Wydziale Prawa UW.
Uczestnik kampanii wrześniowej 1939, jeniec stalagów. W latach 1945–1947 oficer II Korpusu Polskiego, oficer łącznikowy Misji Polskiej w Niemczech (1946–1947). Od 1947 do śmierci mieszkał w Warszawie.
Zadebiutował w 1948 w „Kuźnicy”. We jego wczesnej twórczości dominowała tematyka II wojny światowej. Od połowy lat pięćdziesiątych Zieliński tworzył krótkie opowiadania w groteskowym nastroju, a także felietony na tematy literackie, publikowane w kolejnych tomach pod tytułem "Wycieczki balonem". W powieści "Kiełbie we łbie" występują wątki autobiograficzne.
W 1953 otrzymał Nagrodę Państwową III stopnia. Był członkiem Komitetu Nagród Państwowych w latach 1984-1987 oraz Rady Literacko-Wydawniczej przy Ministrze Kultury i Sztuki (od 1979). 
W 1963, jako redaktor warszawskiej „Kultury” wziął udział w medialnej nagonce na przebywającego wówczas w Berlinie Gombrowicza, pisząc paszkwilanckie w swej wymowie artykuły. Poprzedzały one nieautoryzowany wywiad z Gombrowiczem przeprowadzony przez Barbarę Witek Swinarską (TW Krystyna). Zapoczątkowały akcje służb reżimu PRL zniesławiającą pisarza. Według archiwów IPN od września 1969 (a wcześniej nieformalnie) zarejestrowany jako TW Stanisław. Pozostała bogata dokumentacja wskazuje na wysoką szkodliwość TW, inwigilację m.in. środowiska ZLP, redakcji warszawskiej „Kultury”.

</doc>
<doc id="1251121" url="https://pl.wikipedia.org/wiki?curid=1251121" title="Holica">
Holica



</doc>
<doc id="1251122" url="https://pl.wikipedia.org/wiki?curid=1251122" title="Juan Carlos de Borbón">
Juan Carlos de Borbón

Juan Carlos María Isidro de Borbón y Braganza (fr. "Jean Charles Marie Isidore de Bourbon", ur. 15 maja 1822, zm. 21 listopada 1887) – karlistowski pretendent do tronu Hiszpanii jako Jan III w latach 1860-1868 i legitymistyczny pretendent do tronu Francji w latach 1883-1887 (również jako Jan III).
Młodość.
Juan Carlos urodził się w Pałacu Królewskim w Aranjuez jako młodszy syn infanta Carlosa Maríi Isidra (młodszego brata króla Ferdynanda VII), i jego pierwszej żony - infantki Marii Franciszki de Bragança.
W 1833 rodzina Juana Carlosa przeniosła się do Portugalii. W tym samym roku, we wrześniu zmarł wuj Juana Carlosa – król Ferdynand VII, a królową została jego starsza córka - Izabela. Ojciec Juana Carlosa, który nie uznał sankcji pragmatycznej, zgłosił pretensje do tronu Hiszpanii jako "Karol V" powołując się na prawo salickie. W czerwcu 1834 Juan Carlos razem z rodziną przeniósł się do Anglii, gdzie zamieszkał w Gloucester Lodge, a następnie Alverstoke w Hampshire. Kiedy w Hiszpanii wybuchła I wojna karlistowska między zwolennikami Izabeli II a zwolennikami Karola V, Juana Carlosa znajdował się w Hiszpanii, ale nie odegrał w wojnie żadnej roli.
15 stycznia 1837 Kortezy kontrolowane przez królową Izabelę II, przyjęły ustawę, którą następnie ratyfikowała królowa-regentka Maria Krystyna Sycylijska, która wykluczyła Juana Carlosa, jego ojca, braci i ewentualnych potomków z sukcesji hiszpańskiej. Jednocześnie rodzinie Juana Carlosa odebrano prawo do posługiwania się tytułem "infantów Hiszpanii". Karliści nie uznali tego prawa za obowiązujące i nie podporządkowali się mu.
Małżeństwo.
6 lutego 1847 Juan Carlos poślubił Marię Beatrycze Habsburg-Este (zm. 1906), arcyksiężniczkę Austrii, córkę Franciszka IV, księcia Modeny, i Marii Beatrice Sabaudzkiej. Para miała dwóch synów:
Juan Carlos i Beatrycze najpierw zamieszkali w Modenie, ale opuścili ją podczas rewolucji 1848 roku. Po krótkim okresie, który spędzili w Austrii, przenieśli się do Londynu, gdzie urodził się ich młodszy syn. Mimo że rodzina Juana Carlosa i jego żona byli konserwatywni i niezwykle religijni, on sam miał poglądy liberalne. Rozstał się z żoną, która wróciła do Modeny i tam sama wychowywał ich dwóch synów.
Karlistowski pretendent.
Juan Carlos nie odegrał żadnej roli w 1860 roku, podczas powstania karlistów, dowodzonego przez jego starszego brata – Carlosa Luisa, hrabiego Montemolín. 21 kwietnia Carlos Luis został pojmany przez oddziały Izabeli II i zmuszony do zrzeczenia się swoich praw do korony. 2 czerwca Juan Carlos wydał deklarację, w której ogłosił się królem Hiszpanii jako Jan III (Juan III), mimo że dotychczas nosił tytuł hrabiego Montizón. W deklaracji wspomniał o postępie, co zniechęciło do niego wielu konserwatywnych karlistów, którzy odmówili wspierania go.
Kiedy Juan Carlos opuścił Hiszpanię, jego brat stwierdził, że jego abdykacja jest nieważna, 15 czerwca oświadczył, że podpisał abdykację wbrew swojej woli. Juan Carlos odmówił uznania deklaracji brata i zanim Carlos Luis zmarł w styczniu 1861 roku, było jednocześnie dwóch karlistowskich pretendentów do tronu Hiszpanii. W latach 60. XIX wieku popularność królowej Izabeli II ciągle malała, a Juan Carlos ze względu na liberalne poglądy nie był dla karlistów odpowiednim pretendentem. W 1866 roku jego starszy syn, Carlos (wtedy osiemnastoletni), poprosił ojca, aby abdykował na jego rzecz, ale Juan Carlos odmówił. Zrobił to dopiero 3 października 1868 roku, kiedy podpisał akt abdykacji w Paryżu. Pozostał aktywnym zwolennikiem swojego syna i nieustannie zabiegał o „odzyskanie” tronu Hiszpanii przez syna (trzecia wojna karlistowska). Po abdykacji mieszkał głównie w Anglii, w miasteczku Hove, niedaleko Brighton. Używał imienia Mr. Montagu. Mieszkał z Angielką, z którą miał syna i córkę.
Pretendent do tronu Francji.
24 sierpnia 1883, zmarł bezdzietnie daleki kuzyn Juana Carlosa, Henri d'Artois, hrabia Chambord. Był on ostatnim pretendentem do tronu Francji z głównej linii Burbonów francuskich. Wdowa po nim i mniejszość z jego zwolenników opowiedziała się za Juanem Carlosem jako następcą Henryka, ponieważ był najstarszym męskim potomkiem króla Ludwika XIV. Nazwali go Janem III (Jean III), królem Francji i Nawarry. Juan Carlos wydał deklarację, w której przyjął nowe tytuły, ale nigdy nie był aktywnym pretendentem, poświęcił się raczej sprawie hiszpańskiej.
Zmarł w swoim domu przy 25 Seafield Road, w Hove, w 1887. Jego pogrzeb odbył się 24 listopada w kościele Świętego Serca w Hove, w obecności dwóch synów. Jego ciało zostało zabrane do Triestu, gdzie pochowano je w kaplicy świętego Karola Borromeo w bazylice di San Giusto.

</doc>
<doc id="1251123" url="https://pl.wikipedia.org/wiki?curid=1251123" title="Pożywka Sabourauda">
Pożywka Sabourauda

Pożywka Sabourauda – pożywka używana w mikrobiologii do hodowli grzybów. Składnikami są agar, woda destylowana, czynniki potrzebne do wzrostu (glukoza, pepton) oraz antybiotyki. Spośród ostatnich najczęściej dodawana jest penicylina, streptomycyna lub chloramfenikol – służą one do zahamowania wzrostu bakterii, podobnie jak kwaśne pH. Przed posianiem drobnoustrojów podłoże musi być wyjałowione w autoklawie.
Zazwyczaj ustala się dwie hodowle – w temperaturze 25 °C i 37 °C, ponieważ grzyby wzrastają w różnych zakresach temperatur.

</doc>
<doc id="1251124" url="https://pl.wikipedia.org/wiki?curid=1251124" title="Podłoże Sabourauda">
Podłoże Sabourauda



</doc>
<doc id="1251125" url="https://pl.wikipedia.org/wiki?curid=1251125" title="Pałac Czartoryskich w Puławach">
Pałac Czartoryskich w Puławach

Pałac Czartoryskich w Puławach – pałac w Puławach, którego początki sięgają II połowy XVII wieku i związane są z dziejami rodów magnackich: Lubomirskich, Sieniawskich i przede wszystkim Czartoryskich.
Początki (XVII wiek).
Pierwszy barokowy pałac o charakterze pół obronnym wzniósł w Puławach w latach 1671-1679 marszałek wielki koronny Stanisław Herakliusz Lubomirski. Pałac zaprojektował holenderski architekt Tylman z Gameren. Budowla miała kształt prostokąta z czterema alkierzami w narożach, przygotowana była do pełnienia funkcji obronnych. Z tej fazy obiektu zachowała się, w stanie zbliżonym do pierwotnego, siedemnastowieczna barokowa sień wejściowa z zachowaną oryginalną kolumnadą oraz formą i wystrojem sklepienia. Powstał wówczas także pierwszy ogród, o którym wiadomo, że poniżej skarpy znajdowały się alejki i regularne partery dywanowe. W 1706, kiedy Puławy stały się własnością rodu Sieniawskich, wojska szwedzkie podczas wojny północnej zniszczyły pałac i jego otoczenie.
Odbudowa i rozbudowa (I połowa XVIII wieku).
Odbudowę pałacu rozpoczęła w 1722 Elżbieta Helena Sieniawska. Wkrótce po tym gdy Zofia Sieniawska wyszła za Augusta Czartoryskiego na resztkach spalonego pałacu, w latach 1731-36 powstał nowy pałac w stylu rokokowym. Autorem projektu był Jan Zygmunt Deybel, zaś budowniczym – Franciszek Mayer. Projekt Deybla utrwalał wcześniejsze założenia przestrzenne. Do pałacu wiodła aleja obsadzona czterema rzędami drzew (nazwana później aleją Królewską). Krzyżowała się ona przed wjazdem do pałacu z obsadzoną drzewami węższą aleją (współczesna ul. Czartoryskich), łączącą gościniec lubelski z krętym wąwozem, tzw. Głęboką Drogą. Przed pałacem były (i są) dwa dziedzińce. Dziedziniec przedni obsadzony drzewami od strony wjazdu ograniczała fosa i dwie kordegardy (istniejące do dziś). Po jego prawej stronie aż do gościńca lubelskiego (ul. Piłsudskiego) ciągnęły się zabudowania gospodarcze. Z dziedzińca przedniego przez barokową arkadową bramę wjeżdżało się na dziedziniec honorowy, z sadzawką na środku. Jednopiętrowe oficyny, usytuowane prostopadle do pałacu na wysokości sadzawki, zamykały dziedziniec z dwóch stron. Sam pałac zachował dawny tylmanowski zrąb – jednopiętrowy korpus główny z czterema alkierzami w narożach. Korpus główny miał nadbudowane węższe, trzyokienne drugie piętro. Aby uzyskać dodatkowe pomieszczenia wydłużono alkierze równolegle do osi głównej pałacu i zlikwidowano taras na poziomie I piętra, znaczną jego część łącząc z alkierzami. Z reszty tarasu powstał balkon od strony Wisły. Z dziedzińca na reprezentacyjne I piętro wiodły dwubiegowe schody zewnętrzne przylegające do alkierzy, a w górnym odcinku do korpusu głównego. Balustrada schodów, attyka nad płaskim dachem II piętra i attyka obrzeżająca dachy nad pierwszym piętrem były zdobione rzeźbami, w większości wykonanymi przez Hoffmanów. Wewnętrzne i zewnętrzne ściany pałacu otrzymały bogatą sztukaterię i zdobnictwo typowe dla stylu rokoko. Równocześnie przy pałacu powstał ogród w stylu francuskim. W Ogrodzie Dolnym postawiono Altanę. Tarasy na skarpie ujęto na krańcach schodami serpentynowymi. Na poziomie pałacu za lewą oficyną powstały partery dywanowe i boskiety, za którymi znajdowała się „Dzika Promenada”. Całość okalał mur i tylko miejscami zastępowało go inne ogrodzenie. Z tego okresu przetrwała do dziś dekoracja II piętra na bocznych ryzalitach od strony Łachy i trzy środkowe arkady przy wejściu głównym z charakterystycznymi rzeźbami w zwornikach. Zachowane zostały oficyny (w skrzydłach bocznych środkowa część wysunięta w stronę dziedzińca) – prawostronna odgrywała rolę oficyny gospodarczej (dawniej stała oddzielnie, dziś połączona jest z pałacem), która w XVIII i na początku XIX wieku mieściła pałacową kuchnię, piekarnie itp. Z kolei po przeciwnej stronie, w tym samym miejscu lewego skrzydła, znajdowała się oficyna gościnna.
Czasy świetności (przełom XVIII i XIX wieku).
Szczyt rozwoju i funkcjonowania w Puławach ośrodka kultury oświeceniowej przypada na przełom XVIII i XIX wieku, za sprawą wielostronnej działalności Izabeli i Adama Kazimierza Czartoryskich. Zgromadzili oni na puławskim dworze liczne grono znakomitych malarzy (Jan Piotr Norblin, Zygmunt Vogel, Kazimierz Wojniakowski, Józef Richter), pisarzy (Franciszek Dionizy Kniaźnin, Jan Paweł Woronicz, Julian Ursyn Niemcewicz), architektów (Piotr Aigner, Joachim Hempel), muzyków (Wincenty i Franciszek Lesslowie).
Okres świetności pałacu rozpoczął się w 1785, kiedy książę Adam Kazimierz Czartoryski i jego żona Izabella z Flemingów przenieśli się na stałe do Puław. Rozpoczęto wówczas restaurację i rozbudowę pałacu pod kierunkiem Joachima Hempla. W 1794 Puławy zostały zdewastowane przez Armia Imperium Rosyjskiego. Do przebudowy pałacu i przekształcenia parku przystąpiono w 1796. Głównym projektantem budowli puławskich był wówczas Christian Piotr Aigner. Aigner niewiele zmienił korpus główny pałacu. Rozbudował jedynie alkierze od strony dziedzińca poszerzając je do pięciu okien i przebudował wnętrza. Połączył również pałac z lewą oficyną, budując neogotycką parterową oranżerię z portykiem czterokolumnowym i lwami od strony parku. Pałac otrzymał wystrój klasycystyczny.
Park o powierzchni około 30 ha przebudowano według pomysłu księżnej Izabelli nadając mu charakter romantycznego parku krajobrazowego w stylu angielskim. Współtwórcą parku jest Anglik James Savage. Starano się wykorzystać naturalne walory otoczenia, np. groty w zboczu skarpy wiślanej i stary drzewostan. W parku, w którym zachowano układ niektórych alejek, powstało wiele budowli: Domek Grecki, Pałac Marynki, Świątynia Sybilli, Dom Gotycki, Domek Żółty, altany, źródełka, mostki. Przy gościńcu lubelskim na wzniesieniu postawiono kaplicę w kształcie rotundy, do której prowadziła z pałacu aleja obsadzona czterema rzędami drzew. Posadzono wiele drzew i krzewów w postaci klombów, między którymi prowadziły ścieżki i rozciągały się trawniki. Wśród zieleni umieszczono rzeźby i różne sentencje wyryte na postumentach, kamieniach i tablicach. Krajobrazowy charakter starano się nadać także bliższej i dalszej okolicy, np. na Kępie powstała tzw. holendernia (ferma krów rasowych mająca głównie charakter dekoracji) i wzorcowa wioseczka z domkiem księżnej Izabelli.
W 1801 otwarła swoje podwoje Świątynia Sybilli, pierwsze w Polsce muzeum narodowe, w murach pałacowych gromadzony jest bogaty księgozbiór, finansowane są też prace naukowe (lingwistyczne, literackie, historyczne), w które zaangażowane zostało liczne grono naukowców. Na dworze puławskim kształcona była także młodzież arystokratyczna i ziemiańska. Dzięki tym działaniom w XIX wieku Puławy określane były mianem „Polskich Aten”.
Późniejsi architekci zaznaczyli zasięg pałacu balustradowymi attykami nad pięcioma oknami I piętra i trzema środkowymi II piętra.
Upadek (1831-42).
Wiek Czartoryskich w Puławach skończył się w 1831. Książę Adam Jerzy Czartoryski, właściciel Puław od 1812, za udział w powstaniu listopadowym został przez cara zaocznie skazany na ścięcie toporem, a wszystkie jego majątki w zaborze rosyjskim uległy konfiskacie. Część wyposażenia pałacu i jego otoczenia wywieziono do Rosji, część sprzedano na licytacji, np. meissonierowską boazerię z sali złotej. Udało się ocalić zbiory ze Świątyni Sybilli i Domu Gotyckiego oraz bibliotekę (około 60 tysięcy tomów), które etapami wywieziono do Paryża. (Wróciły one potem do Krakowa, gdzie na ich bazie w 1876 utworzono Muzeum Czartoryskich). Zofia z Czartoryskich Zamoyska zabrała część rzeźb (m.in. „Tankreda i Kloryndę”, sarkofag, lwy, obelisk poświęcony księciu Józefowi Poniatowskiemu) do Podzamcza koło Maciejowic, skąd powróciły do Puław w 1947. Wiele elementów drobnej architektury parkowej zniknęło po 1840.
Czas instytucji publicznych (od 1842 do współczesności).
W 1842 w pałacu został umieszczony Instytut Wychowania Panien, zwany Aleksandryjskim, dla którego potrzeb została dokonana przebudowa pałacu przez Józefa Góreckiego w latach 1840-43. Górecki nadał pałacowi charakter neoklasycystyczny. Do ciekawszych rozwiązań tego architekta należy sala kolumnowa w bibliotece, kwadratowa, z 12 kolumnami toskańskimi usytuowanymi koliście na środku. Nad nią, w prawym narożu I piętra usytuowana została sala balowa w stylu Ludwika Filipa. Zniknęły też wówczas reprezentacyjne schody zewnętrzne od strony dziedzińca. Powstała wewnętrzna klatka schodowa prowadząca na II piętro, poszerzone w tym celu o dwa okna. Korpus główny stał się wówczas na całej szerokości dwupiętrowy. Oficyny połączono z rozbudowanymi przez Aignera alkierzami dobudowując jednopiętrowe skrzydła załamane pod kątem prostym. Powstał gmach w kształcie wydłużonej podkowy, z prawym skrzydłem obejmującym cały dziedziniec honorowy. Przebudowa Góreckiego nadała pałacowi ogólny wygląd, który przetrwał do dziś.
W 1858 pożar strawił środkową część pałacu. Odbudował ją Julian Ankiewicz. W miejscu sali złotej stworzył salę gotycką jako kaplicę katolicką, której budowa zmieniła pałac od strony Łachy. Dał również nowy wystrój sztukateryjny sali kamiennej (istniejącej od czasów Czartoryskich), a na drugim piętrze wybudował kaplicę prawosławną (dziś sala rycerska). Zaprojektował również, w miejsce spalonej, klatkę schodową z lanego żeliwa, która była sensacją techniczną w II połowy XIX wieku. Od tego czasu wygląd zewnętrzny pałacu nie zmienił się. Zachowało się także dawne rozplanowanie parku.
Kolejnymi użytkownikami zespołu pałacowo-parkowego były: Instytut Wychowania Panien do 1862, Instytut Politechniczny i Rolniczo-Leśny w latach 1862-63 (formalnie do 1869), Instytut Gospodarstwa Wiejskiego i Leśnictwa do 1914, Państwowy Instytut Naukowy Gospodarstwa Wiejskiego do 1950, a obecnie Instytut Uprawy, Nawożenia i Gleboznawstwa– Państwowy Instytut Badawczy. Kolejni użytkownicy posadzili nowe drzewa, w tym wiele okazów egzotycznych, jak katalpa, tulipanowiec czy kasztan jadalny. Czasy Czartoryskich pamiętają stare dęby i niektóre lipy. W parku dominuje lipa, klon, grab, topola, dąb i kasztanowiec. Rosną tu buki i modrzewie. Mimo dużych ubytków w drzewostanie park nadal należy do najładniejszych w Polsce, a cały zespół pałacowo-parkowy jest wpisany do rejestru zabytków.
Tablice pamiątkowe.
Obecnie na ścianach pałacu znajdują się liczne tablice pamiątkowe poświęcone zasłużonym postaciom z historii Polski, których los związał się w jakiś sposób z pałacem w Puławach. W elewacji prawego skrzydła pałacu kamienną tablicę poświęconą pamięci Krystyny Krahelskiej, która w latach 1940-42 pracowała jako laborantka w zakładzie mikrobiologii rolniczej puławskiego instytutu.
Na lewym skrzydle pałacu, w okolicach przejścia do tzw. małego parku, znajduje się tablica kamienna upamiętniającą pobyt w Puławach w dniach 12-15 sierpnia 1920 Józefa Piłsudskiego. Marszałek wraz z grupą oficerów w dniach poprzedzających bitwę warszawską, w sali kolumnowej biblioteki opracowywał ostatnie plany ofensywy przeciwko armii sowieckiej. Pamiątką tego czasu jest zachowany nadal w sali kolumnowej, sześciokątny, wsparty na jednej nodze, okazały stół, przy którym pracował sztab Piłsudskiego. Dzisiejsza tablica jest jednak tylko wierną kopią oryginału, który nie został odnaleziony po tym, jak prawdopodobnie w 1942 roku została zdjęta na polecenie gubernatora generalnego Hansa Franka podczas wizytacji Instytutu.
W podcieniach portyku znajduje się m.in. najstarsza z tablic pamiątkowych ku czci Tadeusza Kościuszki, wychowanka Szkoły Rycerskiej, która pozostawała pod komendą Adama Kazimierza Czartoryskiego.
Także w podcieniach portyku znajdują się tablice poświęcone pracownikom Instytutu zamordowanym podczas II wojny światowej oraz studentom-powstańcom z 1863.
Wiele tablic znajduje się w ścianie lewego skrzydła pałacu. Ściana ta nazywana bywa ścianą naukowców, bowiem wkomponowane są tu tablice upamiętniające wybitnych naukowców pracujących w Puławach. Znajduje się tu również tablica poświęcona nadwornemu poecie puławskiemu z czasów Czartoryskich – Franciszkowi Dionizemu Kniaźninowi.

</doc>
<doc id="1251128" url="https://pl.wikipedia.org/wiki?curid=1251128" title="2+1">
2+1



</doc>
<doc id="1251130" url="https://pl.wikipedia.org/wiki?curid=1251130" title="Pług odśnieżny Henschel">
Pług odśnieżny Henschel

Pług odśnieżny typu Henschel – pług śnieżny wirnikowy przeznaczony do odśnieżania torów kolejowych.
Składał się z wagonu z maszyną parową i kotłem typu parowozowego oraz tendra do przewozu węgla i wody. Maszyna działała w układzie bliźniaczym. Pługi parowe typu Henschel wymagały stosowania podczas pracy lokomotywy popychającej. Śnieg nagarniany był na wirnik obracający się z prędkością do 150 obr./min, który powodował odrzucenie go na odległość nawet 40 metrów od torów. Po drugiej wojnie światowej były eksploatowane przez koleje obu krajów niemieckich. Kilka zachowano jako eksponaty zabytkowe.

</doc>
<doc id="1251131" url="https://pl.wikipedia.org/wiki?curid=1251131" title="Platypus">
Platypus

Platypus – amerykańska supergrupa muzyczna wykonująca rock progresywny z wpływami jazz fusion, powstała 1997 roku z inicjatywy basisty Johna Myunga znanego z grupy Dream Theater oraz instrumentalisty klawiszowca Dereka Sheriniana znanego z grupy Planet X. Muzycy zaprosili do współpracy gitarzystę Ty Tabora znanego z grupy King’s X oraz perkusistę Roda Morgensteina znanego z grupy Dixie Dregs. W tym składzie zespół wydawał dwa albumy zatytułowane "When Pus Comes to Shove" w 1998 roku oraz "Ice Cycles" w roku 2000. Wkrótce po wydaniu drugiego albumu zespół został rozwiązany.

</doc>
<doc id="1251137" url="https://pl.wikipedia.org/wiki?curid=1251137" title="Katedra Matki Bożej Anielskiej w Los Angeles">
Katedra Matki Bożej Anielskiej w Los Angeles

Katedra Matki Bożej Anielskiej – siedziba arcybiskupa Los Angeles oraz najważniejszy kościół rzymskokatolicki archidiecezji Los Angeles w Stanach Zjednoczonych. Zbudowana została w stylu postmodernistycznym, według projektu prof. Rafaela Moneo, hiszpańskiego architekta, laureata Nagrody Pritzkera. W podziemiach świątyni znajduje się mauzoleum, w którym pochowani są m.in. św. Wibiana – patronka archidiecezji, Thaddeus Amaty Brusi – pierwszy biskup Los Angeles, John Joseph Cantwell – pierwszy arcybiskup Los Angeles, James McIntyre – pierwszy arcybiskup mianowany kardynałem, Gregory Peck – aktor, zdobywca Oscara oraz dziennikarka, działaczka społeczna i filantropka Veronique Peck.

</doc>
<doc id="1251140" url="https://pl.wikipedia.org/wiki?curid=1251140" title="Gwint drobnozwojowy">
Gwint drobnozwojowy



</doc>
<doc id="1251141" url="https://pl.wikipedia.org/wiki?curid=1251141" title="Katedra w Nowym Jorku">
Katedra w Nowym Jorku



</doc>
<doc id="1251146" url="https://pl.wikipedia.org/wiki?curid=1251146" title="Gwint grubozwojowy">
Gwint grubozwojowy

Gwint grubozwojowy (gruby) - stosowany w zarysach trapezowych (przy d ≥ 22 mm). Głównie w przypadkach, gdy o obciążalności połączenia decydują naciski jednostkowe na powierzchniach roboczych gwintu, np. w połączeniach spoczynkowych odkręcanych.
Zobacz też: 

</doc>
<doc id="1251150" url="https://pl.wikipedia.org/wiki?curid=1251150" title="YtseJam Records">
YtseJam Records

YtseJam Records "(yit-see-jam)" – wytwórnia płytowa powstała w 2003 roku z inicjatywy perkusisty Mike'a Portnoya znanego z grupy muzycznej Dream Theater. 
Założeniem muzyka była wytwórnia, która będzie wydawać realizacje grupy Dream Theater takie jak dema czy bootlegi. YtseJam Records funkcjonuje we współpracy z wydawcą albumów grupy Dream Theater Elektra Records. Nazwa wytwórni nawiązuje do pierwotnej nazwy zespołu "Majesty" pisanej od tyłu.

</doc>
<doc id="1251151" url="https://pl.wikipedia.org/wiki?curid=1251151" title="Jean Arthur">
Jean Arthur

Jean Arthur, właśc. Gladys Georgianna Greene (ur. 17 października 1900 w Plattsburghu, zm. 19 czerwca 1991 w Carmel-by-the-Sea) − amerykańska aktorka, nominowana do Oscara za rolę w filmie "Wesoły sublokator". Była jedną z największych gwiazd lat 30. Karierę rozpoczynała jako modelka, a następnie aktorka filmów niemych. Zasłynęła ze swych zdolności komediowych i charakterystycznego, zachrypniętego głosu.
Do historii przeszła jej współpraca z reżyserem Frankiem Caprą przy jego trzech filmach: "Pan z milionami", gdzie zagrała u boku Gary'ego Coopera oraz "Cieszmy się życiem" i "Pan Smith jedzie do Waszyngtonu", w których stworzyła duet z Jamesem Stewartem. Do ważnych produkcji w jej dorobku należą ponadto "Tylko aniołowie mają skrzydła" Howarda Hawksa z główną rolą Cary'ego Granta, film Billy'ego Wildera "Sprawy zagraniczne" czy western George'a Stevensa "Jeździec znikąd". Występowała również na Broadwayu i w telewizji. Była dwukrotnie zamężna. Jej pierwsze małżeństwo z Julianem Ankerem zostało anulowane już po jednym dniu. W 1932 roku poślubiła producenta Franka Rossa. Rozwiedli się w 1949 roku.

</doc>
<doc id="1251152" url="https://pl.wikipedia.org/wiki?curid=1251152" title="Ytsejam Records">
Ytsejam Records



</doc>
<doc id="1251154" url="https://pl.wikipedia.org/wiki?curid=1251154" title="Katarzyna Biel-Gajgał">
Katarzyna Biel-Gajgał



</doc>
<doc id="1251155" url="https://pl.wikipedia.org/wiki?curid=1251155" title="Marian Kallas">
Marian Kallas

Marian Ksawery Kallas (ur. 3 grudnia 1938 w Kościerzynie, zm. 6 czerwca 2020) – polski historyk specjalizujący się w historii administracji oraz historii państwa i prawa polskiego, profesor nauk prawnych.
Życiorys.
W 1955 ukończył Liceum Ogólnokształcące TPD w Starogardzie Gdańskim i podjął studia historyczne na Wydziale Humanistycznym Uniwersytetu Mikołaja Kopernika w Toruniu. Ukończył je w 1960, broniąc pracy magisterskiej napisanej pod kierunkiem Witolda Łukaszewicza.
Po studiach pracował jako nauczyciel w Wyższej Szkole Oficerskiej Wojsk Rakietowych i Artylerii (1960–1961) oraz w I Liceum Ogólnokształcącym im. Jana Kasprowicza w Inowrocławiu (1961–1962).
W 1962 został zatrudniony jako asystent na Wydziale Prawa Uniwersytetu Mikołaja Kopernika w Toruniu. W 1968 uzyskał na tej uczelni stopień naukowy doktora na podstawie rozprawy pt. "Konstytucja Księstwa Warszawskiego z 22 VII 1807 r., jej powstanie, systematyka i główne instytucje w związku z praktyką i ustawodawstwem szczegółowym", a jej promotorem Wojciech Hejnosz. W 1975 uzyskał stopień doktora habilitowanego na podstawie dorobku i rozprawy pt. "Organy administracji terytorialnej w Księstwie Warszawskim", przedstawionej na Uniwersytecie im. Adama Mickiewicza w Poznaniu. W 1992 otrzymał tytuł profesora nauk prawnych.
Na UMK pracował do 2004, od 1997 na stanowisku profesora zwyczajnego. W latach 1978–1990 kierował Zespołem Konstytucjonalizmu Polskiego XVIII–XX wieku. W latach 1995–1998 był kierownikiem Katedry Historii Państwa i Prawa Polskiego.
Od 1998 pracował także na Akademii Teologii Katolickiej, gdzie kierował Katedrą Historii Prawa na Wydziale Prawa Kanonicznego UKSW. Został również kierownikiem Katedry Historii Ustroju i Prawa na wydziale Prawa, Administracji i Integracji Europejskiej Wyższej Szkoły Menadżerskiej w Warszawie, a także dziekanem Wydziału Prawa i Administracji Wyższej Szkoły Finansów i Zarządzania w Warszawie. Związany również z Wyższą Szkołą Ekonomii, Prawa i Nauk Medycznych im. prof. Edwarda Lipińskiego w Kielcach. Był wykładowcą Wyższej Szkoły Menedżerskiej w Warszawie. Współpracował też z Wyższą Szkołą Handlu i Prawa im. Ryszarda Łazarskiego w Warszawie i Wyższą Szkołą Humanistyczno-Ekonomiczną we Włocławku
W latach 1989–1991 był ekspertem Komisji Konstytucyjnej Senatu RP.
Zainteresowania i tematyka jego badań obejmowała dzieje polskiego konstytucjonalizmu, parlamentaryzmu i administracji. Specjalizuje się w historii ustroju Polski od schyłku XVIII wieku do współczesności. Jest autorem blisko 200 publikacji naukowych.
W 2000 został odznaczony Krzyżem Kawalerskim Orderu Odrodzenia Polski, a w 2014 Krzyżem Oficerskim tego orderu. W 2015 otrzymał Krzyż Wolności i Solidarności.
Był sekretarzem generalnym Towarzystwa Naukowego w Toruniu, a także członkiem komitetu poparcia Bronisława Komorowskiego przed wyborami prezydenckimi w 2010 i w 2015.

</doc>
<doc id="1251159" url="https://pl.wikipedia.org/wiki?curid=1251159" title="Człon">
Człon

Zobacz też: członek

</doc>
<doc id="1251162" url="https://pl.wikipedia.org/wiki?curid=1251162" title="Pole relacji">
Pole relacji

Pole relacji – suma dziedziny i przeciwdziedziny relacji dwuczłonowej.
Definicje.
Jeśli formula_1 jest relacją dwuczłonową (dwuargumentową), to polem relacji formula_1 nazywamy zbiór
Przypomnijmy, że formula_4 to dziedzina relacji formula_1 a formula_6 to przeciwdziedzina relacji formula_1.
Pojęcie pola relacji można uogólnić na przypadek relacji wieloczłonowych. Jeśli formula_8 jest relacją "k"-argumentową, to definiujemy jej rzuty na poszczególne osie oraz jej pole w następujący sposób.
Uwaga terminologiczna.
Termin pole relacji jest rzadko używany, bowiem zamiast mówić „zbiór formula_15 jest polem relacji formula_1”, zwykle stwierdzamy iż „formula_1 jest relacją na zbiorze formula_15”. Zwróćmy jednak uwagę, że drugie określenia daje nam mniej informacji niż pierwsze, jako że stwierdza ono jedynie że formula_19

</doc>
<doc id="1251164" url="https://pl.wikipedia.org/wiki?curid=1251164" title="Paksi FC">
Paksi FC

Paksi Futball Club – węgierski klub piłkarski z siedzibą w mieście Paks. Obecnie klub uczestniczy w rozgrywkach Nemzeti Bajnokság I.
Historia.
Historia klubu.
Klub został założony w 1952 roku jako Paksi Kinizsi Sportkör. Zaczął rozgrywać swe mecze w lidze regionu Tolna. W 1966 r. klub przeniósł się na w pełni trawiaste boisko i trybunami na 500 osób.
W 1970 r. PKS wygrało lokalną ligę i wywalczyło awans do Nemzeti Bajnokság III. W tym roku Paks rozegrał na swoim boisku mecz z FTC, na który przyszło 5000 ludzi.
Po trzech latach gry w III lidze Paks spadł znów do poziomu regionalnego. Jednak w sezonie 1975/76 zdecydowanie wygrał IV ligę wracając do NB III. Do końca trwania komuny Paks grał w NB III, będąc parę razy blisko awansu.
W czerwcu 1993 r. PSE połączyło się z innym zespołem z Paks – Atomerőmű SE. Przez kilka lat budowano w mieście drużynę zdolną do awansu wyżej. W 2001 r. w końcu się udało. Stopniowo wzmacniany zespół po 5 latach wygrał zachodnią grupę NB II i pierwszy raz w historii awansował do ekstraklasy (2006 r.). Debiut wypadł pomyślnie, udało się pewnie utrzymać, zajmując 11 miejsce.

</doc>
<doc id="1251168" url="https://pl.wikipedia.org/wiki?curid=1251168" title="Relacja liniowo porządkująca zbiór">
Relacja liniowo porządkująca zbiór



</doc>
<doc id="1251169" url="https://pl.wikipedia.org/wiki?curid=1251169" title="Droga krajowa B77 (Niemcy)">
Droga krajowa B77 (Niemcy)

Droga krajowa 77 () – niemiecka droga krajowa przebiegająca z północy na południe od skrzyżowania z autostradą A23 na węźle "Itzehoe-Süd" do skrzyżowania z drogą B76 na obwodnicy Busdorfu na południe od Szlezwiku w niemieckim Szlezwiku-Holsztynie.
Historia.
Pierwsza droga łącząca Itzehoe ze Szlezwikiem powstała w 1846 r.
W 1932 r. została oznakowana jako "Reichsstrasse 77" i łączyła ówczesne "R 5" z "R 76".

</doc>
<doc id="1251170" url="https://pl.wikipedia.org/wiki?curid=1251170" title="Baltic League">
Baltic League

Baltic League – liga piłkarska istniejąca w latach 2007-2011, w której grały po 4 najlepsze drużyny z państw Bałtyckich (Litwa, Łotwa, Estonia). Pierwsza edycja tego pucharu została rozegrana w roku 2007 i była to odpowiedź na Duńsko-Norwesko-Szwedzką Royal League.
Wyniki w sezonie 2007.
1. FBK Kaunas (3-1-0) 10 pkt
2. Trans Narwa (2-1-1) 7 pkt
3. Dinaburg Dyneburg (0-0-4) 0 pkt*
1. FK Ventspils (3-1-0) 10 pkt
2. FK Ekranas (1-2-1) 5 pkt
3. FC TVMK (0-1-3) 1 pkt
1. Liepājas Metalurgs (2-2-0) 8 pkt
2. FK Žalgiris Vilnius (1-2-1) 5 pkt
3. FC Levadia Tallinn (0-2-2) 2 pkt
1. Skonto Riga (2-2-0) 8 pkt
2. FK Vėtra (1-2-1) 5 pkt
3. FC Flora Tallinn (1-0-3) 3 pkt
1a. FK Žalgiris Vilnius - FBK Kaunas 1:9 (1:4) 
1b. FBK Kaunas - FK Žalgiris Vilnius 1:1 (0:1)
2a. FK Vėtra - FK Ventspils 0:0
2b. FK Ventspils - FK Vėtra 4:2 (1:1)
3a. Liepājas Metalurgs - Trans Narwa 4:1 (1:1)
3b. Trans Narwa - Liepājas Metalurgs 2:1 (2:1)
4a. Skonto Riga - FK Ekranas 1:2 (0:1)
4b. FK Ekranas - Skonto Riga 0:0
1a. FBK Kaunas - FK Ventspils 0:0
1b. FK Ventspils - FBK Kaunas 1:0 (0:0)
2a. Liepājas Metalurgs - FK Ekranas 6:1 (4:0)
2b. FK Ekranas - Liepājas Metalurgs 2:2 (1:0)
1a. FK Ventspils - Liepājas Metalurgs 1:3 (0:2) "[ Kristaps Grebis 75' - Antonio Ferreira 3', Ģirts Karlsons 38', Genādijs Soloņicins 78' ]"
Ventspils: 
Metalurgs: 
1b. Liepājas Metalurgs - FK Ventspils 5:1 (1:1) "[ Ģirts Karlsons 35', 66', 75', Genādijs Soloņicins 49', Deniss Ivanovs 78' - Igors Savčenkovs 41' ]"
Metalurgs: 
Ventspils: 

</doc>
<doc id="1251171" url="https://pl.wikipedia.org/wiki?curid=1251171" title="Jerzy Wroński (malarz)">
Jerzy Wroński (malarz)

Jerzy Wroński (ur. 1930 w Ciechankach, zm. 29 czerwca 2016 w Krakowie) – polski malarz, profesor, wykładowca Uniwersytetu Śląskiego.
Życiorys.
W latach 1950-1956 studiował w krakowskiej Akademii Sztuk Pięknych na Wydziale Malarstwa. Jeszcze w trakcie studiów współtworzył z przyjaciółmi Grupę Nowohucką, która zainaugurowała w Krakowie nurt malarstwa materii. Wszyscy jej członkowie zostali następnie przyjęci do Stowarzyszenia Artystycznego Grupa Krakowska. W latach 1979-1995 Jerzy Wroński pełnił funkcję prezesa tego stowarzyszenia. Wcześniej przez kilka kadencji był też członkiem zarządu okręgu krakowskiego Związku Polskich Artystów Plastyków i rady artystycznej Sekcji Malarstwa Zarządu Głównego ZPAP. Od roku 1960 zajmował się także pedagogiką artystyczną, początkowo w Krakowie, następnie na UMCS w Lublinie, a od roku 1975 – w Filii Uniwersytetu Śląskiego w Cieszynie.
Prowadzona przez ponad pięćdziesiąt lat działalność artystyczna była ciągiem doświadczeń polegających na eksploracji żywiołowych procesów naturalnych oraz ujawnianiu tkwiącego w nich potencjału twórczego. Początkowo były to monochromatyczne obrazy-reliefy, kształtowane przy udziale pełzającego płomienia, potem „akwarele metamorficzne” oraz „rysunki dyfuzyjne”, w których inny żywioł – woda – użyty w mikroskopijnych ilościach, stanowił główną siłę sprawczą. Późniejsze zaś połączenie tych antagonistycznych żywiołów, czyli doświadczenie polegające na zetknięciu ich na szkiełku i wielokrotnym powiększeniu efektu na papierze światłoczułym, doprowadziło do powstania realizowanego od połowy lat 80. unikalnego cyklu obrazów-fotogramów, nazwanych później kopciogramami.
Pochowany na Cmentarzu Podgórskim w Krakowie (kwatera XI-5-3).
Prace w zbiorach muzealnych.
Kolekcje innych instytucji i osób prywatnych w Austrii, Danii, Macedonii, Wielkiej Brytanii, Niemczech, USA i w Polsce

</doc>
<doc id="1251173" url="https://pl.wikipedia.org/wiki?curid=1251173" title="Reguły gramatyczne">
Reguły gramatyczne



</doc>
<doc id="1251175" url="https://pl.wikipedia.org/wiki?curid=1251175" title="Liquid Trio Experiment">
Liquid Trio Experiment



</doc>
<doc id="1251177" url="https://pl.wikipedia.org/wiki?curid=1251177" title="Dorothy McGuire">
Dorothy McGuire

Dorothy Hackett McGuire (ur. 14 czerwca 1916 w Omaha, zm. 13 września 2001 w Santa Monica) − amerykańska aktorka, nominowana do Oscara za rolę w filmie "Dżentelmeńska umowa".

</doc>
<doc id="1251178" url="https://pl.wikipedia.org/wiki?curid=1251178" title="Kyle Schmid">
Kyle Schmid

Kyle Andreas Schmid (ur. 3 sierpnia 1984 w Mississauga) – kanadyjski aktor i reżyser filmowy i telewizyjny.
Biografia.
Wczesne lata.
Urodził się w Mississauga, w Ontario. Ukończył Port Credit Secondary School, gdzie jako nastolatek grał w piłkę nożną w drużynie Erin Mills i poważnie myślał o karierze piłkarskiej. Pisał scenariusze oraz uprawiał rozmaite sporty: pływanie, snowboarding, jeździectwo i rowerze górskim. Zamieszkał w Los Angeles w Kalifornii.
Kariera.
Największą popularność przyniósł Schmidowi serial "Więzy krwi", w którym wystąpił jako Henry Fitzroy. Zagrał postać Evana Frasiera w serialu "Piękni" oraz Dereka w filmie "Dziewczyny Cheetah", a gościnnie również w ', "Oddysey 5", "Dziwne przypadki w Blake Holsey High", '. Zagrał także w filmach "Pakt milczenia", "Historia przemocy", "Stowarzyszenie wędrujących dżinsów", "Zerophilia", "Prześladowca 2".
Za rolę Scotta Millera w dramacie muzycznym Hallmark Channel "Orkiestra Sandy Bottom" ("The Sandy Bottom Orchestra", 2000) był nominowany do Young Artist Award.
W serialu Netflix "The I-Land" (2019) wystąpił jako Moses z Natalie Martinez, Kate Bosworth i Alexem Pettyferem.
Działalność humanitarna.
Wraz z przyjaciółmi założył fundację Love Cures Cancer, która działa w środowisku artystycznym Hollywood, zbierając fundusze na leczenie dzieci chorych na raka.

</doc>
<doc id="1251181" url="https://pl.wikipedia.org/wiki?curid=1251181" title="Yōko Akino">
Yōko Akino

 - japońska aktorka.

</doc>
<doc id="1251182" url="https://pl.wikipedia.org/wiki?curid=1251182" title="Staw skokowy">
Staw skokowy



</doc>
<doc id="1251183" url="https://pl.wikipedia.org/wiki?curid=1251183" title="Kategoria gramatyczna języka">
Kategoria gramatyczna języka

Kategoria gramatyczna języka – zbiór wszystkich wyrażeń języka, które mogą się wzajemnie zastępować w dowolnym zdaniu danego języka, przy czym w wyniku tego zastąpienia otrzymujemy również zdanie tego języka.

</doc>
<doc id="1251185" url="https://pl.wikipedia.org/wiki?curid=1251185" title="Wielkie kino">
Wielkie kino

Wielkie kino (ang. "Epic Movie") – amerykański film z 2007 roku. Jego reżyserami byli Jason Friedberg i Aaron Seltzer, którzy wyreżyserowali także "Komedię romantyczną" i filmy z serii "Straszny film".
Fabuła.
Film opowiada o czwórce sierot: Łucji, Edwardzie, Zuzannie i Piotrze, którzy nie wiedzą o tym, że są ze sobą spokrewnieni. Spotykają się w fabryce czekolady Willy’ego Wonki, gdzie Willy chce ich przerobić na słodycze. Sieroty natychmiast uciekają do szafy, poprzez którą trafiają do krainy, zwanej Gnarnią (Gnarnia jest parodią Narnii). Kraina została opanowana przez Białą Ladacznicę, która chce użyć przeciw niej radioaktywnej broni. Dzieci muszą uratować krainę, a w międzyczasie spotkają m.in. czarodziejów rodem z "Harry’ego Pottera", postacie z "Opowieści z Narnii", kapitana Jacka Szparę (odpowiednik Jacka Sparrowa z filmu "Piraci z Karaibów") i wiele innych postaci.
Odbiór.
Film otrzymał głównie bardzo negatywne oceny. Został również sklasyfikowany na liście "Bottom 100" w serwisie IMDb. Serwis Rotten Tomatoes przyznał mu wynik 2%.

</doc>
<doc id="1251187" url="https://pl.wikipedia.org/wiki?curid=1251187" title="Reguły dedukcyjne">
Reguły dedukcyjne



</doc>
<doc id="1251188" url="https://pl.wikipedia.org/wiki?curid=1251188" title="Kość łechtaczki">
Kość łechtaczki



</doc>
<doc id="1251189" url="https://pl.wikipedia.org/wiki?curid=1251189" title="Teza">
Teza

Teza (gr. θέσις "thesis", „umieszczenie, rozmieszczenie, złożenie, kompozycja”, od τιθέναι "tithenai", „umieścić, położyć, kłaść, postawić”) – twierdzenie, dla którego przedstawia się uzasadnienie. W ujęciu matematycznym jest to część twierdzenia, którą należy udowodnić, opierając się na przyjętym założeniu. 
Teza jako pojęcie filozoficzne odwołujące się do dialektyki Hegla oznacza pierwszy element triady heglowskiej, czyli pierwszy etap cyklu rozwojowego (obok antytezy i syntezy).
Tezy wyróżnia się na podstawie reguł dedukcyjnych. 
Wybrane tezy rachunku zdań.
Tezy występują też w języku polskim.

</doc>
<doc id="1251190" url="https://pl.wikipedia.org/wiki?curid=1251190" title="Jeanne Crain">
Jeanne Crain

Jeanne Elizabeth Crain (ur. 25 maja 1925 w Barstow, zm. 14 grudnia 2003 w Santa Barbara) − amerykańska aktorka, nominowana do Oscara za rolę w filmie "Pinky". Zagrała postać Heleny Kurcewiczówny we włosko-francusko-jugosłowiańskiej ekranizacji "Ogniem i mieczem" z 1962 roku.

</doc>
<doc id="1251192" url="https://pl.wikipedia.org/wiki?curid=1251192" title="Scena Miniatura w Krakowie">
Scena Miniatura w Krakowie

Scena Miniatura – tzw. mała scena, znajdująca się przy budynku teatru im. Juliusza Słowackiego (na jego tyłach), przy placu św. Ducha 2 w Krakowie.
Funkcję swoją (obok głównej sceny teatru) pełni od 27 marca 1976 roku.
Budynek Sceny Miniatura.
Scena miniatura znajduje się w budynku dawnej elektrowni teatru (w tzw. Domu Machin), który po przebudowie zaadaptowano do nowych celów.
Elektrownia powstała w 1893 r. i była jedną z najwcześniejszych w mieście. Jej budynek zaprojektował ten sam architekt, który stworzył główny gmach teatru – Jan Zawiejski. Nieduża budowla ma charakter willi w stylu neorenesansowo-secesyjnym. Bryła miała ukryć znajdującą się w środku maszynownię, ukazując na zewnątrz estetyczne kształty z niewielkim kominem. Budynek początkowo zwany był potocznie "Domem Machin", gdyż znajdująca się wewnątrz maszyneria była wówczas całkowitą nowością. Połączenie sztuki i techniki było ponadto uznawane za pretensjonalne i nietaktowne.
Na elementy techniczne elektrowni składały się silniki i prądnice. Zostały one wyprodukowane w Niemczech, a sprowadzone do Krakowa przez czeską firmę Františka Křizika, która później uruchomiła jeszcze dwie inne elektrownie na terenie miasta.
Elektrownia przestała funkcjonować w 1906 r. gdyż nowo powstała wówczas elektrownia miejska na Kazimierzu była w stanie zapewnić dostawy energii elektrycznej dla całego Krakowa.
Budynek elektrowni teatru miejskiego stanowi jeden z obiektów na trasie Krakowskiego Szlaku Techniki utworzonego 6 kwietnia 2006 r.

</doc>
<doc id="1251194" url="https://pl.wikipedia.org/wiki?curid=1251194" title="Konsekwencje inferencyjne">
Konsekwencje inferencyjne

Konsekwencje inferencyjne tezy

</doc>
<doc id="1251195" url="https://pl.wikipedia.org/wiki?curid=1251195" title="Cielito lindo">
Cielito lindo

Cielito lindo – tradycyjna meksykańska piosenka ludowa, napisana w 1882 przez Quirina Mendozę y Cortésa (1862–1957).
„Cielito lindo” z języka hiszpańskiego oznacza dosłownie „śliczne niebeczko”, czyli zwrot kierowany do ukochanej osoby (po polsku podobny zwrot to „najdroższa moja”).
Główny motyw melodii był często wykorzystywany w muzyce rozrywkowej, np. w piosence „Niech żyje bal” (1984) nagranej przez Marylę Rodowicz. Na bazie melodii „Cielito lindo” oparto także warstwę muzyczną takich polskich piosenek jak „Ja jestem już taka” (Violetta Villas), „Teraz jest wojna” wykorzystana w filmie „Zakazane piosenki” oraz „Popłyń do Rio” (o tematyce żeglarskiej), do której tekst napisał Zdzisław S. Szczepaniak.

</doc>
<doc id="1251196" url="https://pl.wikipedia.org/wiki?curid=1251196" title="Reguły inferencyjne">
Reguły inferencyjne



</doc>
<doc id="1251197" url="https://pl.wikipedia.org/wiki?curid=1251197" title="Reguły aksjomatyczne">
Reguły aksjomatyczne

Reguły aksjomatyczne - reguły wyróżniające zdania języka jako tezy niezależnie od wartości logicznej jakichkolwiek innych zdań wchodzących w skład tegoż języka. Ich przeciwieństwem są reguły inferencyjne.

</doc>
<doc id="1251199" url="https://pl.wikipedia.org/wiki?curid=1251199" title="Spontaneous Combustion (album)">
Spontaneous Combustion (album)

Spontaneous Combustion – album studyjny amerykańskiej grupy muzycznej Liquid Trio Experiment. Album ten zawiera nagrania zrealizowane podczas sesji nagraniowej drugiego albumu Liquid Tension Experiment bez udziału gitarzysty Johna Petrucci, który opuścił studio w związku z porodem jego małżonki Reny. Utwory wydane na albumie są improwizowane bez poprzedzającego wydanie albumu miksowania stąd "surowe" brzmienie utworów.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1251203" url="https://pl.wikipedia.org/wiki?curid=1251203" title="Verkehrsverbund Berlin-Brandenburg">
Verkehrsverbund Berlin-Brandenburg

Verkehrsverbund Berlin-Brandenburg (VBB) (pol. "Związek Komunikacyjny Berlin-Brandenburgia") – organizator publicznego transportu zbiorowego w Niemczech. Obejmuje przedsiębiorstwa transportu publicznego z Berlina i Brandenburgii. Jest to spółka z ograniczoną odpowiedzialnością, której właścicielami są landy Berlin i Brandenburgia (33 i 1/3% udziałów każdy) oraz 18 miast Brandenburgii z udziałem 1,85% każde.
Związek został utworzony 30 grudnia 1996 r. i jest największym pod względem wielkości związkiem transportowym na świecie, obejmuje obszar 30 367 km² z blisko 6 mln mieszkańców. Wspólna taryfa biletowa została uruchomiona 1 kwietnia 1999 r. W 2005 roku liczba przewiezionych pasażerów wyniosła 1,23 miliarda, co daje 3,37 mln pasażerów dziennie.
Linie VBB.
Przewoźnicy zrzeszeni w VBB obsługują następujące linie:
Współpraca.
Związek Komunikacyjny Berlin-Brandenburgia jest zaangażowany we współpracę z podmiotami pasażerskiego transportu publicznego zachodnich województw Polski, m.in. jako partner wiodący Okrągłego Stołu Komunikacyjnego Partnerstwa-Odra. W ramach tej współpracy VBB wraz z polskimi partnerami stworzył różne transgraniczne oferty taryfowe, np. na relacjach ze Szczecinem i Gorzowem Wielkopolskim.

</doc>
<doc id="1251204" url="https://pl.wikipedia.org/wiki?curid=1251204" title="Uniwersum języka">
Uniwersum języka

Uniwersum języka – zbiór obiektów, które są opisywane przez wybrany język, np. język jakiejś teorii aksjomatycznej. Odpowiednik zbioru uniwersalnego z rachunku zbiorów.

</doc>
<doc id="1251205" url="https://pl.wikipedia.org/wiki?curid=1251205" title="Droga krajowa B79 (Niemcy)">
Droga krajowa B79 (Niemcy)

Droga krajowa 79 () – niemiecka droga krajowa przebiegająca z północnego zachodu na południowy wschód od skrzyżowania z autostradą A395 na węźle "Wolfenbüttel-Nord" w Dolnej Saksonii do skrzyżowania z drogą B6 w Quedlinburgu w Saksonii-Anhalt.
Historia.
Nazywana również drogą lipską, została w latach 1786-1794 utwardzona i rozbudowana jako szosa.
W 1932 r. została oznakowana jako "Reichsstrasse 79" i przebiegała pomiędzy Wolfenbüttel i Halberstadt, gdzie łączyła się z "R 4". W 1937 r. wydłużono jej bieg do Quedlinburga.
W wyniku podziału Niemiec, bieg drogi był przerwany. 12.11.1989 w Mattierzoll otwarto przejście graniczne, a jako Bundesstrasse 79, reaktywowana po zjednoczeniu Niemiec.

</doc>
<doc id="1251207" url="https://pl.wikipedia.org/wiki?curid=1251207" title="Judy Holliday">
Judy Holliday

Judy Holliday, właśc. Judith Tuvim (ur. 21 czerwca 1921 w Nowym Jorku, zm. 7 czerwca 1965 tamże) – amerykańska aktorka, laureatka Oscara za rolę w filmie "Urodzeni wczoraj".
Życiorys.
Urodziła się jako Judith Tuvim („Tuvim” jest zbliżony fonetycznie ze słowem z języka jidysz ["yontoyvim"], który oznacza „Święta” [ang. „Holiday”]) w Nowym Jorku jako jedyne dziecko Abe’a i Helen Tuvimów, żydowskich emigrantów z Rosji. Uczęszczała do szkoły podstawowej PS 150 w Sunnyside w dzielnicy Queens. Jej pierwszą pracą była posada asystentki operatora centrali telefonicznej w Mercury Theatre.
Jej debiutem był epizod w filmie "Too Much Johnson" z 1938 roku. W tym samym czasie w show biznesie stawiała pierwsze kroki występując w sztuce "The Revuers" wystawianej w nocnym klubie; muzykę tworzył Leonard Bernstein. Sztuka wystawiana była aż do 1944 roku. Następnie Holliday debiutowała 20 marca 1945 roku na Broadwayu w sztuce "Kiss Them for Me". Za rolę otrzymała prestiżową Clarence Derwent Award. Rok później grała w sztuce "Urodzeni wczoraj" wcielając się w postać roztrzepanej Billie Dawn. W tym samym czasie powróciła do grania w filmach. W 1949 roku wystąpiła w filmie "Żebro Adama" u boku Katharine Hepburn i Spencera Tracy’ego, za który otrzymuje nominację do Złotego Globu. Sukces pozwolił jej dostać rolę w filmowej wersji sztuki "Urodzeni wczoraj". Holliday ponownie wcielając się w rolę Billie Dawn odniosła sukces w branży filmowej. Rola została doceniona Oscarem dla najlepszej aktorki pierwszoplanowej i Złotym Globem dla najlepszej aktorki w filmie komediowym.
W 1950 roku FBI wszczęło dochodzenie w sprawie Holliday, której zarzucano powiązania z komunistami. Holliday została wpisana na tzw. "czarną listę Hollywood".
W 1954 roku powróciła do grania w filmach. Wystąpiła m.in. w komediach "It Should Happen to You" i "Phffft!", gdzie Holliday partnerował Jack Lemmon. W 1960 roku wystąpiła w filmie "Telefony, telefony", który jest filmową wersją musicalu "Bells Are Ringing", w którym grywała w 1956 roku i za którego otrzymała nagrodę Tony.
Holliday zmarła raka sutka w 1965 roku. Została pochowana na Westchester Hills Cemetery w Hastings-on-Hudson w Nowym Jorku.
Aktorka posiada swoją gwiazdę w Hollywoodzkiej Alei Sław przy 6901 Hollywood Blvd.

</doc>
<doc id="1251208" url="https://pl.wikipedia.org/wiki?curid=1251208" title="Matt Mills">
Matt Mills

Matthew Claude Mills (ur. 14 lipca 1986 w Leicester) – angielski piłkarz występujący na pozycji obrońcy. 
Kariera.
Swoją karierę piłkarską rozpoczął w 2003 w Southampton. Przez pierwszy sezon nie zaliczył jednak debiutu w tej drużynie. We wrześniu 2004 roku został więc wypożyczony na miesiąc do Coventry, gdzie zagrał w czterech ligowych spotkaniach. W lutym 2005 roku został ponownie wypożyczony, tym razem trafił do występującego wówczas w League One Bournemouth. 26 lipca w zremisowanym 1:1 ligowym spotkaniu z Tranmere Rovers zdobył swoją pierwszą bramkę dla Bournemouth i zarazem pierwszą w swojej karierze. Trzymiesięczny pobyt na wypożyczeniu w tej drużynie zakończył z 12 występami oraz trzema golami. Po powrocie, 22 sierpnia 2005 roku w spotkaniu Pucharu Ligi z Southend United Mills zadebiutował w pierwszym zespole Southampton.
W rundzie jesiennej wystąpił jeszcze w czterech ligowych meczach, po czym, 31 stycznia 2006 roku za kwotę 250 tysięcy funtów przeszedł do Manchesteru City. W drużynie tej był jednak rezerwowym i w pierwszym składzie zadebiutował 25 marca w przegranym 2:0 ligowym spotkaniu z Chelsea. Był to jego jedyny występ w tym sezonie. W następnych rozgrywkach wystąpił w jednym pojedynku Premier League, po czym, w styczniu 2007 roku został wypożyczony do Colchester United. W trakcie dwumiesięcznego pobytu w tym zespole wystąpił w 9 meczach. Następny sezon Anglik spędził na wypożyczeniu w innym klubie, Doncaster Rovers. Zadebiutował tam 25 sierpnia 2007 roku w pojedynku z jego byłą drużyną, Bournemouth. Pierwszą bramkę zdobył natomiast 29 września w meczu z Cheltenham Town. W trakcie trzymiesięcznego pobytu w tym zespole zaliczył 14 występów oraz zdobył dwie bramki. W styczniu 2008 roku Mills ponownie został wypożyczony do tej drużyny. Grał tam przez cztery miesiące i również był podstawowym zawodnikiem.
7 lipca 2008 roku za kwotę 300 tysięcy funtów Anglik przeszedł definitywnie do Doncaster Rovers. W sezonie 2008/2009 był tam podstawowym graczem i wystąpił w 41 meczach ligowych. W sierpniu 2009 roku przeszedł do Reading.
W lipcu 2011 podpisał czteroletni kontrakt z Leicester City.

</doc>
<doc id="1251209" url="https://pl.wikipedia.org/wiki?curid=1251209" title="Adil Gerej">
Adil Gerej



</doc>
<doc id="1251213" url="https://pl.wikipedia.org/wiki?curid=1251213" title="Stade Modibo Keïta">
Stade Modibo Keïta

Stade Modibo Keïta – wielofunkcyjny stadion w stolicy Mali, Bamako. Jeden ze stadionów Pucharu Narodów Afryki 2002. Pojemność: 35 tys. widzów. Na stadionie rozgrywa swoje mecze zespół AS Bamako. Stadion nosi imię pierwszego prezydenta Mali Modibo Keity.
Linki zewnętrzne.
Basen

</doc>
<doc id="1251217" url="https://pl.wikipedia.org/wiki?curid=1251217" title="FC Libourne">
FC Libourne

Football Club Libourne – francuski klub piłkarski, utworzony w 1935 roku, mający siedzibę w mieście Libourne.
Historia.
Klub FC Libourne założony został w 1935 roku przez Georges’a Kany. W 1998 roku połączył się z AS Saint-Seurin, powstałym w 1927 roku, tworząc FC Libourne-Saint-Seurin. W 2009 roku klub wrócił do nazwy FC Libourne.

</doc>
<doc id="1251218" url="https://pl.wikipedia.org/wiki?curid=1251218" title="Kazoku no hiketsu">
Kazoku no hiketsu

 – japoński komediodramat z 2006 roku, w reżyserii Seitaro Kobayashi. Premiera filmu miała miejsce 2 grudnia 2006.

</doc>
<doc id="1251221" url="https://pl.wikipedia.org/wiki?curid=1251221" title="Who's That Girl (film)">
Who's That Girl (film)



</doc>
<doc id="1251222" url="https://pl.wikipedia.org/wiki?curid=1251222" title="Obrzęk mózgu">
Obrzęk mózgu

Obrzęk mózgu – stan chorobowy polegający na nadmiernym nagromadzeniu płynu w tkankach mózgowia spowodowany uszkodzeniem bariery krew-mózg (w obrzęku naczyniopochodnym) lub gromadzeniem płynu wewnątrz komórek (w przypadku obrzęku cytotoksycznego).
Etiologia.
Choroby mózgu:
Choroby ogólnoustrojowe:
Objawy.
Objawy zależą od rozległości obrzęku. W przypadku obrzęku ogniskowego spowodowanego guzem ośrodkowego układu nerwowego może pojawić się niedowład, porażenie, afazja oraz inne ogniskowe objawy neurologiczne. Uogólniony obrzęk mózgu jest stanem zagrożenia życia, występują: bóle głowy, nudności, wymioty, drgawki uogólnione, zaburzenia świadomości. Dalszy wzrost ciśnienia śródczaszkowego powoduje przemieszczenie struktur mózgu - dochodzi do tzw. wklinowań a następnie wgłobienia pnia mózgu w otwór wielki co prowadzi do uciśnięcia pnia mózgu i uszkodzenia ośrodków odpowiedzialnych za podstawowe czynności życiowe z następowym zatrzymaniem krążenia i oddechu.
Leczenie.
W leczeniu objawowym podaje się środki przeciwobrzękowe np. środki osmotycznie czynne 20%-mannitol, leki moczopędne - furosemid, hiperwentylację utrzymującą SpCO2 w granicach 28-30 mmHg (hiperwentylacja może spowodować skurcz naczyń mózgowych i pogłębić dysfunkcję), drenaż ułożeniowy: utrzymywanie górnej części ciała pod kątem 35 stopni. Terapię sterydami można stosować w przypadku zakażenia bakteryjnego ośrodkowego układu nerwowego. Gdy jest to nieskuteczne, neurochirurg może wykonać kraniektomię odbarczającą, który jest zabiegiem ratującym życie, aczkolwiek rokowanie pacjenta na ogół pozostaje niepewne.

</doc>
<doc id="1251224" url="https://pl.wikipedia.org/wiki?curid=1251224" title="Pożywka z tioglikolanem sodu">
Pożywka z tioglikolanem sodu

Pożywka z tioglikolanem sodu – płynne podłoże używane w mikrobiologii do hodowli bakterii beztlenowych, zwłaszcza przetrwalnikujących rodzaju "Clostridium".
Skład.
Pożywka składa się z wody destylowanej, agaru, wyciągu z drożdży, cystyny i hydrolizatu kazeiny. Tioglikolan sodu odpowiada za obniżenie potencjału redox i umożliwia przeżycie beztlenowcom, natomiast rezazuryna (świeża) pozwala na ocenę tego potencjału.
pH podłoża wynosi 7,1.
Konieczne jest przechowywanie pożywki w ciemnym miejscu.

</doc>
<doc id="1251225" url="https://pl.wikipedia.org/wiki?curid=1251225" title="Podłoże z tioglikolanem sodu">
Podłoże z tioglikolanem sodu



</doc>
<doc id="1251226" url="https://pl.wikipedia.org/wiki?curid=1251226" title="Daniel Gildenlöw">
Daniel Gildenlöw

Daniel Gildenlöw (ur. 5 czerwca 1973 w Eskilstunie) – szwedzki muzyk, kompozytor, wokalista i multiinstrumentalista, a także producent muzyczny, wokalista i gitarzysta zespołu Pain of Salvation.
Do 2011 roku wraz z zespołem nagrał m.in. osiem albumów studyjnych. W latach 2002-2004 był członkiem formacji The Flower Kings. W 2001 i w 2010 roku jako muzyk koncertowy współpracował z zespołem Transatlantic. Przez krótki okres grał w deathmetalowym zespole Crypt of Kerberos, współtworzył również tribute band Hammer of the Gods. Wystąpił ponadto gościnnie na płytach takich wykonawców jak: , Spastic Ink, Axamenta, Dream Theater, Ephrat, Ayreon oraz For All We Know.
Ma młodszego brata Kristoffera, który także jest muzykiem. Daniel Gildenlöw jest endorserem gitar polskiego producenta firmy Mayones. Przedsiębiorstwo wytwarza sygnowane przez muzyka instrumenty z serii Regius Elements. 

</doc>
<doc id="1251227" url="https://pl.wikipedia.org/wiki?curid=1251227" title="Nagrody Saturn 2007">
Nagrody Saturn 2007

34. ceremonia rozdania nagród Saturna odbyła się 24 czerwca 2008 roku. Nominacje do nagród zostały ogłoszone 22 lutego. Gala odbyła się w Universal City w stanie Kalifornia a poprowadzona została przez meksykańskiego dziennikarza telewizyjnego Roberta Holguina.
Najwięcej nominacji, 10, uzyskał film Zacka Snydera "300". Następne okazały się filmy "Harry Potter i Zakon Feniksa" w reżyserii Davida Yatesa (9 nominacji) oraz "" Tima Burtona (8 nominacji). Najwięcej nominacji otrzymała wytwórnia Warner Bros. z wynikiem 23 nominacji. Za nią uplasował się Paramount Pictures, Buena Vista i Sony Pictures uzyskując kolejno 22, 10 oraz 9 nominacji.
W kategorii seriali telewizyjnych 7, a zarazem najwięcej nominacji uzyskał serial ABC "Zagubieni". Za nim znalazła się produkcja Showtime – "Dexter" oraz NBC – "Herosi" (kolejno 5 i 4 nominacje).

</doc>
<doc id="1251229" url="https://pl.wikipedia.org/wiki?curid=1251229" title="Flash Gordon">
Flash Gordon



</doc>
<doc id="1251233" url="https://pl.wikipedia.org/wiki?curid=1251233" title="Who’s That Girl?">
Who’s That Girl?



</doc>
<doc id="1251234" url="https://pl.wikipedia.org/wiki?curid=1251234" title="Marek Winiarski">
Marek Winiarski

Marek Winiarski (ur. 1955 zm. 23 lutego 2008) – polski gitarzysta, jeden z założycieli grupy muzycznej Bajm.
Muzyk zespołu Bajm w latach 1978–1980. Z wykształcenia był lekarzem neurologiem. Mieszkał i pracował w Janowie Lubelskim.

</doc>
<doc id="1251235" url="https://pl.wikipedia.org/wiki?curid=1251235" title="Jeziora zbąszyńskie">
Jeziora zbąszyńskie



</doc>
<doc id="1251236" url="https://pl.wikipedia.org/wiki?curid=1251236" title="Kontinuum geograficzne">
Kontinuum geograficzne

Kontinuum geograficzne – określone właściwości środowiska przyrodniczego, które polegają na tym, iż w żadnym miejscu na kuli ziemskiej nie ma identycznego obszaru przyrodniczego. Środowisko przyrodnicze jest zmienne w zależności od miejsca, w którym się znajdujemy.

</doc>
<doc id="1251238" url="https://pl.wikipedia.org/wiki?curid=1251238" title="Tadeusz Pawłowski (szachista)">
Tadeusz Pawłowski (szachista)

Tadeusz Pawłowski (ur. 2 listopada 1889 w Warszawie, zm. ok. września 1939) – polski kompozytor szachowy, działacz Polskiego Związku Szachowego, dyplomata.
Od początku życia związany był z Warszawą, tu zdobywał wykształcenie, a następnie pracował zawodowo. Od 1913 zatrudniony był w Banku Dyskontowym, w 1917 przeszedł na urzędnicze stanowisko w Towarzystwie Kredytowym. W 1919 podjął pracę w resorcie dyplomacji, był urzędnikiem w Wydziale Komunikacji i Oddziale Kurierów Ministerstwa Spraw Zagranicznych, potem szefem kancelarii Ministerstwa, wreszcie w latach 1929-1933 konsulem w Charkowie. Po powrocie z tej placówki odszedł z dyplomacji. Znał dobrze język rosyjski.
Od 1926 udzielał się w życiu szachowym. Nie był aktywnym zawodnikiem turniejowym, grywał raczej partie towarzyskie, mając za przeciwników innych działaczy szachowych lub wysoko postawionych pasjonatów — Mariana Steifera, Józefa Rogozińskiego, Kazimierza Glabisza, Kazimierza Piłsudskiego. Niemniej jednak posiadał niemałe umiejętności gry praktycznej, uzyskał bowiem remis w symultanie mistrza świata Aleksandra Alechina w Białymstoku w 1935 (jako działacz Polskiego Związku Szachowego towarzyszył Alechinowi w podróży po Polsce).
W 1926 debiutował na łamach „Tygodnika Ilustrowanego” jako kompozytor szachowy, zyskując uznanie redaktora działu szachowego w tym piśmie Dawida Przepiórki. W ciągu kolejnych lat opublikował kilkadziesiąt zadań w prasie szachowej („Wiadomości Szachowe”) i codziennej („Kurier Warszawski”, „Polska Zachodnia”), specjalizując się głównie w trzychodówkach. W 1927 zdobył III nagrodę w konkursie kompozycji „Polski Zachodniej”. W 1932 w „Świecie Szachowym” ukazał się zbiór sześciu dwuchodówek i trzychodówek dedykowanych Tadeuszowi Pawłowskiemu w „dowód uznania jego ogromnych i niepodważalnych zasług na niwie kompozycji szachowej”, ich autorami byli czołowi przedstawiciele tej dyscypliny w kraju — Dawid Przepiórka, Stefan Tytor, Marian Wróbel, Zygmunt Marjenstrass, Leon Tuhan-Baranowski, Janusz Fux.
Również w połowie lat 20. XX wieku Pawłowski, członek Warszawskiego Towarzystwa Zwolenników Gry Szachowej, zaangażował się w działalność w Polskim Związku Szachowym. Uczestniczył w zjeździe założycielskim federacji w kwietniu 1926, wszedł w skład pierwszego prezydium; pozostawał we władzach związku do 1939. W 1935 był członkiem Komitetu Organizacyjnego szachowej olimpiady w Warszawie, szczególnie udzielając się w sprawach finansowych; zajmował się pozyskiwaniem funduszy. Po olimpiadzie zarząd Polskiego Związku Szachowego powierzył mu obowiązki skarbnika. W ramach tej funkcji był stałym gościem głównych imprez szachowych w kraju, gościł m.in. na międzynarodowych turniejach w Łodzi w 1935 i 1938 oraz na mistrzostwach Polski w Juracie w 1937.
Funkcję skarbnika federacji pełnił do wybuchu II wojny światowej. Dalsze jego losy nie są znane. Aktywną szachistką była jego córka, Janina Pawłowska, w latach 1937-1939 uczestnicząca w trzech dużych imprezach warszawskich — mistrzostwach miasta i turniejach Warszawskiego Towarzystwa Zwolenników Gry Szachowej. Mistrzostwa Warszawy w 1937 zakończyła na VIII miejscu. Podobnie jak ojciec angażowała się także jako działaczka, pełniąc funkcję skarbnika Koła Pań Warszawskiego Okręgowego Związku Szachowego.

</doc>
<doc id="1251239" url="https://pl.wikipedia.org/wiki?curid=1251239" title="Zack Snyder">
Zack Snyder

Zack Snyder, właśc. Zachary Edward Snyder (ur. 1 marca 1966 w Green Bay) – amerykański scenarzysta, reżyser i producent filmowy. Laureat nagrody Saturna w kategorii najlepszy reżyser za film "300" (2006).

</doc>
<doc id="1251250" url="https://pl.wikipedia.org/wiki?curid=1251250" title="Borys Kowerda">
Borys Kowerda

Borys Kowerda, ros. Борис Софронович Коверда; "Boris Sofronowicz Kowierda", biał. Барыс Сафронавіч Каверда; "Barys Safronawicz Kawierda" (ur. 21 sierpnia 1907 w Wilnie, zm. 18 lutego 1987 w Waszyngtonie) – rosyjski działacz emigracyjny pochodzenia białoruskiego II RP i USA (jego rodzina pochodzi z podlaskiej wsi Kotły), zabójca posła ZSRR w Warszawie Piotra Wojkowa.
Życiorys.
Urodził się jako syn nauczyciela szkoły ludowej i sympatyka eserów. Od 1915 do 1920 wraz z matką przebywał w bieżeństwie w Samarze, gdzie osobiście doświadczył czerwonego terroru (m.in. śmierci kuzyna i rozstrzelania przyjaciela rodziny o. Lebiediewa). Po traktacie ryskim rodzina wróciła na Wileńszczyznę, gdzie Kowerda uczył się najpierw w gimnazjum białoruskim, a później rosyjskim w Wilnie. Pracował też w redakcji pisma o orientacji antykomunistycznej „Biełaruskaje słova”.
Wraz z jej redaktorem Arsenijem Pawlukiewiczem i byłym białogwardzistą Michaiłem Jakowlewem przygotował w 1927 zamach na posła ZSRR w Warszawie Piotra Wojkowa, do którego doszło 7 czerwca na Dworcu Głównym w Warszawie. Według relacji Borysa Kowerdy zastrzelenie Wojkowa było wykonaniem wyroku białych Rosjan za udział w zamordowaniu cara Mikołaja II i jego 16-osobowej rodziny. Moskwa ogłosiła zabójstwo na dworcu warszawskim „aktem wojny” i postawiła w stan gotowości bojowej Robotniczo-Chłopską Armię Czerwoną.
Kowerda został aresztowany i postawiony przed sądem w Warszawie. Bronili go znani wtedy adwokaci Paschalski, Andrejew, Niedzielski i Ettinger. W trakcie procesu opisał wspomnienia bezprawia i przemocy bolszewików z czasu dzieciństwa w Rosji. Zadeklarował, że chciał walczyć z bolszewizmem, ale odmówiono mu wizy do Rosji, więc zdecydował się zabić Wojkowa jako przedstawiciela „bolszewickiej bandy”. Kowerda został skazany na dożywotnie roboty (później zamienione na 15-letnie więzienie). Po wyjściu na wolność w 1937, Kowerda wyjechał do Jugosławii, gdzie zdał maturę w rosyjskim gimnazjum w Belej Crkvie.
Od 1944 przebywał w Niemczech, później w USA – pracował tam w nowojorskiej gazecie „Rossija”, później w drukarni „Nowogo russkogo słowa”.
Zmarł w Waszyngtonie i został pochowany na terenie prawosławnego klasztoru Nowe Diwiejewo.
Postać Kowerdy i jego zamach na Wojkowa stały się inspiracja i jednym z motywów powieści Marka Krajewskiego "Pomocnik Kata" (wydawnictwo „Znak” 2020).

</doc>
<doc id="1251255" url="https://pl.wikipedia.org/wiki?curid=1251255" title="Quintin Hogg">
Quintin Hogg

Quintin McGarel Hogg, "2. wicehrabia Hailsham" (ur. 9 października 1907 w Londynie, zm. 12 października 2001 tamże) – brytyjski arystokrata, prawnik i polityk, członek Partii Konserwatywnej, minister w rządach Anthony’ego Edena, Harolda Macmillana, Aleca Douglasa-Home’a, Edwarda Heatha i Margaret Thatcher.
Życiorys.
Wczesne lata życia.
Był synem Douglasa Hogga, 1. wicehrabiego Hailsham, Lorda Kanclerza w gabinecie Stanleya Baldwina. Wykształcenie odebrał w Eton College i w Christ Church na Uniwersytecie Oksfordzkim. Po studiach poświęcił się karierze akademickiej. W 1931 został członkiem All Souls College. Początkowo wykładał nauki klasyczne (dotyczącego starożytności). Później jednak ukończył fakultet prawniczy i w 1932 został powołany do Lincoln’s Inn.
W 1938 został wybrany kandydatem Partii Konserwatywnej w wyborach uzupełniających w okręgu Oxford. Dzięki zwycięstwu w tych wyborach zasiadł w ławach Izby Gmin. W maju 1940 r. poparł Winstona Churchilla na stanowisku premiera. Przez krótki czas walczył na froncie afrykańskim jako dowódca plutonu Brygady Strzelców. W sierpniu 1941 został ranny w kolano, co omal nie kosztowało go utratę prawej nogi. Po tym wydarzeniu wycofano go ze służby czynnej. Hogg służył w sztabie generała Henry’ego Wilsona zanim odszedł z armii w stopniu majora. W 1945 został podsekretarzem stanu w Ministerstwie Lotnictwa w gabinecie dozorującym Winstona Churchilla.
Kariera polityczna.
Po śmierci ojca w 1950 Hogg odziedziczył tytuł 2. wicehrabiego Hailsham i zasiadł w Izbie Lordów. W tym czasie nad karierę polityczną przedkładał karierę w korporacji adwokackiej. Z tego powodu nie otrzymał żadnego stanowiska po powrocie konserwatystów do władzy w 1951. Dopiero w 1956 Anthony Eden powierzył mu stanowisko pierwszego lorda Admiralicji. Kiedy premierem został Macmillan (1957) Hailsham został ministrem edukacji. W latach 1957–1959 był przewodniczącym Partii Konserwatywnej i Lordem Przewodniczącym Rady. W 1959 został Lordem Tajnej Pieczęci. W 1960 został ponownie Lordem Przewodniczącym Rady oraz przewodniczącym Izby Lordów.
Rezygnacja Macmillana ze stanowiska premiera w 1963 sprawiła, że Hailsham stał się jednym z kandydatów na jego następcę. Jednak aby został liderem partii oraz premierem należało być członkiem Izby Gmin. Hailsham planował wykorzystać niedawno uchwalony Peerage Act aby zrezygnować z tytułu parowskiego i wystartować w wyborach do Izby Gmin. Jednak styl prowadzenia przez niego agitacji (prezentowanie publicznie nowo narodzonego dziecka, czy też rozdawanie odznak z literą „Q”) nie zyskał uznania wśród członków partii i nowym premierem został ostatecznie innych członek Izby Lordów, Alec Douglas-Home, który zrezygnował z tytuł hrabiego Home. Hailsham również zrezygnował ze swojego tytułu i wygrał wybory uzupełniające w okręgu St Marylebone.
Za czasów Douglasa-Home Hogg utracił stanowisko przewodniczącego Izby Lordów. Pozostał jednak Lordem Przewodniczącym Rady oraz młodszym ministrem ds. sportu (urząd ten utworzono w 1962 i Hogg był jego pierwszą osobą na tym stanowisku). W 1964 został ministrem edukacji i nauki. Stanowisko to utrzymał tylko przez kilka miesięcy, gdyż w rozpisanych na ten rok wyborach zwyciężyła Partia Pracy.
Lord Kanclerz.
Hogg sprawował różne stanowiska w konserwatywnych gabinetach cieni Douglasa-Home’a i Edwarda Heatha. Po powrocie konserwatystów do władzy w 1970 został mianowany Lordem Kanclerzem. Ponieważ to stanowisko mogło być piastowane tylko przez członka Izby Lordów Hogg zrezygnował z miejsca w Izbie Gmin i został kreowany parem dożywotnim jako „baron Hailsham of St Marylebone”. Był pierwszą osobą, która po rezygnacji z tytułu parowskiego powróciła do izby wyższej jako par dożywotni.
Po porażce Partii Konserwatywnej w wyborach 1974 lord Hailsham ogłosił wycofanie się z polityki. Jednak po śmierci swojej żony Mary w wypadku podczas jazdy konnej w Sydney w 1978 zdecydował się na powrót na scenę polityczną. Rok później konserwatyści wygrali wybory i premier Margaret Thatcher powierzyła Hailshamowi stanowisko Lorda Kanclerza. Hailsham był nim do 1987, kiedy ostatecznie wycofał się z polityki.
Lord Hailsham został w 1975 odznaczony Orderem Kawalerów Honorowych. W 1988 został kawalerem Orderu Podwiązki. Zmarł w 2001. Tytuł wicehrabiego Hailsham odziedziczył jego najstarszy syn, Douglas.
Rodzina.
Jego pierwszą żoną była Natalie Sullivan. Małżeństwo to zostało zwarte w 1931 i zakończyło się rozwodem w 1943 z powodu romansu żony z szefem sztabu generała de Gaulle’a, François Couletem. Hogg poślubił następnie Mary Evelyn Martin w 1944. Mary zginęła w 1978 w wypadku podczas jazy konnej. W 1986 Hogg poślubił swoją trzecią żonę, Deirdre Margaret Shannon Aft, która zmarła w grudniu 1998.
Ze związku z Mary Evelyn Martin Hogg narodziło się dwóch synów i trzy córki:

</doc>
<doc id="1251259" url="https://pl.wikipedia.org/wiki?curid=1251259" title="Kościół św. Jana w Świerczynkach">
Kościół św. Jana w Świerczynkach

Kościół św. Jana Chrzciciela w Świerczynkach – gotycki kościół z przełomu XIII i XIV w. w Świerczynkach.
Lokalizacja.
Kościół znajduje się w powiecie toruńskim, w gminie Łysomice, we wsi Świerczynki. 
Historia.
Kościół powstał prawdopodobnie na przełomie XIII i XIV w., uległ przebudowie w XVIII w., był także restaurowany w pierwszej połowie XIX w. i w 1914 roku. W 1415 roku wieś wraz ze świątynią przeszła na własność toruńskich benedyktynek, które opiekowały się nim do 1834 roku.
Architektura.
Kościół został zbudowany w stylu gotyckim, z elementami późniejszymi (m.in. okna, górna kondygnacja wieży i przypory nawy). Jest murowany z cegły i głazów narzutowych, jednonawowy z nieco węższym prezbiterium i wieżą od zachodu, częściowo wtopioną w korpus. Prezbiterium jest dwuprzęsłowe, zamknięte od wschodu wielobocznie. Elewacje są opięte skarpami, przy korpusie wydatnymi, skośnymi. Skarpy prezbiterium są jednouskokowe, wyrastające ponad koronę murów i zwieńczone pinaklami. Okna prezbiterium i korpusu są zamknięte półkoliście.
Wyposażenie.
Wewnątrz wyposażenie barokowe głównie z przełomu XVII i XVIII w. Ołtarz główny architektoniczny, dwukondugnacyjny na wysokim cokole. W kondygnacji dolnej w polu głównym późnogotycka rzeźba Matka Boska z Dzieciątkiem w typie "Regina Coeli" z 3 ćwierci XV wieku, w sukienkach srebrnych z przełomu XVII i XVIII w., po bokach w polach oddzielonych kręconymi kolumienkami święci Jan Nepomucen i Kazimierz. W górnej kondygnacji pośrodku późnogotycka rzeźba "Pietas Domini" z początku XVI w., w polach bocznych oddzielonych kolumienkami święci Jan Chrzciciel i Jan Ewangelista. Na belkowaniu między kondygnacjami dwie hermy z popiersiami niezidentyfikowanego biskupa i św. Jana Chrzciciela. W zwieńczeniu przedstawienie Chrystusa Salwatora. Po bokach ołtarza uszaki z motywem liści akantu.
Poza tym z tego samego okresu ambona, chrzcielnica z baldachimem, dwa ołtarze boczne i stalle. W prezbiterium rzeźba "Pieta" z około 1370-80 roku.

</doc>
<doc id="1251264" url="https://pl.wikipedia.org/wiki?curid=1251264" title="Rebeka Dremelj">
Rebeka Dremelj

Rebeka Dremelj (ur. 25 lipca 1980 w Brežicach) – słoweńska piosenkarka i modelka, prezenterka telewizyjna, aktorka, Miss Słowenii 2001.
Reprezentantka Słowenii w wyborach Miss World 2001 w Sun City i w 53. Konkursie Piosenki Eurowizji (2008).
Kariera w modelingu.
W 2001 wzięła udział w wyborach Miss Słowenii, które wygrała, dzięki czemu reprezentowała Słowenię podczas Miss World Talent Show 2001 w Sun City. Założyła własną firmę bieliźnianą – Rebeka's Dream.
Kariera muzyczna.
W 2001 podpisała kontrakt z wytwórnią Sony Records London, pod której szyldem w ciągu kolejnych dwóch latach wydała dwa albumy studyjne: "Priv korak" w 2002 i "To sem jaz" w 2003. W 2004 zakwalifikowała się do stawki konkursowej programu "Evrovizijska Melodija (EMA)", wyłaniającego reprezentanta Słowenii w Konkursie Piosenki Eurowizji, do którego zgłosiła się z utworem „Ne boš se igral”, wyłonionym spośród 83 zgłoszeń nadesłanych do siedziby krajowego nadawcy publicznego. Na początku lutego pomyślnie przeszła przez półfinał i awansowała do finału, w którym zajęła 10. miejsce. W 2005 ponownie wystartowała w selekcjach, tym razem plasując się na trzecim miejscu z piosenką „Pojdi z menoj”, a także wydała trzeci album studyjny pt. "Pojdi z menoj". W 2006 po raz trzeci uczestniczyła w programie "EMA", zajęła czwarte miejsce z utworem „Noro se ujameva”, wykonanym w duecie z Domenem Kumerem.
W 2008 zwyciężyła z utworem „Vrag naj vzame” w finale programu "EMA", dzięki czemu została reprezentantką Słowenii w 53. Konkursie Piosenki Eurowizji organizowanym w Belgradzie. Po finale selekcji na potrzeby promocyjne nagrała singel w języku angielskim – „Heavy Weather”, jednak podczas konkursu wykonała piosenkę w oryginalnej wersji językowej. 16 marca ogłoszono, że wystąpi w pierwszym półfinale konkursu z ósmym numerem startowym. 11 maja w Belgradzkiej Arenie rozpoczęła próby generalne do występu, a 20 maja wystąpiła w półfinale, w którym zajęli 11. miejsce, przez co nie awansowała do finału.
W 2009 wydała czwarty album studyjny pt. "Nepremagljiva". W październiku 2010 premierę miała jej piąta płyta pt. "Differo".
Działalność charytatywna.
Niejednokrotnie wzięła udział w koncertach charytatywnych. Zysk ze sprzedaży debiutanckiej płyty pt. "Prvy karok" przekazała na promocję szkoły podstawowej w Senovo, a dochód z filmu "Na svoji vesni" – na rozwój UNICEF.

</doc>
<doc id="1251267" url="https://pl.wikipedia.org/wiki?curid=1251267" title="László Papp">
László Papp

László Papp (ur. 25 marca 1926 w Budapeszcie, zm. 16 października 2003 tamże) – węgierski bokser, trzykrotny mistrz olimpijski w kategorii średniej i lekkośredniej na igrzyskach w Londynie (1948), Helsinkach (1952) i Melbourne (1956).
Startując w Mistrzostwach Europy w Oslo 1949 roku, zdobył złoty medal w wadze średniej. Powtórzył ten sukces dwa lata później na Mistrzostwach w Mediolanie 1951 roku w wadze lekkośredniej.
Kariera zawodowa.
W 1957 roku, zaczął walczyć na zawodowym ringu. Z powodu sytuacji politycznej nie mógł przygotowywać się do walk w kraju, dlatego trenował w Wiedniu. Niespodziewanie zdobył tytuł mistrza Europy, pokonując Tigera Jonesa i Chrisa Christensena. Z powodu braku zgody komunistycznych władz węgierskich na wyjazd z kraju, nie mógł kontynuować swojej kariery w Stanach Zjednoczonych. Podczas zawodowej kariery wygrał 27 walk, dwie zremisował i nie poniósł żadnej porażki.
Wyróżnienia.
W 1989 r. został uznany przez federację WBC za najlepszego boksera wszech czasów w swojej kategorii wagowej.
W 2001 r. został wprowadzony do Międzynarodowej Galerii Sław Boksu.
Jego nazwiskiem w 2004 roku została nazwana hala sportowa w Budapeszcie – Papp László Budapest Sportaréna.

</doc>
<doc id="1251268" url="https://pl.wikipedia.org/wiki?curid=1251268" title="Michaił Tarnowski">
Michaił Tarnowski

Michaił Wasiliewicz Tarnowski, (ur. w 1907 w Carskim Siole, zm. 18 stycznia 1946 r. w Poczdamie) – rosyjski emigrant, dowódca plutonu, a następnie zastępca dowódcy kompanii w batalionie gwardyjskim ROA, dowódca 1 Wschodniej Eskadry Lotniczej, dowódca 5 eskadry szkolno-treningowej i eskadry transportowej Sił Zbrojnych Komitetu Wyzwolenia Narodów Rosji.
W listopadzie 1920 r. jego rodzina ewakuowała się wraz z wojskami białych z Krymu do Gallipoli. Początkowo zamieszkała we Francji, zaś w 1922 r. przeniosła się do Czechosłowacji. W 1928 r. M. W. Tarnowski ukończył szkołę średnią, w 1931 r. – państwową szkołę lotniczą, zaś w 1934 r. – szkołę lotniczą w Paryżu. W 1932 r. uzyskał obywatelstwo czechosłowackie. Od lata 1934 r. był instruktorem lotniczym w aeroklubie w Pilźnie. W październiku 1937 r. wstąpił do Narodowego Związku Pracujących. Od 1940 r. pracował jako kontroler techniczny w przedsiębiorstwie lotniczym. Od czerwca do lipca 1941 r. był internowany przez władze Protektoratu Czech i Moraw. W sierpniu tego roku podjął współpracę z Niemcami, podejmując pracę w radiostacji „Winieta” w Berlinie. Od 1942 r. był lektorem i korektorem w radiostacji „Fau”. W kwietniu wstąpił do Rosyjskiej Armii Wyzwoleńczej (ROA). Od maja tego roku służył w batalionie gwardyjskim ROA. Był w stopniu porucznika dowódcą plutonu, a następnie zastępcą dowódcy kompanii. Od września tego roku formował 1 Wschodnią Eskadrę Lotniczą w Prusach Wschodnich, stając w grudniu na jej czele w stopniu kapitana. Do czerwca 1944 r. przeprowadził 36 lotów bojowych. Został przez Niemców zdjęty z dowodzenia z powodu krytyki okupacyjnej polityki. Jesienią 1944 r. aktywnie uczestniczył w tworzeniu 1 pułku lotniczego Sił Zbrojnych Komitetu Wyzwolenia Narodów Rosji. Objął w stopniu majora funkcję oficera do specjalnych poruczeń przy sztabie gen. Wiktora I. Malcewa. W kwietniu 1945 r. został dowódcą 5 eskadry szkolno-treningowej i eskadry transportowej. 30 kwietnia tego roku wraz z resztą kadry oficerskiej lotnictwa Sił Zbrojnych KONR poddał się wojskom amerykańskiej 3 armii XII korpusu armijnego. Nie podlegał repatriacji do ZSRR, lecz – nie chcąc opuszczać swoich towarzyszy wojennych – z własnej woli w sierpniu 1945 r. został wydany Sowietom. Początkowo przebywał w obozie pod Cherbourgiem, a następnie został przewieziony do sowieckiej strefy okupacyjnej Niemiec. 26 grudnia tego roku został skazany na karę śmierci przez rozstrzelanie, wykonaną 18 stycznia 1946 r. W 1999 r. został zrehabilitowany.
Linki zewnętrzne.
Biografia Michaiła W. Tarnowskiego 

</doc>
<doc id="1251270" url="https://pl.wikipedia.org/wiki?curid=1251270" title="Tibor Csík">
Tibor Csík

Tibor Csík (ur. 2 września 1927 w Jászberény, zm. 22 czerwca 1976 w Sydney) – węgierski bokser, złoty medalista letnich igrzysk olimpijskich w Londynie w kategorii koguciej. Podczas turnieju olimpijskiego Csík miał dużo szczęścia - w pierwszej rundzie turnieju rywal Węgra, Manoel do Nascimento został zdyskwalifikowany, natomiast w ćwierćfinale jego przeciwnik, Jimmy Carruthers, oddał walkę walkowerem z powodu kontuzji oka. W walce o złoto Csík pokonał Giovanniego Zuddasa.

</doc>
<doc id="1251277" url="https://pl.wikipedia.org/wiki?curid=1251277" title="Elvir Laković Laka">
Elvir Laković Laka

Elvir Laković, znany także jako Laka (ur. 15 marca 1969 w Goraždach) – bośniacki piosenkarz, reprezentant Bośni i Hercegowiny w 53. Konkursie Piosenki Eurowizji w 2008 roku.
Dzieciństwo i edukacja.
Laković jest synem prawnika i pracownicy firmy telekomunikacyjnej. Uczęszczał do szkoły muzycznej do klasy gitary, jednak po kilku miesiącach nauki porzucił studia z powodu niezadowolenia metodami nauczania nauczycieli. Później dwa lata studiował higienę pracy zawodowej na uniwersytecie w Niszu w Serbii, ale nie ukończył kursu.
Podczas wojny bośniackiej został powołany do Krajowej Armii. Po wojnie pracował dla kilku międzynarodowych organizacji przez sześć lat.
Kariera muzyczna.
Na początku swojej kariery muzycznej Laković grał w małych kawiarniach znane bośniackie piosenki folkowe. W 1998 roku opublikował swój pierwszy utwór „Malo sam se razočar'o”, który zdobył popularność i zapewnił piosenkarzowi rozpoznawalność w kraju. Niedługo potem ukazały się jego kolejne single – „Vještica”, „Piškila” i „Ja sam mor'o”, który otrzymał bośniacką nagrodę muzyczną "Indexi" w kategorii "najlepszy rockowy utwór roku".
W 2004 roku Laković wyjechał do Nowego Jorku, gdzie planował założyć nowy zespół muzyczny, jednak dwa i pół roku później powrócił do kraju. W 2007 wydał swój debiutancki album studyjny zatytułowany "Zec". W grudniu tego samego roku Laković został ogłoszony reprezentantem Bośni i Hercegowiny z utworem „Pokušaj” podczas 53. Konkursu Piosenki Eurowizji organizowanym w Belgradzie w 2008 roku. 20 maja wystąpił razem ze swoją siostrą Mirelą w pierwszym półfinale widowiska i z dziewiątego miejsca awansowali do finału, w którym zajęli ostatecznie dziesiąte miejsce z 110 punktami na koncie, w tym m.in. z maksymalnymi notami 12 punktów od Serbii i Chorwacji.
W 2009 roku Laković został bośniackim sekretarzem ogłaszającym wyniki krajowego głosowania w finale 54. Konkursu Piosenki Eurowizji. Rok później wydał swoją drugą płytę studyjną zatytułowaną "Stvorenje". W 2012 roku ponownie ogłaszał wyniki głosowania Bośni i Hercegowiny podczas finału 57. Konkursu Piosenki Eurowizji.

</doc>
<doc id="1251283" url="https://pl.wikipedia.org/wiki?curid=1251283" title="Św. Josemaria Escriva">
Św. Josemaria Escriva



</doc>
<doc id="1251285" url="https://pl.wikipedia.org/wiki?curid=1251285" title="Johan Hallgren">
Johan Hallgren

Johan Hallgren właściwie Carl Johan Christer Hallgren (ur. 13 kwietnia 1975) – szwedzki muzyk, kompozytor, wokalista i instrumentalista.
Życiorys.
Johan Hallgren znany jest przede wszystkim z występów w progmetalowym zespole Pain of Salvation, w którym śpiewał i grał na gitarze. Współpracował także z takimi zespołami jak: Crypt of Kerberos, Cod Lovers, Arcana, Infester oraz Stigmata Martyr.

</doc>
<doc id="1251286" url="https://pl.wikipedia.org/wiki?curid=1251286" title="Saved">
Saved

Saved – 20 studyjny album nagrany przez Boba Dylana w lutym 1980 r. i wydany w tym samym roku w czerwcu. Drugi chrześcijański album artysty.
Historia i charakter albumu.
Krótko po zakończeniu Pierwszego Gospelowego Tournée (koniec 1979 r.), Dylan wyruszył 11 stycznia 1980 r. na Drugie Gospelowe Tournée, które zakończyło się 9 lutego 1980 r.
Natychmiast po jego zakończeniu Dylan przystąpił do nagrywania swojego następnego albumu "Saved", który został wydany 20 czerwca. Był to zarazem jego drugi album po przejściu artysty na chrześcijaństwo. Do jego nagrania wykorzystał muzyków, z którymi przez ostatnie trzy miesiące był na trasie koncertowej i grał te utwory codziennie.
Mimo tego album okazał się komercyjną porażką. Żaden z jego albumów z tego okresu nie wszedł do pierwszej dziesiątki najlepiej sprzedawanych płyt.
Sesje nagraniowe rozpoczęły się zaledwie w dwa dni po ostatnim koncercie tournée w Charleston. Do samej tury koncertowej zespół przygotowywał się także przez 6 tygodni. Na trasie Dylan wprowadzał świeżo skomponowane utwory, których muzycy musieli się natychmiast uczyć. Cała grupa musiała także polecieć do Nowego Jorku, aby nagrać utwory do programu Saturday Night Live.
W trakcie sesji nieoczekiwanie pojawiły się także problemy z uzyskaniem odpowiedniego brzmienia, co wyraźnie słychać w sposobie nagrania perkusji (np. utworze „Solid Rock”).
Utwór „A Satisfied Mind” został nagrany przy pierwszej próbie. Podobnie mogło być z „Saved”, ale Dylan z Wexlerem zadecydowali, że trzeba go nagrać ponownie. Do tej sesji dodano także „Covenant Woman”, miłosny utwór artysty.
Pierwotna okładka Tony'ego Wrighta przedstawiająca boską dłoń, do której wyciągają się ręce wiernych, została na wznowieniach zastąpiona przez obraz przedstawiający Dylana podczas koncertu. Potem zaczęto znów powracać do oryginału.
27 lutego Dylan odebrał nagrodę Grammy za "Gotta Serve Somebody" ("najlepsze wykonanie rockowego utworu") z poprzedniego albumu.
17 kwietnia 1980 r. rozpoczął Trzecie Gospelowe Tournée, które zarazem było ostatnim jego tournée związanym z chrześcijaństwem.
"31. Behold, the days come, saith the Lord, that I will make a new covenant with the house of Israel, and with the house of Judah".
Sesje nagraniowe albumu.
1.Covenant Woman; 2.Covenant Woman; 3.Covenant Woman; 4.Covenant Woman; 5.Covenant Woman; 6.Covenant Woman; 7.Covenant Woman; 8.Covenant Woman; 9.Covenant Woman; 10.Covenant Woman; 11.Covenant Woman
1.Solid Rock; 2.Solid Rock; 3.Solid Rock; 4.Solid Rock; 5.Solid Rock; 6.Solid Rock; 7.Solid Rock; 8.What Can I Do For You?; 9.What Can I Do For You?; 10.Saved; 11.Saved; 12.A Satisfied Mind; 13.Saved
1.Saving Grace; 2.Saving Grace; 3.Saving Grace; 4.Saving Grace; 5.Pressing On; 6.Pressing On; 7.Pressing On; 8.Pressing On; 9.Pressing On; 10.Pressing On; 11.Pressing On; 12.Pressing On; 13.Pressing On; 14.Unidentified Song; 15.Unidentified Song
1. In the Garden; 2.In the Garden; 3.In the Garden; 4.In the Garden; 5.Are You Ready?; 6.Are You Ready?; 7.Are You Ready?; 8.Are You Ready?; 9.Are You Ready?; 10.Are You Ready?; 11.Are You Ready?; 12.Are You Ready?; 13.Are You Ready?
1.Covenant Woman

</doc>
<doc id="1251289" url="https://pl.wikipedia.org/wiki?curid=1251289" title="Andrew Grant Chapman">
Andrew Grant Chapman

Andrew Grant Chapman (ur. 17 stycznia 1839, zm. 25 września 1892) – amerykański polityk związany z Partią Demokratyczną. W latach 1881–1883 przez jedną kadencję Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.
Jego ojciec, John Grant Chapman, także reprezentował stan Maryland w Izbie Reprezentantów Stanów Zjednoczonych.

</doc>
<doc id="1251298" url="https://pl.wikipedia.org/wiki?curid=1251298" title="Eli Jones Henkle">
Eli Jones Henkle

Eli Jones Henkle (ur. 24 listopada 1828, zm. 1 listopada 1893 w Baltimore, Maryland) – amerykański polityk związany z Partią Demokratyczną. W latach 1875–1881 przez trzy kadencje Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1251299" url="https://pl.wikipedia.org/wiki?curid=1251299" title="Fredrik Hermansson">
Fredrik Hermansson

Johan Fredrik Hermansson (ur. 18 czerwca 1976) – szwedzki wokalista, muzyk, kompozytor i instrumentalista klawiszowiec. Fredrik Hermansson znany jest przede wszystkim z występów w progmetalowej grupie muzycznej Pain of Salvation, której był członkiem w latach 1996-2011. Współpracował także z takimi zespołami i wykonawcami jak: Programming Defaced, Last Days of April, Andreas Tengblad i Tango Corazón.
Studiował jazz i muzykę poważną w Birka Folkhögskola w Östersund oraz muzykę kameralną w Västerås.

</doc>
<doc id="1251301" url="https://pl.wikipedia.org/wiki?curid=1251301" title="Serhij Fedorczuk">
Serhij Fedorczuk

Serhij Fedorczuk, ukr. Сергiй Федорчук (ur. 14 marca 1981) – ukraiński szachista, arcymistrz od 2002 roku.
Kariera szachowa.
W 1995 r. zdobył w Verdun tytuł mistrza Europy juniorów do lat 14. Wielokrotnie stawał na podium mistrzostw Ukrainy juniorów w różnych kategoriach wiekowych, m.in. zdobywając złote medale w latach 1997 (Kijów, do lat 16), 1998 (Charków, do lat 20), 1999 (Dniepropietrowsk, do lat 18) i 2000 (Charków, do lat 20). W 2000 i 2001 r. dwukrotnie zwyciężył w memoriałach Józefa Dominika w Dobczycach. W 2002 r. podzielił II m. w mistrzostwach Ukrainy (za Antonem Korobowem, wspólnie z Andriejem Sumcem i Aleksandrem Areszczenko).
Wielokrotnie odnosił sukcesy w turniejach międzynarodowych, m.in.:
"Uwaga: Lista sukcesów niekompletna (do uzupełnienia od 2009 roku)."
Dwukrotny brązowy medalista drużynowych mistrzostw Polski, w barwach klubu JKSz-MCKiS Jaworzno (2005 i 2006).
Reprezentant Ukrainy w turniejach drużynowych, m.in.: .
Najwyższy ranking w dotychczasowej karierze osiągnął 1 listopada 2010 r., z wynikiem 2674 punktów zajmował wówczas 67. miejsce na światowej liście FIDE, jednocześnie zajmując 7. miejsce wśród ukraińskich szachistów.

</doc>
<doc id="1251304" url="https://pl.wikipedia.org/wiki?curid=1251304" title="Wodnik guamski">
Wodnik guamski

Wodnik guamski ("Hypotaenidia owstoni") – gatunek nielotnego ptaka z rodziny chruścieli (Rallidae). Endemit wyspy Guam. Od 1994 uznawany za gatunek wymarły na wolności, od 2019 za gatunek krytycznie zagrożony.
Taksonomia.
Po raz pierwszy gatunek opisał Walter Rothschild w 1895. Nowemu gatunkowi nadał nazwę "Hypotaenidia owstoni". Międzynarodowy Komitet Ornitologiczny (IOC) umieszcza wodnika guamskiego w rodzaju "Gallirallus". Jest on gatunkiem monotypowym.
Morfologia.
Długość ciała wynosi około 28 cm; masa ciała samców 174–303 g, samic 170–274 g. Ptaki obydwu płci są podobnie upierzone. Samice są mniejsze. Głowa, szyja i przechodzący przez oko pasek brązowe. Gardło i górna część piersi szare. Skrzydła krótkie, ciemne z brązowymi kropkami i białymi paskami. Niższa część piersi, brzuch, pokrywy podogonowe i sterówki czarniawe, pokryte białymi paskami. Dziób szary, tęczówka czerwona (według innego źródła brązowa), stopy ciemnobrązowe.
Zasięg występowania.
Endemit wyspy Guam, obecnie wymarły na wolności.
Ekologia i zachowanie.
Wodniki guamskie są prawie całkowicie nielotne; zdołają przelecieć 1–3 m. Zamieszkiwały większość dostępnych na Guam środowisk: lasy, sawannę, zakrzewienia, trawiaste obszary z roślinnością wtórną, zarośla paproci i tereny rolnicze. Są wszystkożerne, ale zdają się preferować pokarm zwierzęcy. Zjadają ślimaki, scynki, gekony, bezkręgowce i padlinę, zaś z pokarmu roślinnego – nasiona, liście palm, pomidory, melony i kwiaty. Ptaki te najaktywniejsze są o świcie i o zmierzchu; pokarm zdobywają również w nocy. Są to ptaki skryte. Odzywają się głośnym przeszywającym gwizdem lub serią gwizdów.
Lęgi.
Wodniki guamskie gniazdują cały rok, jednak najintensywniejszy przebieg sezonu lęgowego przypada na okres od czerwca do listopada. Gniazda ulokowane są na ziemi w gęstej trawie. Zniesienie liczy 1–4 (zwykle 3–4) jaja. Inkubacja trwa 20–21 dni, jaja wysiadywane są przez obie płci. Pisklęta opuszczają gniazdo w ciągu 24 godzin od wylęgu; są karmione i znajdują się pod opieką obojga rodziców; masę ciała dorosłych osobników osiągają po 7 tygodniach. Dojrzałość płciową uzyskują w wieku 4 miesięcy. Liczba lęgów podczas jednego roku nieznana.
Status i zagrożenia.
Od 1994 IUCN uznawała wodnika guamskiego za gatunek wymarły na wolności (EW, Extinct in the Wild), w 2019 zmieniła status gatunku na krytycznie zagrożony (CR, Critically Endangered). Katastrofalne skutki dla gatunku przyniosło pojawienie się na wyspie węża, mangrowca brunatnego ("Boiga irregularis") w latach 50. XX wieku. W 1984 rozpoczęto rozmnażanie wodników guamskich w niewoli. Od 1987 podejmuje się próby introdukowania wodnika guamskiego na pobliską wolną od węży wyspę Rota. W 1999 wprowadzone tam ptaki po raz pierwszy się rozmnożyły. Pod koniec 1998 niektóre ptaki wychowane w niewoli wprowadzono na objęty ochroną obszar na północy wyspy Guam, liczący 24 ha powierzchni. Ptaki wyprowadziły nawet lęgi, jednak populacja ta wymarła. 15 listopada 2010 szesnaście osobników wypuszczono na Cocos Island. W 2012 podjęły próbę rozrodu. Każdego roku na wyspie Rota wypuszcza się około 100 osobników. Nie są znane przyczyny niepowodzenia niektórych introdukcji na Rota. Za wymarcie reintrodukowanej na Guam populacji odpowiada drapieżnictwo ze strony zdziczałych kotów.

</doc>
<doc id="1251308" url="https://pl.wikipedia.org/wiki?curid=1251308" title="Droga krajowa B80 (Niemcy)">
Droga krajowa B80 (Niemcy)

Droga krajowa 80 () – niemiecka droga krajowa przebiegająca z zachodu na wschód od skrzyżowania z drogą B83 w Bad Karlshafen w Hesji do Halle w Saksonii-Anhalt, gdzie krzyżuje się z drogami B6, B91 i B100.
Miejscowości leżące przy B80.
Hesja.
Bad Karlshafen, Gewissenruh, Gieselwerder, Gottstreu, Reinhardshagen, Vaake, Gartenbach, Witzenhausen.
Dolna Saksonia.
Hann. Münden, Hedemünden.
Turyngia.
Hohengandern, Arenshausen, Uder, Heilbad Heiligenstadt, Beuren, Leinefelde, Worbis, Kirchworbis, Breitenworbis, Sollstedt, Obergebra, Niedergebra, Elende, Wipperdorf, Werther, Nordhausen, Görsbach.
Saksonia-Anhalt.
Berga, Roßla, Bannungen, Hohlstedt, Wallhausen, Sangerhausen, Riestedt, Emseloh, Blankenheim, Wimmelburg, Eisleben, Aseleben, Seeburg, Langenbogen, Bennstedt, Halle.

</doc>
<doc id="1251309" url="https://pl.wikipedia.org/wiki?curid=1251309" title="Dobór losowy systematyczny">
Dobór losowy systematyczny



</doc>
<doc id="1251310" url="https://pl.wikipedia.org/wiki?curid=1251310" title="Dobór losowy warstwowy">
Dobór losowy warstwowy



</doc>
<doc id="1251314" url="https://pl.wikipedia.org/wiki?curid=1251314" title="Sondaż opinii">
Sondaż opinii



</doc>
<doc id="1251316" url="https://pl.wikipedia.org/wiki?curid=1251316" title="Sondaż opinii publicznej">
Sondaż opinii publicznej



</doc>
<doc id="1251317" url="https://pl.wikipedia.org/wiki?curid=1251317" title="Bitwa pod Ushant (1794)">
Bitwa pod Ushant (1794)

Bitwa pod Ouessant lub bitwa pod Ushant została stoczona 1 czerwca 1794 roku pomiędzy Anglią a Francją. W historiografii angielskiej jest nazywana "trzecią bitwą pod Ushant" lub "Wspaniały pierwszy czerwca". 
Tło.
Zacieśniająca się blokada morska wybrzeży francuskich prowadzonych przez flotę brytyjską poważnie pogarszała sytuację ekonomiczną Republiki Francuskiej. W 1793 premier William Pitt Młodszy ogłosił, że żywność także podlega konfiskacie, jako materiał wojenny. Groziło to załamaniem się ruchu rewolucyjnego, który miały swą bazę w uzależnionych od importu żywności miastach. Dla ratowania sytuacji Francuzi zgromadzili wielki konwój ze 117 jednostek, które wyładowano zbożem w portach amerykańskich. Bezpośrednią ochroną konwoju była eskadra adm. Pierre'a van Stabela (2 liniowce, 4 fregaty).
Brytyjczycy, dowodzeni przez adm. Richarda Howe'a mieli za zadanie przechwycić konwój francuski, a równocześnie osłonić własny, zmierzający do portów brytyjskich z Indii Zachodnich.
Operacje przed bitwą.
Dla wzmocnienia ochrony konwoju, Francuzi wysłali z Rochefort eskadrę wadm. Josepha-Marie Nielly'ego (5 okrętów), która miała go eskortować do chwili spotkania sił głównych. Brytyjczycy z kolei skierowali na poszukiwanie konwoju 6 liniowców wiceadmirała George'a Montagu. 
Eskadra Nielly'ego 10 maja rozproszyła angielski konwój z Nowej Fundlandii, paląc 30 statków i zdobywając fregatę "Castor". 16 maja główne siły francuskie, dowodzone przez adm. Louisa Thomasa Villaret de Joyeuse'a wypłynęły z Brestu, po drodze nakazując dołączenie eskadrze Nielly'ego. Flota francuska cierpiała z powodu złego wyćwiczenia załóg, a przede wszystkim z braku kadr oficerskich. Większość oficerów królewskiej marynarki francuskiej pochodziła z arystokracji i została skazana na śmierć lub więzienie, lub wygnana przez rewolucjonistów.
19 maja pod Brest przybył Howe z 26 liniowcami i zorientowawszy się, że Francuzi już wypłynęli, ruszył za nimi w pościg. 25 maja zniszczył dwa francuskie patrolowce, a 28 maja jego siły przednie ciężko uszkodziły wielki liniowiec Révolutionnaire, który zdołał jednak wycofać się do Brestu.
Bitwa.
29 maja Howe ścigał wycofujących się w kierunku baz Francuzów; przewlekłe walki trwały cały dzień, bez rozstrzygnięcia, choć dwa następne francuskie okręty musiały, uszkodzone, wycofać się. 30 maja sztorm zapobiegł działaniom. Howe nakazał swoim kapitanom działać zdecydowanie, nie przestrzegać dokładnie zaleceń taktyki liniowej, lecz podejść jak najbliżej okrętów nieprzyjaciela (do których właśnie dołączyły siły Nielly'ego).
1 czerwca licząca 25 okrętów flota brytyjska, znajdująca się na nawietrznej, ruszyła na liczącą 26 okrętów flotę francuską. Villaret de Joyeuse usiłował w nocy zwiększyć dystans między flotami, ale mu się to nie powiodło. Brytyjskie liniowce nie manewrowały eskadrami, lecz każdy indywidualnie podszedł do linii francuskiej i otworzył ogień mierząc w kadłuby przeciwnika (a nie, jak zazwyczaj, w takielunek, by go unieruchomić). Bitwa stała się chaotyczna i zajadła, poszczególne okręty toczyły indywidualne pojedynki.
Po południu z ciężko uszkodzonych 11 francuskich liniowców, 6 zdobyli Anglicy, a 5 uratował, dzięki energicznym działaniom, de Joyeuse (choć okręt jego otrzymał 500 trafień i stracił 300 ludzi). Brytyjczycy musieli odesłać kilka najciężej uszkodzonych liniowców do portu. Francuzom udało się uniknąć eskadry Montagu i 11 czerwca weszli do Brestu. 13 czerwca dotarł tam konwój ze zbożem.
Howe odniósł zdecydowane zwycięstwo taktyczne, ale Villaret de Joyeuse uratował konwój ze zbożem, co pozwoliło na ulżenie głodującej Francji.

</doc>
<doc id="1251318" url="https://pl.wikipedia.org/wiki?curid=1251318" title="William Julian Albert">
William Julian Albert

William Julian Albert (ur. 4 sierpnia 1816 w Baltimore, Maryland, zm. 29 marca 1879 w Baltimore, Maryland) – amerykański polityk związany z Partią Republikańską. W latach 1873–1875 przez jedną kadencję Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1251319" url="https://pl.wikipedia.org/wiki?curid=1251319" title="Jezioro Lonka">
Jezioro Lonka



</doc>
<doc id="1251322" url="https://pl.wikipedia.org/wiki?curid=1251322" title="Anniyan">
Anniyan

Anniyan ("Aparachitidu" w telugu; "Aparchit" in hindi) – wysokobudżetowy tamilski thriller psychologiczny wyreżyserowany w 2005 roku przez S. Shankara, autora "Nayak" i "Indian/Hindustani". Jest to pierwszy tamilski film, do którego zrobiono francuski dubbing. Film był blockbusterem na południu Indii (grano go 240 dni w Tamilnadu i Andhra Pradesh, oraz 150 dni w stanie Kerala). W rolach głównych Vikram, Prakash Raj, Sada i Vivek.
Fabuła.
Ćennaj. Bramin Ramanujam Iyenger nazywany Ambi (Vikram) pracuje jako prawnik. Oddany Bogu. Słynie ze swojej uczciwości. Tym bardziej porusza go to, że ludzie wokół niego nie liczą się ani z prawdą, ani z prawem. Omijają je na każdym kroku dając łapówki, nie płacąc podatków, lekceważąc swoją pracę, produkując byle jakie towary. Gdy Ambi jest świadkiem, jak na skraju ulicy stary człowiek wykrwawia się, bo kierowca auta nie chce zawieźć go do szpitala, oburzony rejestruje się w internecie na stronie www.anniyan.com i wylewa swój żal opisując to zdarzenie. Twórca strony, Anniyan obiecuje rozwiązać problem. Ginie kierowca, który nie udzielił pomocy umierającemu. Policjant Prabhakar (Prakash Raj) nie zdążył znaleźć winnego tej zbrodni, gdy z bólem musi mierzyć się z kolejną, której ofiarą pada jego brat. Zbrodnie zawsze są podpisane w sanskrycie nazwami kar opisanych w świętej hinduskiej księdze Garuda Purana. Brutalne mordy się mnożą. Zawsze są karą za złamane praawo.
Tymczasem Ambi zakochany od lat w swojej przyjaciółce Nandini (Sadha) próbuje wyrazić jej swoje uczucia. Rozśmiesza ją tylko swoją sztywnością. Nandini nie widzi, że za jego śmiesznostkami i sztywnościami kryje się od dawna głęboko kochający ją mężczyzna. Woli od niego pewnego swojego czaru zgrywusa i luzaka Remo nie wiedząc, że Remo to Ambi.

</doc>
<doc id="1251323" url="https://pl.wikipedia.org/wiki?curid=1251323" title="Ranga wiązana">
Ranga wiązana



</doc>
<doc id="1251325" url="https://pl.wikipedia.org/wiki?curid=1251325" title="Jezioro Margiel Duży">
Jezioro Margiel Duży



</doc>
<doc id="1251332" url="https://pl.wikipedia.org/wiki?curid=1251332" title="Jezioro Pani">
Jezioro Pani



</doc>
<doc id="1251333" url="https://pl.wikipedia.org/wiki?curid=1251333" title="Herb powiatu pszczyńskiego">
Herb powiatu pszczyńskiego

 
Herb powiatu pszczyńskiego w błękitnym polu zwrócona w prawo złota głowa orła, po obu jej stronach po trzy srebrne i czerwone róże ułożone na przemian.
Herb został ustanowiony "Uchwałą Rady Powiatu Pszczyńskiego z dnia 21 sierpnia 2002 r." 

</doc>
<doc id="1251334" url="https://pl.wikipedia.org/wiki?curid=1251334" title="Jezioro Pieniążkowo">
Jezioro Pieniążkowo



</doc>
<doc id="1251336" url="https://pl.wikipedia.org/wiki?curid=1251336" title="Kora wzrokowa">
Kora wzrokowa

Kora wzrokowa obejmuje 3 obszary:
Kora wzrokowa (pierwszorzędowa) (pole 17 według Brodmanna) znajduje się w płacie potylicznym pokrywając górną i dolną ścianę bruzdy ostrogowej, zakręt językowaty oraz klinek.
Odpowiedzialna jest za odbiór wrażeń wzrokowych i stanowi ostatni element drogi wzrokowej. Do pola 17 dochodzą włókna nerwowe promienistości wzrokowej, które przewodzą impulsy nerwowe z siatkówki obojga oczu.
Do kory wzrokowej jest zaliczana także asocjacyjna kora wzrokowa (pole 18 i 19). Otrzymuje impulsy z pola 17 i odpowiedzialna jest za analizę bodźców wzrokowych oraz kojarzenie tychże bodźców z innymi pochodzącymi z innych ośrodków mózgu.
Budowa histologiczna.
Kora wzrokowa charakteryzuje się silnym rozwojem warstwy ziarnistej z licznymi drobnymi gęsto ułożonymi komórkami nerwowymi. Warstwa ziarnista wewnętrzna jest bardzo szeroka i dzieli się na trzy podwarstwy: IVa, IVb i IVc.
Komórki gwiazdkowate Cajala są to specyficzne komórki kory wzrokowej, których oś jest równoległa do powierzchni kory mózgu.
Kora wzrokowa odznacza się małą grubością z pasmem istoty białej (prążek Gennariego lub prążek Vicq d'Azyra) dzielącym ją na warstwę wewnętrzną i zewnętrzną. Ze względu na jego obecność pole 17 nazywa się także polem prążkowym.

</doc>
<doc id="1251337" url="https://pl.wikipedia.org/wiki?curid=1251337" title="William Matthew Merrick">
William Matthew Merrick

William Matthew Merrick (ur. 1 września 1818, zm. 4 lutego 1889 w Waszyngtonie) – amerykański polityk i prawnik związany z Partią Demokratyczną. W latach 1871–1873 przez jedną kadencję Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.
Jego ojciec, William Duhurst Merrick, reprezentował stan Maryland w Senacie Stanów Zjednoczonych.

</doc>
<doc id="1251338" url="https://pl.wikipedia.org/wiki?curid=1251338" title="Jezioro Pieszczenko">
Jezioro Pieszczenko



</doc>
<doc id="1251340" url="https://pl.wikipedia.org/wiki?curid=1251340" title="Jezioro Półwieś">
Jezioro Półwieś



</doc>
<doc id="1251342" url="https://pl.wikipedia.org/wiki?curid=1251342" title="Jezioro Płaczewo">
Jezioro Płaczewo



</doc>
<doc id="1251343" url="https://pl.wikipedia.org/wiki?curid=1251343" title="Jezioro Rokitki">
Jezioro Rokitki



</doc>
<doc id="1251345" url="https://pl.wikipedia.org/wiki?curid=1251345" title="Jezioro Szteklin">
Jezioro Szteklin



</doc>
<doc id="1251347" url="https://pl.wikipedia.org/wiki?curid=1251347" title="Jezioro Waćmierek">
Jezioro Waćmierek



</doc>
<doc id="1251348" url="https://pl.wikipedia.org/wiki?curid=1251348" title="Jezioro Żygowice">
Jezioro Żygowice



</doc>
<doc id="1251350" url="https://pl.wikipedia.org/wiki?curid=1251350" title="Jezioro Bluj">
Jezioro Bluj



</doc>
<doc id="1251351" url="https://pl.wikipedia.org/wiki?curid=1251351" title="Jezioro Kołoleż">
Jezioro Kołoleż



</doc>
<doc id="1251352" url="https://pl.wikipedia.org/wiki?curid=1251352" title="Jezioro Czarne Dąbrówno">
Jezioro Czarne Dąbrówno



</doc>
<doc id="1251355" url="https://pl.wikipedia.org/wiki?curid=1251355" title="Jezioro Dymno">
Jezioro Dymno



</doc>
<doc id="1251356" url="https://pl.wikipedia.org/wiki?curid=1251356" title="Jezioro Gwieździniec">
Jezioro Gwieździniec



</doc>
<doc id="1251357" url="https://pl.wikipedia.org/wiki?curid=1251357" title="Zakochany Paryż">
Zakochany Paryż

Zakochany Paryż (fr. "Paris, je t'aime", ang. "Paris, I Love You") – francusko-niemiecko-szwajcarsko-liechtensteiński melodramat z 2006 roku.
O filmie.
Film składa się z osiemnastu krótkich historii miłosnych opowiedzianych przez 20 znanych reżyserów z całego świata, każda nowela przedstawia wydarzenia rozgrywające się w innej dzielnicy Paryża. W filmie ukazane są różne spojrzenia na uczucie jakim jest miłość.

</doc>
<doc id="1251359" url="https://pl.wikipedia.org/wiki?curid=1251359" title="Tungurahua">
Tungurahua

Tungurahua (keczua: "tunguri" (gardło), "rahua" (ogień), "Gardziel Ognia") – aktywny stratowulkan położony w paśmie Cordillera Real, będącego częścią Andów. Leży w Ekwadorze, na terenie prowincji Tungurahua. Ostatni cykl wzmożonej aktywności wulkanu rozpoczął się w 1999 roku i trwa do dnia dzisiejszego (grudzień 2010), a szczególnie groźne erupcje miały miejsce 16 sierpnia 2006 r., 6 lutego 2008 r., 28 maja 2010 r. oraz 4 grudnia 2010 r.
Fizjografia.
Tungurahua (5 023 m) położony jest w Centralnych Andach, w środkowym Ekwadorze, około 140 km na południe od Quito. Najbliższymi wysokimi szczytami są Chimborazo (6 267 m) oraz El Altar (5 319 m). U podnóża wulkanu, 5 km na północ, znajduje się uzdrowisko Baños (1 800 m) wykorzystujące ciepłe źródła. Inne bliskie miejscowości to Ambato (30 km na północny wschód) oraz Riobamba (30 km na południowy wschód). Tungurahua jest częścią Parku Narodowego Sangay.
Lodowce.
Ze względu na swe wyniesienie 5 023 m Tungurahua w szczytowej partii przekracza granice wiecznych śniegów (tu około 4900 m). Przed rozbudzeniem swej aktywności w 1999 r. Tungurahua był pokryty trwałymi lodowczykami. Obecnie lody i śniegi spłynęły.
Historia aktywności.
Tungurahua wybucha jako stratowulkan. Według obliczeń Tungurahua wykazuje od 80 do 100 letni cykl aktywności i tak szczególna jego aktywność przypadała na 1773 r., 1886 r. oraz lata 1916-1918.
Eksploracja wspinaczkowa.
Szczyt został po raz pierwszy zdobyty w trakcie 7-letniej wyprawy (1868-1876) przez niemieckich wulkanologów Alfonsa Sztabla i Wilhema Reissa w 1873 r. Pod szczytem, na wysokości około 3800 m n.p.m., znajduje się schronisko Refugio Nicolas Martinez.
Zobacz też.
Lista wulkanów Ekwadoru

</doc>
<doc id="1251361" url="https://pl.wikipedia.org/wiki?curid=1251361" title="Jezioro Jasień (powiat bytowski)">
Jezioro Jasień (powiat bytowski)



</doc>
<doc id="1251362" url="https://pl.wikipedia.org/wiki?curid=1251362" title="Laszlo Papp">
Laszlo Papp



</doc>
<doc id="1251366" url="https://pl.wikipedia.org/wiki?curid=1251366" title="Powstanie Tupaca Amaru II">
Powstanie Tupaca Amaru II

Powstanie Tupaca Amaru II – powstanie przeciwko hiszpańskiemu panowaniu w Peru wzniecone przez miejscowych Indian pod przywództwem Tupaca Amaru II 1780-1783.
Sylwetka Tupaca Amaru II.
Tupac Amaru II (Gabriel Condorcanqui) urodził się 19 marca 1740 w Surimana koło Tinty (leżącej na południowy wschód od Cuzco) w Peru. Jego rodzicami byli Miguel Condorcanqui oraz Rosas Noguera z rodziny Felipe Tupaca Amaru, ostatniej hiszpańskiej marionetki na tronie inkaskim. W roku 1750 Gabriel wstąpił do kolegium jezuickiego dla Indian w Cuzco, gdzie pobierał nauki pod opieką dr Lopeza. Rok później studiował sztukę na Uniwersytecie w San Marcos w Limie. Tutaj też kontynuował studia u Jezuitów, co znacząco wpłynęło na jego wiarę.
25 maja 1760 Gabriel poślubił Micaelę Bastidas Puyucahua, z którą miał troje dzieci. Po śmierci ojca i starszego brata, Condorcanqui stał w roku 1766 na czele trzech plemion (Surimana, Pampamarca i Tangasuca), był też właścicielem pól koki, kopalni kruszców, licznych stad bydła oraz przedsiębiorstwa przewozowego posiadającego ponad 300 mułów. Swoje interesy prowadził m.in. w Buenos Aires i Limie.
W roku 1770 na drodze sądowej w Limie przeciwstawiał się zmuszaniu Indian do pracy przymusowej w kopalniach. Występował przeciwko korupcji urzędników i domagał się równouprawnienia Indian. Działania te zakończyły się niepowodzeniem, stały się jednak zalążkiem wybuchu antyhiszpańskiego powstania w roku 1780. Gabriel rozpoczął skup broni, przyciągając wielu Indian i Metysów. Jego twierdzenia o złym traktowaniu rodaków przez sądy spotkały się z pozytywnym odzewem wielu ludzi, którzy zaczęli zasilać jego armię. Wkrótce też Gabriel ogłosił się cesarzem Inków, przyjmując imię swojego wielkiego poprzednika.
Powstanie.
4 listopada 1780 Tupac Amaru na czele 10 tys. Indian wstąpił do Tinty, gdzie stracony został tamtejszy hiszpański urzędnik do spraw Indian za łamanie swoich kompetencji i tyranię wobec mieszkańców regionu. 14 dni po rozpoczęciu powstania, podczas marszu do Cuzco doszło do pierwszej bitwy z Hiszpanami, którzy oszańcowali się w kościele w Sangarara. Zwycięstwo Indian odbiło się szerokim echem w całym kraju, gdzie doszło do licznych wystąpień antyhiszpańskich.
Po zwycięskich walkach Gabriel popełnił jednak błąd. Zamiast kierować się na Cuzco ruszył na południe w celu rekrutacji kolejnych oddziałów. Dało to Hiszpanom czas na wzmocnienie swoich sił. Gdy w styczniu 1781 rozpoczęło się oblężenie Cuzco, posiłki dla Hiszpanów były już w drodze. W samym mieście doszło także do bratobójczych walk. Pomimo swojej rosnącej popularności i sukcesów powstania w La Paz, Moquequa, Arequipa, Tacna, Arica, Puno, Oruro i innych miejscowościach na terenie Peru, Boliwii i Chile, Tupac Amaru nie był w stanie wystarczająco zjednoczyć swoich sił, które ulegały Hiszpanom w kolejnych bitwach. Ostatecznie po bitwie pod Tinta w dniach 5–6 kwietnia 1781 Gabriel został schwytany podczas ucieczki i przewieziony do Cuzco. Tutaj nawet poddawany torturom Inka nie przyznał się do zbrodni przeciwko Hiszpanom, wobec czego skazany został na karę śmierci. 18 maja 1781 na Plaza de Armas zmuszony został do przyglądania się śmierci swoich synów i żony, uduszonych garrotą. W chwilę później poniósł śmierć gdy jego ciało zostało poćwiartowane. Jego głowę oraz pozostałe członki rozesłano do różnych miejscowości, jako dowód upadku powstania.
Po śmierci Tupaca Amaru II powstanie było kontynuowane m.in. przez jego braci do roku 1783. Hiszpanie zaostrzyli system kar, jednak widzieli konieczność zmian. Spisano nową konstytucję dla Ameryki Południowej. Mimo to wprowadzono szereg zakazów dotyczących m.in. języka keczua.

</doc>
<doc id="1251367" url="https://pl.wikipedia.org/wiki?curid=1251367" title="XXV (album)">
XXV (album)

XXV – dwupłytowa kompilacja nagrań polskiej grupy deathmetalowej Vader. Utwory na albumie są przekrojowym zbiorem kompozycji grupy od początku jej działalności nagrane oraz ponownie zmiksowane. Wydawnictwo ukazało się 12 czerwca 2008 roku w Europie nakładem Regain Records. W Polsce materiał wydała firma Mystic Production, natomiast w Japonii kompilacja ukazała się dzięki Avalon/Marquee Inc. W wyniku komercyjnego niepowodzenia i braku promocji był to ostatni album zespołu wydany przez Mystic Production.
Do edycji specjalnej wydawnictwa dołączona została płyta DVD zawierająca niepublikowane wcześniej nagrania koncertowe. Było to ostatnie wydawnictwo Vader zrealizowane z udziałem gitarzysty Maurycego „Mausera” Stefanowicza, basisty Marcina „Novy’ego” Nowaka i perkusisty Dariusza „Daraya” Brzozowskiego.
Realizacja.
Sesja nagraniowa płyty we współpracy z braćmi Sławomirem i Wojciechem Wiesławskimi odbyła się z przerwami pomiędzy lipcem 2007 a marcem 2008 roku w białostockim Hertz Studio. Gościnnie w pracach nad płytą wziął udział instrumentalista klawiszowiec Krzysztof „Siegmar” Oloś znany z występów w grupie Vesania, oraz poprzednich wydawnictw grupy Vader zatytułowanych "The Art of War" (2005) oraz "Impressions in Blood" (2006). Ponadto wśród gości znaleźli się wokalista Roman Kostrzewski, który zaśpiewał w interpretacji utworu „Wyrocznia” z repertuaru grupy Kat, członkowie Dead Infection Robert „Pierścień” Pierściński i Tomasz „Hal” Halicki w interpretacji utworu „Fear of Napalm” z repertuaru grupy Terrorizer. Natomiast w utworze „Blood of Kingu” zaśpiewał członek Severe Torture Seth Van De Loo.
Pod tytułem "XXV" została zaplanowana początkowo również realizacja DVD z zapisem jubileuszwego koncertu Vader, który odbył się 8 sierpnia 2008 roku w warszawskim klubie Stodoła. Jednakże pomysł zarzucono ze względu na ograniczenia techniczne. Podczas koncertu gościnnie wystąpiły również takie zespoły jak Samael, Entombed, Nile, Gorefest, Dismember, Rotting Christ, Grave, Marduk oraz Septic Flesh.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1251368" url="https://pl.wikipedia.org/wiki?curid=1251368" title="Richard Thurnwald">
Richard Thurnwald

Richard Thurnwald (ur. 18 września 1869 w Wiedniu, zm. 19 stycznia 1954 w Berlinie) – niemiecki etnograf i socjolog. Od 1946 roku profesor Uniwersytetu w Berlinie Zachodnim. Organizator ekspedycji badawczych do Mikronezji (1906-1909), Nowej Gwinei (1912-1915), wschodniej Afryki (1930). Przedstawiciel funkcjonalizmu. W pracy "Die menschliche Gesellschaft in ihren ethnosoziologischen Grundlagen" (t. 1-5 1931-35) zastosował metodę typów idealnych do twierdzeń historyczno-porównawczych w etnografii. Był recenzentem pracy doktorskiej Evy Justin z zakresu rasistowskich badań nad Romami i Sinti.

</doc>
<doc id="1251372" url="https://pl.wikipedia.org/wiki?curid=1251372" title="Pierwszorzędowa kora wzrokowa">
Pierwszorzędowa kora wzrokowa



</doc>
<doc id="1251374" url="https://pl.wikipedia.org/wiki?curid=1251374" title="Pole 17">
Pole 17



</doc>
<doc id="1251380" url="https://pl.wikipedia.org/wiki?curid=1251380" title="Jean-Baptiste Maunier">
Jean-Baptiste Maunier

Jean-Baptiste Maunier, ps. JB lub Jean-Bapt (ur. 22 grudnia 1990 w Brignoles) – francuski aktor oraz śpiewak.
Swoją karierę rozpoczął jako solista w chórze "Les Petits Chanteurs de Saint-Marc", który wykonał piosenki do ścieżki dźwiękowej filmu "Pan od muzyki". W tym samym filmie Jean-Baptiste Maunier wystąpił w roli Pierre'a Morhange'a.
Po premierze "Pana od muzyki" muzyczna kariera Mauniera nabrała tempa. W 2005 roku razem z Clémence Saint-Preux nagrali piosenkę "Concerto pour deux Voix". Od roku 2005 bierze udział w akcji charytatywnej Les Enfoires, gdzie śpiewa razem z francuskimi piosenkarzami.

</doc>
<doc id="1251381" url="https://pl.wikipedia.org/wiki?curid=1251381" title="Róża drobnokwiatowa">
Róża drobnokwiatowa

Róża drobnokwiatowa ("Rosa micrantha" Borrer ex Sm.) – gatunek krzewów należących do rodziny różowatych ("Rosaceae" Juss.). Występuje dziko w Polsce.
Biologia i ekologia.
Krzew. Kwitnie w czerwcu. Gatunek charakterystyczny zarośli ligustru i tarniny z zespołu "Pruno-Ligustretum".
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R).

</doc>
<doc id="1251382" url="https://pl.wikipedia.org/wiki?curid=1251382" title="Seven Gates of Horror – A Tribute to Possessed">
Seven Gates of Horror – A Tribute to Possessed

Seven Gates of Horror – A Tribute to Possessed – tribute album poświęcony amerykańskiej grupie muzycznej Possessed. Na płycie znalazły się interpretacje utworów Possessed w wykonaniu takich zespołów jak: Impious, Cannibal Corpse, Pentacle, Vader, Diabolic, God Dethroned, Absu, Sinister, Angelcorpse, Krabathor, Houwitser, Amon Amarth, a także Sadistic Intent z gościnnym udziałem Jeffa Becerra. Wydawnictwo ukazało się 18 maja 2004 roku w USA nakładem wytwórni muzycznej Candlelight Records. Z kolei w Europie płytę wydała firma Karmageddon Media.
Lista utworów.
Opracowano na podstawie materiału źródłowego.

</doc>
<doc id="1251384" url="https://pl.wikipedia.org/wiki?curid=1251384" title="PFI">
PFI



</doc>
<doc id="1251390" url="https://pl.wikipedia.org/wiki?curid=1251390" title="Atari 65XE">
Atari 65XE



</doc>
<doc id="1251392" url="https://pl.wikipedia.org/wiki?curid=1251392" title="Atari 130XE">
Atari 130XE



</doc>
<doc id="1251393" url="https://pl.wikipedia.org/wiki?curid=1251393" title="Socjalistyczna Partia Ludowa Czarnogóry">
Socjalistyczna Partia Ludowa Czarnogóry

Socjalistyczna Partia Ludowa Czarnogóry – (sr.:Социјалистичка народна партија Црне Горе, czar.:Socijalistička narodna partija Crne Gore) czarnogórska partia centrolewicowa założona w 1997 przez Momira Bulatovicia. Partia popiera wejście Czarnogóry do Unii Europejskiej, a przed wystąpieniem z federacji z Serbią opowiadała się za utrzymaniem unii.

</doc>
<doc id="1251394" url="https://pl.wikipedia.org/wiki?curid=1251394" title="Atari 400">
Atari 400



</doc>
<doc id="1251395" url="https://pl.wikipedia.org/wiki?curid=1251395" title="Atari 800XL">
Atari 800XL



</doc>
<doc id="1251398" url="https://pl.wikipedia.org/wiki?curid=1251398" title="Zamek w Dębnie">
Zamek w Dębnie

Zamek w Dębnie – późnogotycka budowla wzniesiona w latach 1470–1480 przez kanclerza wielkiego koronnego, kasztelana krakowskiego Jakuba z Dębna.
Historia.
Zanim powstała murowana budowla, w miejscu tym stała drewniano-ziemna warownia założona na planie owalu o wymiarach 30 x 60 m, otoczonej fosą i wałem ziemnym, prawdopodobnie należąca do komesa Świętosława z rodu Gryfitów, kasztelana wiślickiego, któremu Dębno nadał Bolesław Wstydliwy w 1274 r. Później wsią i warownią władali Pobogowie, natomiast około połowy XIV wieku Dębno przeszło w ręce wpływowego rodu Odrowążów. Jakub z Dębna herbu Odrowąż zainicjował i sfinansował budowę zamku takiego, jaki można oglądać współcześnie.
W 1586 roku zamek przeszedł renowację w stylu renesansowym. Należał wówczas do Węgra Franciszka (Ferenca) Wesseliniego, sekretarza króla Stefana Batorego. Wesselini, który otrzymał zamek w drodze darowizny, zlecił prace budowlane aktywnemu w Krakowie i okolicach murarzowi Janowi de Simoni. Kolejna przebudowa miała miejsce pod koniec XVIII wieku, kiedy właścicielami byli członkowie rodziny Tarłów. Świadczy o tym data 1772 na barokowym portalu i umieszczony obok herb Topór. W tym czasie dobudowany został fragment północnego skrzydła. Zamek był na przestrzeni wieków kilkakrotnie remontowany przez zmieniających się właścicieli (po Tarłach byli nimi kolejno Lanckorońscy, Rogawscy, Rudniccy, Spławscy i Jastrzębscy), jednak te prace renowacyjne nie zmieniły jego ogólnego wyglądu i pierwotnej charakterystycznej bryły budowli.
W 1945 roku zamek przejęły władze państwowe. W latach 1970–1978 przeszedł gruntowną renowację, a od 1978 roku mieści się w nim oddział Muzeum Okręgowego w Tarnowie.
Architektura.
Dębińska rezydencja, której ściany zbudowano z cegły w wątku polskim, a fundament z głazów narzutowych, ma kształt nieregularnego czworoboku i składa się z czterech prostokątnych, dwukondygnacyjnych segmentów tworzących wewnętrzny, trapezoidalny, dziedziniec ze studnią. Wejście prowadzi przez wspomniany barokowy portal. Jedynym połączeniem budynków był drewniany ganek obiegający skrzydła zamku. Komnaty na piętrze, bogato wyposażone, należały do właścicieli, parter zajmowała służba. We wschodniej części widoczne są dwa wykusze z siedziskami, oświetlone oknami z ozdobnymi maswerkami. Ściany zewnętrzne pokryte są geometrycznymi wzorami i tarczami herbowymi z Pogonią, Odrowążem i Orłem. Wieżyczki znajdujące się w skrzydle zachodnim wykończone machikułami, chociaż wyglądem przypominają solidne wieże zamkowe, są – z racji swoich niewielkich rozmiarów – bardziej elementem dekoracyjnym niż obronnym. Z renesansowych dekoracji pozostały opaski okienne w technice sgraffitowej i kilka portali. Od wschodniej strony przystawiona była kaplica, którą zburzono w 1777 r.

</doc>
<doc id="1251401" url="https://pl.wikipedia.org/wiki?curid=1251401" title="Kazimierz Fabrykowski">
Kazimierz Fabrykowski

Kazimierz Włodzimierz Fabrykowski (ur. 4 marca 1934 w Warszawie) – polski lekkoatleta, skoczek wzwyż, członek Wunderteamu.
Startował w latach 50. XX wieku. Dwukrotnie wystąpił w mistrzostwach Europy. W Bernie (1954) zajął 12. miejsce, a w Sztokholmie (1958) był dziewiąty. Był także brązowym medalistą Uniwersjady w Turynie w 1959.
Cztery razy zdobywał mistrzostwo Polski: w 1952, 1955, 1958 i 1959. Był także rekordzistą Polski wynikiem 2,07 m (w 1958), co jest również jego rekordem życiowym.
Jedenaście razy reprezentował Polskę w mieczach międzypaństwowych. Startował w klubie AZS Gliwice.

</doc>
<doc id="1251402" url="https://pl.wikipedia.org/wiki?curid=1251402" title="Wielki Plac w Brukseli">
Wielki Plac w Brukseli

La Grand-Place w Brukseli (fr. "Grand-Place de Bruxelles", niderl. "Grote Markt van Brussel") – rynek w Brukseli, główny plac Brukseli Dolnej, nieregularny, pięciokątny, u wylotu siedmiu ulic, bez zabudowy śródrynkowej, wytyczony przed 1348 rokiem. W XV wieku wybudowano na nim ratusz miejski w stylu gotyckim, a w XVI wieku Maison du Roi. Zburzony w 1695 roku podczas francuskiego bombardowania, odbudowany w jednolitym stylu architektonicznym.
W 1998 roku wpisany na listę światowego dziedzictwa UNESCO.
Nazwa.
W XII w. plac nazywany był "Nedermerckt" (fr. "Marché bas") lub "Commune forum", "Forum" lub "Merkt". Nazwa "Grand-Place" zaczęła być stosowana pod koniec XVIII wieku.
Położenie.
Plac ma formę nieregularnego prostokąta, sprawiającego wrażenie pięciokąta. Od początku na placu zbiegało się siedem ulic: Rue au Beurre, Rue de la Tête d’Or, Rue Charles Buls, Rue des Chapeliers, Rue de la Colline, Rue des Harengs i Rue Chair et Pain.
Historia.
Początki placu sięgają XI–XII wieku, kiedy to na osuszonym bagnie na prawym brzegu rzeki Zenne (współcześnie skanalizowanej) zaczęto stawiać pierwsze drewniane domy. W pobliżu przebiegał szlak handlowy łączący Nadrenię z Flandrią i nad rzeką powstał "Nedermerckt" (fr. "Marché bas"), o którym pierwsza wzmianka pisemna pochodzi z 1174 roku. Przyjeżdżali tu kupcy sprzedający towary dla dworu przy dawnym rzymskim castrum. Na początku XIII wieku wzniesiono trzy hale targowe, w których sprzedawano chleb, mięso i sukno, a plac wybrukowano kamieniami z pobliskiej rzeki. Targ funkcjonował na Wielkim Placu do 19 listopada 1958 roku.
Plac stał się głównym ośrodkiem miasta. W 1401 roku rozpoczęto budowę późnogotyckiego ratusza. Wkrótce wzniesiono również siedziby gildii kupieckich. W XIV wieku drewniane domy w południowej części placu zaczęły zastępować kamienne kamienice. Plac zaczął spełniać funkcje społeczne i polityczne – odczytywano tu dekrety i zarządzenia, a także przeprowadzano egzekucje publiczne.
W XVII wieku strona zachodnia została wybrukowana na odcinku od domu Renard do domu Broutte. 14 sierpnia 1695 roku większość zabudowy rynku uległa zniszczeniu podczas 36-godzinnego ostrzału miasta przez francuską artylerię z rozkazu króla Ludwika XIV w odwecie za zniszczenie francuskiego wybrzeża przez angielskie i holenderskie okręty wojenne. Jedynymi budynkami, które, mimo uszkodzeń i pożaru, przetrwały atak były gmach ratusza i "Maison du Roi". W ciągu czterech lat domy zostały odbudowane w jednolitym stylu barokowym. Plany nowych kamienic były poddawane wcześniejszej akceptacji władz miejskich. Nad odbudową pracowali m.in. Jean Cosyn (1646–1708), Guillaume De Bruyn, Antoine Pastorana (1640–1702) czy Corneille Van Nerven (1660–1714).
W latach 1793–1794 wojska francuskie splądrowały domy cechowe i je częściowo zniszczyły. Gmachy odbudowano stopniowo w latach 1863–1925. W 1852 roku ustanowiono prawo o konserwacji budynków, a w 1883 roku miasto zobowiązało się do łożenia na utrzymanie fasad kamienic. W 1998 roku plac wraz z zabudową został wpisany na listę światowego dziedzictwa UNESCO w 1998.
Na placu odbywają się różne uroczystości, koncerty i przedstawienia. Od 1971 roku, co dwa lata w połowie sierpnia, na placu układany jest dywan kwiatowy.

</doc>
<doc id="1251403" url="https://pl.wikipedia.org/wiki?curid=1251403" title="Pierwszy rząd Harolda Macmillana">
Pierwszy rząd Harolda Macmillana

Pierwszy rząd Partii Konserwatywnej pod przewodnictwem Harolda Macmillana powstał w styczniu 1957 r. po rezygnacji Anthony’ego Edena. Przetrwał do wyborów w październiku 1959 r.

</doc>
<doc id="1251405" url="https://pl.wikipedia.org/wiki?curid=1251405" title="Custard Pie">
Custard Pie



</doc>
<doc id="1251412" url="https://pl.wikipedia.org/wiki?curid=1251412" title="Fritz Thaulow">
Fritz Thaulow

Fritz Thaulow (ur. 20 października 1847 w Christianii (obecnie Oslo), zm. 5 listopada 1906 w Volendam) – norweski malarz, przedstawiciel impresjonizmu. Malował głównie pejzaże zimowe o subtelnej gamie kolorystycznej. Od 1891 roku na stałe przebywał za granicą.

</doc>
<doc id="1251414" url="https://pl.wikipedia.org/wiki?curid=1251414" title="Washburn WI14">
Washburn WI14

Washburn WI14 – produkowana od roku 1999 gitara elektryczna firmy Washburn z serii "Idol". Posiada korpus wykonany z lipy, 22 progi oraz 2 przystawki typu humbucker.
Dostępna w kolorach :

</doc>
<doc id="1251418" url="https://pl.wikipedia.org/wiki?curid=1251418" title="Steve Asheim">
Steve Asheim

Steve Asheim (ur. 17 stycznia 1970) – amerykański muzyk, kompozytor i multiinstrumentalista. Asheim znany jest z wieloletnich występów jako perkusista w zespole Deicide. Od 2006 roku muzyk występował również w grupie Council of the Fallen. Po roku zespół ten jednak rozpadł się, a Steve wraz z jego dwoma muzykami założył formację Order of Ennead, z którą wydał do tej pory dwa albumy. 
Muzyk jest endorserem instrumentów firm Pearl i Paiste.

</doc>
<doc id="1251421" url="https://pl.wikipedia.org/wiki?curid=1251421" title="Kod Hamminga">
Kod Hamminga

Kod Hamminga to liniowy kod korekcyjny wynaleziony przez Richarda Hamminga.
Właściwości.
Kod Hamminga wykrywa i koryguje błędy polegające na przekłamaniu jednego bitu "single error correction". Dla niezawodnej transmisji wymagane jest, aby odległość Hamminga między słowami transmitowanym i odbieranym, wynosiła 0 lub 1. Kod ten może wykrywać (ale już nie korygować) błędy podwójne (dwa jednocześnie przekłamane bity), "double error detection".
Dla porównania: prosty kod z kontrolą parzystości nie może korygować żadnych błędów ani też nie może być używany do detekcji błędu na więcej niż jednym bicie.
W sensie matematycznym kody Hamminga są klasą liniowych kodów binarnych. Dla każdej liczby całkowitej m&gt;1 istnieje kod o parametrach formula_1 Macierz kontroli parzystości dla kodu Hamminga tworzy się wypisując wszystkie kolumny o długości m, które są parami niezależne.
Z uwagi na swoją prostotę kody Hamminga są szeroko używane w pamięciach komputerowych (RAM).
Historia.
Richard Hamming pracował dla Bell Labs na komputerze Bell Model V. Dane wejściowe do tego urządzenia były umieszczane na kartach dziurkowanych, które często posiadały błędy. Specjalny kod znajdował te błędy i zapalał lampki ostrzegawcze, aby operatorzy mogli naprawić problem. Jednak po godzinach pracy, kiedy operatorów nie było maszyna sama nie potrafiła skorygować błędów i po prostu zaczynała nowe zadanie.
Hamming pracował w weekendy i był bardzo sfrustrowany koniecznością ciągłego restartowania programów z powodu zawodności czytnika kart. Przez kolejne kilka lat pracował nad problemem korekcji błędów. W roku 1950 opublikował efekt swojej pracy, znany dzisiaj jako kod Hamminga.
Kody poprzedzające kod Hamminga.
Kilka prostych detekcyjnych kodów było używanych wcześniej, ale żaden nie był tak efektywny jak kod Hamminga. Były to między innymi kod parzystości, kod 2z5, powtarzanie.
Kody Hamminga.
Jeśli w wiadomości jest więcej bitów korygujących i jeśli te bity dla różnej kombinacji bitów przekłamanych dają różne rezultaty, wtedy możemy zidentyfikować nieprawidłowe bity. W 7-bitowej wiadomości jest 7 prawdopodobnych błędów pojedynczych, więc trzy bity korygujące wystarczą by potencjalnie wskazać nie tylko że błąd wystąpił, lecz także na której pozycji.
Hamming zauważył problem przy przekłamaniu dwóch lub więcej bitów i wprowadził pojęcie odległości (teraz nazywanej odległością Hamminga). Kod z kontrolą parzystości ma odległość równą 2 (przekłamanie dwóch bitów jest niewidoczne – kod nie zgłasza błędów, ale słowo jest inne niż przesłane).
Hamming skupił się na dwóch problemach: zwiększeniu odległości między słowami jak to tylko możliwe, i jednocześnie jak największym stosunku liczby bitów informacyjnych do długości słowa. Główną ideą zastosowanych przez niego schematów kodowania jest nakładanie się bitów parzystości, tak, aby mogły sprawdzać siebie nawzajem.
Główny algorytm.
Przyjmijmy, że bity parzystości znajdują się na pozycjach będących potęgami 2. Algorytm jest następujący:
W tabeli przedstawiono zasadę kodowania dla słowa o długości 20 (15 bitów danych, 5 bitów parzystości).
Kluczowe dla kodów Hamminga jest to, że każdy bit ma unikalną kombinację sprawdzających go bitów parzystości, np. tylko bit 12 jest sprawdzany przez parę p4 i p8. Ta unikalność pozwala korygować błędy pojedyncze. Tłumaczy to też, dlaczego błędy podwójne mogą być wykrywane, ale nie korygowane.
Kod Hamminga z dodatkowym bitem parzystości (SECDED).
Kody Hamminga mają odległość równą 3, to znaczy, że mogą wykrywać i korygować błędy pojedyncze, ale błędy podwójne mogą być pomylone z błędem pojedynczym innego ciągu kodowego. Dzięki dodaniu dodatkowego bitu parzystości jest możliwe zwiększenie minimalnej odległości Hamminga do 4, co pozwala kodowi korygować błędy pojedyncze i w tym samym czasie wykrywać błędy podwójne. Bez korekcji kod może wykrywać błędy potrójne.
Ten system kodowania jest popularny w pamięciach komputerowych, jako SECDED (single error correction, double error detection).
Kod Hamminga (7,4).
W roku 1950 Hamming przedstawił kod (7,4), który kodował 4 pozycje informacyjne jako słowo 7-bitowe, dodając 3 bity parzystości.
Macierz generująca G kodu (7,4) i jego macierz kontroli parzystości H są przedstawione poniżej:

</doc>
<doc id="1251424" url="https://pl.wikipedia.org/wiki?curid=1251424" title="Kilwa">
Kilwa



</doc>
<doc id="1251427" url="https://pl.wikipedia.org/wiki?curid=1251427" title="1913 SQ">
1913 SQ



</doc>
<doc id="1251430" url="https://pl.wikipedia.org/wiki?curid=1251430" title="Gert Verheyen">
Gert Verheyen

Gert Verheyen (ur. 20 września 1970 roku w Hoogstraten w prowincji Antwerpia) – były belgijski piłkarz występujący na pozycji pomocnika.
Kariera klubowa.
Gert Verheyen zawodową karierę rozpoczynał w wieku 20 lat w RSC Anderlechcie. Razem z "Fiołkami" w sezonie 1990/91 sięgnął po mistrzostwo Belgii. Następnie pozyskaniem utalentowanego Belga zainteresował się zespół Club Brugge, do którego Verheyen trafił latem 1992 roku. W ekipie niebiesko-czarnych Belg od razu wywalczył sobie miejsce w podstawowej jedenastce i w dużym stopniu przyczynił się do sukcesów, które klub z Brugii odnosił pod koniec XX i na początku XXI wieku. Belgijski pomocnik w barwach Club Brugge cztery razy kończył ligowe rozgrywki na pierwszym miejscu, a siedem razy na drugiej pozycji. Oprócz tego pięć razy zdobył puchar i osiem razy superpuchar kraju. Verheyen stał się jedną z legend Club Brugge. W zespole tym występował przez czternaście lat, w trakcie których rozegrał 415 ligowych spotkań i strzelił ponad 150 bramek.
Kariera reprezentacyjna.
Razem z reprezentacją Belgii, w której zadebiutował w 1994 roku, Verheyen wystąpił na mistrzostwach świata w 1998 i 2002 roku oraz na Euro 2000. Na swoim pierwszym w karierze mundialu Gert zagrał tylko w jednym meczu przeciwko Meksykowi, w którym w siedemnastej minucie musiał zastąpić kontuzjowanego Danny'ego Boffina. Na mistrzostwach Europy Verheyen wystąpił już we wszystkich spotkaniach Belgów, podobnie było także na mistrzostwach świata 2002. Łącznie dla drużyny narodowej Gert zanotował 50 meczów i dziesięć goli.
Kariera trenerska.
5 maja 2006 roku Verheyen został trenerem drużyny rezerw Club Brugge i rolę szkoleniowca pełnił do końca sezonu. W latach 2013-2018 był selekcjonerem reprezentacji Belgii U-19, a w latach 2018-2019 prowadził KV Oostende.

</doc>
<doc id="1251436" url="https://pl.wikipedia.org/wiki?curid=1251436" title="Brian Hoffman">
Brian Hoffman

Brian Hoffman (ur. 16 stycznia 1970) – amerykański muzyk, kompozytor i instrumentalista, gitarzysta.
Życiorys.
Hoffman wraz z bratem Erikiem znany jest jako współzałożyciel oraz wieloletni gitarzysta grupy muzycznej Deicide, z której odszedł w 2004 roku w wyniku nieporozumień z liderem grupy Glenem Bentonem. W 2007 roku bracia Hoffamn wznowili działalność artystyczną w zespole pod nazwą Amon. Grupa o tej samej nazwie stanowiła w późnych latach 80. XX w. początek dla Deicide.
Muzyk pracował także w firmie B.C. Rich Guitars w Tampie w stanie Floryda, dla której zaprojektował m.in. instrumenty z serii The Beast i MCS Spawn.

</doc>
<doc id="1251437" url="https://pl.wikipedia.org/wiki?curid=1251437" title="Stanisław Chołoniewski">
Stanisław Chołoniewski

Stanisław Chołoniewski (ur. 23 marca 1791, zm. 3 września 1846) – ksiądz katolicki, autor romantycznych opowieści „niesamowitych”.
Życiorys.
Stanisław Myszka hrabia Chołoniewski herbu Korczak był najmłodszym synem Rafała hr. Myszka-Chołoniewskiego herbu Korczak, miecznika koronnego i starosty dubienieckiego, i Katarzyny Rzyszczewskiej h. Pobóg. Urodził się w rodzinnym zamku w Janowie. Matka zginęła tragicznie w jego wczesnym dzieciństwie. Po ukończeniu domowej edukacji rozpoczął studia na Uniwersytecie Wileńskim. Następnie służył w szeregach wojska, które porzucił dla carskiej służby dyplomatycznej. W wieku 36 lat w 1827 r. udał się do Rzymu i wstąpił do seminarium duchownego, by w dwa lata później otrzymać święcenia kapłańskie.
W 1830 r. zaprzyjaźnił się w Rzymie z A. Mickiewiczem. Znajomość ta wywarła głęboki wpływ religijny na poetę. Wróciwszy do kraju (1832), przebywał głównie w Kamieńcu, sprawując funkcje kościelne (od 1842 r. administrował diecezją). Jako znakomity kaznodzieja oddawał się gorliwie apostolskiej pracy nad „religijnem odrodzeniem Podola”, a wolne chwile poświęcał literaturze.
Twórczość.
Przełożył szereg dzieł i rozpraw o treści religijnej.
Był autorem m.in.: wydanego w czasopiśmie „Athenaeum” (1842) pod redakcją Kraszewskiego, utworu w formie powieści fantastyczno alegorycznej pt. „Sen w Podhorcach”. Autor piętnował w nim przerost romantyzmu w życiu i w sztuce, zwalczając wybujałość uczucia i wyobraźni. „Dwa wieczory pani starościny Olbromskiej” (1842) godzą w niezależną od religii filozofię. „Artykuł nadesłany. Obraz z galerji życia mego” (1846) uderza w upadek pojęcia „ojczyzna” w Polsce współczesnej. Po śmierci autora wydano: „Pisma pośmiertne” (1851), „Obrazy z galerji życia mego” (1890), „Kazania” (1888).
Pozostawał w bliskich stosunkach z Józefem de Maistre, Chateaubriandem, Goethem, Lamennais’em, Kraszewskim, Rzewuskim, Michałem Grabowskim.
W swoich pracach głosił poglądy konserwatywno-religijne.

</doc>
<doc id="1251442" url="https://pl.wikipedia.org/wiki?curid=1251442" title="Tennis Channel Open 2008">
Tennis Channel Open 2008

Tennis Channel Open 2008 – tenisowy turniej ATP rangi ATP International Series z cyklu Tennis Channel Open rozgrywany w dniach 1–9 marca 2008 roku w Las Vegas na kortach twardych o puli nagród 436 000 dolarów amerykańskich.

</doc>
<doc id="1251443" url="https://pl.wikipedia.org/wiki?curid=1251443" title="Włoska Partia Republikańska">
Włoska Partia Republikańska

Włoska Partia Republikańska (wł. "Partito Repubblicano Italiano", PRI) – włoska liberalna partia polityczna, członek Partii Europejskich Liberałów, Demokratów i Reformatorów.
Historia.
Włoska Partia Republikańska została założona na kongresie w Bolonii 12 kwietnia 1895. Zakazano jej działalności w okresie dyktatury Benito Mussoliniego, w czasie II wojny światowej reaktywowała się w 1943. Od 1947 do 1953 uczestniczyła w koalicjach rządowych, ponownie współtworzyła liczne gabinety głównie od 1981.
W pierwszej połowie lat 90. PRI utraciła większość wyborców w związku z serią afer korupcyjnych (tzw. Tangentopoli). Znaczna część działaczy przeszła do innych ugrupowań (w tym do Forza Italia i Demokratów Lewicy). Jednak w przeciwieństwie do innych ugrupowań PRI pozostała przy dotychczasowej nazwie i nie uległa rozwiązaniu. W 1994 kilku jej kandydatów zostało wybranych do parlamentu z różnych list wyborczych. Od 1996 partia wchodziła w skład centrolewicowej koalicji pod nazwą Drzewo Oliwne, w tym samym roku uzyskała po 2 mandaty w Izbie Deputowanych i Senacie.
W 2001 PRI przeszła na stronę Domu Wolności. Zmiana koalicji doprowadziła do rozłamu w partii i powołania przez część działaczy Europejskiego Ruchu Republikańskiego. W wyborach w 2001 partia zdobyła po jednym mandacie w każdej izbie. W trzecim rządzie Silvia Berlusconiego jej lider Giorgio La Malfa został ministrem do spraw europejskich, a Francesco Nucara wiceministrem środowiska. W 2004 na stronę centrolewicy przeszła kolejna grupa członków PRI, tworząc własne marginalne ugrupowanie pod nazwą Demokratyczni Republikanie. W wyborach parlamentarnych w 2006 PRI wystawiła własne listy (zblokowane z innymi partiami w ramach Domu Wolności), które nie odniosły sukcesu. Jednocześnie z ramienia Forza Italia partia zdobyła 1 mandat senatorski i 2 mandaty poselskie, które objęli Giorgio La Malfa i Francesco Nucara. W 2008 formacja podpisała porozumienie o starcie z list federacji Lud Wolności w przedterminowych wyborach, w których obaj liderzy ponownie dostali się do parlamentu. W 2009 republikanie zdecydowali się zachować odrębność organizacyjną od PdL, współpracując z Ludem Wolności. W 2011 do PRI powróciły środowiska MRE i Demokratycznych Republikanów.

</doc>
<doc id="1251445" url="https://pl.wikipedia.org/wiki?curid=1251445" title="Kotlina Żarska">
Kotlina Żarska

Kotlina Żarska (515.17; słow. "Žiarská kotlina") – kotlina śródgórska na Słowacji, zaliczana do tzw. Bruzdy Hronu w Wewnętrznych Karpatach Zachodnich. Przez geografów słowackich zaliczana do tzw. Średniogórza Słowackiego (słow. "Slovenské stredohorie"). Powierzchnia kotliny wynosi ok. 120 km².
Kotlina Żarska stanowi wyraźnie wydzielającą się jednostkę geomorfologiczną. Od zachodu ograniczają ją góry Ptacznik, od północy i wschodu Góry Kremnickie, a od południowego wschodu i południa Góry Szczawnickie. Ma kształt dość regularnego trójkąta rozciągniętego w osi północ-południe. Jej długość wynosi ok. 17 km, a maksymalna szerokość ok. 11 km. Najniższy punkt dna Kotliny leży w jej południowej części, w dolinie Hronu, na wysokości ok. 200 m n.p.m.
Większa część Kotliny Żarskiej posiada klimat ciepły w odmianie kotlinowej, charakteryzującej się częstymi inwersjami temperatur. Średnie temperatury stycznia mieszczą się w granicach od –4 do –2 °C, natomiast lipca w granicach od 18,5 do 20 °C. Okres ze średnimi temperaturami dziennymi poniżej 0 °C trwa od 60 do 80 dni w roku. Roczna suma opadów wynosi od 600 do 700 mm. Pokrywa śniegowa utrzymuje się od 100 do 120 dni w roku. Najbardziej na północ wysunięte fragmenty Kotliny mają klimat nieznacznie chłodniejszy (styczeń od –5 do –2,5 °C, lipiec od 17 do 17,5 °C) i nieco większą ilość opadów (do 800 mm rocznie).

</doc>
<doc id="1251450" url="https://pl.wikipedia.org/wiki?curid=1251450" title="Bogdan Socha">
Bogdan Socha

Bogdan Socha (ur. 19 lutego 1954 w Ruszkowicach) – polski polityk, politolog, urzędnik, w latach 2006–2007 wiceminister pracy.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego (w Instytucie Polityki Społecznej) oraz Podyplomowe Studium Służby Zagranicznej w Warszawie.
W latach 1989–1990 pracował w Komitecie ds. Młodzieży i Kultury Fizycznej. Przed wyborami prezydenckimi w 1995 był członkiem sztabu wyborczego Aleksandra Kwaśniewskiego. Następnie do 1997 pełnił funkcję doradcy w Kancelarii Prezydenta RP.
W 1997 był pracownikiem biura pełnomocnika rządu ds. powodzi. Później, do 2000, pełnił funkcję radcy prezesa Głównego Urzędu Geodezji i Kartografii. W 2001 kierował wojewódzkim biurem Komitetu Pomocy Społecznej. Następnie, do 2002, pracował w Mazowieckiej Kasie Chorych. W kadencji 1994–1998 sprawował mandat radnego rady dzielnicy Warszawa-Ursynów. W 2006 wszedł w skład rady programowej Polskiego Radia, w której zasiadał do 2010.
W latach 1998–2001 należał do PPS. Odszedł z ugrupowania wraz z Piotrem Ikonowiczem w grudniu 2001. Wcześniej kierował jego kampanią przed wyborami prezydenckimi w 2000. W 2002 został doradcą Klubu Parlamentarnego Samoobrony RP. Bez powodzenia kandydował do sejmiku mazowieckiego w 2002 oraz do Sejmu w wyborach w 2005 (z okręgu radomskiego) i 2007 (z okręgu łódzkiego) – otrzymywał kolejno: 2685 oraz 103 głosy.
W rządach Kazimierza Marcinkiewicza i Jarosława Kaczyńskiego od 9 maja 2006 do 13 sierpnia 2007 pełnił funkcję podsekretarza stanu w Ministerstwie Pracy i Polityki Społecznej.
W grudniu 2007 został członkiem prezydium partii, a w latach 2009–2010 był także przewodniczącym Rady Wojewódzkiej Samoobrony RP na Mazowszu. Bezskutecznie kandydował do Parlamentu Europejskiego w wyborach w 2009, otwierając listę Samoobrony RP w okręgu mazowieckim (otrzymał 3010 głosów). W lutym 2008 został wiceprzewodniczącym Ruchu Społeczno-Samorządowego Nasza Metropolia.
W kwietniu 2010 objął funkcję przewodniczącego komitetu wyborczego Andrzeja Leppera jako kandydata w wyborach prezydenckich. Przed wyborami samorządowymi w tym samym roku został pełnomocnikiem wyborczym partii Nasz Dom Polska – Samoobrona Andrzeja Leppera (której w styczniu tego samego roku był jednym z założycieli, został także członkiem jej prezydium). W wyborach tych bez powodzenia kandydował z listy tego ugrupowania do sejmiku mazowieckiego. Na kongresie tej partii 29 maja 2011 został członkiem jej rady krajowej, w której zasiadał do 4 marca 2012. Następnie odszedł z partii. W maju 2012 wszedł w skład komitetu założycielskiego Stowarzyszenia Ruch Ludzi Pracy, w listopadzie 2014 kandydował do sejmiku z listy SLD Lewica Razem, a w październiku 2015 wystartował do Sejmu z ramienia Zjednoczonej Lewicy.
Życie prywatne.
Jest żonaty. Ma dwoje dzieci.

</doc>
<doc id="1251459" url="https://pl.wikipedia.org/wiki?curid=1251459" title="Robert Homer Mollohan">
Robert Homer Mollohan

Robert Homer Mollohan (ur. 18 września 1909, zm. 3 sierpnia 1999) – amerykański polityk związany z Partią Demokratyczną. W dwóch różnych okresach, najpierw w latach 1953–1957 i ponownie w latach 1969–1983, był przedstawicielem pierwszego okręgu wyborczego w stanie Wirginia Zachodnia w Izbie Reprezentantów Stanów Zjednoczonych.
W 1983 roku pozycję tę objął jego syn, Alan Bowlby Mollohan.

</doc>
<doc id="1251463" url="https://pl.wikipedia.org/wiki?curid=1251463" title="Robert Sternberg">
Robert Sternberg

Robert J. Sternberg (ur. 8 grudnia 1949 w Newark) – amerykański psycholog i psychometra, profesor Uniwersytetu Cornella. W 2003 r. pełnił funkcję prezesa Amerykańskiego Towarzystwa Psychologicznego.
W 1984 r. wspólnie z Janet Davidson zaproponował koncepcję wglądu alternatywną względem koncepcji Herberta Simona. W 1986, razem z Karin Weis, zaproponował trójczynnikową koncepcję miłości ("triangular theory of love").
W 1991 r. wspólnie z Toddem Lubartem zaproponował tzw. inwestycyjną koncepcję twórczości, w ramach której autorzy odwołali się do metafory kupowania oraz sprzedawania akcji na rynku papierów wartościowych, podkreślając przy tym rolę specyficznych strategii inwestowania we własną twórczość stosowanych przez twórców kultury. 
Autor "triarchicznej teorii inteligencji", w myśl której wyróżniamy inteligencję:
1) "analityczną" (sprawne procesy poznawcze: pamięć uwaga; sprawne przyswajanie wiedzy faktograficznej; predyktor osiągnięć szkolnych, ale nie koniecznie zawodowych.)
2) "twórczą" (odwaga, by przełamywać schematy, kreatywność, tworzenie nowości.)
3) "praktyczną" (zdolności społeczne; wcielanie pomysłów w życie; myślenie abstrakcyjne, pomysłowość; predyktor osiągnięć zawodowych.)

</doc>
<doc id="1251466" url="https://pl.wikipedia.org/wiki?curid=1251466" title="Bojan Krkic">
Bojan Krkic



</doc>
<doc id="1251477" url="https://pl.wikipedia.org/wiki?curid=1251477" title="Gallirallus australis">
Gallirallus australis



</doc>
<doc id="1251478" url="https://pl.wikipedia.org/wiki?curid=1251478" title="Stacyjka">
Stacyjka

Stacyjka (Stacyjka. Ballada w 13 obrazach) – polski serial obyczajowo-komediowy w reżyserii Radosława Piwowarskiego, zdjęcia realizowano w latach 2003–2004, premierowy odcinek wyemitowano w TVP 12 września 2004 roku. Zdjęcia plenerowe zrealizowano w Jezioranach pod Olsztynem oraz w Pasłęku koło Elbląga. Okres zdjęciowy rozpoczął się 3 października 2003
O serialu.
Akcja rozgrywa się w niewielkiej miejscowości na Mazurach – Rogoży, a fabuła dotyczy losów jej mieszkańców.
Rogoży nie ma na mapie, nic tu się nie udaje, nad miasteczkiem ciąży bowiem klątwa rzucona przez ostatnią europejską czarownicę spaloną na stosie. Jej duch nawiedza Rogożę pod postacią niedźwiedzia.
Historię miasteczka opowiada widzom Winicjusz Misiak (Bartłomiej Topa, narrator), filmowiec amator. Od swojego niepełnosprawnego przyjaciela Huby (Rafał Sadowski) dowiaduje się, że do Rogoży ma zamiar przyjechać noblista w dziedzinie literatury – Wolfgang Maretzky. Mieszkańcy miasteczka (m.in. Leon Charewicz, Anna Polony, Krzysztof Stroiński) widzą w tym wielką szansę dla rodzinnej miejscowości. Rozpoczynają więc starania, by odpowiednio przygotować mieścinę na przybycie tak szacownej osobistości. Ostatecznie do miasteczka przyjeżdża młode małżeństwo z Danii – pp. Hansen (Barbara Kałużna, Arkadiusz Janiczek).

</doc>
<doc id="1251482" url="https://pl.wikipedia.org/wiki?curid=1251482" title="Federacja Pogańska">
Federacja Pogańska

 Międzynarodowa Federacja Pogańska, "Pagan Federation International" – została powołana w Hadze w Holandii jako organizacja zrzeszająca pogan z różnych krajów i kontynentów.
Kontynuuje na gruncie międzynarodowym działalność brytyjskiej Federacji Pogańskiej (Pagan Federation), z której się wyłoniła. Obecnie obie organizacje ściśle ze sobą współpracują. Międzynarodowa Federacja Pogańska zrzesza pogan różnych ścieżek, w tym pogan rekonstruujących dawne wierzenia przodków, wiccan, czy przeżywających duchowość na swój własny, niepowtarzalny sposób.
Zasady członkostwa.
Wspólnym mianownikiem jest uznawanie trzech zasad. Wstępując do Federacji członkowie deklarują:
Cele.
Ważnym celem Międzynarodowej Federacji Pogańskiej jest umożliwienie kontaktu pomiędzy poganami mieszkającymi w różnych częściach świata. Nie mniej istotnym celem jest także wypowiadanie się w obronie prawa pogan do wyrażania swoich przekonań religijnych w sposób wolny od przejawów dyskryminacji, a także przeciwstawianie się zniesławianiu zarówno pogan w związku z wyznawaną przez nich religią, jak również poszczególnych pogańskich religii.
Działalność.
 Podstawowa działalność odbywa się w ramach krajowych oddziałów federacji. W chwili obecnej istnieje dwadzieścia oddziałów Międzynarodowej Federacji Pogańskiej oraz Federacja Pogańska w Wielkiej Brytanii i Federacja Pogańska w Szkocji, mające status odrębnych organizacji. Polski oddział istnieje od czerwca 2007 r.
Działalność Międzynarodowej Federacji Pogańskiej koncentruje się wokół organizowania lokalnych spotkań pogan mających na celu lokalną integrację środowiska pogańskiego. Na szczeblu poszczególnych krajów organizowane są konferencje, warsztaty, wykłady, których zadaniem jest wymiana myśli w sposób bezpośredni, nawiązywanie bezpośrednich kontaktów. Najważniejsze z nich mają wymiar międzynarodowy. Do takich należy zaliczyć najstarszą, doroczną Krajową Konferencję w Londynie, na którą przybywa ok. 2500 osób.

</doc>
<doc id="1251483" url="https://pl.wikipedia.org/wiki?curid=1251483" title="Murnau">
Murnau



</doc>
<doc id="1251487" url="https://pl.wikipedia.org/wiki?curid=1251487" title="Dabburijja">
Dabburijja

Dabburijja (arab. دبورية; hebr. דבורייה) – samorząd lokalny położony w Dystrykcie Północnym, w Izraelu.
Niewielka arabska miejscowość w Dolnej Galilei, o której walorach decyduje atrakcyjne położenie u podnóża Góry Tabor. Wiele osób uważa, że jest to miejsce Przemienienia Jezusa Chrystusa i z tego powodu czasami nazywana Górą Przemienienia Pańskiego.
Położenie.
Miasteczko Dabburijja jest położone w wąskim przesmyku między południowo-wschodnim krańcem masywu górskiego Hare Nacerat i górą Tabor w Dolnej Galilei, na północy Izraela. W jego otoczeniu znajduje się miasto Nof ha-Galil, miasteczka Ein Mahil, Szibli-Umm al-Ganam i Iksal, oraz kibuce Dawerat i Bet Keszet.
Dabburijja jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miejscowość leży na wysokości od 140 do 220 metrów n.p.m. pomiędzy masywem górskim Hare Nacerat (ok. 400 m n.p.m.) i górą Tabor (575 m n.p.m.) w Dolnej Galilei. Na południowym wschodzie wznosi się masyw góry Tabor, natomiast na północnym zachodzie wznosi się masyw góry Debory (431 m n.p.m.). Oba te wzniesienia porośnięte są lasami, przy czym obszar Góry Tabor jest chroniony przez Park Narodowy Góry Tabor. W kierunku południowo-zachodnim teren łagodnie opada do intensywnie użytkowanej rolniczo Doliny Jezreel, a po stronie wschodniej rozciąga się pofałdowana Wyżyna Sirin. Ze wzgórz na północy spływa strumień Dwora. Na południowy zachód od miejscowości przepływa strumień Nachal Tawor, a na północnym wschodzie strumień ha-Sziwa.
Historia.
Miejscowość jest utożsamiana z biblijnym miastem Dobrat, które po podboju Kanaana zostało przypadło żydowskiemu pokoleniu Issachara. Następnie zostało miastem lewitów. Pozostałości tej dawnej starożytnej osady zachowały się na położonym na północny wschód od miejscowości pagórku Chirbat Dobrat. W okresie bizantyjskim miejscowość nazywała się Helenopolis, jednak występowały także jej nazwy greckie Dabrát lub Dabirot (gr. Δαβαριττων κωμη), a także nazwa łacińska Dabaret. Józef Flawiusz nazwał je Dabritta. Wykopaliska archeologiczne prowadzone w otoczeniu miejscowości w 2004 i 2006 roku, odkryły pozostałości budynków z końca rzymskiego i bizantyjskiego okresu. Chrześcijański biskup Euzebiusz z Cezarei w "Onomasticon" (początek IV w.) nazwał je Dabeira i Dabrat, dodając, że w tamtych dniach była to „"wioska Żydów"” (łac. „"komei ioudaion"”). Średniowieczny kronikarz Wilhelm z Tyru w XII wieku zmienił nazwę wioski na "Buria" (prawdopodobnie popełnił błąd w pisowni, nie uwzględniając liter „"da"” lub „"de"”). Dlatego w okresie panowania krzyżowców występowała właśnie ta skrócona nazwa "Buria". Krzyżowcy osiedlili w wiosce chrześcijan i wybudowali kościół. Jego pozostałości można jeszcze zobaczyć w centrum miejscowości (na terenie prywatnej posesji, w pobliżu współczesnego meczetu). Na przełomie maja i czerwca 1182 roku wojska sułtana Saladyna zdobyły i zniszczyły Burię (większość mieszkańców zginęła). W późniejszych wiekach istniała tutaj arabska wioska, która pojawia się w 1596 roku jako Dabburijja w tureckich rejestrach podatkowych. Liczyła ona wówczas 40 gospodarstw domowych i 3 kawalerów, wszyscy muzułmanie. Płacili oni podatki z upraw pszenica i jęczmienia, drzew owocowych, bawełny, a także z kóz i uli. Francuski podróżnik Victor Guérin odwiedził ją w 1875 roku. Pozostawił następujący opis wioski: „"Wśród domów można zauważyć pozostałości starożytnej budowli, o długości dwudziestu dwóch kroków i szerokości dziesięciu, zbudowanej z zachodu na wschód. Kiedyś była wzniesiona z ciosanych kamieni i pewna ich ilość nadal stoi. Wnętrze jest teraz zajęte przez prywatny dom, nad którym wznoszą się pomieszczenia dla obcych. Najprawdopodobniej był to kościół chrześcijański"”. W 1881 roku "Palestyna Exploration Fund" opisał Dabburijję jako „"małą wioskę zbudowaną z kamienia i zamieszkałych jaskiń. Posiada około 200 muzułmanów i jest otoczona ogrodem fig i oliwek. Znajduje się na zboczu wzgórza. Woda pochodzi z cystern w wiosce"”. Po I wojnie światowej w 1918 roku przeszła wraz z całą Palestyną pod panowanie Brytyjczyków. Utworzyli oni w 1921 roku Brytyjski Mandat Palestyny. Spis ludności Palestyny przeprowadzony w 1922 roku przez brytyjskie władze mandatowe wykazał, że Dabburijja liczyła 602 mieszkańców (wszyscy muzułmanie). Spis ludności z 1931 roku wykazał 728 muzułmanów i 19 chrześcijan (ogółem 747 mieszkańców) żyjących w 170 domach. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Dabburijja miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które paraliżowały żydowską komunikację w rejonie. Podczas I wojny izraelsko-arabskiej wojska izraelskie w trakcie operacji „"Dekel"” w dniu 17 lipca 1948 roku zajęły Dabburijję. W odróżnieniu od wielu innych wiosek w Galilei, Izraelczycy nie wysiedlili jednak mieszkańców Dabburijji. Dzięki temu zachowała ona swoją arabską tożsamość. Po wojnie wioska została oficjalnie uznana przez władze i mogła swobodnie rozwijać się. W 1961 roku otrzymała status samorządu lokalnego.
We wrześniu 1999 roku dwóch mężczyzn pochodzących z Dabburijji przeprowadziło samobójczy zamach na autobus w Tyberiadzie. Był to pierwszy zamach, w którego organizacji wzięli udział izraelscy Arabowie.
Nazwa.
Według lokalnej tradycji, nazwa miejscowości nawiązuje do biblijnej prorokini Debory. Jednak inne źródła wskazują na kananejskie pochodzenie nazwy miejscowości, która jest tłumaczona jako pastwisko. Odnosi się to do bogatych terenów pastewnych położonych wokół Dabburijji.
Demografia.
Według danych Izraelskiego Centrum Danych Statystycznych w 2011 roku w Dabburijji żyło ponad 9 tys. mieszkańców, z czego 99,6% stanowili Arabowie muzułmanie (reszta to inne narodowości). Jest to niewielkie miasteczko, którego populacja charakteryzuje się stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,2%. W roku tym urodziło się 218 dzieci, a zmarło 190 osób (odnotowano 1 zgon niemowląt). Według danych za 2010 rok liczba zatrudnionych pracowników wynosiła 2828, a liczba osób pracujących na własny rachunek wynosiła 348. Średnie miesięczne wynagrodzenie w 2010 roku wynosiło 5027 ILS (średnia krajowa 7522 ILS). Zasiłki dla bezrobotnych pobierało 55 osób, w tym 36 mężczyzn (średni wiek: 40 lat). Świadczenia emerytalne oraz rentowe pobierało 448 osób, a zapomogi społeczne 673 osoby.
Symbole.
Herb Dabburijja został przyjęty w 1990 roku. Głównym elementem herbu jest góra Tabor. Po obu bokach widnieją gałązki oliwne, co jest dowodem na dużą ilość drzew oliwnych rosnących w okolicy. Dodatkowo, na herbie widnieje nazwa miasta w języku arabskim, hebrajskim i angielskim. Oficjalna flaga miasta jest w kolorze białym, z dwoma cienkimi paskami czerwonymi u góry i na dole, oraz z herbem pośrodku.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych. Najwięcej miejsc pracy dostępnych jest w sąsiedniej strefie przemysłowej Alon Tawor.
Infrastruktura.
W miejscowości nie ma szpitala, jednak w sąsiednim Nazarecie są zlokalizowane Szpital Świętej Rodziny (tzw. "Włoski Szpital"), Szpital Nazaret (tzw. "Angielski Szpital") oraz Szpital św. Wincenta à Paulo (tzw. "Francuski Szpital"). W razie potrzeby, w pobliskiej Afuli jest Centrum Medyczne Doliny. W miejscowości jest tylko przychodnia zdrowia.
Transport.
Miejscowość jest położona na uboczu, w pewnym oddaleniu od najważniejszych arterii komunikacyjnych Dolnej Galilei. Przez miejscowość przechodzi droga nr 7266, którą wyjeżdżając z Dabburijji w kierunku południowo-wschodnim dojeżdża się do drogi nr 65. Jadąc nią w kierunku północno-wschodnim dociera się do miejscowości Szibli-Umm al-Ganam i Kefar Tawor, lub jadąc w kierunku południowo-zachodnim dociera się do strefy przemysłowej Alon Tawor przy mieście Afula. Drogą nr 7266 można również dojechać na szczyt góry Tabor. Mniejsze lokalne drogi prowadzą do na północny wschód do miejscowości Szibli-Umm al-Ganam, i na zachód do miejscowości Iksal. Głównym środkiem transportu publicznego są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Afuli i Tyberiady.
W 2011 roku w miejscowości było zarejestrowanych 2856 pojazdów silnikowych, w tym 2107 samochodów osobowych (średnia wieku samochodów prywatnych wynosiła 9 lat). W roku tym w mieście doszło do 6 wypadków drogowych.
W odległości 14 km na południowy zachód od miasteczka znajduje się port lotniczy Megiddo. Mogą na nim lądować niewielkie prywatne samoloty.
Architektura.
Zabudowa miejscowości powstała w sposób chaotyczny, i poza samym centrum posiada charakter luźnej zabudowy wiejskiej. Składa się ona w większości z niewysokich domów jednorodzinnych, pomiędzy którymi przebiegają charakterystyczne wąskie arabskie uliczki. Dabburijja nie posiada zintegrowanej infrastruktury, która umożliwiałaby korzystanie z budynków publicznych i usług komunalnych.
Kultura.
Za propagowanie kultury w miejscowości odpowiada założone w 1994 roku Centrum Kultury Dabburijja. Służy ono mieszkańcom miejscowości i okolicznych wiosek. Prowadzone są tutaj liczne zajęcia warsztatowe z zakresu teatru, muzyki, rysunku, edukacji, poradnictwa etc.. Jest tu także biblioteka publiczna.
Edukacja.
Zgodnie z danymi "Izraelskiego Centrum Danych Statystycznych" w Dabburijji mieszczą się 4 przedszkola oraz 3 szkoły podstawowe. W 2011 roku w 87 klasach szkolnych uczyło się ponad 2,4 tys. uczniów, w tym prawie 1,4 tys. w szkołach podstawowych. Średnia liczba uczniów w klasie wynosiła 28.
Turystyka.
Atrakcyjne położenie geograficzne przyczynia się do podniesienia walorów turystycznych Dabburijji. Szczególnym miejscem jest położona na południowy wschód od miasteczka Góra Tabor (575 m n.p.m.), której prawie cały obszar jest chroniony przez Park Narodowy Góry Tabor. Jej stoki są porośnięte dużym kompleksem leśnym. Znajdują się w nim stanowiska ochrony kwiatów, między innymi krokusów, zawilców i cyklamenów. Wytyczono tutaj kilka szlaków turystycznych oraz ścieżek rowerowych, które umożliwiają dostanie się na sam szczyt góry. Na szczyt góry można dojechać także samochodem, gdyż prowadzi tam droga nr 7266. Ze szczytu rozciąga się panorama na całą okolicę. Od 1631 roku na górze znajduje się klasztor franciszkański, który w latach 1921-1924 został rozbudowany w Bazylikę Przemienienia Pańskiego. W 1862 roku prawosławny patriarchat Jerozolimy wybudował tutaj swój klasztor i skromną cerkiew. Wiele osób uważa, że jest to miejsce Przemienienia Jezusa Chrystusa i z tego powodu czasami nazywana Górą Przemienienia Pańskiego. Natomiast na północny zachód od miasteczka wznosi się góra Debory (431 m n.p.m.), na której jest pomnik poświęcony brytyjskiej królowej Elżbiecie II. U podnóża góry przepływa strumień Awinoam. Całą okolicę porasta las, w którym można przechadzać się wytyczonymi szlakami turystycznymi. Są tu także wyznaczone tereny piknikowe. Obsługa turystyki generuje dużo miejsc pracy i stanowi ważną gałąź lokalnej gospodarki.
Sport i rekreacja.
Boisko do piłki nożnej znajduje się w południowo-wschodnim skraju miasteczka. Góra Tabor jest wykorzystywana dla potrzeb paralotniarstwa.

</doc>
<doc id="1251493" url="https://pl.wikipedia.org/wiki?curid=1251493" title="Olelkowicze-Słuccy">
Olelkowicze-Słuccy

Olelkowicze-Słuccy – ród kniaziowski na Litwie wywodzący się z rodu Giedymina. Wygasł w XVII wieku.
Protoplastą rodu był książę kijowski Aleksander, zwany Olelko (zm. 1454), syn Włodzimierza Olgierdowicza, syna wielkiego księcia litewskiego Olgierda i Anny. Od XV wieku Olelkowicze-Słuccy należeli do najbogatszych rodzin bojarskich Wielkiego Księstwa Litewskiego. Trzon ich majętności stanowiły księstwa słuckie i kopylskie. 
Początkowo dążyli do zbliżenia Wielkiego Księstwa Litewskiego z Wielkim Księstwem Moskiewskim. Później próbowali pozbawić władzy Jagiellonów na Litwie i sami zasiąść na tronie. Kres tym zamiarom przyniósł w 1481 roku król Kazimierz IV Jagiellończyk, który skazał księcia Michała Olelkowicza za zdradę stanu na śmierć. Od XVI wieku za panowania ostatnich Jagiellonów za sprawą księcia Jerzego Semenowicza popierali unię polsko-litewską. Należeli do protektorów prawosławia.
Ostatnim męskim przedstawicielem Olelkowiczów-Słuckich był książę Jan Szymon (zm. 1592). Ostatnią przedstawicielką rodu była zmarła bezpotomnie w 1612 roku Zofia z Olelkowiczów Radziwiłłowa, pierwsza żona Janusza Radziwiłła. Janusz Radziwiłł dzięki zawartemu 1 października 1600 roku w Brześciu małżeństwu, przyczynił się do tego, że Radziwiłłowie stali się najbogatszą rodziną w Wielkim Księstwie Litewskim.

</doc>
<doc id="1251500" url="https://pl.wikipedia.org/wiki?curid=1251500" title="Ignacy Popiel">
Ignacy Popiel

Ignacy Popiel (ur. 27 lipca 1863 w Drohobyczu, zm. 2 maja 1941) – polski szachista, czołowy gracz Galicji. Regularnie plasował się w czołówce turniejów rozgrywanych we Lwowie, uczestniczył też w silnie obsadzanych turniejach międzynarodowych, w tym kongresach Niemieckiego Związku Szachowego.
Życiorys.
Pochodził z rodziny arystokratycznej, legitymującej się tytułem hrabiowskim. Studiował prawo początkowo na uniwersytecie w Grazu, potem na Uniwersytecie Jagiellońskim w Krakowie (1889-1892). Uzyskał uprawnienia notariusza.
W szachy grał od początku lat 80. XIX wieku. Grywał we Lwowie, potem w Krakowie, w drugiej połowie lat 80. w Wiedniu, gdzie w 1887 został wicemistrzem Glaser Schachgesellschaft. W tym klubie szachowym pełnił obowiązki bibliotekarza. W 1889 spróbował swoich sił w renomowanej imprezie międzynarodowej, zgłaszając akces do Kongresu Niemieckiego Związku Szachowego we Wrocławiu. Zajął dzielone III-IV miejsce w turnieju pobocznym "B". Krótki czas potem odwiedził Warszawę, rozgrywając kilka towarzyskich partii z czołowymi graczami miasta, jednak bez większych sukcesów; uległ Szymonowi Winawerowi oraz Arturowi Popławskiemu, a zmierzył się ponadto z Józefem Żabińskim i Janem Kleczyńskim (seniorem), ale wyniki tych spotkań nie są znane. W 1892 w Dreźnie Popiel zajął VI lokatę.
W listopadzie 1894 uczestniczył w ważnym wydarzeniu w życiu szachowym Lwowa — inauguracji działalności Lwowskiego Klubu Szachistów. Przypadł mu zaszczyt rozegrania inauguracyjnej partii, mającej charakter konsultacyjny; po przeciwnych stronach szachownicy zasiedli czołowi szachiści, Popiel i Kazimierz Weydlich, wspierani przez nieco mniej znanych miejscowych graczy, Juliusza Kleeberga i Józefa Kohna. Klub zorganizował niebawem dwa turnieje handicapowe, w których Popiel, jako faworyt, udzielał swoim rywalom przewagi piona i posunięcia. W efekcie w obu imprezach zajął nieco dalsze miejsca (III i IV), a dwukrotnie triumfował Aleksander Osuchowski. Dopiero rozegrane w klasycznej formule mistrzostwa Lwowskiego Klubu Szachistów przyniosły Popielowi dwa zwycięstwa — w 1895 wyprzedził siedmiu rywali, m.in. Kaliksta Morawskiego, Kazimierza Weydlicha, Józefa Kohna, Aleksandra Osuchowskiego, Tadeusza Bujaka, a w 1896 sześciu, w tym Weydlicha, Aleksandra Lorię i Karola Irzykowskiego. 
W 1896 Popiel powrócił także do nieco większej aktywności w rozgrywkach europejskich. W Budapeszcie zajął XIII miejsce (ostatnie), ale pokonał m.in. Carla Schlechtera i Georga Marco. Lepiej wypadł w Eisenach, gdzie podzielił II-III miejsce. W 1897 zwycięstwo w turnieju pobocznym Kongresu Niemieckiego Związku Szachowego w Berlinie przyniosło Popielowi tytuł mistrza, uprawniający do gry w dużych turniejach bez eliminacji. W 1898 Popiel wystąpił w turnieju w Kolonii, gdzie z Emanuelem Schiffersem podzielił X-XI miejsce (triumfował Amos Burn przed Wilhelmem Cohnem, Rudolfem Charouskiem i Michaiłem Czigorinem), a pokonał m.in. przyszłego uczestnika meczów o mistrzostwo świata Dawida Janowskiego. W 1900 w Monachium zawodnik z Galicji znalazł się na XI-XII miejscu (wspólnie z Hermannem von Gottschallem), m.in. za Harrym Pillsburym, Carlem Schlechterem i Gézą Maróczym. Dwa lata później w dużej imprezie w Monte Carlo uplasował się na XVI miejscu w gronie 20 szachistów, wśród których najlepszy okazał się Géza Maróczy. W turnieju tym Popiel zanotował niecodzienne zwycięstwo nad Georgiem Marco, który poddał partię mimo szans na wykonanie posunięcia, dającego w perspektywie wygraną.
Niskie lokaty w turniejach europejskich, w tym ostatnie miejsce w Hanowerze w 1902, skłoniły Popiela do wycofania się z rywalizacji. Nie widząc szans na walkę z najlepszymi szachistami, powrócił do Lwowa, gdzie ponownie uczestniczył w turniejach Lwowskiego Klubu Szachistów. W 1904 był III w mistrzostwach miasta. W tymże roku, w tzw. "turnieju czterech", również zajął III miejsce, za Emilem Grossem i Karolem Irzykowskim. W podobnym turnieju w 1912, ale wśród pięciu rywali, był ostatni, uznając wyższość Oskara Piotrowskiego, Adolfa Hauke-Bosaka, Emila Grossa i Kazimierza Weydlicha. Znacznie lepiej wypadł w mistrzostwach Lwowa w 1914, kiedy w klasyfikacji turnieju wyprzedził go jedynie Piotrowski i to zaledwie o pół punktu, zgubione w przegranej partii z jednym z outsiderów Karolem Elsterem.
W latach I wojny światowej Popiel wystąpił jedynie w jednym z turniejów w Wiedniu (1915), ale imprezy nie dokończył, wycofując się po pierwszym kole, w którym zremisował wszystkie swoje partie (w tym ze Schlecheterm i Richardem Retim). Po wojnie osiadł w Kulikowie koło Lwowa. Pracował w tym czasie w wyuczonym zawodzie notariusza i nie zaniedbywał szachów, chociaż zmienił barwy klubowe — ze Lwowskiego Klubu Szachistów przeszedł do Hetmana Lwów. Uczestniczył w lwowskiej rywalizacji międzyklubowej (poza wymienionymi klubami grał jeszcze Hełm Lwów). Startował także w turniejach indywidualnych, w 1925 ponownie minimalnie przegrywając tytuł mistrza Lwowa, tym razem z Kalikstem Morawskim (wyprzedził m.in. Henryka Friedmana, Mariana Wójcika, Mariana Wróbla, Saturnina Limbacha, Juliusza Halkę). Również w 1925, i również za Morawskim, zajął II miejsce w mistrzostwach klubowych Hetmana, a rok później został wicemistrzem Lwowskiego Klubu Szachistów. W 1926 Polski Związek Szachowy zaprosił Popiela do udziału w inauguracyjnych indywidualnych mistrzostwach Polski jako czołowego szachistę Lwowa, jednak wskutek zaginięcia przesyłki z zaproszeniem nie mógł on z tej oferty skorzystać. Trzy lata później wystąpił natomiast w pierwszych drużynowych mistrzostwach Polski w Królewskiej Hucie jako reprezentant Lwowa, jednak jego zespół nie odniósł sukcesu, plasując się na IV miejscu. Popiel wygrał jeden mecz (z Emilem Sojką ze Śląska), zremisował z Antonim Wojciechowskim i Izaakiem Appelem, uległ Paulinowi Frydmanowi i Mieczysławowi Chwojnikowi.
W tym okresie Popiel był już jednym z nestorów lwowskich szachów i nie odnosił większych sukcesów. W 1931 był w mistrzostwach miasta VIII, dwa lata później uplasował się na przedostatnim, XIV miejscu. Mimo to jeszcze raz znalazł się w reprezentacji Lwowa na drużynowych mistrzostwach Polski w 1934, gdzie miał okazję rozegrać partię — zwycięską, jak się okazało — z pastorem Arthurem Rhode, reprezentantem Poznania, z którym po raz pierwszy spotkał się przy szachownicy już trzydzieści lat wcześniej, na wrocławskim Kongresie Niemieckiego Związku Szachowego.
W 1935 Popiel, w wieku 72 lat, zajął XIII miejsce w turnieju przedolimpijskim w Łodzi; pokonał m.in. znanego później szachistę wileńskiego Kazimierza Platera. W drugiej połowie lat 30. udanie zaprezentował się w rozgrywkach w Krakowie, w których spróbował swoich sił po przeprowadzce do Bochni w 1937; jako członek Krakowskiego Klubu Szachistów w tymże roku podzielił V-VII miejsce w mistrzostwach Krakowa (rok później wycofał się z turnieju po pięciu rundach). Barw Krakowa bronił (na pierwszej szachownicy) w meczu drużynowym z reprezentacją Katowic, zakończonym zwycięstwem krakowian 10½ – 5½. 
Ignacy Popiel zajmował się także teorią szachów. Artykuły teoretyczne publikował w prasie krajowej i zagranicznej, m.in. w "Tygodniku Szachowym" i "Deutsche Wochenschach", analizując debiut nazwany przez siebie gambitem polskim czy warianty angielskiej partii skoczkowej. Był korespondentem kącików szachowych "Tygodnika Ilustrowanego" i "Kuriera Warszawskiego".
Według retrospektywnego systemu Chessmetrics, najwyżej sklasyfikowany był we wrześniu 1899 r., zajmował wówczas 29. miejsce na świecie.

</doc>
<doc id="1251502" url="https://pl.wikipedia.org/wiki?curid=1251502" title="Woods Hole">
Woods Hole

Woods Hole – amerykańska jednostka osadnicza (ang. "census-designated place") i wieś, wchodząca w skład miasta Falmouth w hrabstwie Barnstable (stan Massachusetts), w południowej części półwyspu Cape Cod. Około dziewięciuset mieszkańców (925 według spisu z 2000 r.), całkowita powierzchnia wynosi 10 km², z czego 56% stanowi ląd, a reszta przypada na wody (m.in. zatokę "Great Harbor" i zalewy "Eel Pond" i "Nobska Pond").
Wieś położona jest nad cieśniną "Vineyard Sound", po przeciwnej stronie której znajduje się wyspa Martha’s Vineyard. W cieśninie tej występują bardzo silne morskie prądy pływowe (ich prędkość może dochodzić do czterech węzłów, a kierunek zmienia się w zależności od fazy przypływu/odpływu), stwarzających poważne problemy w żegludze; szczególnie silne prądy występują w wodach pomiędzy cieśniną "Vineyard Sound" a zatoką "Buzzards Bay", bezpośrednio sąsiadujących z Woods Hole.
Od 1872 Woods Hole miało połączenie kolejowe z Bostonem i resztą kraju (obecnie nieczynne), które w XX wieku w znacznym stopniu wpłynęło na rozwój turystyki w tej okolicy. Z dwóch przystani położonych we wsi odpływają regularne promy na cieszącą się powodzeniem u letników i wycieczkowiczów wyspę Martha’s Vineyard, a także na inną pobliską wysepkę – "Uncatena Island" w grupie Wysp Elżbiety ("Elizabeth Islands"). Na południowym skraju wsi, na nadmorskim wzgórzu "Nobska Hill" ustawiona jest latarnia morska Nobska Light, wybudowana po raz pierwszy w 1828 i przebudowana w 1876.
W Woods Hole ma swoje siedziby kilka instytucji zajmujących się badaniami oceanów, m.in. Marine Biological Laboratory, Woods Hole Oceanographic Institution i Woods Hole Research Center. Z Woods Hole co roku w sierpniu startuje – sprzed restauracji Captain Kidd – długodystansowy bieg uliczny ("Falmouth Road Race") długości 7 mil (ok. 11,5 km). Trasa biegu wiedzie wzdłuż południowego wybrzeża półwyspu Cape Cod (m.in. nieopodal latarni Nobska Light), a meta zlokalizowana jest w "Falmouth Heights" opodal tawerny "Four Brothers". W pierwszym biegu w 1973 wystartowało stu biegaczy, w drugim – niespełna czterystu pięćdziesięciu, a obecnie na starcie staje około dziesięciu tysięcy zawodników.

</doc>
<doc id="1251503" url="https://pl.wikipedia.org/wiki?curid=1251503" title="Roh (Bieszczady)">
Roh (Bieszczady)

Roh (1255 m n.p.m.) – najwyższy wierzchołek Połoniny Wetlińskiej w Bieszczadach Zachodnich. Szczyt stanowi kulminację pokrytego grehotami grzbietu położonego pomiędzy oddzielającą go od Osadzkiego Wierchu Srebrzystą Przełęczą a Hasiakową Skałą i znajduje się w jego północno-zachodnim końcu. Stoki północne oraz zachodnie są strome, natomiast południowy ma mniejsze nachylenie. Na szczycie Roha główny grzbiet Połoniny Wetlińskiej skręca o ok. 90° na południe (w kierunku Osadzkiego Wierchu). Wierzchołek nie jest dostępny dla ruchu turystycznego ze względu na brak znakowanych szlaków turystycznych i ochronę Bieszczadzkiego Parku Narodowego.

</doc>
<doc id="1251510" url="https://pl.wikipedia.org/wiki?curid=1251510" title="Synagoga w Pazardżiku">
Synagoga w Pazardżiku

Synagoga w Pazardżiku – synagoga znajdująca się w Pazardżiku przy ulicy Asena Złatarowa 5.
Synagoga została zbudowana w 1850 roku według projektu pochodzącego z Bracigowa architekta Stawri Temełkowa. Posiada charakterystyczne wnętrze: środkowa część sufitu ozdobiona jest rzeźbą słońca otoczoną okrągłymi rozetami i kompozycją z figur geometrycznych. Ściany pokryte są malowidłami ściennymi. 
W 1954 roku budynek synagogi przejęło lokalne muzeum narodowe.

</doc>
<doc id="1251512" url="https://pl.wikipedia.org/wiki?curid=1251512" title="Werner Kühn">
Werner Kühn

Werner Kühn (ur. 1923, zm. ?) – niemiecki zbrodniarz wojenny, członek załogi obozu koncentracyjnego Mauthausen-Gusen i SS-Rottenführer.
Z zawodu ślusarz. Strażnik w podobozie KL Mauthausen – "Steyr" od września 1944 do 2 kwietnia 1945. Znęcał się nad więźniami narodowości polskiej i rosyjskiej. Kühn został osądzony w trzecim procesie załogi Mauthausen-Gusen przed amerykańskim Trybunałem Wojskowym w Dachau. Wymierzono mu karę dożywotniego pozbawienia wolności, którą jednak zamieniono na 3 lata pozbawienia wolności.

</doc>
<doc id="1251518" url="https://pl.wikipedia.org/wiki?curid=1251518" title="Zespół rozsianych ciałek Lewy'ego">
Zespół rozsianych ciałek Lewy'ego



</doc>
<doc id="1251519" url="https://pl.wikipedia.org/wiki?curid=1251519" title="Pančićev vrh">
Pančićev vrh

Pančićev vrh () – najwyższy szczyt pasma Kopaonik o wysokości 2017 m n.p.m., w Serbii.
Znajdują się tam tereny narciarskie. Nazwa szczytu pochodzi od nazwiska serbskiego botanika Josifa Pančicia, którego mauzoleum znajduje się na szczycie.

</doc>
<doc id="1251520" url="https://pl.wikipedia.org/wiki?curid=1251520" title="Zwyrodnienie prążkowia i istoty czarnej">
Zwyrodnienie prążkowia i istoty czarnej



</doc>
<doc id="1251522" url="https://pl.wikipedia.org/wiki?curid=1251522" title="Ciało Lewy'ego">
Ciało Lewy'ego



</doc>
<doc id="1251525" url="https://pl.wikipedia.org/wiki?curid=1251525" title="I tysiąclecie p.n.e.">
I tysiąclecie p.n.e.

II tysiąclecie p.n.e. I tysiąclecie p.n.e. I tysiąclecie n.e.X wiek p.n.e. IX wiek p.n.e. VIII wiek p.n.e. VII wiek p.n.e. VI wiek p.n.e. V wiek p.n.e. IV wiek p.n.e. III wiek p.n.e. II wiek p.n.e. I wiek p.n.e.
I tysiąclecie p.n.e. to czas epoki żelaza i powstawania imperiów.

</doc>
<doc id="1251526" url="https://pl.wikipedia.org/wiki?curid=1251526" title="Odnowienie Włoskie">
Odnowienie Włoskie

Odnowienie Włoskie ("Rinnovamento Italiano", RI) – włoska centrowa i liberalna partia polityczna, działająca w latach 1996–2002.
Historia.
Partię powołał Lamberto Dini, ówczesny premier Włoch, który kierował nią przez cały okres jej działalności. Do ugrupowania przystąpiła grupa polityków dotąd powiązanych m.in. z chadekami, socjalistami i liberałami. RI weszło w skład centrolewicowej koalicji Drzewo Oliwne.
Po wyborach parlamentarnych w 1996 działacze Odnowienia objęli dwa ministerstwa – Lamberto Dini został ministrem spraw zagranicznych, a Tiziano Treu ministrem pracy. W wyborach europejskich w 1999 partię poparło 1,14% głosujących. Jej jedynym przedstawicielem w PE V kadencji został Pino Pisicchio. W 2001 ugrupowanie zostało członkiem federacji Demokracja to Wolność – Stokrotka, która w 2002 przekształciła się w partię, co doprowadziło do rozwiązania RI.
W ramach Margherity byli członkowie RI sformowali frakcję pod nazwą Odnowienie. W 2007 część z nich (w tym Lamberto Dini) powołała własną partię – Liberalnych Demokratów.

</doc>
<doc id="1251527" url="https://pl.wikipedia.org/wiki?curid=1251527" title="Wąchabno (jezioro)">
Wąchabno (jezioro)

Wąchabno ("Wąchabskie") – jezioro w zachodniej Polsce w województwie wielkopolskim, Gmina Siedlec.
Położone jest na zachód od Wolsztyna, po zachodniej stronie wsi Wąchabno (gmina Siedlec). Jezioro o powierzchni 37,2 ha, ma kształt nieregularnego owalu o osi ukierunkowanej równoleżnikowo, długa linia brzegowa w stosunku do objętości wód i jest płytkie (głębokość maksymalna 3,0 m). Otoczone jest w połowie brzegiem klifowym, w połowie brzegiem płaskim, bagnistym. Roślinność wynurzona porasta nieco ponad 40% długości linii brzegowej. Wykazuje cechy zbiornika o naturalnej wysokiej trofii. Charakteryzuje się dobrym mieszaniem wód, a tym samym dobrym nadtlenieniem. Należy do rybackiego typu jezior sandaczowych, jest użytkowane rybacko. Zlewnia bezpośrednia jeziora zagospodarowana jest w sposób różnorodny: około 50% powierzchni zajmują lasy, a grunty orne - około 40% powierzchni. Po południowej stronie jeziora powstała niezbyt liczna indywidualna zabudowa letniskowa. Jezioro zasilane jest wodami podziemnymi i spływem powierzchniowym. Do jeziora wpływają okresowo wody z jeziora Linie Małe. Szacowany procent wymiany wody w ciągu roku jest niski: 100-150%, co wpływa korzystnie na odporność jeziora.

</doc>
<doc id="1251529" url="https://pl.wikipedia.org/wiki?curid=1251529" title="Leonardo i Machina śmierci">
Leonardo i Machina śmierci



</doc>
<doc id="1251534" url="https://pl.wikipedia.org/wiki?curid=1251534" title="Franz Pillixeder">
Franz Pillixeder

Franz Pillixeder (ur. 1901, zm. ?) – zbrodniarz hitlerowski, inspektor niemieckiej policji kryminalnej i członek załogi obozu koncentracyjnego Gusen.
Austriak z pochodzenia, z zawodu był policjantem. Sekretarz kryminalny ("Kriminalsekretar") w Wydziale Politycznym (obozowe gestapo) w Gusen od 10 listopada 1941 do czerwca 1944. Nosił mundur SS z insygniami SS-Hauptscharführera. Pillixeder odpowiadał między innymi za raporty dotyczące śmierci więźniów i przesłuchania. 
Za swoje zbrodnie Pillixeder został osądzony w dziewiątym procesie załogi Mauthausen-Gusen przed amerykańskim Trybunałem Wojskowym w Dachau. Wymierzono mu karę 30 lat pozbawienia wolności.

</doc>
<doc id="1251535" url="https://pl.wikipedia.org/wiki?curid=1251535" title="Titow Wrw">
Titow Wrw

Titow Wrw (mac.-cyrylica Титов Врв) - najwyższy szczyt gór Szar Płanina (Macedonia Północna) o wysokości 2747 m n.p.m. Położony około 12 kilometrów na północny zachód od Tetowa. 
Obecna nazwa szczytu pochodzi od nazwiska wieloletniego przywódcy Jugosławii - Josipa Broza Tity - i została nadana w 1953 roku. Przedtem, od 1934 szczyt nosił nazwę "Aleksandrow Wrw" ("Александров Врв"), nadanego dla uczczenia zamordowanego króla Aleksandra I. Początkową nazwą był "Golem Turczin"

</doc>
<doc id="1251536" url="https://pl.wikipedia.org/wiki?curid=1251536" title="Herb Cybinki">
Herb Cybinki

Herb Cybinki – jeden z symboli miasta Cybinka i gminy Cybinka w postaci herbu.
Wygląd i symbolika.
Herb przedstawia w polu zielonym krzyż maltański srebrny nad takąż rzeką.
Krzyż maltański to symbol zakonu joannitów z Łagowa, do których niegdyś należała Cybinka, zielone pole oznacza dużą lesistość okolicy, srebrna rzeka to Odra.
Historia.
Herb używany przez Cybinkę w latach 1991–2012 przedstawiał tarczę herbową dwudzielną w słup, pole heraldycznie lewe dwudzielne w pas. W polu prawym o barwie czerwonej przedstawia połowę białego orła piastowskiego z czerwonym cieniowaniem na skrzydłach. W górnym polu lewej połowy tarczy na tle ukośnych biało-czerwonych pasów widniał w czerwonej tarczy sercowej biały krzyż maltański. W dolnym, białym polu przedstawiono schematycznie narysowane trzy zielone świerki. Ustanowiono go w 1991 roku. Herb ten zawierał kilka błędów heraldycznych. Późniejszy wzór herbu, po uzyskaniu pozytywnej opinii Komisji Heraldycznej, ustanowiono Uchwałą Nr XXVII/169/12 Rady Miejskiej w Cybince z dnia 28 grudnia 2012 r. Herb zaprojektował Instytut Heraldyczno-Weksylologiczny Alfreda Znamierowskiego. W herbie tym orzeł piastowski miał nawiązywać do przynależności okolicznych ziem do państwa pierwszych Piastów. Symbolika drzew i krzyża była taka sama jak w herbie z 2012 roku. 

</doc>
<doc id="1251537" url="https://pl.wikipedia.org/wiki?curid=1251537" title="CSG">
CSG

CSG () – technika definiowania nowych brył poprzez łączenie innych brył regularyzowanymi działaniami boolowskimi: sumą, częścią wspólną i różnicą. Regularyzowane operatory tym różnią się od zwykłych działań na zbiorach punktów, że gwarantują, iż wynikiem działania będzie nadal bryła, a więc obiekt posiadający objętość. Wynikiem regularyzowanej operacji nie będzie zatem nigdy punkt, odcinek ani płaszczyzna.
Działania CSG mogą być wykonywane na reprezentacji siatkowej – wówczas otrzymywane są nowe obiekty, które następnie mogą zostać poddane innym przekształceniom geometrycznym bądź stać się przedmiotem np. symulacji komputerowej.
Operacje boolowskie mogą również zostać przeprowadzone dopiero przy wyświetlaniu sceny trójwymiarowej – jest to możliwe, gdy wykorzystywany jest bufor Z lub obraz jest tworzony metodą śledzenia promieni.

</doc>
<doc id="1251539" url="https://pl.wikipedia.org/wiki?curid=1251539" title="Socjalizm demokratyczny">
Socjalizm demokratyczny

Socjalizm demokratyczny opowiada się za socjalizmem jako ustrojem gospodarczym i demokracją jako formą rządów w państwie. Postuluje, aby środki produkcji były w posiadaniu całej populacji, a władza w rękach ludu kontrolującego w sposób demokratyczny procesy gospodarcze. Demokratyczni socjaliści preferują republikański ustrój państwowy.
W najszerszym znaczeniu terminu, demokratyczny socjalizm odnosi się do wszelkich usiłowań wprowadzenia socjalizmu w drodze pokojowych demokratycznych zmian, w przeciwieństwie do sposobu nagłego i brutalnego (socjalizm rewolucyjny). Sytuuje się na lewo od socjaldemokracji, postulując zniesienie kapitalizmu, nie zaś tylko jego reformę, za czym opowiadają się socjaldemokraci. Termin często błędnie używany jako synonim socjaldemokracji.
Definicja.
Demokratyczny socjalizm jest trudny do zdefiniowania, różne grupy uczonych mają diametralnie różne definicje tego pojęcia. Niektóre definicje odnoszą się do wszystkich reformistycznych, ewolucyjnych form socjalizmu. Często definicja ta jest używana do odróżnienia socjalizmu od stalinizmu. Robert M. Page lektor na Uniwersytecie w Birmingham pisze o demokratycznym socjalizmie w odniesieniu do polityki rządu Clementa Attlee. Attlee jako premier dążył do budowy silnego państwa opiekuńczego, częściowej nacjonalizacji i redystrybucji fiskalnej nie negując przy tym podstaw rynku. Obecnie niektórzy zwolennicy socjalizmu rynkowego uważają się za ostatnią formę demokratycznego socjalizmu.
Ekonomista Joseph Schumpeter, w swojej pracy z 1941 pod tytułem "Capitalism, Socialism and Democracy", dowodzi że liberalne demokracje ewoluują od „liberalnego kapitalizmu” do demokratycznego socjalizmu, wraz z rozwojem samorządności pracowniczej, demokracji przemysłowej i instytucji regulacyjnych. Socjalizm demokratyczny różni się w kilku kwestiach od socjaldemokracji przez co łączenie tych dwóch pojęć jest błędne. Polityk brytyjskiej Partii Pracy Peter Hain klasyfikuje demokratyczny socjalizm, razem z socjalizmem wolnościowym, jako formę antyautorytarnego socjalizmu w przeciwieństwie do stalinizmu i socjaldemokracji które uważa za przejaw autorytarnego socjalizmu państwowego. Jeszcze inni badacze uważają, że socjalizm demokratyczny jest ściśle związany z tradycją polityczną socjaldemokracji. Robert G. Picard jako demokratyczno-socjalistyczne opisuje poglądy myślicieli takich jak Eduard Bernstein, Karl Kautsky, Evan Durbin i Michael Harrington.
Termin demokratyczny socjalizm może być używany w sposób trzeci, aby odnosić się do modelu radzieckiego, który został zreformowany w sposób demokratyczny. Michaił Gorbaczow opisał pieriestrojkę jako budowanie „nowego, humanitarnego i demokratycznego socjalizmu”. W związku z tym niektóre dawne partie komunistyczne przemianowały się na Demokratyczno-Socjalistyczne, jak na przykład Partia Demokratycznego Socjalizmu w Niemczech.
Historia.
Prekursorzy.
Termin „socjalistyczny” w języku angielskim po raz pierwszy został użyty w brytyjskim „Cooperative Magazine” w 1827 roku. Wkrótce termin zaczął być kojarzony ze zwolennikami walijskiego reformatora Roberta Owena, którzy założyli ruch spółdzielczy. Zwolennicy filozofii Owena podkreślali zarówno demokracje uczestniczącą, jak i gospodarkę socjalistyczną, w formie spółdzielni, związków kredytowych i towarzystw wzajemnej pomocy. Brytyjski filozof John Stuart Mill opowiadał się za socjalistyczną działalnością gospodarczą w liberalnym kontekście.
Nowoczesny demokratyczny socjalizm.
Demokratyczny socjalizm popularnym ruchem stał się pod koniec XIX wieku. W Australii powstała organizacja „Labour and Socialist” (1891) która później przeobraziła się w partię polityczną działającą pod nazwą Australian Labor Party. W 1899 w Queensland w Australii powstał pierwszy demokratyczno-socjalistyczny rząd, co prawda był to rząd mniejszościowy i utrzymał się u władzy jedynie przez tydzień. Tamtejsza organizacja socjalistyczna „Labour and Socialist” została założona w 1891. Z czasem przeobraziła się w partię polityczną działającą pod nazwą Australian Labor Party. Wraz z kolejnymi rządami kontynuowała walkę o prawa pracownicze i prawa mniejszości (w tym LGBT), choć obecnie przesunęła się nieco w kierunku trzeciej drogi i socjaldemokracji.
W USA myśl demokratycznego socjalizmu rozwinął Eugene V. Debs jeden z najbardziej znanych amerykańskich socjalistów i pięciokrotny kandydat na urząd prezydenta (1900 rok jako kandydat Partii Socjaldemokratycznej, a następnie cztery razy z Socjalistycznej Partii Ameryki). Innym promotorem ideologii w Stanach Zjednoczonych był przywódca Socjalistycznej Partii Pracy Daniel De Leon. Tradycję Debsa i De Leona kontynuował Norman Thomas który stał na czele Socjalistycznej Partii Ameryki powstałej z połączenia w 1901 roku Partii Socjaldemokratycznej i Socjalistycznej Partii Pracy. Obecnie senator Bernie Sanders powiązany z regionalną Postępowa Partia Vermont promuje demokratyczny socjalizm.
W Wielkiej Brytanii, demokratyczno-socjalistyczne tradycje były reprezentowane w szczególności przez Ligę Socjalistyczną Williama Morrisa, a od 1880 roku przez Towarzystwo Fabiańskie i powstałą trzy lata później Niezależną Partię Pracy. Na początku lat 20, George Douglas Howard Cole próbował stworzyć szeroką alternatywą wobec radzieckiego autorytaryzmu, co przyczyniło się do ponownego wzrostu zainteresowania demokratycznym socjalizmem którego propagowanie rozpoczął min. George Orwell, jak i wielu innych ludzi ze świata kultury, nauki i sztuki którzy konsekwentnie mówili o tym że system ZSRR nie jest w rzeczywistości socjalistyczny.
W innych częściach Europy wiele demokratyczno-socjalistycznych partii było zjednoczonych w Międzynarodowej Wspólnocie Pracy Partii Socjalistycznych, stanowiąc tym samym opozycję względem socjaldemokratów z II Międzynarodówki, którzy byli według przedstawicieli MWPPS niedostatecznie socjalistyczni, jak i antydemokratycznej ich zdaniem III Międzynarodówki. We Włoszech na gruncie rozłamu we Włoskiej Partii Socjalistycznej powstała Włoska Partia Socjaldemokratyczna, jej lider Giuseppe Saragat został prezydentem Włoch w 1964 roku. Tak zwany "folkesocialisme" pojawił się jako nurt skandynawskiej lewicy w 1950 roku, nurt ten często charakteryzowany jest jako demokratyczny socjalizm. W przeszłości szwedzki premier Olof Palme uchodził za ważnego rzecznika socjalizmu demokratycznego.
W czasie rozwoju ruchu wolnościowego w Indiach, wielu działaczy z lewej strony Indyjskiego Kongresu Narodowego zorganizowało się w Socjalistycznej Partii Kongresowej. Ten prąd ideologiczny kontynuowany był przez organizacje takie jak „Praja Socialist Party” „Janata Party” i „Samajwadi Party”. W Pakistanie pojęcie demokratycznego socjalizmu wprowadził czołowy działacz Pakistańskiej Partii Ludowej Zulfikar Ali Bhutto.
Relacje ekonomiczne socjalizmu demokratycznego.
Socjaliści demokratyczni przyjęli szereg różnych socjalistycznych modeli ekonomicznych. Część demokratycznych socjalistów opowiada się za socjalizmem rynkowym, w którym przedsiębiorstwa społeczne działające w spółdzielniach pracy posiadają środki produkcji w rękach pracowników i są przez nich dystrybuowane. Inni przedstawiciele tej polityki opowiadają się za nierynkową ekonomią uczestniczącą opierającą się o zdecentralizowane planowanie gospodarcze.
Socjalizm demokratyczny był historycznie zaangażowany w popularyzowanie socjalizmu opartego na zdecentralizowanej formie planowania gospodarki, stając w opozycji do planowania gospodarki w stylu komunizmu, w którym centralna gospodarka planowa zarządzana jest przez jeden organ i dystrybuowana w oparciu o samorządność.
Współcześni zwolennicy socjalizmu rynkowego, argumentowali, że głównymi porażkami radzieckiej centralnie planowanej gospodarki, była jej totalitarna natura, połączona z brakiem demokracji i niskim prosperowaniem państwowych przedsiębiorstw, przez niezrozumienie potrzeb mieszkańców danego terytorium przez władze centralną.
Partie socjalizmu demokratycznego w parlamentach.
Partie parlamentarne, które przejęły doktrynę socjalizmu lub socjalizmu demokratycznego na świecie.

</doc>
<doc id="1251541" url="https://pl.wikipedia.org/wiki?curid=1251541" title="Ronald Weigel">
Ronald Weigel

Ronald Weigel (ur. 8 sierpnia 1959 w Hildburghausen) – niemiecki lekkoatleta chodziarz startujący do 1990 w barwach NRD, a później zjednoczonych Niemiec, medalista olimpijski i mistrz świata.
Pierwszy sukces międzynarodowy odniósł na mistrzostwach Europy juniorów w 1977 w Doniecku, gdzie zdobył srebrny medal w chodzie na 10 000 metrów. W Pucharze Świata w chodzie w 1979 w Eschborn zajął 11. miejsce w chodzie na 20 kilometrów. Nie ukończył chodu na 50 kilometrów w Pucharze Świata w chodzie w 1981 w Walencji.
Na pierwszych mistrzostwach świata w 1983 w Helsinkach zwyciężył w chodzie na 50 kilometrów. 20 lipca 1984 w Berlinie ustanowił najlepszy wynik na świecie czasem 3:38:31, który poprawił 25 maja 1986 w Poczdamie na 3:38:17. Z powodu bojkotu przez NRD nie wziął udziału w igrzyskach olimpijskich w 1984 w Los Angeles. Nie ukończył chodu na 50 km w Pucharze Świata w chodzie w 1985 w St. John's, a podczas mistrzostw Europy w 1986 w Stuttgarcie został na tym dystansie zdyskwalifikowany.
Zdobył srebrny medal w chodzie na 5000 metrów na halowych mistrzostwach Europy w 1987 w Liévin. Zwyciężył na 50 km w Pucharze Świata w chodzie w 1987 w Nowym Jorku, a na mistrzostwach świata w 1987 w Rzymie zajął 2. miejsce na tym dystansie.
Na igrzyskach olimpijskich w 1988 w Seulu Weigel zdobył dwa srebrne medale w chodzie na 20 km i na 50 km. Zajął 27. miejsce w chodzie na 20 km w Pucharze Świata w chodzie w 1989 w L'Hospitalet. Na mistrzostwach Europy w 1990 w Splicie zajął 9. miejsce w chodzie na 50 km.
Od 1991 Weigel startował w reprezentacji zjednoczonych Niemiec. Na halowych mistrzostwach świata w 1991 w Sewilli zajął 9. miejsce w chodzie na 5000 m. Zdobył 3. miejsce w chodzie na 50 km w Pucharze Świata w chodzie w 1991 w San Jose. Na mistrzostwach świata w 1991 w Tokio zajął 16. miejsce w chodzie na 20 km, a chodu na 50 km nie ukończył. Zajął 4. miejsce w chodzie na 5000 m na halowych mistrzostwach Europy w 1992 w Genui.
Weigel zdobył brązowy medal w chodzie na 50 km na igrzyskach olimpijskich w 1992 w Barcelonie. Na halowych mistrzostwach świata w 1993 w Toronto zajął 5. miejsce w chodzie na 5000 m. Nie ukończył chodu na 50 km na mistrzostwach świata w 1993 w Stuttgarcie. Zdobył srebrny medal w chodzie na 5000 m na halowych mistrzostwach Europy w 1994 w Paryżu. Nie ukończył chodu na 20 km na mistrzostwach Europy w 1994 w Helsinkach. Zajął dopiero 58. miejsce w chodzie na 50 km w Pucharze Świata w chodzie w 1995 w Pekinie.. Na mistrzostwach świata w 1995 w Göteborgu został zdyskwalifikowany w chodzie na 50 km. Jego ostatnią dużą imprezą były igrzyska olimpijskie w 1996 w Atlancie, na których startował w chodzie na 50 km, ale go nie ukończył.
Weigel był mistrzem NRD na w chodzie 20 km w 1984, 1988 i 1989, wicemistrzem w 1986 oraz brązowym medalistą w 1981 i 1987. W chodzie na 50 km był mistrzem NRD w 1983, 1985 i 1988. Był również wicemistrzem Niemiec w chodzie na 20 km w 1991 i brązowym medalistą w 1994, a w chodzie na 50 km mistrzem w 1991, 1992, 1994 i 1996 i wicemistrzem w 1995.
Startował w klubie "ASK Vorwärts Potsdam", a po zjednoczeniu "OSC Potsdam" i "LAC Halensee". Był współpracownikiem Stasi, co dobrowolnie ujawnił po zjednoczeniu Niemiec. W 1997 został trenerem chodziarskim reprezentacji Australii; trenował m.in. Nathana Deakesa. Od 2004 jest trenerem reprezentacji Niemiec w chodzie.

</doc>
<doc id="1251543" url="https://pl.wikipedia.org/wiki?curid=1251543" title="Jezioro Linie Małe">
Jezioro Linie Małe

Jezioro Linie Małe – niewielki zbiornik wodny o powierzchni 3,7 ha, położony w sąsiedztwie wsi Liny, po wschodniej stronie drogi z Kargowej do Babimostu w gminie Siedlec. Po zachodniej stronie wsi Liny znajduje się jezioro Linie, zaliczane do zlewni Obrzycy – pomiędzy jeziorami przebiega dział wodny II rzędu. Jezioro ma kształt zbliżony do wyokrąglonego deltoidu, o osi ukierunkowanej z południowego zachodu na północny wschód.
Brzeg jeziora jest klifowy, bagnisty. Roślinność wynurzona zajmuje około 12% powierzchni zwierciadła wody. Typ rybacki jeziora określono jako karasiowy - jest to zbiornik płytki, bardzo silnie zamulony, o bujnej roślinności. Jezioro wykorzystywane jest głównie przez wędkarzy. W
zlewni bezpośredniej jeziora zdecydowanie przeważają lasy (około 80% powierzchni), pozostała część zlewni zajmują grunty orne. Do jeziora uchodzi rów melioracyjny z okolic miejscowości Liny. Nadmiar wód odprowadzany jest okresowo do jeziora Wąchabno. Szacunkowa wielkość wymiany wody w roku wynosi około 200%.

</doc>
<doc id="1251548" url="https://pl.wikipedia.org/wiki?curid=1251548" title="Stade Abdoulaye Nakoro Cissoko">
Stade Abdoulaye Nakoro Cissoko

Stade Abdoulaye Nakoro Cissoko - stadion w miejscowości Kayes w Mali o pojemności 15 tys. widzów. Zbudowany w 2001 w związku z Pucharem Narodów Afryki 2002. Na stadionie rozgrywa swoje mecze zespół AS Sigui.

</doc>
<doc id="1251549" url="https://pl.wikipedia.org/wiki?curid=1251549" title="Synagoga w Baku">
Synagoga w Baku

Synagoga w Baku (azer. "Bakı Sinaqoq") – synagoga znajdująca się w Baku, stolicy Azerbejdżanu, przy ulicy Dilara Aliyeva 171. Jest największą synagoga w kraju i pierwszą funkcjonującą w Baku od ponad 100 lat.
Budowa synagogi rozpoczęła się w lutym 2002 roku. Jej projekt wykonał żydowski architekt z Azerbejdżanu, Galber Alexander. W międzyczasie budowa została przerwana z powodu braku funduszy. Wówczas pomogły zagraniczne organizacje, m.in. Joint, Gmina Żydowska w Pradze, Kazachski Kongres Żydowski "Euroasia", Sochnut i wiele innych, dzięki którym ukończono budowę synagogi.
Jej uroczyste otwarcie nastąpiło 9 marca 2003 roku. Jest to trójkondygnacyjny budynek, w którym znajdują się dwie sale modlitewne: duża przeznaczona dla Żydów aszkenazyjskich oraz mała dla Żydów gruzińskich, a także koszerna stołówka, wydająca dziennie około 70 posiłków, biblioteka oraz centrum naukowe. Przy synagodze urzęduje rabin Meir Brook z Chabad-Lubawicz.

</doc>
<doc id="1251551" url="https://pl.wikipedia.org/wiki?curid=1251551" title="Słońce (ujednoznacznienie)">
Słońce (ujednoznacznienie)



</doc>
<doc id="1251553" url="https://pl.wikipedia.org/wiki?curid=1251553" title="Musica">
Musica

 
Musica (18 Delphini) – żółty olbrzym znajdujący się w gwiazdozbiorze Delfina, odległy od Ziemi o około 238 lat świetlnych. Jest gwiazdą typu widmowego G.
Krąży wokół niej jedna znana planeta, Arion (18 Delphini b) odkryta 19 lutego 2008 roku.
Nazwa.
Nazwa gwiazdy nie jest nazwą tradycyjną, została wyłoniona w publicznym konkursie w 2015 roku. Pochodzi ona z łaciny i oznacza „muzykę”. Nazwę tę zaproponowali członkowie klubu astronomicznego ze szkoły średniej w Tokushimie (Japonia).

</doc>
<doc id="1251556" url="https://pl.wikipedia.org/wiki?curid=1251556" title="Nawagraha">
Nawagraha

Nawagraha (dewanagari ग्रह, "Dziewięciu porywaczy") – określenie planety w hinduizmie i wedyjskim systemie astrologicznym, dźjotisza. W tym systemie używane są następujące planety: Surja (Słońce), Ćandra (Księżyc), Mangala (Mars), Budha (Merkury), Bryhaspati (Jowisz), Śukra (Wenus), Śani (Saturn), Rahu (Węzeł księżycowy), Ketu (Węzeł księżycowy).
Kult nawagraha.
W kilku częściach Indiach spotkamy świątynie, w których do dzisiaj utrzymał się kult Nawagraha - dziewięciu bóstw planet. Między innymi blisko miasta Kumbakonam, w Tamilnadu; inna świątynia jest w Guwahati w stanie Asam.
W kulturze wedyjskiej każdej planecie, księżycowi i gwiazdom przypisuje się posiadanie boskiej Duszy, Jaźni uważając, że są to byty duchowe mające materialne ciała. Stąd zwyczaj personifikowania planet, księżyca i słońca oraz ważniejszych gwiazd. Skutkiem takiego pojmowania przyrody i kosmosu jest pogląd iż cała planeta jest żyjącą istotą, duszą, a wszystkie formy życia są ze sobą powiązane jako żyjące w świadomości logosu planety, duszy czy ducha planety. Następstwem oczywiście jest bogata mistyka i mitologia istot planetarnych i kosmicznych. 
W ezoteryce tantrycznej, w tak zwanej jodze planet, także w astrologii wedyjskiej wykonuje się pewne formuły modlitewne, mantry z użyciem różańca mali dla przezwyciężenia niekorzystnych wpływów ducha czy bóstwa księżycowego na los człowieka. Z uwagi na wielki wpływ księżyca na ziemię i żyjące stworzenia są to często wykonywane mantramy i bardzo polecane przez astrologów wedyjskich i mistrzów tantry.
Linki zewnętrzne.
Nawagrahas

</doc>
<doc id="1251559" url="https://pl.wikipedia.org/wiki?curid=1251559" title="Synagoga w Oszmianie">
Synagoga w Oszmianie

Synagoga w Oszmianie (biał. Сінагога ў Aшмянах) – bóżnica w Oszmianie, której budowę ukończono na początku XX w. (1902, lub wg. innych źródeł 1912). W 1940 synagogę zamknięto i wykorzystywano jako skład w czasach ZSRR. W 2015 w budynku synagogi uruchomiono salę wystawową Oszmiańskiego Muzeum Krajoznawczego im. F. Boguszewicza.
Została wzniesiona według projektu nieznanego autora przy obecnej ulicy Sowietskaja. Murowana świątynia z czerwonej cegły ma surową prostokątną formę. Jej wysokość wynosi 15,5 m. Przykryta została dachem łamanym, czterospadowym, trzykondygnacyjnym a pokrycie stanowił gont. Takie dachy były powszechnie stosowane w zamkach, pałacach, kościołach i katedrach. Synagogę charakteryzuje minimum wykończeń dekoracyjnych i plastycznych: pilastry, poziome pasy i gzymsy i łukowate zakończenia otworów. Fasadę zdobi nieduży drewniany fronton z wyrzeźbionymi figurami lwów. Zewnętrzną ozdobą są pilastry na rogach i między oknami, a także okrągłe okno nad wejściem.
Posiada tradycyjny układ wnętrz powtarzający tradycyjną XVIII wieczną bożnicę o jednonawowej Sali. Ściany wewnętrzne pomalowane są w ornamenty roślinne. Silne wrażenie wywiera ciemnoniebieski sufit, imitujący gwiaździste niebo. We wnętrzu synagogi zbudowano ośmioboczną drewnianą kopułę. Charakterystyczne dla niej jest oparcie na prostokącie zamiast kwadracie – kopuła jest minimalnie szersza w jednej z osi. Zdobienie kopuły było stonowane – niebieskie z jasnobrązowymi akcentami na załamaniach. Bima ukazana jest wyłącznie na rzutach synagogi. Jej bryła przedstawiona jest w bardzo uproszczony sposób – nie jest jasne czy synagoga posiadała prostą, kwadratową Bimę, czy jest to jedynie interpretacja bardziej skomplikowanej formy. Element ten nie zachował się do czasów obecnych ale pominięcie go na rysunkach przekroi może sugerować, że na rzucie przedstawienie Bimy zostało znacząco uproszczone.
Użytkowana była do wybuchu II Wojny Światowej a od 1945 znajduje się na terenie Białorusi i nie pełni funkcji religijnych. Budynek popadł w ruinę a dach zabezpieczono prowizorycznie blachą. Wiele okien zostało zamurowanych a wejście do budynku wybite zostało w miejscu tradycyjnej lokalizacji Aron ha-kodeszu.

</doc>
<doc id="1251560" url="https://pl.wikipedia.org/wiki?curid=1251560" title="Stade Barema Bocoum">
Stade Barema Bocoum

Stade Barema Bocoum - stadion w miejscowości Mopti w Mali o pojemności 15 tys. widzów. Zbudowany w 2001 w związku z Pucharem Narodów Afryki 2002. Na stadionie rozgrywa swoje mecze zespół Débo Mopti. Nazwa stadionu pochodzi od nazwiska Baréma Bocoum, ministra spraw zagranicznych Mali w latach 1961-1964.

</doc>
<doc id="1251563" url="https://pl.wikipedia.org/wiki?curid=1251563" title="Rów Grabarski">
Rów Grabarski

Rów Grabarski – rów, prawostronny dopływ Obry w 108,9 km (wpływa do jeziora Chobienickiego). Ciek o długości 17,49 km i powierzchni zlewni wynoszącej 55,3 km² (według IMGW). Ciek ten bierze swój początek na zachód od Karpicka i północny zachód od Wolsztyna.

</doc>
<doc id="1251565" url="https://pl.wikipedia.org/wiki?curid=1251565" title="Ludwik Żychliński">
Ludwik Żychliński

Ludwik Wincenty Dionizy Żychliński herbu Szeliga (ur. 1837 w Wielkim Księstwie Poznańskim, zm. ok. 1891) – działacz niepodległościowy, pamiętnikarz, kronikarz, pułkownik, dowódca w powstaniu styczniowym, uczestnik wojny secesyjnej i powstania Polaków nad Bajkałem.
Życiorys.
Urodził się w starej herbowej rodzinie jako syn Franciszka Żychlińskiego i Ludwiki z Budziszewskich. Brał udział w wyprawie Giuseppe Garibaldiego na Sycylię (1860), następnie w latach 1862–1863 walczył po stronie Unii w amerykańskiej wojnie secesyjnej.
Do kraju wrócił w 1863 i walczył w powstaniu styczniowym, m.in. jako dowódca oddziału partyzanckiego imienia Dzieci Warszawy oraz jako naczelnik wojskowy w powiecie warszawskim i rawskim. Po powstaniu, został zesłany na Syberię, tam uczestniczył w powstaniu zabajkalskim (1866). Jego wspomnienia są z tego powstania są jednym z niewielu niepodważalnych i ważnych źródeł dla badaczy i historyków. Do kraju powrócił w 1868 roku. Zmarł prawdopodobnie w roku 1891 w rodzimej Wielkopolsce.
Jest autorem m.in.:

</doc>
<doc id="1251566" url="https://pl.wikipedia.org/wiki?curid=1251566" title="ALMR">
ALMR

ALMR (Advanced Liquid Metal Reactor) – typ reaktora jądrowego. Zaprojektowany w latach 80. w USA w Argonne National Laboratory.
Energia jest w nim wytwarzana jak we wszystkich innych reaktorach poprzez zachodzącą wewnątrz rdzenia reakcje łańcuchową. W klasycznych reaktorach reakcja łańcuchowa zachodzi dzięki stosunkowo wolno poruszającym się neutronom, natomiast w reaktorach ALMR rozszczepienie powodują szybko poruszające się neutrony, które rozbijają nawet bardzo stabilne, ciężkie atomy transuranowe. Taki nowoczesny reaktor spala paliwo wytworzone z odpadów z klasycznych reaktorów.
Chłodziwem w takich reaktorach jest ciekły sód krążący w systemie konwekcji naturalnej w basenie reaktora. Ten rodzaj chłodziwa jest jednak bardzo niebezpieczny, ponieważ ciekły sód płonie przy kontakcie z wodą, co jest największą wadą tej technologii. Największą zaletą jest to, że jeśli w klasycznej elektrowni atomowej wykorzystuje się 5% paliwa, to w technologii ALMR aż 94% + 5% wcześniej wykorzystane w reaktorze klasycznym.

</doc>
<doc id="1251568" url="https://pl.wikipedia.org/wiki?curid=1251568" title="Hartwig Gauder">
Hartwig Gauder

Hartwig Gauder (ur. 10 listopada 1954 w Vaihingen an der Enz, zm. 22 kwietnia 2020 w Erfurcie) – niemiecki lekkoatleta chodziarz, do 1990 reprezentujący NRD.
Wychował się w południowych Niemczech. Jego rodzina przeniosła się w 1960 do NRD do Ilmenau, gdzie jego matka odziedziczyła dom. Jako lekkoatleta początkowo specjalizował się w chodzie na 20 kilometrów. Został mistrzem NRD w tej konkurencji w 1975 i 1976. Na mistrzostwach Europy w 1978 w Pradze zajął 7. miejsce. W tym samym roku ustanowił rekord Europy w chodzie na 20 000 metrów na bieżni wynikiem 1:24:22,7.
Potem skoncentrował się na chodzie na 50 kilometrów. Został mistrzem w tej konkurencji na igrzyskach olimpijskich w 1980 w Moskwie, mimo że był to dopiero 4. jego występ na tym dystansie. Zwyciężył w chodzie na 5000 metrów na halowych mistrzostwach Europy w 1981 w Grenoble (była to konkurencja pokazowa). W 1981 zajął 2. miejsce w chodzie na 50 km w Pucharze Świata. Na mistrzostwach Europy w 1982 w Atenach zajął 4. miejsce w chodzie na 50 kilometrów. Wskutek bojkotu nie mógł bronić tytułu na igrzyskach olimpijskich w 1984 w Los Angeles.
Zwyciężył w chodzie na 50 kilometrów w Pucharze Świata w 1985. Zdobył złoty medal na tym dystansie na mistrzostwach Europy w 1986 w Stuttgarcie, a potem powtórzył ten sukces na mistrzostwach świata w 1987 w Rzymie. W tym samym roku był drugi w Pucharze Świata.
Na igrzyskach olimpijskich w 1988 w Seulu zdobył brązowy medal w chodzie na 50 kilometrów. Takie same osiągnięcia miał na mistrzostwach Europy w 1990 w Splicie i na mistrzostwach świata w 1991 w Tokio. Na tej ostatniej imprezie wystąpił już w barwach zjednoczonych Niemiec. Na igrzyskach olimpijskich w 1992 w Barcelonie zajął 6. miejsce w chodzie na 50 km. Nie ukończył chodu na tym dystansie na mistrzostwach świata w 1993 w Stuttgarcie. Po tej imprezie zakończył wyczynowe uprawianie lekkiej atletyki.
Gauder był mistrzem NRD w chodzie na 20 kilometrów w 1975, 1976, 1985 i 1986 oraz brązowym medalista na tym dystansie w 1984. W chodzie na 50 klilometrów był mistrzem NRD w 1979, 1982 i 1986 oraz wicemistrzem w 1984. W 1993 zdobył mistrzostwo Niemiec w chodzie na 50 km a w 1991 i 1992 był na tym dystansie wicemistrzem. Był również wicemistrzem Niemiec w chodzie na 20 km w 1993. Startował w klubie Turbine Erfurt.
W 1995 choroba wirusowa zaatakowała jego serce. W 1996 wszczepiono mu sztuczne serce, a w 1997 dokonano przeszczepu serca. Dwa lata później wziął udział w Maratonie Nowojorskim, który ukończył. W 2003 jako pierwszy człowiek z przeszczepionym sercem wszedł na górę Fudżi w Japonii.
Był architektem. Od 2007 pracował na uniwersytecie w Jenie.
Zmarł na zawał serca.

</doc>
<doc id="1251570" url="https://pl.wikipedia.org/wiki?curid=1251570" title="Kanał Dźwiński">
Kanał Dźwiński

Kanał Dźwiński – lewostronny dopływ Obry, uchodzący w 111,1 km. Ciek o długości 6,2 km i powierzchni zlewni wynoszącej 25,6 km² (dane IMGW). Kanał Dźwiński łączy Północny Kanał Obry z Obrzycą. Obrzyca bierze swój początek na wypływie z Jeziora Sławskiego, przepływa przez jezioro Rudno, a poniżej jeziora Rudno w km 7,3 oddziela się od niej Kanał Dźwiński. Ciek płynie na północ i uchodzi do Północnego Kanału Obry w rejonie Kopanicy.

</doc>
<doc id="1251571" url="https://pl.wikipedia.org/wiki?curid=1251571" title="Janove Ottesen">
Janove Ottesen

Janove Ottesen, właśc. Jan Ove Ottesen (ur. 27 sierpnia 1975 w Bryne), norweski muzyk, wokalista, gra również na gitarze i baryłce. Ottesen porzucił szkolenie wojskowe na rzecz swojej już wtedy ukochanej fisharmonii. Janove jest twórcą wielu utworów zespołu Kaizers Orchestra. Energia, jaką eksploduje podczas występów pomogła zespołowi uzyskać opinię zespołu, który świetnie sprawdza się na żywo. Poza pracą nad materiałem dla Kaizers Orchestra, Janove zajmuje się realizowaniem swoich projektów filmowych oraz karierą solową. Co roku, począwszy od 2000 wydaje albumy i EP. Jest żonaty i ma dwoje dzieci.

</doc>
<doc id="1251573" url="https://pl.wikipedia.org/wiki?curid=1251573" title="Pasażer">
Pasażer

Pasażer – osoba korzystająca ze środka transportu, która nie kieruje pojazdem. Pasażerem jest zarówno osoba, która jedzie publicznym środkiem transportu (np. metra), jak i np. samochodu.
Pasażer kolejowy – osoba podróżująca pociągiem lub znajdująca się na terenie kolejowym przed rozpoczęciem podróży pociągiem lub po jej zakończeniu, z wyłączeniem członków obsługi pociągów.

</doc>
<doc id="1251575" url="https://pl.wikipedia.org/wiki?curid=1251575" title="NEC">
NEC



</doc>
<doc id="1251584" url="https://pl.wikipedia.org/wiki?curid=1251584" title="Synagoga chasydów w Doniecku">
Synagoga chasydów w Doniecku

Synagoga chasydów w Doniecku, pełna nazwa Doniecka Synagoga poświęcona pamięci lubawickiego rabina Bejt Menachema-Mendla () – synagoga znajdująca się w Doniecku przy ul. "Oktiabrskiej 36". 
Została zbudowana w latach 1910–1919 przy ul. "Czetwiertoj Linii" po tym, jak wierni przestali się mieścić w małej bóżnicy i domu modlitewnym przy "Sied'moj Linii". Nabożeństwa odbywały się tu w latach 1920–1931, później budynek został przejęty przez państwo – mieścił się w nim m.in. magazyn, a później pracownia teatru lalek. 
W końcu lat osiemdziesiątych budynek synagogi został zwrócony gminie żydowskiej, która doprowadziła do jego gruntownej renowacji.

</doc>
<doc id="1251590" url="https://pl.wikipedia.org/wiki?curid=1251590" title="The Pop Culture, Masacre &amp; End Of The World">
The Pop Culture, Masacre &amp; End Of The World



</doc>
<doc id="1251592" url="https://pl.wikipedia.org/wiki?curid=1251592" title="Polski Związek Futbolu Amerykańskiego">
Polski Związek Futbolu Amerykańskiego



</doc>
<doc id="1251600" url="https://pl.wikipedia.org/wiki?curid=1251600" title="Ibragim Chamrakułow">
Ibragim Chamrakułow

Ibragim Chamrakułow, uzb. "Ibrohim Hamroqulov" (ur. 28 lipca 1982) – uzbecki szachista, reprezentant Hiszpanii od 2005, arcymistrz od 2006 roku.
Kariera szachowa.
Od najmłodszych lat wielokrotnie reprezentował Uzbekistan na mistrzostwach świata i Azji juniorów, największy sukces odnosząc w 1998 r. w Oropesa del Mar, gdzie zdobył tytuł mistrza świata w kategorii do 16 lat. Do pozostałych indywidualnych sukcesów Ibragima Chamrakułowa należą:
W 2007 r. zadebiutował w narodowej reprezentacji w drużynowych mistrzostwach Europy w Iraklionie, natomiast w 2008 r., wystąpił na szachowej olimpiadzie w Dreźnie.
Najwyższy ranking w dotychczasowej karierze osiągnął 1 października 2007 r., z wynikiem 2604 punktów zajmował wówczas 3. miejsce (za Aleksiejem Szyrowem i Francisco Vallejo Ponsem) wśród hiszpańskich szachistów.

</doc>
<doc id="1251601" url="https://pl.wikipedia.org/wiki?curid=1251601" title="South Pole Telescope">
South Pole Telescope

South Pole Telescope (SPT) – radioteleskop zbudowany w stacji Amundsena-Scotta na biegunie południowym przez konsorcjum amerykańskich uczelni.
Rozpoczął pracę w lutym 2007. Pracuje w paśmie częstotliwości 70-300 GHz (mikrofale) i jest przeznaczony do poszukiwania odległych gromad galaktyk metodą wykorzystującą efekt Suniajewa-Zeldowicza.
Teleskop ma rozdzielczość poniżej jednej minuty łuku, a jego pole widzenia obejmuje jeden stopień kwadratowy. Zbierane przez niego dane posłużą do weryfikacji wartości parametrów kosmologicznych, wyznaczanych za pomocą innych instrumentów, a przede wszystkim do dokładnego pomiaru zawartości ciemnej energii we Wszechświecie.

</doc>
<doc id="1251603" url="https://pl.wikipedia.org/wiki?curid=1251603" title="Drugi rząd Harolda Macmillana">
Drugi rząd Harolda Macmillana

Drugi rząd Partii Konserwatywnej pod przewodnictwem Harolda Macmillana powstał po wyborach w październiku 1959 r. i przetrwał do rezygnacji Macmillana w październiku 1963 r.

</doc>
<doc id="1251608" url="https://pl.wikipedia.org/wiki?curid=1251608" title="Teresa Stadnicka">
Teresa Stadnicka

Teresa ze Stadnickich herbu Szreniawa bez Krzyża Ossolińska (ur. w 1717, zm. 6 maja 1776), z hrabiów na Żmigrodzie, wnuczka Jana Franciszka Stadnickiego, wojewodzina wołyńska w Rymanowie, właścicielka Leska, Bukowska i Dynowa.
Życiorys.
Jej rodzicami byli Kazimierz Stadnicki (zm. 1718, starosta libuski) i Dorota Stadnicka z domu Skrzyńska. Gdy zmarł ojciec, miała zaledwie roczek. Opiekę nad małoletnią dziedziczką i nad jej dobrami sprawowali: matka Dorota ze Skrzyńskich i wuj Piotr Konstanty Stadnicki ze Żmigrodu, kasztelan biecki, sądecki i wojnicki.
W Turzysku 4 lutego 1731 czternastoletnia Teresa Stadnicka poprzez małżeństwo z Józefem Kantym Ossolińskim h. Topór (1707–1780), starostą sandomierskim, posłem, wojewodą wołyńskim (od 1757), hrabią na Tęczynie, wniosła Rymanów, Chrzanów w Krakowskiem, Drążgów w ziemi stężyckiej, w posagu do rodziny Ossolińskich. Mąż jej po ojcu odziedziczył m.in.: Tarchomin, Krakowiany, Dąbrówka, Mroków, Garbatki, Parole, Rusiec, dobra podlaskie, dobra podolskie tj. m. Antonówka, Czerniejowice, Klityszyce, Tomaszpol, Turzysk na Wołyniu. Od Mniszchów odkupili w 1779 roku Duklę wraz z przyległościami, łącząc swe podkarpackie majątki w jedną całość.
Małżonkowie mocno zaangażowani w sprawy polityczne kraju (zwolennicy Sasów, przeciwnicy Stanisława Augusta), zarządzali swymi rozległymi dobrami poprzez dzierżawców, co nie zawsze było dla nich korzystne. Oboje Ossolińscy ufundowali kilka kościołów, przytułków dla ubogich.
Dziećmi Teresy Stadnickiej byli:
Według tablic epitafijnych w kościele w Lesku i w Dukli "zmarła 6 maja 1776 w Rymanowie i została pochowana u u OO. Karmelitów w Zagórzu". Po pożarze tego klasztoru na początku XIX wieku, przeniesiono jej prochy do kościoła Nawiedzenia Najświętszej Maryi Panny w Lesku.
W tej świątyni zostały wmurowane epitafia Teresy Stadnickiej i Józefa Kantego Ossolińskiego. Ponadto ich epitafia ustanowiono w kościele Wniebowzięcia Najświętszej Maryi Panny w Zagórzu.

</doc>
<doc id="1251609" url="https://pl.wikipedia.org/wiki?curid=1251609" title="Hulchul">
Hulchul

Hulchul (hindi हलचल, urdu ہلچل, niemiecki tytuł: "Hulchul – Eine verrückte Lovestory") – bollywoodzki komediodramat wyreżyserowany w 2004 roku przez Priyadarshana, autora "Hera Pheri", "Hungama", "Chup Chup Ke" i "Kyon Ki". W rolach głównych Akshaye Khanna, Kareena Kapoor, Sunil Shetty, Amrish Puri. W drugoplanowych Paresh Rawal, Jackie Shroff, Arbaaz Khan i Arshad Warsi.
Film jest remakiem filmu w języku malajalam pt. "Godfather"
Fabuła.
Od wielu lat między dwoma bogatymi klanami trwa wojna. Jeden z nich rządzony jest twardą ręką przez Seth Angarchanda (Amrish Puri). Murem stoją za nim jego czterej synowie Shakti (Arbaaz Khan), Balram (Jackie Shroff), Kishen (Paresh Rawal) i Jai (Akshaye Khanna). Jego władza ograbia ich ze zwykłego ludzkiego szczęścia. Z woli ojca muszą wyrzec się nadziei na małżeństwo i rodzinę. Przez kobietę nieszczęście spotkało kiedyś ich dom. Dziś żadnej kobiecie nie wolno przestąpić progu tego domu. Znienawidzony przez nich wrogi klan rządzony jest właśnie przez tę kobietę, która przyczyniła się do ich nieszczęścia, władczą, manipulującą wszystkimi Lakshmi Devi (Laxmi). Podporządkowała ona sobie obydwóch swoich synów: Veera (Sunil Shetty) i Kashinatha (Shakti Kapoor), którego córka Anjali (Kareena Kapoor) jest przedmiotem dumy rodziny. Nie tylko z bardzo dobrymi wynikami ukończyła prawo, ale ma też wkrótce wyjść za mąż za syna ministra spraw wewnętrznych, podnosząc tym małżeństwem status społeczny rodziny. Na to Angaar Chand nie może pozwolić. Pod wpływem jego intryg narzeczony wycofuje się z małżeństwa tuż przed weselem. Upokorzenie Anjali pogłębia studiujący z nią razem Jai. Szydzi z niej publicznie na każdym kroku. Anjali spragniona zemsty na nim, przystaje na propozycję babki. Oczekuje ona, że Anjali rozkochawszy w sobie Jaia, skłóci go z jego ojcem. Zmieszany z początku jej próbami oczarowania go Jai, za radą przyjaciela Lucky'ego (Arshad Warsi), decyduje się też udawać miłość do Anjali, aby ją potem upokorzyć odrzuceniem. Ale trudno jest grać uczuciami nie ulegając im. Czas, który młodzi spędzają razem zbliża ich do siebie. Udawana miłość staje się prawdziwą, trzeba jednak przekonać do małżeństwa Jaia i Anjali ich nienawidzące się rodziny.
Muzyka.
Autorem muzyki jest Vidyasagar.

</doc>
<doc id="1251612" url="https://pl.wikipedia.org/wiki?curid=1251612" title="Zygmunt Koziołek">
Zygmunt Koziołek

Zygmunt Koziołek (ur. 10 listopada 1916, zm. ?) – polski bokser.
Karierę sportową rozpoczął, zakładając po raz pierwszy rękawice pięściarskie w 1932 roku w klubie Błękitni Poznań. Walcząc na ringu, uwidocznił się wielki talent bokserski młodego sportowca. Tylko kwestią czasu było przejście juniora do przodującej wówczas Warty Poznań, z którą związał się na długie lata swojej kariery. Startując w mistrzostwach Polski, trzykrotnie zdobył mistrzostwo w 1937 i 1938 w kategorii koguciej, a po sześcioletniej przerwie spowodowanej wojną, trzeci tytuł wywalczył w 1946 w wadze lekkiej. Był też wicemistrzem kraju w 1936 roku wagi muszej. Czterokrotnie z Wartą wywalczył drużynowe mistrzostwo Polski w 1936, 1937, 1938 i 1939. W reprezentacji Polski wystąpił 14 razy, odnosząc 10 zwycięstw i ponosząc 4 porażki w latach 1937-1946. W okresie międzywojennym staczając wiele pamiętnych pojedynków, kandydował do reprezentacji Europy. Karierę sportową zakończył w barwach Arkonii Szczecin, staczając swoje ostatnie walki.

</doc>
<doc id="1251614" url="https://pl.wikipedia.org/wiki?curid=1251614" title="Synagoga Główna w Winnicy">
Synagoga Główna w Winnicy

Synagoga Główna w Winnicy, zwana również synagogą Lifszyca (, ') – żydowska bóżnica znajdująca się w Winnicy przy ul. Sobornej 62.
Została zbudowana w 1897 roku ze środków winnickiego kupca Lifszyca. Do wybuchu rewolucji październikowej była główną synagogą Winnicy. Nabożeństwa odbywały się tu do lat 30. XX wieku, gdy budynek został zamknięty i przekształcony w klub im. Józefa Stalina. Podczas II wojny światowej gromadzono tu odzież skonfiskowaną żydowskim winniczanom.
Po 1945 roku w gmachu mieściła się filharmonia. Budynek bóżnicy został zwrócony gminie żydowskiej w 1992 roku, po czym przeszedł gruntowny remont staraniem rabina Lejbla Surkisa i Izaaka Nowosieleckiego ze środków JDC.
W nocy z 18 na 19 maja 2005 roku na ścianach synagogi pojawiły się swastyki i antysemickie napisy - był to pierwszy taki przypadek w kilkunastoletniej historii gminy po 1991 roku.

</doc>
<doc id="1251618" url="https://pl.wikipedia.org/wiki?curid=1251618" title="Matthew Town">
Matthew Town

Matthew Town - miasto na Bahamach, na wyspie Wielka Inagua. Według danych szacunkowych na rok 2008 liczy 439 mieszkańców . Ośrodek turystyczny. Miasteczko jest siedzibą głównego zakładu firmy Morton Salt Company, produkującego 500 ton soli morskiej rocznie, drugiego co do wielkości produkcji w Ameryce Północnej i największego zakładu przemysłowego na wyspie. Osiemnaste co do wielkości miasto kraju. Znajduje się tu port lotniczy Inagua.

</doc>
<doc id="1251621" url="https://pl.wikipedia.org/wiki?curid=1251621" title="Snug Corner">
Snug Corner

Snug Corner – miasto na Bahamach, na wyspie Acklins. Według danych szacunkowych na rok 2008 liczy 403 mieszkańców. Ośrodek turystyczny. Dziewiętnaste co do wielkości miasto kraju.

</doc>
<doc id="1251626" url="https://pl.wikipedia.org/wiki?curid=1251626" title="Great Harbour (Bahamy)">
Great Harbour (Bahamy)

Great Harbour - miasto na Bahamach, na wyspie Berry. Według danych szacunkowych na rok 2008 liczy 380 mieszkańców . Ośrodek turystyczny. Dwudzieste co do wielkości miasto kraju.

</doc>
<doc id="1251628" url="https://pl.wikipedia.org/wiki?curid=1251628" title="Aldo Bobadilla">
Aldo Bobadilla

Aldo Antonio Bobadilla Ávalos (ur. 20 kwietnia 1976 w Pedro Juan Caballero) – piłkarz paragwajski grający na pozycji bramkarza.
Kariera klubowa.
Bobadilla urodził się w mieście Pedro Juan Caballero. Piłkarską karierę rozpoczął w klubie Cerro Porteño. W 1997 roku zadebiutował w jego barwach w Primera División, a już w 1998 roku był pierwszym bramkarzem klubu przejmując schedę po Danilo Acevalu, który odszedł do Unión Santa Fe. Swój jedyny sukces z Cerro Porteño Bobadilla osiągnął w 2001 roku, kiedy to wywalczył mistrzostwo Paragwaju. Wcześniej dwukrotnie w latach 1998 i 1999 dochodził do półfinałów Copa Libertadores, jednak w nich paragwajski zespół odpadał kolejno z Barceloną i Deportivo Cali. W Cerro Porteño Aldo wystąpił w 198 ligowych spotkaniach. Grał tam do końca 2004 roku.
Na początku 2005 roku Bobadilla wyjechał do Argentyny i został zawodnikiem klubu Gimnasia y Esgrima La Plata. Tam występował tylko przez pół roku i zajął z nim 7. miejsce. Latem powrócił do ojczyzny i został zawodnikiem Club Libertad. W 2006 roku po raz drugi w karierze został wicemistrzem Paragwaju, a także wystąpił w półfinale Copa Libertadores. Latem 2006 przeszedł do jednego z czołowych klubów w Ameryce Południowej, Club Atlético Boca Juniors. W sezonie 2006/2007 został wicemistrzem fazy Apertura oraz Clausura. Następnie przeszedł do kolumbijskiego Independiente Medellín.
Kariera reprezentacyjna.
W reprezentacji Paragwaju Bobadilla zadebiutował 28 kwietnia 2004 roku w zremisowanym 0:0 towarzyskim meczu z Koreą Południową. W 2006 roku został powołany przez Aníbala Ruiza do kadry na Mistrzostwa Świata w Niemczech. Z Paragwajem nie wyszedł z grupy, a już w 8. minucie pierwszego spotkania, przegranego 0:1 z Anglią zastąpił kontuzjowanego Justo Villara i do końca turnieju był pierwszym bramkarzem Paragwajczyków. Zagrał w przegranym 0:1 spotkaniu ze Szwecją i wygranym 2:0 z Trynidadem i Tobago.

</doc>
<doc id="1251629" url="https://pl.wikipedia.org/wiki?curid=1251629" title="Pożywka MacConkeya">
Pożywka MacConkeya



</doc>
<doc id="1251633" url="https://pl.wikipedia.org/wiki?curid=1251633" title="Nicholls Town">
Nicholls Town

Nicholls Town – miasto na Bahamach, na wyspie Andros. Według danych szacunkowych na rok 2008 liczy 258 mieszkańców. Ośrodek turystyczny. Dwudzieste pierwsze co do wielkości miasto kraju. W mieście znajduje się port lotniczy San Andros.

</doc>
<doc id="1251634" url="https://pl.wikipedia.org/wiki?curid=1251634" title="Pożywka bakteryjna">
Pożywka bakteryjna



</doc>
<doc id="1251635" url="https://pl.wikipedia.org/wiki?curid=1251635" title="Podłoże bakteryjne">
Podłoże bakteryjne



</doc>
<doc id="1251636" url="https://pl.wikipedia.org/wiki?curid=1251636" title="Rupiowate">
Rupiowate



</doc>
<doc id="1251640" url="https://pl.wikipedia.org/wiki?curid=1251640" title="Irmina Annusewicz">
Irmina Annusewicz

Irmina Annusewicz (ur. 1959) – polska aktorka teatralna (lalkarka), także pedagog. Występuje przede wszystkim w przedstawieniach lalkowych – zarówno dla dzieci, jak i dla dorosłych.
W 1983 roku ukończyła studia na Wydziale Lalkarskim Państwowej Wyższej Szkoły Teatralnej we Wrocławiu. W następnym roku (1984) została aktorką Wrocławskiego Teatru Lalek, w którym pracuje do dzisiaj. Gościnnie występowała też w teatrach warszawskich – Lalka i Narodowym oraz w Świdnicy i Jeleniej Górze.
Nagrody i wyróżnienia.
Nagrody zespołowe

</doc>
<doc id="1251644" url="https://pl.wikipedia.org/wiki?curid=1251644" title="Petite Savane">
Petite Savane

Petite Savanne – wieś w Dominice (parafia świętego Patryka). Według danych szacunkowych na rok 2008 liczy 747 mieszkańców. Ośrodek turystyczny.

</doc>
<doc id="1251649" url="https://pl.wikipedia.org/wiki?curid=1251649" title="Rupia (roślina)">
Rupia (roślina)

Rupia ("Ruppia" ) – jedyny rodzaj roślin z rodziny rupiowatych ("Ruppiaceae"). Obejmuje 8–11 gatunków. Występują one na całym świecie, przy czym jedynym przedstawicielem rodzaju we florze Polski jest rupia morska "R. maritima". Są to rośliny wodne rosnące w wodach zasolonych.
Nazwa rodzajowa i rodziny utworzona została od nazwiska niemieckiego botanika – Heinricha Bernharda Ruppa (1688–1719).
Zasięg geograficzny.
Przedstawiciele rodzaju rupia występują na wszystkich kontynentach. Jedynymi regionami niezasiedlonymi przez te rośliny są wyspy środkowego Atlantyku, Mongolia, Papua-Nowa Gwinea, wyspy południowo-środkowego Pacyfiku i Antarktyda kontynentalna.
Biologia i ekologia.
Rośliny wieloletnie lub jednoroczne, zasiedlające słonawe, brachiczne lub bardzo słone wody, rzadziej słodkie.
Kwiaty są zarówno zapylane pod powierzchnią wody jak i za pośrednictwem wiatru. Ziarna pyłku mają kształt litery V i splatają się w łańcuszki.
Systematyka.
Rupia "Ruppia" to jedyny rodzaj z rodziny rupiowatych "Ruppiaceae" w obrębie rzędu żabieńcowców "Alismatales" należących do kladu jednoliściennych. W obrębie rzędu stanowią grupę siostrzaną dla bałwanicowatych "Cymodoceaceae", przy czym odrębność obu taksonów w randze rodziny bywa kwestionowana.
Pozycja filogenetyczna rodziny w obrębie rzędu:
Zagrożenie i ochrona.
Z wyjątkiem "Ruppia didyma" i "Ruppia drepanensis" wszystkie gatunki rupii są ujęte w Czerwonej księdze gatunków zagrożonych ze statusem LC (mniejszej troski).

</doc>
<doc id="1251650" url="https://pl.wikipedia.org/wiki?curid=1251650" title="Rząd Aleca Douglasa-Home’a">
Rząd Aleca Douglasa-Home’a

Rząd Partii Konserwatywnej pod przewodnictwem Aleca Douglasa-Home’a powstał po rezygnacji Harolda Macmillana w październiku 1963 r. i przetrwał do wyborów w październiku 1964 r.

</doc>
<doc id="1251653" url="https://pl.wikipedia.org/wiki?curid=1251653" title="Ruppia">
Ruppia



</doc>
<doc id="1251655" url="https://pl.wikipedia.org/wiki?curid=1251655" title="Vieille Case">
Vieille Case

Vieille Case – wieś w Dominice (parafia świętego Andrzeja). Według danych szacunkowych na rok 2008 liczy 696 mieszkańców. Ośrodek turystyczny.

</doc>
<doc id="1251656" url="https://pl.wikipedia.org/wiki?curid=1251656" title="HMS London (1927)">
HMS London (1927)

HMS London - brytyjski krążownik ciężki typu "County" z okresu II wojny światowej. Okręt był pierwszą jednostką drugiej serii krążowników typu "County", znanej jako podtyp "London". Okręt nosił numer burtowy 69.
Historia.
Po zbudowaniu pierwszych 7 jednostek typu "County", znanych jako podtyp "Kent", postanowiono wprowadzić w projekcie drobne zmiany w uzbrojeniu i opancerzeniu, w wyniku których powstał projekt okrętów znany jako podtyp "London".
Stępkę pod budowę krążownika HMS „London” położono 23 lutego 1926 roku w stoczni HMNB Portsmouth. Wodowanie miało miejsce 14 września 1927 roku, wejście do służby 31 stycznia 1929 roku. 
Po wejściu do służby okręt wszedł w skład 1 Eskadry Krążowników stacjonującej w rejonie Morza Śródziemnego. Po wybuchu wojny domowej w Hiszpanii został skierowany na tamtejsze wody, gdzie m.in. uczestniczył w ewakuacji ludności cywilnej z Barcelony. W marcu 1939 roku na okręcie rozpoczął się remont połączony z modernizacją, który zakończył się w marcu 1941 roku. Zmienił on całkowicie sylwetkę okrętu, który jako jedyny krążownik typu "County" otrzymał dwa kominy i dużą nadbudówkę dziobową.
Po ponownym wejściu do służby okręt skierowano do ochrony konwojów. 26 maja włączono go w skład sił poszukujących pancernika „Bismarck”. W czerwcu 1941 roku „London” przyczynił się do zatopienia 3 niemieckich statków transportowych na południowym Atlantyku. We wrześniu został skierowany na północny Atlantyk, gdzie ochraniał konwoje arktyczne. W październiku odkryto uszkodzenia kadłuba spowodowane osłabieniem konstrukcji po wcześniejszych przebudowach. Konieczny był remont okrętu, który zakończył się w styczniu 1942 roku. Do listopada 1942 roku wraz z innymi krążownikami ciężkimi uczestniczył w eskortowaniu arktycznych konwojów. W wyniku służby w trudnych warunkach kadłub okrętu ponownie wymagał remontu.
W marcu 1944 roku okręt przydzielono do 4 Eskadry Krążowników należącej do brytyjskiej Floty Wschodniej stacjonującej na Cejlonie. Okręt wykorzystywano tam głównie do osłony lotniskowców i ostrzału celów lądowych. 
Podczas wojny domowej w Chinach okręt stacjonował na wodach chińskich, zabezpieczając brytyjskie interesy. 21 kwietnia 1949 roku, idąc z pomocą uszkodzonej fregacie HMS „Amethyst” na rzece Jangcy, został ostrzelany przez artylerię polową chińskich oddziałów komunistycznych. W czasie wymiany ognia okręt wystrzelił m.in. 132 pociski kalibru 203 mm i 449 kalibru 102 mm oraz pociski działek przeciwlotniczych. HMS „London” w wyniku ostrzału został uszkodzony i zmuszony do wycofania się, a na jego pokładzie zginęło 17 osób (1 oficer, 3 podoficerów, 9 marynarzy, 2 żołnierzy piechoty morskiej oraz dwaj piloci żeglugi śródlądowej) (według innych danych, 13 marynarzy). Uszkodzeniu uległy m.in. obie wieże dziobowe i jedna rufowa.
W październiku 1949 roku okręt został przeniesiony do rezerwy. W styczniu 1950 roku został sprzedany na złom.

</doc>
<doc id="1251659" url="https://pl.wikipedia.org/wiki?curid=1251659" title="Angelo Kelly">
Angelo Kelly

Angelo Gabriele Kelly (ur. 23 grudnia 1981 Pampeluna, Hiszpania) – piosenkarz, kompozytor, perkusista i producent. Przez wiele lat występował wraz z rodzeństwem w zespole The Kelly Family. Obecnie zajmuje się karierą solową.
Życiorys.
Angelo Kelly urodził się 23 grudnia 1981 jako najmłodszy z 12 rodzeństwa. Jego matka, Barbara Ann, zmarła na raka wkrótce po jego narodzeniu.
Już w wieku dwóch lat Angelo zaczął występować na scenie wraz z rodzeństwem i ojcem. Rodzina podróżowała po Europie, występując głównie na ulicach i z roku na rok zyskując coraz większą popularność. Starsze rodzeństwo i ojciec Dan uczyli Angelo gry na różnych instrumentach, między innymi gitarze i perkusji. Już w wieku siedmiu lat Angelo pisał swoje pierwsze piosenki.
W 1994 The Kelly Family wydało album „Over the Hump” będący po dziś dzień najlepiej sprzedającą się płytą w Niemczech. Z tej płyty pochodzi między innymi piosenka „An angel”, śpiewana przez Angelo i jego brata Paddy’ego, dzięki której Kelly Family stało się popularne niemal w całej Europie.
Następna płyta „Almost Heaven” stała się kolejnym wielkim sukcesem zespołu. Pochodząca z tego albumu piosenka „I can’t help myself”, której autorem był właśnie Angelo, została numerem 1 w dziesięciu krajach europejskich. Utwór został napisany dla jego dziewczyny, później żony Kiry.
Także na kolejnych płytach Kelly Family znajdowały się piosenki napisane i zaśpiewane przez Angelo, między innymi: „Because it’s love” (z „Growin’ Up”), „I’ll be your bride” (z „From Their Hearts”), „Mrs Speechless” i „New morals” (z „La Patata”) czy „I wish the very best” (z „Homerun”). Angelo zajął się również produkcją płyt zespołu.
Po latach Kelly zajął się karierą solową. W 2006 wydał swoją pierwszą płytę „I'm Ready” i wraz ze swoim zespołem wyruszył w trasę koncertową.
Angelo koncertuje po Europie ze swoją żoną i piątką dzieci.
Życie prywatne.
W 1991 Kelly poznał swoją przyszłą żonę Kirę Harms. Przez kolejne lata przyjaźnili się. W grudniu 1998 Angelo Kelly oświadczył się i jego propozycja została przyjęta. W 2002 para wzięła ślub cywilny, a 1 maja 2005 ślub kościelny, o czym śpiewa Angelo Kelly w piosence „Finally one”.
Ma pięcioro dzieci: Gabriéla Jeromego (3 lipca 2001), Helen Josephine (5 listopada 2002), Emmę Marię (6 marca 2006), Josepha Ewana Gregoryego Waltera (23 listopada 2010) i Williama Emanuela (17 lipca 2015).

</doc>
<doc id="1251660" url="https://pl.wikipedia.org/wiki?curid=1251660" title="Mohammed Tchite">
Mohammed Tchite



</doc>
<doc id="1251661" url="https://pl.wikipedia.org/wiki?curid=1251661" title="Próba bootstrap">
Próba bootstrap



</doc>
<doc id="1251676" url="https://pl.wikipedia.org/wiki?curid=1251676" title="ASInfo">
ASInfo

ASInfo – pierwsza w Polsce, sportowa agencja informacyjna. Założona w marcu 2007 roku przez Andrzeja Łukaszewicza. 
Agencja dostarcza sportowy kontent – informacje, zdjęcia, dźwięki mp3, wideo, a także wyniki na żywo do polskich i zagranicznych mediów. 
Z usług ASInfo korzysta radio RMF FM oraz portale Onet.pl i Interia.pl, Super Express a także serwisy internetowe Piłka Nożna (tygodnik), Futbol.pl, Sport24.pl, MagazynPilkarski.pl i Futbolnet.pl. 
Wśród klientów agencji jest również Radio Chicago, a także kilka polskich rozgłośni lokalnych. Z usług ASInfo korzystają również gazety ogólnopolskie oraz lokalne. Agencja dostarcza także treści do oficjalnej strony internetowej Polskiego Związku Piłki Nożnej. ASInfo współpracuje z organizatorem Pucharu Polski, firmą Remes. Agencja prowadzi stronę oficjalną rozgrywek Remes Pucharu Polski, dzięki której media korzystają z materiałów prasowych.
W lutym 2008 roku ASInfo rozpoczęło sprzedaż relacji na żywo minuta po minucie ze spotkań Ekstraklasy, a w lipcu nowej 1. ligi.
Podczas Euro 2008, ASInfo dostarczało treści i zdjęcia do serwisu internetowego telewizji Polsat.
Sekretarzem redakcji jest Jarosław Kowal. 

</doc>
<doc id="1251681" url="https://pl.wikipedia.org/wiki?curid=1251681" title="Hampstead (Dominika)">
Hampstead (Dominika)

Hampstead – wieś w Dominice (parafia świętego Andrzeja). Według danych szacunkowych na rok 2008 liczy 474 mieszkańców. Ośrodek turystyczny.

</doc>
<doc id="1251684" url="https://pl.wikipedia.org/wiki?curid=1251684" title="Hohenthurn">
Hohenthurn

Hohenthurn (słoweń. "Straja vas") – gmina w Austrii, w kraju związkowym Karyntia, w powiecie Villach-Land. Według Austriackiego Urzędu Statystycznego liczyła 840 mieszkańców (1 stycznia 2015).

</doc>
<doc id="1251685" url="https://pl.wikipedia.org/wiki?curid=1251685" title="David L. Hrdlicka">
David L. Hrdlicka



</doc>
<doc id="1251687" url="https://pl.wikipedia.org/wiki?curid=1251687" title="Dublanc">
Dublanc

Dublanc – wieś w Dominice (parafia świętego Piotra). Według danych szacunkowych na rok 2008 liczy 388 mieszkańców. Ośrodek turystyczny.

</doc>
<doc id="1251690" url="https://pl.wikipedia.org/wiki?curid=1251690" title="Tabaquite">
Tabaquite

Tabaquite − miasto w Trynidadzie i Tobago (wyspa Trynidad). Według danych szacunkowych na rok 2008 liczy 3381 mieszkańców. Ośrodek turystyczny.

</doc>
<doc id="1251698" url="https://pl.wikipedia.org/wiki?curid=1251698" title="Herb gminy Hohenthurn">
Herb gminy Hohenthurn

Opis herbu Hohenthurnu.
W srebrnej głowicy cztery krokwie na opak, na każdej pięć kul, oraz trzy kliny między nimi, na każdym po jednej kuli, i dwa połukliny u brzegów. Wszystko w barwie cienia.
Poniżej w zielonym polu srebrna wieża z czterema blankami, częściowo spoinowana, z dwoma czarnymi oknami: u góry z prawej i u dołu z lewej strony.

</doc>
<doc id="1251699" url="https://pl.wikipedia.org/wiki?curid=1251699" title="Aleksander Hellat">
Aleksander Hellat

Aleksander Hellat (ur. 20 sierpnia 1881 w Dorpacie, zm. 28 listopada 1943 w obwodzie kemerowskim) – estoński polityk i dyplomata, minister spraw zagranicznych Estonii (1922–1923, 1927) i poseł w Warszawie (1921–1922).
Życiorys.
Ukończył prawo na Uniwersytecie w Dorpacie, po czym pracował jako adwokat. Sprawował urząd mera Tallinna, później zaciągnął się do służby dyplomatycznej (m.in. jako poseł na Łotwie). W kwietniu 1921 objął placówkę dyplomatyczną w Warszawie po tym jak RP uznała 31 grudnia 1920 Republikę Estońską de iure, jednak aż do początku 1922 rezydował w Rydze.
21 lutego 1922 złożył listy uwierzytelniające Naczelnikowi Państwa Józefowi Piłsudskiemu, jednak już w listopadzie tego roku opuścił Warszawę, by objąć tekę ministra spraw zagranicznych Estonii, którym był do 1923. Po raz drugi ministrem został w 1927.
Oprócz posłowania w Warszawie reprezentował Republikę Estońską na Węgrzech, Rumunii i w Grecji (1922).

</doc>
<doc id="1251704" url="https://pl.wikipedia.org/wiki?curid=1251704" title="Johan Leppik">
Johan Leppik

Johan (Juhan) Leppik (ur. 1894, zm. 1965) – estoński dyplomata epoki międzywojennej, poseł w Warszawie w latach 1924–1927.
Życiorys.
Od 1924 reprezentował Estonię w Warszawie i Bukareszcie (rezydował w Polsce), a w 1931 objął placówkę w Kownie. Od 1936 do 1940 pełnił obowiązki posła w Rzymie i Budapeszcie. W latach 1937–1938 był reprezentantem kraju w Austrii.
Został odznaczony m.in. estońskim Orderem Krzyża Orła I klasy (1936).

</doc>
<doc id="1251708" url="https://pl.wikipedia.org/wiki?curid=1251708" title="Karl Tofer">
Karl Tofer

Karl Tofer (ur. 23 sierpnia 1885, zm. 31 grudnia 1942) – estoński dyplomata, poseł Estonii w RP w latach 1930–1932. 
Życiorys.
Od 1927 do 1931 reprezentował kraj jako poseł we Włoszech i na Węgrzech. W latach 1932–1934 był posłem w Polsce, Rumunii i Czechosłowacji (rezydował w Warszawie). Listy uwierzytelniające przekazał prezydentowi Mościckiemu 16 grudnia 1930. Po opuszczeniu Warszawy był posłem w ZSRR (1933–1936) oraz Niemczech i Holandii (1936–1939).
Został odznaczony m.in. estońskim Orderem Krzyża Orła I klasy (1936). 

</doc>
<doc id="1251709" url="https://pl.wikipedia.org/wiki?curid=1251709" title="Fabryka Pereca Marguliesa i Dawida Wolmana">
Fabryka Pereca Marguliesa i Dawida Wolmana

Fabryka Pereca Marguliesa i Dawida Wolmana przy ul. Rewolucji 69 w Łodzi.
Historia.
Na fasadzie budynku widniała data 1925 i inicjały M.W. To pierwsze litery nazwisk pierwszych właścicieli fabryki: Pereca Marguliesa i Dawida Wolmana. W 1920 założyli oni Mechaniczną Wytwórnię Pończoch przy ul. Zamenhofa, która od 1927 działała już przy ul. Rewolucji 1905 r. 69. Bezpośrednio z fabryką Marguliesa i Wolmana sąsiadowała willa Karola Reisfelda (pod nr 67), kolejna to willa Zygmunta Krotoszyńskiego zaprojektowana przez Wiesława Lisowskiego (pod nr 65).
Budynek fabryczny, którego fasada harmonizowała z resztą zabudowy, został zburzony w 2008. Po wyburzeniu został tylko budynek stróżówki sąsiadujący z zabudowaniami na następnej działce.
Zgoda na wyburzenie zabytkowej fabryki.
Fabryka Pereca Marguliesa i Dawida Wolmana była wpisana do ewidencji zabytków, nie zaś do rejestru zabytków. Ten fakt uprościł wydanie zgody przez łódzkich urzędników na wyburzenie zabytkowego budynku 20 lutego 2008 roku. Jako inwestor figurował Krzysztof Rutkowski, który poinformował o planie budowy, na wyczyszczonej w ten sposób działce, swojej szkoły detektywów. .

</doc>
<doc id="1251710" url="https://pl.wikipedia.org/wiki?curid=1251710" title="Bani Suhajla">
Bani Suhajla

Bani Suhajla (arab. بني سهيلا) - miasto w Autonomii Palestyńskiej (Strefa Gazy). Według danych szacunkowych na rok 2016 liczyło 41 174 mieszkańców .

</doc>
<doc id="1251714" url="https://pl.wikipedia.org/wiki?curid=1251714" title="Jokne’am">
Jokne’am

Jokne’am (hebr. יקנעם; arab. یقنعم; ang. Yokneam lub także Yokneam Illit) – miasto położone w Dystrykcie Północnym w Izraelu.
Jest to nowoczesne miasto, które ze względu na bliskość Technionu w Hajfie, rozwija się jako centrum przedsiębiorstw nowych technologii. W jego otoczeniu znajdują się zalesione stoki masywu Góry Karmel oraz wzgórza Wyżyny Menassesa, która od 2011 roku jest uznana przez UNESCO za rezerwat biosfery. Wszystkie te czynniki wpływają na atrakcyjność miasta Jokne’am, które łączy bogatą historię z nowoczesną współczesnością.
Położenie.
Miasto Jokne’am jest położone na wysokości od 60 do 217 metrów n.p.m. u wylotu Wadi Milk w północno-wschodniej części Wyżyny Manassesa, na północy Izraela. W samym Wadi Milk znajdują się strefy przemysłowe. Przez wadi spływa strumień Jokne’am do Doliny Jezreel, w której zasila rzekę Kiszon. Bezpośrednio u wylotu wadi wznosi się wzgórze Tel Jokne’am (121 metrów n.p.m.). Po północnej stronie wadi wznoszą się zalesione wzgórz masywu Góry Karmel (dochodzą w tym rejonie do wysokości 474 metrów n.p.m.), z których spływa strumień Rakefet. Wszystkie osiedla mieszkaniowe są położone na północnych stokach wzgórz górujących od południa nad Wadi Milk (osiągają wysokość 193 i 217 metrów n.p.m.). Przez obszar miasta przepływają strumienie Keret, Sanin i ha-Sznajim. Wzgórza położone na północ i południowy wschód od miasta porośnięte są dużymi kompleksami leśnymi.
W otoczeniu miasta znajdują się miejscowości Dalijat al-Karmil, Isfija i Kirjat Tiwon, kibuc Ha-Zore’a, moszawy Sede Ja’akow, En ha-Emek i Eljakim, moszawa Jokne’am,oraz wieś edukacyjna Oranim. Osady wiejskie należą do Samorządu Regionu Megiddo, Samorządu Regionu Emek Jizre’el i Samorządu Regionu Zewulun.
Jokne’am jest położone w Poddystrykcie Jezreel, w Dystrykcie Północnym Izraela.
Historia.
Historia miasta jest związana ze starożytnym miastem Jokne’am. Było ono położone na strategicznym wzgórzu Tel Jokne’am, u wylotu Wadi Milk do Doliny Jezreel. Krzyżowały się tutaj szlaki handlowe prowadzące z równiny przybrzeżnej przez Wyżynę Manassesa do Galilei, i z rejonu Zatoki Hajfy przez Dolinę Zewuluna do Doliny Jordanu. Badania archeologiczne odkryły pozostałości osadnictwa ludzkiego sięgające wczesnej epoki brązu (lata 3500-2000 p.n.e.). Jednak pierwsza historyczna wzmianka o mieście (pod nazwą "Anknam") pochodzi z XV wieku p.n.e. Znalazło się ono na liście 119 miast podbitych około 1458 roku p.n.e. przez egipskiego faraona Totmesa III po zwycięskiej dla niego bitwie pod Megiddo. Później Jokne’am jest wymieniane w Biblii jako miasto podbite przez Żydów prawdopodobnie w drugiej połowie XIII wieku p.n.e.. Następnie było to miasto lewickie położone na ziemiach żydowskiego pokolenia Zabulona. Miasto zostało zniszczone podczas wojny syro-efraimskiej w 732 roku p.n.e. Na przełomie VIII i VII wieku p.n.e. miasto zostało odbudowane, jednak nie odzyskało już swojej wielkości. Wszystko wskazuje na to, że istniało ono jako niewielka osada w okresie hellenistycznym (332 p.n.e. – 63 p.n.e.) i okresie rzymskim (63 p.n.e. do 395 n.e.). Rzymianie zmienili nazwę osady na "Cimona". Z okresu panowania Bizancjum (lata 395-637) zachowały się pozostałości nielicznych budowli. Gdy w 637 roku Palestyna przeszła pod panowanie arabskie istniała tutaj już tylko niewielka wieś Kira. W okresie panowania krzyżowców była nazywana "Kain Mons". Wynikało to z legendy, według której w miejscu tym Kain zamordował Abla. Z tego okresu zachowały się pozostałości chrześcijańskiego kościoła. W XVIII wieku na tutejszym wzgórzu Tell Jokneam beduiński szejk Dhaher al-Omar wybudował twierdzę, której pozostałości są widoczne do dzisiaj. Później istniała tutaj niewielka arabska wieś Kira.
Pod koniec I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli Brytyjski Mandat Palestyny. W następnych latach organizacje syjonistyczne rozpoczęły intensywną akcję osadnictwa żydowskiego w Dolinie Jezreel. W 1935 roku w sąsiedztwie arabskiej wioski Kira powstała żydowska moszawa Jokne’am. Rozwijające się osadnictwo żydowskie było jednym z czynników pobudzających konflikt izraelsko-arabski. W poszukiwaniu skutecznego rozwiązania, w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że tutejsza arabska wieś Kira i moszawa Jokne’am miały znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie walk, w dniu 1 marca 1948 roku żydowskie oddziały Hagany wysiedliły i zniszczyły wieś Kira. Izraelskie działania podjęte podczas I wojny izraelsko-arabskiej (1948-1949) w pełni zabezpieczyły Dolinę Jezreel i Wyżynę Manassesa, stwarzając warunki do dalszego rozwoju tutejszych osiedli.
W 1950 roku w sąsiedztwie moszawy Jokne’am utworzono prowizoryczny obóz dla nowych imigrantów (ma'abarot). Początkowo w obozie zamieszkało 250 rodzin, obóz jednak bardzo szybko się rozrastał i w 1952 roku osiągnął wielkość 400 rodzin. Po kilku kolejnych miesiącach podjęto decyzję o utworzeniu w Wadi Milk nowej miejscowości, która według wstępnych planów miała pomieścić około 15 tys. mieszkańców. Przystąpiono wówczas do budowy pierwszych domów i pod koniec 1951 roku zamieszkało w nich pierwszych 285 rodzin. W 1964 roku rozpoczęto budowę nowego osiedla mieszkaniowego położonego wysoko wśród wzgórz. Dwa lata później mieszkańcy moszawy Jokne’am i nowej osady Górne Jokne’am (Jokne’am Illit) zwrócili się do władz państwowych z prośbą o rozdzielenie ich osiedli. Prośba ta została przychylnie rozpatrzona, a następnie w 1967 roku Jokne’am otrzymało status samorządu lokalnego. Nowo powstała miejscowość rozwijała się niezależnie od sąsiedniej moszawy i zwyczajowo była nazywana Górnym Jokne’am. Jednak wszystkie oficjalne nazwy i dokumenty urzędowe podają nazwę Jokne’am. W latach 70. XX wieku w miejscowości osiedliła się duża grupa imigrantów żydowskich z ZSRR, dając kolejny impuls do dalszego rozwoju miejscowości. We wrześniu 1980 roku w miejscowości doszło do katastrofy lotniczej. Rozbił się tutaj izraelski samolot wojskowy A-4 Skyhawk. W katastrofie zginęła jedna mieszkanka miejscowości, pilot ocalał. W latach 90. XX wieku do miejscowości przybyła kolejna fala imigrantów, pochodzących z krajów byłego ZSRR i Etiopii. W kolejnych latach podjęto duże inwestycje, tworząc strefy przemysłowe i nowe miejsca pracy. W dniu 18 grudnia 2006 roku miejscowość otrzymała prawa miejskie.
Demografia.
Według danych Izraelskiego Centrum Danych Statystycznych w 2011 roku w mieście Jokne’am żyło ponad 19,5 tys. mieszkańców, z czego 92,9% Żydzi (reszta to inne narodowości). Jest to niewielkie miasteczko, którego populacja charakteryzuje się niewielkim stałym wzrostem liczebności. Wskaźnik wzrostu populacji wyniósł w 2011 roku 0,6%. Według danych z 2011 roku, przyrost naturalny w porównaniu do poprzedniego roku wyniósł 0,6%. W roku tym urodziło się 351 dzieci, a zmarły 74 osoby (odnotowano 2 zgony niemowląt). Według danych za 2010 rok liczba zatrudnionych pracowników wynosiła 9149, a liczba osób pracujących na własny rachunek wynosiła 466. Średnie miesięczne wynagrodzenie w 2010 roku wynosiło 8790 ILS (średnia krajowa 7522 ILS). Zasiłki dla bezrobotnych pobierało 206 osób, w tym 96 mężczyzn (średni wiek: 42. lata). Świadczenia emerytalne oraz renty pobierało 1531 osób, a zapomogi społeczne 533 osoby.
Symbole.
Herb Jokne’am został przyjęty w 1961 roku. Przedstawia góry będące w otoczeniu miasta. Do starożytnej historii nawiązuje wizerunek wieży, natomiast współczesność reprezentuje poprowadzony na dole kabel światłowodowy. Dodatkowo na oficjalnym herbie widnieje charakterystyczny dla tej okolicy kwiat cyklamen oraz nazwa miasta w języku hebrajskim i angielskim.
Polityka.
Burmistrzem miasta jest Simon Alfasi. Ratusz miejski znajduje się przy ulicy ha-Ce’elim w centralnej części miasta. Tuż obok jest położony sąd miejski.
Współpraca międzynarodowa.
Miasto ma zawarte umowy partnerskie z następującymi miastami:
Gospodarka.
Miasto rozwinęło się jako duże centrum biznesowe położone w pobliżu Instytutu Technologii Technion we wschodniej Hajfie. Zostało ono objęte rządowym planem rozwoju inwestycji, w ramach którego otworzono tutaj „"Narodowy Obszar Priorytetowy"”. Dzięki temu nowo powstające w mieście przedsiębiorstwa mogą korzystać z licznych ulg podatkowych i dotacji inwestycyjnych. Ponadto firmy rozwijające swoją działalność mogą ubiegać się u lokalnych władz miejskich o zwolnienia podatkowe na okres trzech lat. Dzięki temu miasto jest ważnym ośrodkiem przemysłowym zaawansowanych technologii. Z jednego zakładu "Marvell Semiconductor" w Jokne’am pochodzi 10% eksportu izraelskiego high-tech.
Przemysł.
Tutejszy "Park Przemysłu i Nauki Jokne’am" (ang. "Yokneam Industry &amp; Science Park") dzieli się na trzy części: północną, centralną i południową. Nie wszystkie z istniejących tutaj spółek odniosły sukces. Niektóre są przejmowane przez międzynarodowe koncerny, a następnie przechodzą różne przekształcenia. Na przykład, w 2005 roku spółka Intel przejęła izraelską firmę "Oplus Technologies" w Jokne’am. Od tego momentu w tutejszej strefie przemysłowej działał zakład "Intel Aoflas Yokneam", który był ważnym centrum rozwoju technologii high-tech, specjalizującym się w procesorach i wyświetlaczach. W 2008 roku zakład został jednak zamknięty, a jego pracownicy przeniesieni do innych ośrodków "Intela" w kraju.
Handel i usługi.
W północnej części miasta znajduje się centrum handlowe "Kanion ha-Derachim" należące do sieci "Gazit-Globe". Drugie duże nowe centrum handlowe otworzono w osiedlu Amidar. Przy nowo powstałym osiedlu mieszkaniowym Giwat ha-Kalanijot otworzono duże centrum handlowe "BIG Jokneam".
Infrastruktura.
Remiza straży pożarnej znajduje się w centralnej strefie przemysłowej przy ulicy ha-Kidma. W mieście nie ma szpitala. Najbliższymi są Centrum Medyczne Doliny w Afuli oraz szpitale w Hajfie i Nazarecie. Poza tym, międzynarodowy koncern medyczny "Medtronic" posiada w Jokne’am jeden ze swoich specjalistycznych ośrodków. Oferuje on pacjentom najnowocześniejsze technologie medyczne w leczeniu chorób przewlekłych. Ośrodek współpracuje z centrami medycznymi na całym świecie, umożliwiając chorym dostęp do leczenia w placówkach w innych państwach.
Transport.
Miasto jest położone przy ważnym regionalnym węźle komunikacji drogowej Izraela. Wzdłuż północno-zachodniej granicy miasta przebiega droga ekspresowa nr 70, która łączy przybrzeżną równinę z Doliną Jezreel i Galileą. Przy wlocie do Doliny Jezreel znajduje się ważne skrzyżowanie "Tiszbi" z prowadzącą na południowy wschód drogą nr 66. Jadąc drogą ekspresową nr 70 na południowy zachód przez Wyżynę Menassesa dojeżdża się do skrzyżowania z drogą nr 672 przy moszawie Eljakim i dalej do węzła drogowego z autostradą nr 6. Natomiast jadąc drogą nr 70 w kierunku północno-zachodnim dojeżdża się do skrzyżowania z drogą nr 75 przy miejscowości Kirjat Tiwon. Druga najważniejsza w mieście droga to droga nr 66, którą można dojechać na południowy wschód do kibucu Ha-Zore’a i dalej do skrzyżowania z drogą nr 65 przy kibucu Megiddo. W kierunku północno-wschodnim z Jokne’am wychodzi jeszcze drogę nr 722, którą można dojechać do moszawu Sede Ja’akow w pobliżu skrzyżowania drogi nr 75 z drogą nr 77. Przez samo centrum miasta Jokne’am przechodzi główna dwujezdniowa ulica Ichaka Rabina, która na północy wychodzi na drogę ekspresową nr 70 przy centrum handlowym "Kanion ha-Derachim", a na południu wychodzi na drogę nr 672. Jadąc nią na zachód dojeżdża się do węzła drogowego z drogą ekspresową nr 70 przy moszawie Eljakim, lub jadąc na południowy wschód dojeżdża się do moszawu En ha-Emek. Lokalna droga łączy miasto z sąsiednią moszawą Jokne’am. Głównym środkiem transportu publicznego są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Hajfy, Afuli, Jerozolimy i Tel Awiwu. W samym śródmieściu Jokne’am znajduje się dworzec autobusowy.
W 2011 roku w mieście było zarejestrowanych 5931 pojazdów silnikowych, w tym 5250 samochodów osobowych (średnia wieku samochodów prywatnych wynosiła 7 lat). W roku tym w mieście doszło do 13 wypadków.
W odległości 12 km na południowy wschód od miasta znajduje się port lotniczy Megiddo. Mogą na nim lądować niewielkie prywatne samoloty. Natomiast 14 km na północ znajduje się duży port lotniczy Hajfa obsługujący połączenia międzynarodowe.
Architektura.
Miasto zajmuje obszar o powierzchni ponad 7 km², z czego 65% stanowią tereny zielone, a reszta jest niską zabudową miejską. Przez całą swoją krótką współczesną historię, miasto znajduje się w ciągłym stanie rozwoju. Z tego powodu, na początku lat 90. XX wieku wzmocniono tutejszą infrastrukturę, co umożliwiło dalszą rozbudowę osiedli mieszkaniowych. Władze miejskie przyjęły jednak założenie planistyczne, że 65% obszaru miasta zostanie zachowane jako otwarte tereny zielone. Obecnie w mieście znajdują się liczne parki i ogrody – Gandhi Park, Jaldei Jakneam Park, Keret Stream-Pool Park, Icchak Rabin Park, Ogród ha-Banim i planowany Ja’aranei Plaland Park. Dodatkowo miasto jest otoczone dużymi kompleksami leśnymi, a obszar Wyżyny Menassesa stanowi od 2011 roku rezerwat biosfery UNESCO. Wpływa to na kształtowanie koncepcji urbanistycznych Jokne’am, które systematycznie rozbudowuje się w kierunku zachodnim. W kolejnych latach planuje się budowę 1500 nowych domów oraz modernizację parków przemysłowych, aby stanowiły one mniejsze obciążenie ekologiczne dla środowiska. Szereg projektów ekologicznych dotyczy także otoczenia miasta. Stoki wzgórz pokrywają systemy drenażowe, dzięki czemu zatrzymywane są duże ilości wody do ponownego wykorzystania. Ścieki miejskie odprowadzane są do oczyszczalni ścieków. Woda stanowi także ważny element architektury zieleni w parkach miejskich i tutejszych osiedlach mieszkaniowych – Nof ha-Emek, Amidar, Ramat Jokne’am, Vered ha-Amakim, Giwat Ja’ara, Giwat Alonim i najmłodsze Giwat ha-Kalanijot.
Kultura.
Miasto posiada duże zaplecze kulturalne, z biblioteką miejską, osiedlowymi domami kultury i obiektami sportowo rekreacyjnymi. W 1982 roku rozpoczęło swoją działalność "Miejskie Centrum Kultury", które systematycznie rozwija sieć domów kultury. Jednak najważniejszym ośrodkiem kultury i najbardziej aktywnym w całym regionie jest "Teatr Jokne’am". Budynek teatru posiada salę mogącą pomieścić 500 widzów. Poza zajęciami kółek teatralnych zapraszane są tutaj profesjonalne teatry oraz zespoły muzyczne. Biblioteka Miejska mieści się w wybudowanym w 2008 roku budynku i jest jedną z najnowocześniejszych i najpiękniejszych w kraju. Umożliwia ona dostęp do księgozbiorów w różnych językach – hebrajskim, angielskim, rosyjskim, francuskim i hiszpańskim. Zintegrowane stanowiska komputerowe ułatwiają wyszukiwanie książek oraz przeglądanie archiwalnych materiałów zgromadzonych w bazach danych Internetu. W centralnej strefie przemysłowej znajduje się centrum kultury "Tarbuta". Oferuje ono bogatą działalność kulturalną dla wszystkich grup wiekowych. Są tu organizowane spektakle, koncerty, wykłady, warsztaty, konferencje, wystawy i inne.
Edukacja i nauka.
Zgodnie z danymi "Izraelskiego Centrum Danych Statystycznych" w mieście jest 6 szkół, w tym 5 podstawowych. W 2011 roku w 135 klasach szkolnych uczyło się ponad 3,4 tys. uczniów, w tym prawie 2,2 tys. w szkołach podstawowych. Średnia uczniów w klasie wynosiła 25. W mieście jest także konserwatorium muzyczne oraz "Edukacyjne Centrum Nauki" (ang. "Educational Science Center"), które promuje naukę i edukację technologiczną. Jest ono rozwijane dzięki pomocy finansowej żydowskich fundacji z Saint Louis i Atlanty.
Turystyka.
W północnej części miasta wznosi się wzgórze Tel Jokne’am. Miejsce to stanowi dużą atrakcję archeologiczną. W obrębie wzgórza wytyczono szlak turystyczny, którego przejście zajmuje około 2 godz. Ze wzgórza rozciąga się widok na okolicę i położoną na wschód od niego Dolinę Jezreel. Jednak największą atrakcję turystyczną stanowi obszar sąsiedniego płaskowyżu Wyżyny Menassesa, który jest chroniony ze względu na unikalny krajobraz. W 2011 roku obszar ten został uznany przez UNESCO za rezerwat biosfery. Według UNESCO, Wzgórza Menassesa stanowią mozaikę systemów ekologicznych roślinności basenu Morza Śródziemnego. Dzięki ustanowieniu tutaj rezerwatu biosfery, wszelkie działania człowieka muszą uwzględniać ochronę przyrody. Rozbudowa ludzkich osiedli i dróg jest dozwolona, podlega jednak ścisłym ograniczeniom. Wszystkie tutejsze osiedla posiadają oczyszczalnie ścieków i systemy recyklingu ścieków oczyszczonych. Żydowski Fundusz Narodowy wpisuje się w tę działalność, rozwijając kompleksy leśne. Rezerwat biosfery obejmuje obszary zalesione, źródła strumieni, wzgórza wulkaniczne i stanowiska archeologiczne.
Sport i rekreacja.
Miasto posiada własny kryty basen pływacki oraz kilka sal sportowych z boiskami. W 2001 roku w mieście otworzony "Centrum Tenisa Jokne’am", które stara się umożliwić każdemu chętnemu w mieście naukę gry w tenisa. Centrum prowadzi także profesjonalną sekcję sportową tenisistów. W mieście działa klub sportowy "Hapoel Jokne’am", prowadzący sekcje sportowe koszykówki, piłki nożnej i szachową.
Wojsko.
W położonym na północny zachód od miasta wadi strumienia Rakefet znajduje się niewielka baza wojskowa Sił Obronnych Izraela. Natomiast na południowym zachodzie znajduje się szkoleniowa baza wojskowa Eljakim.

</doc>
<doc id="1251715" url="https://pl.wikipedia.org/wiki?curid=1251715" title="Kaarel Robert Pusta">
Kaarel Robert Pusta

Kaarel Robert Pusta (ur. 1 marca 1883 w Narwie, zm. 4 maja 1964 w Madrycie) – estoński dyplomata, reprezentant kraju we Francji (1923–1932) i Polsce (1932–1934).
Życiorys.
W 1920 został odznaczony estońskim Krzyżem Wolności I klasy. W 1921 został posłem we Francji i Włoszech. W Paryżu posłował do 1932, w Rzymie tylko dwa lata, po czym objął placówkę w Brukseli (1923–1932). Jednocześnie był posłem w Madrycie (1928–1932). Od 1932 do 1934 reprezentant Estonii w Polsce, Czechosłowacji i Rumunii (z siedzibą w Warszawie), a od 1935 do 1940 w państwach skandynawskich.
Listy uwierzytelniające złożył prezydentowi Mościckiemu 12 października 1932.

</doc>
<doc id="1251716" url="https://pl.wikipedia.org/wiki?curid=1251716" title="Matti Kassila">
Matti Kassila

Matti Kassila (ur. 12 stycznia 1924 w Keuruu, zm. 14 grudnia 2018 w Vantaa) – fiński reżyser filmowy, najbardziej znany z realizowanej w latach 50. i 60. serii filmów o Inspektorze Palmu, fikcyjnej postaci wykreowanej przez fińskiego pisarza Mikę Waltariego.
W swej karierze reżysera siedmiokrotnie zdobywał najcenniejszą fińską nagrodę przyznawaną w branży filmowej – Jussi.

</doc>
<doc id="1251717" url="https://pl.wikipedia.org/wiki?curid=1251717" title="Koncentracja (statystyka)">
Koncentracja (statystyka)



</doc>
<doc id="1251718" url="https://pl.wikipedia.org/wiki?curid=1251718" title="Johannes Markus">
Johannes Markus

Johannes (Hans-Johan-Ernst) Markus (ur. 1884, zm. 1969) – estoński dyplomata, poseł w Warszawie (1935–1939).
Życiorys.
Sprawował urząd posła w II RP, Rumunii i Czechosłowacji z siedzibą w Warszawie. 18 stycznia 1935 złożył listy uwierzytelniające prezydentowi Mościckiemu. W latach 1939–1940 reprezentował kraj w Turcji, Rumunii i na Węgrzech.
Został odznaczony m.in.:

</doc>
<doc id="1251719" url="https://pl.wikipedia.org/wiki?curid=1251719" title="Mieszkaniec">
Mieszkaniec

Mieszkaniec – największe warszawskie czasopismo społeczno-samorządowe. Jako jednolity tytuł ukazuje się w kontrolowanym nakładzie 40–45 tys. egzemplarzy. Głównie zajmuje się tematami związanymi z prawobrzeżną Warszawą. Czasopismo jest bezpłatnym dwutygodnikiem. Dystrybuowane jest w przeszło 300 punktach (sklepach, urzędach, bankach oraz placówkach zdrowia, punktach usługowych i handlowych) na terenie dzielnic Praga-Północ, Praga-Południe Rembertów, Wawer i Wesoła. Czasopismo dostępne jest także w niektórych urzędach i instytucjach mieszczących się w lewobrzeżnej części Warszawy. Założycielem i pierwszym redaktorem naczelnym w latach 1991-2016 był red. Wiesław Nowosielski. Obecnie redaktorem naczelnym jest Barbara Morawska-Nowosielska. 
Gazeta powstała 1 kwietnia 1991 r. Jej objętość waha się od 16 do 24 stron. Druk czarno-biały i kolorowy. Wersja internetowa jest w 100 procentach kolorowa. W Mieszkańcu ukazują się stałe i zarejestrowane podtytuły: Puls Medyczny i MotoMieszkaniec. Z reguły każdy z tytułów zajmuje od 1 do 2 stron. Puls Medyczny Mieszkańca traktuje o służbie zdrowia i medycynie, a MotoMieszkaniec o motoryzacji. 
9 marca 2006 roku ukazało się 400. wydanie „Mieszkańca”, z tą datą gazeta stała się członkiem Związku Kontroli i Dystrybucji Prasy. 
Od marca 2006 roku funkcjonuje strona internetowa gazety: www.mieszkaniec.pl, na której zamieszczane są wszystkie numery gazety. 
Współpraca.
Współpracownikami byli lub są: m.in. Zygmunt Broniarek, Tomasz Szymański, Krzysztof Żak, Czesław Rowiński, Elżbieta Golińska, Konrad Niklewicz, Wiktoria Malińska, Stanisław Kuźniak, Krzysztof Maciąg, Przemysław Michalski, Stanisław Błaszczyk, Anna Morawska, Karolina Suchenek, Jarosław Gajewski, Jan Berger, Stanisław Goszczurny, prof. Leszek Ceremużyński, Andrzej Kemski, Magdalena Pawlak, Krystyna Dolega, ks. prałat Krzysztof Jackowski, Szaser, Jan Maria Jackowski, Leszek Pogorzelski, Ryszard Mikliński, Krzysztof Czubaszek, Jan Berger, Marek Luty, Ryszard Majkowski, Janusz Piechociński, Tadeusz Wł. Świątek, Robert Smoktunowicz, Marcin Święcicki, Jacek Frankowski, Julia Piłasewicz, Zuzanna Piłasewicz, Piotr Wiśnioch, Paulina Kluczek, Przemysław Bogusz, Adam Rosiński, Małgorzata K. Piekarska, Marta Jurga, Agata Ballaun, Olga Kamionek, Andrzej Nowakowski, Katarzyna Zielińska-Witek, Sandra Borowiecka, Anna Krzesińska i Klaudia Sienkiewicz.
Inicjatywy.
Gazeta Mieszkaniec jest pomysłodawcą i współorganizatorem takich przedsięwzięć jak: plebiscyt wśród czytelników wybierających „Zacnych Mieszkańców”. Pierwszymi laureatami zostali: Agnieszka Osiecka, Tadeusz Drozda, prof. Wojciech Maria Kuś, Henryk Machalica, Ryszard Szurkowski. Następnie tytuł ten uzyskali: ks. Krzysztof Jackowski, Zygmunt Kęstowicz, Zenon Nowosz, Janusz Rewiński, Tomasz Łysiak, Wojciech Malajkat i ks. Stanisław Rawski.

</doc>
<doc id="1251720" url="https://pl.wikipedia.org/wiki?curid=1251720" title="Hala Gwardii">
Hala Gwardii



</doc>
<doc id="1251721" url="https://pl.wikipedia.org/wiki?curid=1251721" title="Az-Zahirija">
Az-Zahirija

Az-Zahirija (arab. الظاهرية) – miasto w Autonomii Palestyńskiej (południowy Zachodni Brzeg). Według danych szacunkowych na rok 2008 liczy 37 081 mieszkańców.

</doc>
<doc id="1251722" url="https://pl.wikipedia.org/wiki?curid=1251722" title="Operacja Harpoon">
Operacja Harpoon

Operacja "Harpoon" – aliancka operacja wojskowa na Morzu Śródziemnym podczas II wojny światowej, mająca na celu dostarczenie konwoju z zaopatrzeniem na Maltę, z kierunku zachodniego – z Wielkiej Brytanii przez Gibraltar. Trwała między 11 a 18 czerwca 1942 roku, w tym główne walki lotniczo-morskie toczyły się w dniach 14 – 15 czerwca, a 15 czerwca miała miejsce morska bitwa pod Pantellerią. Konwój dotarł na Maltę z 15 na 16 czerwca z dużymi stratami większości statków i części okrętów eskorty. Operacja ta towarzyszyła operacji zaopatrzeniowej "Vigorous", prowadzonej ze wschodu.
Podłoże.
Malta była najważniejszym alianckim punktem oporu na Morzu Śródziemnym w środkowym okresie II wojny światowej, stanowiąc wysuniętą bazę dla okrętów i lotnictwa zagrażających zaopatrywaniu przez państwa Osi wojsk w Afryce Północnej, które 26 maja 1942 roku rozpoczęły ofensywę w kierunku Tobruku. Była też bazą dla okrętów alianckich w drodze między Gibraltarem a portami egipskimi, aczkolwiek w 1942, wskutek ciągłych bombardowań, jej rola jako bazy floty zmalała. Zaopatrywanie Malty stanowiło duży problem dla aliantów, przede wszystkim wobec panowania lotnictwa niemieckiego i włoskiego nad centralnym i wschodnim Morzem Śródziemnym, operującego z licznych baz na okolicznych wyspach i w Afryce Północnej. Zagrożenie stwarzały też silne włoskie okręty nawodne oraz niemieckie i włoskie okręty podwodne. Dlatego też zaopatrywanie Malty odbywało się w drodze silnie bronionych konwojów organizowanych od wschodu z portów egipskich, a od zachodu poprzez Gibraltar, przybierających formę całych operacji z powodu angażowania znacznych sił alianckich. Ze strony Gibraltaru przeprowadzono w 1941 m.in. operacje "Substance" i "Halberd".
W połowie 1942 sytuacja zaopatrzeniowa na Malcie stała się krytyczna, szczególnie dotyczyło to benzyny dla bazujących tam samolotów. Alianci zaplanowali wobec tego na czerwiec 1942 dużą operację zaopatrzeniową, składającą się z dwóch równoczesnych operacji konwojowych w celu rozproszenia sił Osi, nazwanych "Harpoon" – z Gibraltaru (konwój WS-19) i "Vigorous" – ze wschodu (konwój MW-11).
Rozpoczęcie operacji.
5 czerwca 1942 z Clyde w Wielkiej Brytanii wypłynęło pięć statków konwoju WS-19, przeznaczonych do operacji "Harpoon", pod eskortą krążowników lekkich HMS „Liverpool” i „Kenya” i dziesięciu niszczycieli. 11 czerwca konwój wpłynął przez Cieśninę Gibraltarską na Morze Śródziemne, gdzie dołączył do niego z Gibraltaru szósty statek – brytyjski tankowiec „Kentucky” (zbudowany w USA). Z pozostałych statków, „Burdwan”, „Orari” i „Troilus” były brytyjskie, „Chant” amerykański i „Tanimbar” holenderski, a wszystkie wiozły ok. 43 tysięcy ton zaopatrzenia. Ponieważ okazało się, że nie wszystkie statki mogą utrzymać założoną prędkość 14 węzłów, dla oszczędności czasu nie zawijały one do Gibraltaru, gdzie jedynie uzupełniły paliwo okręty eskorty.
Z Gibraltaru dołączyły też dalsze okręty eskorty, którą przeformowano. Bezpośrednią eskortę konwoju stanowił Zespół X ("Force X") w składzie krążownika przeciwlotniczego HMS „Cairo” (okręt flagowy komandora Cecila Hardy'ego), dziewięciu niszczycieli: HMS „Bedouin”, „Ithuriel”, „Marne”, „Matchless”, „Partridge”, „Middleton”, „Blankney”, „Badsworth” i polski ORP „Kujawiak” (w tym cztery ostatnie – niszczyciele eskortowe), czterech trałowców HMS „Hebe”, „Hythe”, „Rye”, „Speedy” i sześciu kutrów trałowych typu "Fairmile B". Dodatkowo dołączono szybki stawiacz min HMS „Welshman”, który na pokładzie transportował dodatkowy ładunek na Maltę (kilkaset ton). Kutry trałowe miały być holowane przez statki w celu oszczędzania paliwa i przez pierwsze dwa dni podejmowano takie próby, lecz okazało się to problematyczne z uwagi na prędkość marszową 13 węzłów, której nie wytrzymywały liny i urządzenia holownicze na kutrach. Spośród okrętów, HMS „Cairo”, „Welshman”, „Partridge” i cztery niszczyciele eskortowe typu "Hunt II" miały całą artylerię uniwersalną przystosowaną do ognia przeciwlotniczego, lecz z kolei mniej skuteczną przeciw okrętom nawodnym; w pewnym stopniu obronę przeciwlotniczą mogły też wspierać dwa niszczyciele typu M.
Drugim zespołem był zespół dalszej osłony ("Force W") wiceadmirała Albana Curteisa w składzie pancernika HMS „Malaya”, lotniskowców: HMS „Argus” i „Eagle”, krążowników lekkich: HMS „Kenya” (okręt flagowy), „Liverpool” i „Charybdis” (przeciwlotniczy) oraz ośmiu niszczycieli, głównie starszych typów: HMS „Onslow”, „Icarus”, „Escapade”, „Antelope”, „Vidette”, „Westcott”, „Wishart”, „Wrestler”. Nadto między Sycylią a Sardynią patrolowały cztery brytyjskie okręty podwodne. Trzecim zespołem był zespół zaopatrzeniowy "Force Y", w składzie zbiornikowca floty „Brown Ranger” pod osłoną dwóch korwet, który już 11 czerwca wieczorem wyszedł z Gibraltaru na zachodnie Morze Śródziemne. 
Na obszarze na zachód i południe od Malty operowało w tym czasie 14 włoskich okrętów podwodnych.
Pierwsze walki z lotnictwem.
Konwój WS-19 wraz z eskortą i zespołem osłony wyszedł z Gibraltaru rano 12 czerwca. Zespół został wykryty przez włoski samolot rozpoznawczy jeszcze tego dnia na południe od Balearów. Mimo to, 13 czerwca krążownik „Cairo” i niszczyciele bez przeszkód uzupełniły paliwo ze zbiornikowca floty „Brown Ranger”, który pozostał następnie w tym rejonie oczekując na powrót okrętów – co było ryzykowne z uwagi na zagrożenie ze strony okrętów podwodnych i lotnictwa, lecz udało się uniknąć ataków. Tego dnia konwój został ponownie wykryty przez włoski samolot i skierowano przeciw niemu atak lotnictwa, lecz włoskie samoloty torpedowe z Sardynii nie odnalazły go. Włoski 7. Dywizjon krążowników przeszedł natomiast z Cagliari na Sardynii do Palermo. W nocy i rano 14 czerwca ugrupowanie było bezskutecznie atakowane przez włoskie okręty podwodne „Uarsciek”, a następnie „Giada”.
14 czerwca od godziny 10.30 rozpoczęły się ataki lotnictwa włoskiego na konwój, znajdujący się ok. 120 mil morskich na południowy zachód od Sardynii. Wysłano najpierw 50 bombowców i samolotów torpedowych w eskorcie 47 myśliwców. Samoloty torpedowe zatopiły statek „Tanimbar” (8169 BRT) i poważnie uszkodziły torpedą w maszynownię krążownik HMS „Liverpool”. W dalszych nalotach brały udział także włoskie i niemieckie (z pułku StG 3) bombowce nurkujące Junkers Ju 87. Podczas odpierania ataków, myśliwce pokładowe z lotniskowców zestrzeliły 10 samolotów, a artyleria dalsze pięć; Brytyjczycy stracili cztery myśliwce Fulmar i jeden lub trzy Sea Hurricane. Niszczyciel „Antelope” osłaniany przez „Westcott” podjął następnie holowanie uszkodzonego krążownika do Gibraltaru. Tego dnia i kolejnego zespół ten zdołał odeprzeć dalsze kilkakrotne ataki lotnicze, przy czym krążownik został uszkodzony bliskimi wybuchami bomb, a odłamki zabiły na „Westcott” trzech marynarzy. Ostatecznie krążownik z eskortującymi go okrętami oraz przybyłymi dodatkowo z Gibraltaru korwetami, niszczycielem „Panther” i holownikiem, dotarł do Gibraltaru 17 czerwca, po czym został skierowany do Wielkiej Brytanii na roczny remont. 
Wieczorem 14 czerwca – o godz. 20 od konwoju odłączył się stawiacz min HMS „Welshman” i podążył z dużą prędkością na Maltę, gdzie wyładował wieziony ładunek. Tego dnia również od konwoju, wchodzącego w przesmyk pomiędzy Sycylią a wybrzeżem afrykańskim (półwyspem Bon), odłączyły się siły przykrycia ("Force W"), z uwagi na zbyt duże ryzyko dla dużych okrętów, i konwój dalej płynął sam, pod ochronę lotnictwa z Malty.
Bitwa pod Pantellerią.
W celu przechwycenia konwoju 14 czerwca wieczorem z Palermo wyszedł 7. Dywizjon Krążowników floty włoskiej pod dowództwem wiceadmirała Alberto da Zary w składzie dwóch lekkich krążowników „Raimondo Montecuccoli” i „Eugenio di Savoia” wraz z sześcioma niszczycielami z 10. i 14. Eskadry: „Alfredo Oriani”, „Ascari”, „Vincenzo Gioberti”, „Ugolino Vivaldi”, „Lanzerotto Malocello”, „Nicolo Zeno”. Niszczyciel „Maestrale” musiał zostać w porcie z uwagi na awarię, podobnie „Vincenzo Gioberti” i „Nicolo Zeno” musiały powrócić z tej przyczyny do bazy. W celu wzmocnienia zespołu, dołączył do niego jednak silnie uzbrojony niszczyciel „Premuda” z Trapani. Według wspomnień adm. da Zary, proponował on także przydzielenie mu ciężkiego krążownika „Bolzano” z La Spezii, lecz dowództwo marynarki nie wyraziło zgody.
15 czerwca rano o 6.20 włoski zespół płynący od północy napotkał konwój, ok. 30 mil morskich na południe od Pantellerii. Okręty eskorty zaczęły stawiać zasłonę dymną, a niszczyciele HMS „Bedouin”, „Ithuriel”, „Marne”, „Matchless” i „Partridge”, dysponujące z wyjątkiem ostatniego najsilniejszą artylerią kalibru 120 mm spośród brytyjskich okrętów, ruszyły w kierunku zespołu włoskiego i podjęły walkę, odciągając uwagę wroga od konwoju, przy którym pozostały niszczyciele eskortowe. Włosi mieli znaczną przewagę w artylerii większych kalibrów, w tym 152 mm i 140 mm, chociaż mniejszą ogólną liczbę dział. Między 7 a 7.15 niewielkie uszkodzenia od jednego pocisku odniósł krążownik „Cairo”, a poważniejsze dwa niszczyciele. Poważnie uszkodzony i unieruchomiony został niszczyciel HMS „Bedouin”, trafiony ok. 12 pociskami krążowników i niszczycieli, a uszkodzony i przejściowo unieruchomiony został też HMS „Partridge”. Włoski zespół jednak odszedł następnie na południe, z wyjątkiem niszczycieli „Vivaldi” i „Malocello”, które jeszcze przed godziną 7 odłączyły od sił głównych z uwagi na niższą prędkość, w celu do zaatakowania konwoju. Równocześnie jednak niemieckie bombowce nurkujące Ju 87 Stuka z pułku StG 3 zatopiły statek „Chant” (5601 BRT) o 7.35 i unieruchomiły tankowiec „Kentucky” (9308 BRT).
Włosi nie chcieli ryzykować ataku krążowników przez zasłonę dymną, lecz dwa niszczyciele „Lanzerotto Malocello” i „Ugolino Vivaldi” próbowały obejść zasłonę. Walkę z nimi podjęły trzy brytyjskie i jeden polski niszczyciel eskortowy, uszkadzając poważnie „Vivaldiego”, który został unieruchomiony i musiał zostać później odholowany. Po godzinie 8.20 główne siły włoskie zawróciły i ponownie zbliżyły się do zespołu alianckiego, tym razem płynąc na północny wschód. Okręty brytyjskie ponownie postawiły zasłonę dymną i doszło do pojedynku artyleryjskiego, w którym drugie trafienie otrzymał krążownik „Cairo”, nabierając wody do kadłuba. W tym czasie na pomoc nadleciały dwa brytyjskie samoloty torpedowe Bristol Beaufort z Malty, a później jeszcze cztery Fairey Albacore. Atak Beaufortów dwoma torpedami na krążownik „Montecuccoli” był nieskuteczny, lecz doprowadził do wycofania się zespołu włoskiego ok. 9.30, mimo posiadanej przewagi. Reszta konwoju podjęła rejs ku Malcie, przy czym niszczyciel „Partridge” podjął próbę holowania „Bedouina” za konwojem, a trałowiec „Hebe” – statku „Kentucky”.
Konwój w tym czasie wszedł w zasięg brytyjskich myśliwców dalekiego zasięgu Beaufighter z Malty, które nadleciały o 9.30, lecz wsparcie lotnicze nie było ciągłe, pojawiały się też problemy z komunikacją między okrętami a lotnictwem z uwagi na niekompatybilne radiostacje. Myśliwce odparły atak o 10.40, lecz kolejny atak bombowców niemieckich Ju 87 z StG.3 i Ju 88 z KG.54 o 11.20, gdy myśliwce brytyjskie zmieniały się i konwój był bez osłony lotniczej, doprowadził do uszkodzenia statku „Burdwan” (6069 BRT). Próbę jego holowania podjął niszczyciel eskortowy HMS „Badsworth”. W celu jednak nieopóźniania ruchu konwoju, dowódca eskorty zdecydował następnie zatopić uszkodzone statki „Burdwan” i „Kentucky”. Zdjęto z nich załogi zdjęto, aczkolwiek statki ostrzelane artylerią i obrzucone bombami głębinowymi przez nieposiadający wyrzutni torped „Badsworth” oraz trałowce, nie zatonęły. Konwój, w składzie już tylko dwóch statków, był wówczas ok. 150 mil od Malty, do której płynął z prędkością ok. 14 w, wchodząc w zasięg jednomiejscowych myśliwców Spitfire z wyspy. Z pomocą Spitfire′ów odparto po 12.10 kolejny nalot włoskich bombowców nurkujących Ju 87.
Za konwojem podążał niszczyciel „Bedouin” holowany przez „Partridge”. Ponieważ próba przywrócenia napędu „Bedouina” nie powiodła się, zespół ten zawrócił jednak na zachód. W tym rejonie przebywały też HMS „Badsworth”, „Hebe” i „Hythe”, zwolnione od holowania statków. Wówczas ponownie o 13.25 nadpłynęły włoskie krążowniki z niszczycielami „Oriani”, „Ascari” i „Premuda” i zatopiły oba uszkodzone statki artylerią i torpedami niszczycieli. Ostrzelany i uszkodzony pociskiem 152 mm został również trałowiec „Hebe”. Ku zespołowi włoskiemu ponownie skierowały się siły eskorty, ze słabszym krążownikiem „Cairo”. Włoski zespół przerwał starcie i odszedł na zachód, napotykając jednak holowanego HMS „Bedouin”. Niszczyciel „Partridge” wówczas porzucił hol i uszedł pod zasłoną dymną przed włoskimi krążownikami, które ścigały go przez pewien czas. „Bedoiun”, ostrzelany przez krążowniki, został w tym czasie zaatakowany przez włoski samolot torpedowy SM-79. Zdołał go zestrzelić, lecz mimo to został trafiony jego torpedą w maszynownię z prawej burty, po czym zatonął. Większość załogi „Bedouina” (213) została później uratowana i wzięta do niewoli przez włoski statek szpitalny „Gradisca”, zginęło 26 lub 28 ludzi. Niszczyciel „Partridge” dotarł po dwóch dniach do Gibraltaru, a „Badsworth” z trałowcami dołączył do konwoju. Po południu, o 17.30 obrona przeciwlotnicza została ponadto wzmocniona przez stawiacz min „Welshman”, który powrócił z Malty. Wieczorem, o 19.10 i 20.40 zespół aliancki był jeszcze dwukrotnie atakowany przez niemieckie lotnictwo, ale bez strat.
Straty koło Malty.
Wieczorem 15 czerwca konwój dotarł w pobliże Malty i skierował się do Valletty. Wody wokół Malty były wcześniej intensywnie minowane przez lotnictwo i kutry torpedowe państw Osi i według planu, wytrałowany wcześniej tor wodny miał być dokładniej oczyszczony z min przez wchodzące w skład zespołu trałowce i kutry trałowe. Krążownik „Cairo” i niszczyciele według pierwotnych planów nie miały wchodzić do portu, lecz znaczne zużycie amunicji spowodowało konieczność jej uzupełnienia na wyspie. Żeby nie opóźniać dalej przybycia konwoju, wystawiając go na ataki lotnicze, zaniechano nocnego trałowania i zdecydowano przepłynąć za kutrami trałowymi niedokładnie przetrałowanym torem wodnym. W efekcie statek „Orari” (10 350 BRT) został uszkodzony na minie niedaleko falochronu – woda zalała jedną ładownię z węglem, lecz mimo to zdołał wejść do portu. Drugi statek „Troilus" dotarł nietknięty. Na minach uszkodzeniu uległy też niszczyciele HMS „Badsworth” (9 ofiar) i „Matchless” oraz trałowiec „Hebe”. O godzinie 0.53 16 czerwca na minę wszedł także polski ORP „Kujawiak”, usiłujący pomóc „Badsworthowi”, po czym zatonął o 1.20 w odległości ok. 4 mil morskich od brzegu, ze stratą 13 ludzi. Na miny weszły też dwie jednostki z Malty osłaniające wejście konwoju – uszkodzony został holownik „Oriana”, a zatonął dryfter „Justified” (93 BRT, 4 ofiary). Uszkodzone okręty dotarły do portu, gdzie skierowano je do prowizorycznego remontu. W porcie podjęto natomiast środki w celu jak najszybszego rozładowania statków, pod przykryciem zasłony dymnej, co przy dużym wysiłku wykonano w pięć dni (3500 ton na dobę), a później odzyskano także ładunek węgla po dokowaniu „Orari” .
Wieczorem 16 czerwca krążownik „Cairo” wyruszył do Gibraltaru wraz z nieuszkodzonymi niszczycielami „Blankney”, „Ithuriel”, „Marne” i „Middleton”. Okręty dotarły tam 18 czerwca, pomimo ataków lotniczych po drodze, po połączeniu się 17 czerwca z oczekującymi krążownikami „Charybdis” i „Kenya”.
Podsumowanie.
Operacja była porażką Brytyjczyków, gdyż na skutek przeciwdziałania włoskiej floty i lotnictwa Osi, z sześciu statków konwoju na Maltę doszły jedynie dwa, a pozostałe zatopiono. Zatonęły też dwa niszczyciele, w tym jeden polski, a szereg okrętów odniosło uszkodzenia, w tym jeden krążownik poważne. Jedynie dwa statki i stawiacz min „Welshman” dostarczyły na Maltę ładunek – nieco ponad 15 tysięcy ton zaopatrzenia, który jednak pomógł przetrwać wyspie przez dwa miesiące. Wobec porażki operacji "Harpoon" i prowadzonej równolegle operacji "Vigorous", z której żaden statek nie dotarł na Maltę, powstała konieczność przeprowadzenia w sierpniu kolejnej, silniejszej operacji zaopatrzeniowej, "Pedestal".
Uszkodzony krążownik „Liverpool” remontowany był w Wielkiej Brytanii, a następnie poddany modernizacji, lecz nie powrócił już do aktywnej służby przed końcem wojny w Europie. Włoski niszczyciel "Ugolino Vivaldi" był remontowany do kwietnia 1943 roku. Okręty i statek uszkodzone na minach naprawiono prowizorycznie na Malcie do sierpnia 1942, tak, że mogły powrócić z wyspy podczas operacji "Pedestal" (oba niszczyciele remontowano następnie w Wielkiej Brytanii do listopada 1942).

</doc>
<doc id="1251723" url="https://pl.wikipedia.org/wiki?curid=1251723" title="Błąd losowy">
Błąd losowy



</doc>
<doc id="1251725" url="https://pl.wikipedia.org/wiki?curid=1251725" title="Równanie Butlera-Volmera">
Równanie Butlera-Volmera

Równanie Butlera-Volmera – jedna z najbardziej podstawowych zależności w elektrochemii. Równanie to opisuje kinetykę reakcji elektrodowych, a specyficznie zależność prądu elektrycznego od potencjału elektrody (albo nadnapięcia). Równanie to bierze pod uwagę zarówno katodową, jak i anodową reakcję przebiegające (jednocześnie) na elektrodzie:
gdzie:
Nazwa równania pochodzi od nazwisk chemików Johna Alfreda Valentine Butlera i Maxa Volmera.
Równanie Butlera-Volmera jest stosowne kiedy reakcja elektrodowa jest kontrolowana przez wymianę ładunku na elektrodzie (nie przez transport masy). Niemniej zastosowalność tego równania w elektrochemii jest bardzo szeroka i jest to równanie typowo uważane za „centralne w fenomenologii kinetyki elektrodowej”

</doc>
<doc id="1251726" url="https://pl.wikipedia.org/wiki?curid=1251726" title="Keuruu">
Keuruu

Keuruu (szw. "Keuru") – miasto w Finlandii, w prowincji Finlandia Zachodnia, w regionie Finlandia Środkowa. Zajmuje powierzchnię 1430,8 km² a zamieszkuje je 10 706 osób (stan na dzień 31 lipca 2010). Zostało założone w 1652 roku. W mieście działa klub sportowy Keuruun Pallo, w tym sekcja hokeja na lodzie pod nazwą KeuPa HT.

</doc>
<doc id="1251736" url="https://pl.wikipedia.org/wiki?curid=1251736" title="Maurice Conradi">
Maurice Conradi

Maurice Conradi, ros. "Морис Морисович Конради" (ur. 16 czerwca 1896 w Petersburgu, zm. 10 lutego 1947 w Chur) - rosyjski oficer, uczestnik I wojny światowej i wojny domowej w Rosji, zabójca Wacława Worowskiego.
Życiorys.
Urodził się w Petersburgu w rodzinie pochodzących ze Szwajcarii właścicieli fabryki słodyczy. Studiował w Instytucie Politechnicznym do 1914 roku, po czym udał się na front. Ranny podczas walk, został odznaczony Orderem Św. Jerzego. W międzyczasie ukończył szkołę oficerską w Piotrogrodzie, walczył na froncie rumuńskim, wziął udział w słynnym pochodzie z Jassów nad Don.
W czasie rewolucji październikowej stracił kilku członków swojej rodziny (m.in. ojca, wuja i jednego z braci). Walczył w oddziałach "białorosyjskich"; po klęsce wojsk Wrangla w 1920 roku wyjechał wraz z żoną do Zurychu, gdzie pracował w domu handlowym. Wkrótce dołączyła do nich dalsza rodzina (w tym matka), której udało się opuścić RFSRR.
Zabójstwo Worowskiego i proces.
W kwietniu 1923 roku próbował dokonać w Niemczech zabójstwa ludowego komisarza spraw zagranicznych RFSRR Cziczerina i posła w Wielkiej Brytanii Leonida Krasina, jednak nie zastał ich w oczekiwanym miejscu i wrócił do Genewy. Dowiedziawszy się o pobycie w pobliskiej Lozannie sowieckiego dyplomaty Wacława Worowskiego wraz z zaprzyjaźnionym sztabskapitanem armii rosyjskiej Arkadijem Połuninem, wybrał go na ofiarę zemsty za zamordowanych bliskich.
10 maja 1923 roku zastrzelił w restauracji hotelu "Cecille" Worowskiego oraz ranił Iwana Ariensa i Maksyma Diwiłkowskiego. Następnego dnia został aresztowany w Genewie. 5 listopada rozpoczął się w Lozannie jego proces, który na skutek działań obrony i zeznań świadków zamienił się w sąd nad bolszewizmem i skutkami rewolucji październikowej dla Rosji i Europy. Obrońcą w tym procesie był Théodore Aubert. Ostatecznie ława przysięgłych zadecydowała o uniewinnieniu Conradiego.
Wyrok sądu wzbudził oburzenie w ZSRR, co doprowadziło do zerwania stosunków handlowych ze Szwajcarią, zakazu wjazdu do ZSRR dla jej obywateli (z wyjątkiem "klasy robotniczej") oraz zaskutkowało represjami wobec żyjących w Rosji Szwajcarów. Stosunki dyplomatyczne obu krajów zostały nawiązane dopiero w 1946 roku.
Dalsze losy Conradiego.
W 1931 roku był na krótko aresztowany w Genewie za nieprawidłowe obchodzenie się z bronią (wygrażał tancerkom lokalnego kabaretu), po czym wyjechał do Francji i zaciągnął się do Legii Cudzoziemskiej służąc przez kilka lat w Afryce. Stopnia oficera ostatecznie nie otrzymał z powodu bójki z komendantem, który nazwał go "rosyjską świnią".

</doc>
<doc id="1251739" url="https://pl.wikipedia.org/wiki?curid=1251739" title="HMS Onslow">
HMS Onslow

Nazwę HMS "Onslow" nosiły 3 okręty brytyjskiej Royal Navy:
Zobacz też.
HMAS "Onslow" – australijski okręt podwodny

</doc>
<doc id="1251740" url="https://pl.wikipedia.org/wiki?curid=1251740" title="HMS Partridge">
HMS Partridge



</doc>
<doc id="1251741" url="https://pl.wikipedia.org/wiki?curid=1251741" title="HMS Oribi">
HMS Oribi



</doc>
<doc id="1251742" url="https://pl.wikipedia.org/wiki?curid=1251742" title="Lanzerotto Malocello">
Lanzerotto Malocello



</doc>
<doc id="1251745" url="https://pl.wikipedia.org/wiki?curid=1251745" title="Kamienica Aarona Konigsberga">
Kamienica Aarona Konigsberga

Kamienica Aarona Konigsberga – kamienica znajdująca się przy ulicy Zielonej 5/7 w Łodzi.
Historia.
Kamienica wielkomiejska zbudowana około 1890 roku na zlecenie Aarona Königsberga. Od 1923 roku własność R. Rosenblauma. W 1924 roku została przebudowana według projektu inż. Zejdlera. W 1936 roku siedziba firmy Hochberg.

</doc>
<doc id="1251749" url="https://pl.wikipedia.org/wiki?curid=1251749" title="Racquel Darrian">
Racquel Darrian

Racquel Darrian (ur. 21 lipca 1968 w Hutchinson) – amerykańska aktorka pornograficzna pochodzenia hiszpańskiego. Występowała także jako Kelly Jackson, Raquel Corben, Raquel Darian, Raquel Darrian i Rachel Davon.
Życiorys.
Urodziła się w Hutchinson w stanie Kansas. Była cheerleaderką Atlanta Hawks. Często kibicowała też National Basketball Association – Los Angeles Lakers i Los Angeles Clippers.
Karierę zaczynała jako modelka, która pozowała do sesji zdjęciowych o tematyce lesbijskiej. Potem trafiła przed kamery i początkowo występowała tylko w scenach z kobietami, "Love in the Great Outdoors: Racquel Darrian" (1995) z Tracey Adams.
W październiku 1990 pod pseudonimem Kelly Jackson została ulubienicą miesiąca magazynu „Penthouse”. Pojawiła się też w obrazie "Strippers" magazynu „Playboy” (1996) oraz „Hustler”, „Cheri” i była 20 razy na okładce „Velvet” rekord 20 razy.
Od roku 1989 w filmach brała udział w scenach heteroseksualnych ze swoim partnerem Derrickiem Lane, w tym "Dziewczyny Charliego 3" ("Charlie's Girls 3" (1990) w reż. Rona Jeremy czy "Bonnie i Clyde" ("Bonnie and Clyde: Outlaws of Love", 1992) w reż. Paula Thomasa.
W 1994 roku wyszła za mąż za Derricka Lane. W lipcu 1997 urodziła córkę Brooke. Podpisała umowę na wyłączność z Vivid Video. Ostatecznie zmęczona nieustanną współpracą z Lane, nalegała na współpracę z innymi mężczyznami. W produkcji Vivid "Cloud 9" (1995) w reżyserii swojego męża wystąpiła w scenie seksu ze Stevenem St. Croixem. Darrian rozwiodła się z Derrickiem Lane w 2000 roku. Spotykała się z aktorem porno Mickyem Rayem.

</doc>
<doc id="1251750" url="https://pl.wikipedia.org/wiki?curid=1251750" title="Erica Campbell">
Erica Campbell

Erica Rose Campbell (ur. 12 maja 1981 w Deerfield) – amerykańska modelka i aktorka pornograficzna. 
Życiorys.
Urodziła się w Deerfield w stanie New Hampshire. W 2002 roku, mając dwadzieścia jeden lat, rozpoczęła karierę filmową, biorąc udział w scenach erotycznych. W 2003 roku Campbell była zwycięzcą Mystique Magazine Model Safari. Została także wyróżniona na wielu światowych serwisach internetowych i jako modelka na Danni's HotBox. 
W 2005 w specjalnej edycji magazynu „Playboy” zdobyła tytuł modelki roku. W pierwszym tygodniu czerwca 2006 roku Erica otrzymała tytuł „Playboy.com's Cyber Girl of the Week” i w październiku 2006 roku była dziewczyną miesiąca, a w kwietniu 2007 została ulubienicą miesiąca magazynu „Penthouse”.
11 maja 2008 roku poinformowała na swojej stronie internetowej, która już nie istnieje, że odchodzi z branży rozrywki dla dorosłych i nawróciła się na chrześcijaństwo.
Erica zajmowała się też rehabilitacją zwierząt i ratowaniem farmy w jej rodzinnym stanie New Hampshire.

</doc>
<doc id="1251751" url="https://pl.wikipedia.org/wiki?curid=1251751" title="Bubble eye">
Bubble eye



</doc>
<doc id="1251752" url="https://pl.wikipedia.org/wiki?curid=1251752" title="Nikki Benz">
Nikki Benz

Nikki Benz (ur. 11 grudnia 1981 w Mariupolu) – kanadyjska aktorka i reżyserka filmów pornograficznych pochodzenia ukraińskiego.
Życiorys.
Wczesne lata.
Urodziła się w Mariupolu na Ukrainie. Jej rodzina ze strony jej ojca miała pochodzenie kanadyjskie. Kiedy miała 7 lat, razem z rodzicami wyemigrowała do Kanady i dorastała w Etobicoke, dzielnicy Toronto.
Kariera.
Po ukończeniu szkoły średniej chciała studiować prawo i zostać adwokatem. Ostatecznie jednak, w wieku 18 lat rozpoczęła karierę jako modelka pozująca do kalendarzy i striptizerka. Pracę w branży pornograficznej postanowiła rozpocząć po tym, jak zobaczyła film z udziałem Jenny Jameson.
W styczniu 2003 roku wysłała e-mail z portfolio ze swoimi zdjęciami w bikini do reżysera Jima Gunna, który przedstawił ją Frankowi Kay, prezesowi studia Pleasure Productions. Po upływie tygodnia została zaproszona na plan zdjęciowy na Florydzie. Wzięła udział w scenach "Strap On Sally 20" (2003) u boku Giny Lynn i parodii porno "Ostrożnie z dziewczynami" – "Sweetest Thing" (2003) z Benem Englishem.
Po wypełnieniu początkowych kontraktów, postanowiła osobiście zajmować się wyborem studiów filmowych, dla których chce pracować, w tym Naughty America, Brazzers, Bang Bros i Digital Playground. We wrześniu 2004 roku podpisała kontrakt z Jill Kelly Productions, a we wrześniu 2005 rozpoczęła współpracę z TeraVision.
W maju 2008 pozowała dla magazynu "Penthouse". W kwietniu 2010 magazyn "Penthouse" przyznał jej tytuł Ulubienica Miesiąca "Penthouse", a w 2011 roku została Ulubienicą Roku "Penthouse".
W kwietniu 2010 razem z Lisą Ann i Seanem Michaelsem była gospodarzem gali wręczenia nagród XRCO Award. W czerwcu 2016 roku została ambasadorką Brazzers.
Wystąpiła w jednym odcinku serialu erotycznego sieci Cinemax "Sin City Diaries" (2007), filmie dokumentalnym "Porno Unplugged" (2008), jako pokojówka w serialu produkcji FOX Sports "Cubed" (2009-2011) z Markiem Wahlbergem, jako striptizerka w komediodramacie sensacyjnym Michaela Bay "Sztanga i cash" ("Pain &amp; Gain", 2013) z Markiem Wahlbergem i Dwayne Johnsonem, filmie dokumentalnym "My Date with Hugh" (2013) z Ronem Jeremy oraz dramacie "My Trip Back to the Dark Side" (2014) z Betsy Russell, Sean Young i Seanem Kananem (Deacon Sharpe z opery mydlanej CBS "Moda na sukces").
Była jedną z dostępnych postaci w DLC do gry , "Saints Row: The Third – Penthouse Pack", które ukazało się 22 maja 2012 roku.
20 grudnia 2016 roku za pośrednictwem mediów społecznościowych Nikki Benz poinformowała, że po sesji Brazzers w "Nikki Goes Bananas" i scenie seksu (19 grudnia) została napastowana seksualnie przez reżysera filmów porno Tony’ego T. i Ramóna Nomara. 11 stycznia 2017 roku Nomar wspólnie z Tony’m T. wniósł pozew do Sądu Najwyższego w Los Angeles, za zniesławienie wynikające z zarzutów gwiazdy porno. T. i Nomar utrzymywali, że zarzuty były nieprawdziwe.
Wybory burmistrza Toronto w 2014 roku.
6 maja 2014 Benz ogłosiła, że będzie kandydować na urząd burmistrza Toronto. Jednakże 28 maja jej kandydatura nie została zarejestrowana z powodu wygaśnięcia ważności jej prawa jazdy wystawionego w prowincji Ontario, które miało służyć jako podstawa do ubiegania się o urząd.

</doc>
<doc id="1251763" url="https://pl.wikipedia.org/wiki?curid=1251763" title="Ajlabun">
Ajlabun

Ajlabun (hebr. עיילבון, arab. عيلبون, "Ailabun"; oficjalna pisownia w ang. Eilabun) – samorząd lokalny położony w Dystrykcie Północnym, w Izraelu.
Położenie.
Miasteczko leży w Dolinie Bejt Netofa, na południowy wschód od Jeziora Tyberiadzkiego, w odległości około 17 kilometrów na północny wschód od miasta Nazaret. W jego otoczeniu znajduje się miasteczka Bu’ejne Nudżejdat, Dejr Channa i Maghar, kibuc Lawi, moszawy Kefar Zetim i Tefachot, wioski komunalne Massad, Micpe Netofa, Awtaljon i Hararit, oraz wioska młodzieżowa Hodajot. Na południe od miasteczka znajduje się wojskowa baza szkoleniowa Havat haSzomer.
Demografia.
Zgodnie z danymi Izraelskiego Centrum Danych Statystycznych w 2006 w miasteczku żyło 4,4 tys. mieszkańców, w tym 28,3% Arabowie muzułmanie i 71,6% Arabowie chrześcijanie.
Populacja osady pod względem wieku (dane z 2006):
Historia.
Pierwotnie w miejscu tym znajdowała się żydowska osada Ajlabo (hebr. עיילבו), która jest wzmiankowana w Talmudzie i Misznie. Prawdopodobnie została ona zniszczona w I wieku. W średniowieczu żydowscy pielgrzymi przychodzili do tutejszego grobu rabina Mattia ben Charasze. W 1596 w wiosce Ajlabun mieszkało 13 muzułmańskich rodzin. W późniejszych latach wioskę zamieszkiwała duża populacja chrześcijańskich Arabów.
Podczas I wojny izraelsko-arabskiej w 1948 w wiosce stacjonowały siły Arabskiej Armii Wyzwoleńczej. W trakcie operacji Hiram w dniu 30 października 1948 na obrzeżach Ajlabun doszło do bitwy, w której Izraelczycy stracili cztery samochody pancerne i 6 rannych żołnierzy. Następnie izraelscy żołnierze wkroczyli do wioski. Mieszkańcy przywitali ich białymi flagami, a negocjacje w sprawie poddania wioski prowadzili czterej lokalni księża. Większość mieszkańców ukryła się w dwóch kościołach. Izraelczycy mieli wielki żal, ponieważ miesiąc wcześniej w wiosce doszło do procesji w której niesiono głowy dwóch zabitych izraelskich żołnierzy. Żołnierze nakazali wszystkim mieszkańcom zebrać się na głównym placu. W trakcie wychodzenia z kościoła został zastrzelony jeden stary człowiek. Izraelski dowódca rozkazał pozostałym (800 osób) iść pieszo do położonej 5 kilometrów na północ wioski Maghar. Dowódca i dwóch żołnierzy oddzieliło 17 młodych mężczyzn, z których 12 rozstrzelano. Pozostałych pięciu wykorzystano jako żywe tarcze do ochrony swoich pojazdów opancerzonych, i później wysłali ich do obozu jenieckiego. Natomiast mieszkańcy po dotarciu do Maghar, zostali skierowani dalej do wioski Kafar Inan. W jej pobliżu został zastrzelony stary człowiek, podnosząc w ten sposób liczbę ofiar cywilnych do 14 osób. Dalsza droga wysiedleńców prowadziła do wioski Farradijja, gdzie spędzili noc. Dalej poszli do Mirun, gdzie spędzili trzy noce. Stąd wysiedleńcy zostali przewiezieni do wioski Rumajsz w Libanie. Masakra została udokumentowana w raporcie międzynarodowych obserwatorów UNTSO. Na wiosnę 1949 izraelskie władze wyraziły zgodę na powrót mieszkańców do Ajlabun.
W 1959 wioskę podłączono do krajowego systemu wodociągowego, a w 1968 wioska została zelektryfikowana. W 1973 Ajlabun uzyskała status samorządu lokalnego.
Edukacja.
W miejscowości znajduje się jedna szkoła podstawowa i jedno gimnazjum.
Gospodarka.
Zgodnie z danymi Izraelskiego Centrum Danych Statystycznych w 2007 przeciętne wynagrodzenie w Ajlabun wynosiło 5 054 NIS (średnia krajowa 6 743 NIS).
Komunikacja.
Wzdłuż zachodniej granicy miasteczka przebiega droga nr 806, którą jadąc na północ dojeżdża się do skrzyżowania z drogą nr 805 i dalej do miasteczka, lub jadąc na południe dojeżdża się do drogi ekspresowej nr 65 (Kaddarim-Hadera).

</doc>
<doc id="1251764" url="https://pl.wikipedia.org/wiki?curid=1251764" title="Ivo Pesák">
Ivo Pesák



</doc>
<doc id="1251765" url="https://pl.wikipedia.org/wiki?curid=1251765" title="Shot of Love">
Shot of Love

Shot of Love – 21. album studyjny nagrany przez Boba Dylana w maju 1981 r. i wydany w tym samym roku w sierpniu. Trzeci i ostatni chrześcijański album artysty.
Historia i charakter albumu.
Jedną z przyczyn złego nagrania poprzedniej płyty była także rosnąca przez całe lata 80. niechęć Dylana do studiów nagraniowych, która trwała jeszcze w latach 90. Frustrująca dla niego była olbrzymia ilość czasu, którą trzeba było poświęcić, aby nagrać i wydać album.
Artysta potrafił wyciągnąć wnioski z porażki i do swojego następnego albumu "Shot of Love" wydanego 12 sierpnia 1981, przygotowywał się solidnie, zarówno jeśli chodzi o materiał, jak i o przygotowanie wszystkiego w studiu do osiągnięcia takiego brzmienia, jakie chciał mieć. Po raz pierwszy od "Blood on the Tracks" został także koproducentem płyty. Przed wejściem do studia odbywały się także dość rygorystyczne próby nowych utworów. Część z nich została trochę przećwiczona podczas krótkiego 19-dniowego tournée po północnym zachodzie Stanów Zjednoczonych.
Koniec września i część października spędził artysta ze swoim zespołem ćwicząc nowe piosenki we własnym studiu Rundown; nagrał także kilka dla swojej firmy wydawniczej „Special Rider”. Przećwiczono i nagrano co najmniej dziewięć utworów – czyli liczbę wystarczającą na nowy album. Według planu Dylan miał nagrać go właśnie w październiku, jednak 9 listopada rozpoczął miesięczne tournée noszące nazwę "A Musical Retrospective Tour".
Tournée skończyło się 4 grudnia 1980 r. w Portlandzie (Oregon) i do marca 1981 r. Dylan dodał około trzydziestu nowych utworów, nie licząc instrumentalnych. Próby nad nimi trwały przez cały czas, nawet jeszcze w kwietniu, w Rundown i innych miejscach. Z nich wybrano około dwunastu i dokonano w Clover paru próbnych nagrań.
Wzorem poprzednich sesji, Dylan zdecydował się jeszcze na dogrywkę w ostatniej chwili i powtórnie nagrał „Heart of Mine” już z innymi muzykami, gdyż wypuścił swój zespół do domu.
Zaraz po nagraniu albumu Dylan wyruszył 10 czerwca ze swoim zespołem na krótkie Letnie Amerykańskie Tournée 1981, a potem, 21 czerwca na dłuższe Letnie Europejskie Tournée 1981, które zakończyło się 25 lipca 1981 r.
"I thank thee, O Father, Lord of heaven and earth, because thou hast hidden these things from the wise and prudent and hast revealed them unto babes” Matthew 11:25
Sesje nagraniowe.
1. Every Grain of Sand; 2.Every Grain of Sand; 3.Her Memory (Bob Dylan/Helena Springs/Kenny Moore)
1.Angelina; 2.Angelina
1.Instrumentalny jam; 2.Niezidentyfikowana piosenka; 3.Jam; 4.Niezidentyfikowana piosenka; 5.The Groom's Still Waiting at the Altar; 6.The Groom's Still Waiting at the Altar; 7.The Groom's Still Waiting at the Altar; 8.The Groom's Still Waiting at the Altar; 9.The Groom's Still Waiting at the Altar; 10.The Groom's Still Waiting at the Altar; 11.The Groom's Still Waiting at the Altar; 12.The Groom's Still Waiting at the Altar; 13.The Groom's Still Waiting at the Altar; 14.The Groom's Still Waiting at the Altar; 15.The Groom's Still Waiting at the Altar
1.Caribbean Wind;2.Caribbean Wind; 3.Caribbean Wind; 4.Caribbean Wind; 5.Caribbean Wind; 6.Caribbean Wind; 7.Caribbean Wind; 8.Caribbean Wind
1.Straw Hat; 2.Gonna Love You Anyway; 3.Gonna Love You Anyway; 4.Niezidentyfikowana piosenka; 5.I Wish It Would Rain; 6.It's All Dangerous to Me; 7.Instrumentalna; 8.Need a Woman; 9.Well Water; 10.Instrumentalna; 11.Instrumentalna; 12.Instrumentalna; 13.My Girl (It's Growing); 14.My Oriental House; 15.Wild Mountain Thyme (trad.); 16.Borrowed Time; 17.I Want You to Know I That Love You; 18.I Want You to Know I That Love You; 19.Rockin' Boat; 20.I Wish It Would Rain; 21.Cold Cold Heart; 22.Need a Woman; 23.In the Summertime; 24.I Want You to Know I That Love You; 25.I Want You to Know I That Love You; 26.I Want You to Know I That Love You; 27.Instrumentalna; 28.Is It Worth It?; 29.Is It Worth It?; 30.Is It Worth It?; 31.Is It Worth It?; 32.Is It Worth It?; 33.You Changed My Life; 34.Almost Persuaded; 35.Almost Persuaded; 36.Almost Persuaded; 37.Need a Woman; 38.I Wish It Would Rain; 39.I Wish It Would Rain; 40.I Wish It Would Rain
1.Niezidentyfikowana piosenka; 2.Niezidentyfikowana piosenka; 3.Niezidentyfikowana piosenka; 4.Niezidentyfikowana piosenka; 5.Niezidentyfikowana piosenka; 6.Niezidentyfikowana piosenka; 7.Niezidentyfikowana piosenka; 8.Niezidentyfikowana piosenka; 9.Niezidentyfikowana piosenka; 10.Niezidentyfikowana piosenka; 11.Niezidentyfikowana piosenka; 12.Niezidentyfikowana piosenka; 13.Niezidentyfikowana piosenka; 14.Niezidentyfikowana piosenka; 15.Niezidentyfikowana piosenka; 16.Instrumentalna; 17.Instrumentalna; 18.Movin'; 19.Is It Worth It?; 20.Is It Worth It?; 21.Yes Sir, No Sir (Hallelujah); 22.Yes Sir, No Sir (Hallelujah); 23.Yes Sir, No Sir (Hallelujah); 24.Yes Sir, No Sir (Hallelujah); 25.Yes Sir, No Sir (Hallelujah); 26.Yes Sir, No Sir (Hallelujah); 27.Yes Sir, No Sir (Hallelujah); 28.Yes Sir, No Sir (Hallelujah); 29.Yes Sir, No Sir (Hallelujah); 30.Yes Sir, No Sir (Hallelujah); 31.Yes Sir, No Sir (Hallelujah); 32.Yes Sir, No Sir (Hallelujah); 33.Yes Sir, No Sir (Hallelujah); 34.Singing This Song for You; 35.Singing This Song for You; 36.Is It Worth It?; 37.Singing This Song for You; 38.Singing This Song for You; 39.Singing This Song for You; 40.You Changed My Life; 41.Niezidentyfikowana piosenka; 42.Reach Out; 43.Fur Slippers; 44.Let It Be Me (Delanoé/Becaud/Curtis); 45.Let It Be Me (Delanoé/Becaud/Curtis); 46.Let It Be Me (Delanoé/Becaud/Curtis); 47.Let It Be Me (Delanoé/Becaud/Curtis); 48.Is It Worth It?; 49.Instrumentalny; 50.Ah Ah Ah; 51.Ah Ah Ah
1.Child to Me; 2.Wind Blowin’ on the Water; 3.All the Way Down; 4.More to This Than Meets the Eye; 5.Straw Hat; 6.Instrumental Calypso; 7.Walking on Eggs; 8.All the Way Down
1.Magic; 2.Trouble; 3.Trouble; 4.Trouble; 5.Trouble; 6.Trouble; 7.Bolero; 8.Bolero; 9.Don't Ever Take Yourself Away; 10.Don't Ever Take Yourself Away; 11.You Changed My Life; 12.You Changed My Life; 13.You Changed My Life; 14.Be Careful; 15.Be Careful; 16.You Changed My Life; 17.You Changed My Life; 18.You Changed My Life; 19.You Changed My Life; 20.You Changed My Life; 21.You Changed My Life; 22.You Changed My Life; 23.You Changed My Life; 24.Heart Of Mine; 25.Shot Of Love; 26.Mystery Train (Sam Phillips – Herman Parker); 27.Half As Much (Hank Williams); 28.The Groom's Still Waiting at the Altar; 29.Dead Man, Dead Man
1.Magic; 2.Magic
1.Need a Woman; 2.Need a Woman; 3.Need a Woman; 4.Need a Woman; 5.Dead Man, Dead Man; 6.Dead Man, Dead Man; 7.Dead Man, Dead Man; 8.In the Summertime; 9.In the Summertime; 10.In the Summertime; 11.In the Summertime; 12.In the Summertime; 13.In the Summertime; 14.In the Summertime; 15.In the Summertime; 16.In The Summertime; 17.In the Summertime; 18.In the Summertime; 19.Watered-Down Love
1.Watered-Down Love; 2.Watered-Down Love; 3.Watered-Down Love; 4.Watered-Down Love; 5.Heart of Mine; 6.Dead Man; Dead Man; 7.Dead Man, Dead Man; 8.Blue T/L; 9.Dead Man, Dead Man; 10.Property of Jesus; 11.Heart of Mine; 12.Heart of Mine; 13.Heart of Mine
1.Every Grain of Sand; 2.Heart of Mine; 3.Dead Man, Dead Man; 4.Dead Man, Dead Man; 5.The Girl from Louisville; 6.Lenny Bruce; 7.Lenny Bruce; 8.The Ballad of Ira Hayes (Peter La Farge); 9.Property of Jesus; 10.The King Is on the Throne; 11.Fur Slippers
1.Dead Man, Dead Man; 2.Dead Man, Dead Man; 3.Dead Man, Dead Man; 4.Lenny Bruce; 5.Instrumentalny; 6.Dead Man, Dead Man; 7.Dead Man, Dead Man; 8.Dead Man, Dead Man; 9.Instrumentalny; 10.Caribbean Wind
1.It's All Dangerous to Me; 2.My Oriental House; 3.Caribbean Wind; 4.Ah Ah Ah; 5.Let It Be Me (Delanoé/Becaud/Curtis); 6.Dead Man, Dead Man; 7.Don't Let Her Know; 8.Watered-Down Love; 9.Property of Jesus
1.Shot of Love; 2.Every Grain of Sand; 3.The Groom's Still Waiting at the Altar
1.Dead Man, Dead Man; 2.Lenny Bruce; 3.Trouble; 4.In the Summertime;
1.Minute by Minute (Sam &amp; Dave); 2.Heart of Mine; 3.Instrumentalny; 4.Instrumentalny; 5.Heart of Mine; 6.Heart of Mine; 7.Glory of Love; 8.Heart of Mine; 9.Heart of Mine; 10.Heart of Mine; 11.Heart of Mine; 12.Watered-Down Love; 13.Watered-Down Love; 14.Watered-Down Love; 15.In a Battle; 16.Watered-Down Love; 17.Watered-Down Love; 18.Watered-Down Love; 19.Watered-Down Love; 20.Watered-Down Love; 21.Watered-Down Love; 22.Mystery Train (Sam Phillips – Herman Parker)

</doc>
<doc id="1251766" url="https://pl.wikipedia.org/wiki?curid=1251766" title="Fassuta">
Fassuta

Fassuta (hebr. פסוטה; arab. فسّوطه; ang. Fassuta) – samorząd lokalny położony w Dystrykcie Północnym, w Izraelu.
Położenie.
Miejscowość Fassuta jest położona na wysokości 626 metrów n.p.m. na górzystym płaskowyżu w północnej części Górnej Galilei. Na północnym wschodzie znajduje się wadi strumienia Biranit, za którym wznosi się góra Har Biranit (780 m n.p.m.). Wadi Biranit przechodzi w kierunku północnym i następnie zachodnim w wadi strumienia Szarach. Za nim wznoszą się szczyty Har Conam (673 m n.p.m.), Har Avi'ad (586 m n.p.m.) i Har Sar Szalom (616 m n.p.m.). Po stronie południowej przebiega głębokie wadi strumienia Keziw, do którego spływa strumień Zavit. Okoliczne wzgórza są w większości zalesione. Teren opada w kierunku północno-zachodnim. W otoczeniu znajdują się miasto Ma’alot-Tarszicha, moszawy Goren, Ewen Menachem, Szetula, Netu’a, Elkosz i Curi’el, oraz wioski komunalne Abbirim, Gornot ha-Galil i Mattat. W odległości około 2,5 km na północny wschód przebiega granica z Libanem. Na górze Har Biranit znajduje się baza wojskowa "Biranit", będąca siedzibą 91 Dywizji Terytorialnej "Galil".
Podział administracyjny.
Fassuta jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Fassuta żyło ponad 2,9 tys. mieszkańców, z czego 99,8% Arabowie chrześcijanie i 0,2% Arabowie muzułmanie. Wskaźnik wzrostu populacji w 2011 roku wynosił 0,0%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Fassuta w 2009 roku wynosiło 5061 ILS (średnia krajowa 7070 ILS).
Historia.
W I wieku istniała w tym miejscu żydowska wioska Mifszata (hebr. מפשטה). Była ona wspominana przez Talmud i Misznę. Później krzyżowcy wybudowali tutaj zamek, który nazwali "Fassove". Po jego zniszczeniu, na ruinach zamku powstała współczesna arabska wioska Fassuta. W 1596 roku była to niewielka wioska liczącą 12 muzułmańskich gospodarstw domowych. Jej mieszkańcy utrzymywali się z upraw pszenicy, jęczmienia, owoców oraz hodowli kóz i uli. W połowie XVIII wieku osiedliła się tutaj ludność chrześcijańska (maronici) pochodząca z Libanu i Syrii. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili Operację Hiram, w trakcie której w dniu 30 października 1948 roku zajęli wioskę Fassuta. W odróżnieniu od wielu innych arabskich wiosek w Galilei, nie wysiedlono jej mieszkańców, dzięki czemu Fassuta zachowała swój pierwotny charakter. W 1965 roku Fassuta otrzymała status samorządu lokalnego. Podczas II wojny libańskiej na miejscowość spadło 61 rakiet wystrzelonych przez organizację terrorystyczną Hezbollah z terytorium południowego Libanu. Po wojnie mieszkańcy skarżyli się, że rząd nie udzielił im wystarczającej pomocy i rekompensat za poniesione szkody.
Polityka.
Siedziba władz samorządowych znajduje się przy ulicy al-Hajar w samym centrum miejscowości.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Górskie położenie powoduje rozproszenie zabudowy i utrudnia stworzenie jednolitej infrastruktury. Zabudowa jest typowo wiejska.
Kultura.
W miejscowości jest ośrodek kultury oraz biblioteka publiczna.
Edukacja i nauka.
W miejscowości jest jedna szkoła podstawowa, do której w 2010 roku uczęszczało około 450 uczniów. Średnia uczniów w klasie wynosiła 27. Starsze dzieci są dowożone do szkół średnich w okolicy.
Sport i rekreacja.
W południowej części miasteczka jest boisko do piłki nożnej, a w południowo-wschodniej sala sportowa z kompleksem boisk.
Gospodarka.
Podstawą lokalnej gospodarki pozostaje rolnictwo, chociaż coraz większą rolę odgrywają usługi i handel.
Transport.
Wzdłuż południowej granicy miasteczka przebiega droga nr 8925, którą jadąc na zachód dojeżdża się do wioski Abbirim, lub jadąc na wschód dojeżdża się do skrzyżowania z drogą nr 8944. Jadąc tą drogą na południe dojeżdża się do moszawu Elkosz, lub jadąc na północ dojeżdża się do skrzyżowania z drogą nr 899 przy bazie wojskowej "Biranit".

</doc>
<doc id="1251768" url="https://pl.wikipedia.org/wiki?curid=1251768" title="Ivo Pesak">
Ivo Pesak



</doc>
<doc id="1251769" url="https://pl.wikipedia.org/wiki?curid=1251769" title="Wilhelm Schmidt">
Wilhelm Schmidt

Wilhelm Schmidt (ur. 16 lutego 1868 w Hörde (obecnie dzielnica Dortmundu), zm. 10 lutego 1954 we Fryburgu) – austriacki ksiądz katolicki (werbista), lingwista, antropolog i etnolog. 
Życiorys.
W 1883 wstąpił do seminarium misyjnego w Steylu (Niderlandy), gdzie studiował filozofię i teologię, a następnie otrzymał święcenia kapłańskie w 1892. Po święceniach przez rok pracował w szkole Świętego Krzyża w Nysie, a następnie w latach 1893–1895 studiował lingwistykę na uniwersytetach w Berlinie i Wiedniu. 
Spędził wiele lat studiując języki w różnych częściach świata. Jego wczesne prace dotyczyły języków mon-khmerskich w Azji Południowo-Wschodniej oraz języków Oceanii i Australii. 
W roku 1906 założył ukazujące się nadal czasopismo naukowe "Anthropos" poświęcone studiom etnologicznym i językoznawczym. 
Jego grób znajduje się w klasztorze St. Gabriel w Mödling, niedaleko Wiednia.
Działalność naukowa.
Lingwistyka.
Konkluzja jego studiów doprowadziła go do postawienia hipotezy o istnieniu szerszej rodziny języków austronezyjskich. Schmidtowi udało się udowodnić, że języki mon-khmerskie mają wewnętrzne powiązania z innymi językami mórz południowych, co było jednym z ważniejszych odkryć na polu lingwistyki.
Religioznawstwo.
Zainspirowany dokonaniami Andrew Langa i jego teorią na temat pramonoteizmu, uważał monoteizm za pierwotną formę religii. Źródłem pierwotnej religii było praobjawienie, pierwszą przyczyną świata. Schmidt uważał, że ówcześnie żyjące ludy zbieracko-łowieckie są najbliższe swą formą pierwotnemu ludowi.
Etnologia.
Był twórcą kierunku w etnologii zwanego szkołą kulturowo-historyczną.
Uważał, że u początków ludzkości istniały trzy podstawowe kręgi kulturowe:

</doc>
<doc id="1251780" url="https://pl.wikipedia.org/wiki?curid=1251780" title="Baza sił powietrznych Holloman">
Baza sił powietrznych Holloman



</doc>
<doc id="1251787" url="https://pl.wikipedia.org/wiki?curid=1251787" title="Nandu plamiste">
Nandu plamiste

Nandu plamiste, nandu Darwina ("Rhea pennata") – gatunek dużego nielotnego ptaka z rodziny nandu (Rheidae). Występuje wyłącznie w Ameryce Południowej do wysokości 3500–4500 m n.p.m.
Systematyka.
Po raz pierwszy opisany w 1834 roku przez d’Orbigny’ego pod nazwą "Rhea pennata". Jako lokalizację holotypu autor wskazał Río Negro na południe od Buenos Aires w Argentynie. Takson ten często umieszczano w monotypowym rodzaju "Pterocnemia", lecz jest blisko spokrewniony z "Rhea americana", z którym w warunkach hodowlanych dochodziło do przypadków krzyżowania się. Wyróżniono trzy podgatunki "R. pennata". Ich status jest niepewny, takson "tarapacensis" być może powinien być traktowany jak odrębny gatunek, a "garleppi" jak jego podgatunek lub synonim.
Występowanie.
Takson ten zamieszkuje zależnie od podgatunku:
Morfologia.
Długość ciała 92,5–100 cm, masa ciała 15–25 kg. Samce większe i cięższe od samic. U samca podgatunku nominatywnego głowa, szyja i górne części ciała koloru płowo-brązowego. Pióra na plecach, w tylnej części ciała i skrzydłach z białymi, wyraźnymi plamami na końcach. Spód ciała białawy. Tęczówki i dziób brązowe. Nogi koloru szarawo-żółtawego. Ubarwienie samicy jest na ogół ciemniejsze niż u samca. Również białe plamy na piórach są mniejsze. Ubarwienie podgatunku "tarapacensis" jest bardziej szare niż u nominatywnego, głowa i szyja popielato-szara, górne części ciała rdzawo-brązowawe z wyraźnym szarawym odcieniem, białe plamy na końcówkach piór mniejsze. Podgatunek "garleppi" jest podobny do "tarapacensis", ale głowa i szyja bardziej płowa, a górna część ciała bardziej szaro-brązowa. Pisklęta mają na grzbiecie dwa czarne, podłużne pasy. Osobniki młodociane są bardziej brązowe od dorosłych, bez białych plam na końcówkach piór. Typowe ubarwienie dorosłych uzyskują po 3–4 latach życia.
Ekologia.
Środowisko.
W północnej części zasięgu występowania (podgatunki "tarapacensis" i "garleppi") zasiedla punę, solniska, wyżynne torfowiska i wrzosowiska do wysokości 3500–4500 m n.p.m. W południowym rejonie występowania zasiedla półpustynne stepy z grupami krzewów i użytki zielone terenów zalewowych do wysokości 2000 m n.p.m. Młode rodzą się zazwyczaj w obszarach górskich bogatych w kostrzewę. Podczas badań przeprowadzonych w północno-zachodniej Patagonii zaobserwowano, że samce wybierają miejsce na gniazdo na obszarach podmokłych (tzw. mallín).
Tryb życia.
Zazwyczaj występuje w stadach liczących 5–30 osobników. Często pasie się wspólnie z lamami andyjskimi ("Lama glama"), gwanako andyjskimi ("Lama guanicoe") i wikuniami andyjskimi ("Vicugna vicugna"). Gdy przebywają w mniejszych grupach, a także w bardziej zamkniętych obszarach i w miejscach, gdzie istnieje duże ryzyko zagrożenia ze strony drapieżników, są bardzo czujne. Nandu plamiste jest wszystkożerne. W jego diecie przeważa pokarm roślinny, a zwłaszcza trawy. Pokarm uzupełniany jest małymi zwierzętami, zwłaszcza owadami.
Rozród.
Sezon rozrodczy w północnej części zasięgu występowania przypada na wrzesień-styczeń, na lipiec w Río Negro i w listopadzie w skrajnie południowej części zasięgu występowania. Samce na początku sezonu lęgowego toczą walki o terytorium. Gniazdo budowane jest przez samca w płytkim zagłębieniu w ziemi. Pokryte jest suchą trawą lub gałązkami. W gnieździe znajduje się najczęściej 10–30 żółto-oliwkowych jaj o średnich wymiarach 127×87 mm złożonych przez kilka samic. Jaja wysiadywane są przez samca przez okres 30–44 (najczęściej 40) dni. W tym czasie samiec jest agresywny wobec wszystkich intruzów zbliżających się do gniazda, nawet samic z własnego stada. Samice składają wtedy jaja w pobliżu samca, które to samiec stara się przetoczyć do gniazda. Jaja, które są poza jego zasięgiem, gniją i przyciągają muchy, które służą mu oraz nowo wyklutym pisklętom za pokarm. Po wylęgnięciu młode znajdują się pod wyłączną opieką samca przez okres 6 miesięcy. Młode pozostają w grupach, dopóki nie osiągną dojrzałości płciowej w wieku 2–3 lat. W północnej Patagonii, gdzie ryzyko drapieżnictwa jest małe, zanotowano sukces lęgowy wynoszący 75%. Ponad 25% młodych przeżyło pierwszą zimę.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody (IUCN) został zaliczony do kategorii najmniejszej troski (LC – Least Concern). IUCN uznaje nandu andyjskie (tzn. podgatunki "tarapacensis" i "garleppi") za osobny gatunek i zalicza je do kategorii NT (Near Threatened – bliski zagrożenia). Wpisany do załącznika I ("R. pennata") i II ("R. p. pennata") CITES. Wszystkie populacje wykazują trend spadkowy. Łączną liczebność populacji podgatunków "tarapacensis" i "garleppi" w latach 90. XX wieku szacowano na kilkaset osobników, lecz obecnie uważa się, że były to szacunki zaniżone. Według współczesnych, wstępnych oszacowań, ich liczebność zawiera się w przedziale 1000–2499 osobników dorosłych, choć nie wykluczone, że jest ich więcej.
Głównym zagrożeniami dla tego gatunku są polowania dla mięsa i piór, wybieranie jaj oraz intensywne przekształcanie środowiska życia tych ptaków na pola uprawne i pastwiska dla bydła.

</doc>
<doc id="1251792" url="https://pl.wikipedia.org/wiki?curid=1251792" title="Gotfryd Ernest Groddeck">
Gotfryd Ernest Groddeck

Gotfryd Ernest Groddeck", polska forma nazwiska: Bogumił Ernest Grodek, rosyjska: Годфрид Эрнест Гроддек, łacińska: Gotfrydas Ernestas Grodekas" (ur. 17 listopada 1762 w Gdańsku, zm. 11 kwietnia 1825 w Kijowcu w guberni mińskiej w posiadłości Łaskich) – filolog klasyczny, krytyk literacki, tłumacz, numizmatyk, profesor Cesarskiego Uniwersytetu Wileńskiego.
Życiorys.
Był synem Beniamina Groddecka (ur. 24.9.1720, zm. 5.6.1776) – profesora literatury greckiej i języków wschodnich (w latach 1749-1776) w Gdańskim Gimnazjum Akademickim i Beaty Konstancji Ehlert. Pierwsze nauki pobierał w szkole przy kościele Najświętszej Marii Panny. Później kształcił się (1777-1782) w istniejącym od roku 1558 Gdańskim Gimnazjum Akademickim. Od jesieni roku 1782 studiował w Getyndze pod kierunkiem Christana Gottloba Heynego teologię i filologię (magister filozofii od kwietnia roku 1786, doktorat w listopadzie 1786). W styczniu roku 1784 został członkiem Seminarium Philologicum Ch. G. Heynego, a w listopadzie zyskał członkostwo Societatis Regiae Scientarium Gettingensis. Za pośrednictwem Johanna Gottfrieda Herdera został bibliotekarzem i nauczycielem w Puławach. W latach 1787–1793 był wychowawcą i nauczycielem synów Adama Kazimierza Czartoryskiego: Adama Jerzego i Konstantego. Ożenił się z Joanną d'Edling (ślub odbył się 19 marca 1789 we Włostowicach – obecnie dzielnica Puław), z którą miał kilkoro dzieci (wśród nich przynajmniej jedną córkę).
W latach 1793–1796 przebywał w Łańcucie, gdzie uczył Henryka Lubomirskiego (późniejszego kuratora Zakładu im. Ossolińskich), z którym w roku 1794 wyjechał do Wiednia. Latem roku 1796 wrócił do Puław już jako bibliotekarz Czartoryskich. W roku 1804 (8 sierpnia) został, częściowo dzięki protekcji Czartoryskich, profesorem języka i literatury greckiej na Uniwersytecie Wileńskim, a od roku 1807 także literatury rzymskiej. Był także, od 3 września 1804 roku prefektem biblioteki uniwersyteckiej – w tym czasie pracował w niej Kazimierz Kontrym.
U Grodecka studiowali niektórzy filomaci, m.in. Adam Mickiewicz, Józef Jeżowski, Tomasz Zan, Jan Czeczot. Jego studentami byli też m.in. Joachim Lelewel, Szymon Żukowski (autor „Początków języka greckiego”), Leon Borowski, Stanisław Czerski, Krystyn Lach Szyrma, Ludwik Sobolewski, Maksymilian Jakubowicz, Zygmunt Bartoszewicz (redator „Tygodnika Wileńskiego”), Józef Kowalewski, Mikołaj Malinowski, Jan Wiernikowski, Jan Stanisław Hryniewicz, Szymon Dowkont (Simonas Daukantas).
Był członkiem lóż masońskich: Litwin Gorliwy (1816), mistrzem loży Dobry Pasterz (1820) oraz Prowincjonalna Litewska Doskonała Jedność. Był także członkiem honorowym wielu lóż krajowych. Od roku 1817 był kustoszem uniwersyteckiego gabinetu numizmatycznego. Kilkakrotnie sprawował funkcję dziekana, wchodził (m.in.) w skład: Komitetu Ułożenia Ustaw Szczególnych, Komitetu Cenzury, Komisji Spisu Książek dla Szkół. W latach 1819-1825 był członkiem korespondentem Towarzystwa Warszawskiego Przyjaciół Nauk. Był także prezesem honorowym Towarzystwa Nauk Moralnych w Wilnie, członkiem Mitawskiego Towarzystwa Przyjaciół Nauk i Sztuk oraz Genueńskiego Towarzystwa Łacińskiego.
Krótko przed śmiercią wyjechał na wieś do Kijowca koło Rakowa, majątku mężowskiego córki Konstancji Łaskiej. Podczas tej podróży nabawił się zapalenia płuc i zmarł po kilku dniach 11 kwietnia roku 1825 (data dzienna według ustaleń Młodeckiego). Pochowany został na cmentarzu parafialnym w Kijowcu, (dziś Białoruś). Pomnik nagrobny zachował się do dnia dzisiejszego.
Twórczość.
Pisał dla niemieckich czasopism naukowych liczne recenzje dotyczące życia literackiego w Polsce (m.in. dotyczące twórczości Grzegorza Piramowicza). Współredagował „Dziennik Wileński” (1805-1806) i współpracował z „Tygodnikiem Wileńskim” (1815). Z inicjatywy Groddecka 5 stycznia 1806 powstała „Gazeta Literacka Wileńska”, która przestała wychodzić z końcem 1806 roku. W roku 1814 wznowiono wydawanie „Dziennika Wileńskiego” – w skład redakcji wchodził (do roku 1815) Groddeck. Opublikował wielu prac naukowych, m.in. historię literatury greckiej "Initia historiae Graecorum" (1811).
Ważniejsze dzieła.
Ponadto swe rozprawy i recenzje umieszczał w czasopismach: "Allgemeine Litertaturzeitung" (Halle), "Bibliothek der Alten Literatur u, Kunst" (Getynga, 1786-1787, 1791, 1794), "Dörpatische Beiträge", "Dziennik Wileński" (1805-1806; tu m.in.: Wykład nowego mniemania względem poematów "Iliady" i "Odyssei" Homerowi przypisywanych, 1805, t. 1, s. 66-82, t. 2, s. 35-48; Jak należy pisać o przedmiotach mitologicznych?, 1805, t. 1, s. 44-53; Uwagi nad zdaniem autora "Podróży Anacharsysa" o prawach ateńskich co do edukacji, 1805, t. 2, s. 80-93; O celu i sposobie uczenia starożytnej klasycznej literatury w szkołach i gimnazjach, 1805, t. 5, s. 52-68), "Dziennik Wileński" (1815), "Gazeta Wileńska Litewska" (1815), "Göttingische Gelehrte Anzeigen", "Jenaër Allgemeine Litertaturzeitung", "Kurier Litewski" (tu: „List redaktora Kuriera Litewskiego z powodu rzekomego odszukania w Herkulanum dzieł Epikur, Platona...”, 1811, nr 75), "Magazin f. Öffentliche Schulen und Schullehrer" (Brema 1791), "Miscellanea Critica" (tu: „De Aulaeo et Proedricea Graecorum disputatio”, 1826, t. 1, s. 292), "Praelectiones in Univ. Litterarum Caesarea Vilnensi" (1816-1824), "Tygodnik Wileński" (tu: „O znaczeniu, celu i osnowie literatury w powszechności”, 1815, t. 1, s. 186).
Listy i materiały.
Szczegółową bibliografię twórczości podają: A. Szantyr, M. Ambros: „G. E. Groddeck. Bibliografia. 1: Prace Grodka. 2: Korespondencja”.

</doc>
<doc id="1251793" url="https://pl.wikipedia.org/wiki?curid=1251793" title="Godfryd Ernest Groddeck">
Godfryd Ernest Groddeck



</doc>
<doc id="1251794" url="https://pl.wikipedia.org/wiki?curid=1251794" title="MICHAEL">
MICHAEL

MICHAEL – portal zapewniający prosty i szybki dostęp do wielu cyfrowych i zdigitalizowanych kolekcji należących do muzeów, bibliotek i archiwów w różnych krajach Europy. Nazwa jest akronimem angielskiej nazwy "Multilingual Inventory of Cultural Heritage in Europe" (Wielojęzyczny Katalog Kulturowego Dziedzictwa w Europie).
Charakter portalu.
MICHAEL jest katalogiem kolekcji zawierających materiał cyfrowy, przeważnie pochodzący z muzeów, bibliotek i archiwów. Opisane zostały w nim wszystkie rodzaje dziedzictwa kulturowego, włączając w to informację na temat fizycznych obiektów które zostały zdigitalizowane (tj. fotografie, dokumenty archiwalne, mapy, przedmioty, zabytki archeologiczne), jak również materiały stworzone od początku z użyciem narzędzi cyfrowych (nagrania dźwiękowe, nagrania wideo, wyniki badań naukowych).
Kolekcje są opisywane przez osoby zatrudnione w instytucjach kultury, lub w niektórych przypadkach przez osoby pracujące dla lokalnych lub narodowych instytucji kultury. Rekordy zawierają szczegółowe dane na temat rodzaju dostępnego materiału cyfrowego, tematyki, istotnych powiązań (na przykład ze znanymi ludźmi lub wydarzeniami), instytucji odpowiedzialnej za przechowywanie materiałów i sposobu dostępu – w większości przypadków zasoby są dostępne online, ale materiały dostępne tylko offline są również odnotowywane.
Portale narodowe i portal ogólnoeuropejski.
Katalog MICHAEL jest dostępny za pośrednictwem europejskiego portalu kulturowego, w którym znajdują się połączone informacje z katalogów przygotowanych w poszczególnych krajach Unii Europejskiej uczestniczących w projekcie. W chwili obecnej w europejskim serwisie MICHAEL jest dostępna treść z trzech portali narodowych – francuskiego, włoskiego i angielskiego. Katalogi z trzynastu kolejnych krajów – w tym Polski – powinny być dostępne w 2008 r.
Oprócz ogólnego portalu każdy kraj przygotowuje własny portal narodowy, w którym umieszcza kolekcje z danego kraju lub z nim związane.
Administracja.
Projekt MICHAEL jest finansowany przez Komisję Europejską w ramach programu eTEN. W początkowej fazie projektu, rozpoczętej w 2004, uczestniczyły w nim trzy kraje: Francja, Włochy i Wielka Brytania. W drugim etapie, w czerwcu 2006, dołączyło do niego 11 kolejnych krajów Unii Europejskiej: Czechy, Finlandia, Grecja, Hiszpania, Holandia, Malta, Niemcy, Polska, Portugalia, Szwecja i Węgry. Ostatnio w projekt włączyła się również społeczność flandryjska z Belgii i Estonia.
W celu kontynuacji i rozwoju działania portalu, w czerwcu 2007 powstało stowarzyszenie MICHAEL-Culture AISBL.

</doc>
