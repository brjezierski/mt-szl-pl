<doc id="1254458" url="https://pl.wikipedia.org/wiki?curid=1254458" title="Weil ich verliebt bin">
Weil ich verliebt bin

Weil ich verliebt bin (pl. Bo jestem zakochana) – album muzyczny niemieckiej piosenkarki Andrei Berg, wydany 18 października 1999 roku.Utwór z tej płyty "Vielleicht ein Traum zu viel" (pl. "Chyba o jedno marzenie zbyt wiele") stał się przebojem w stacji telewizyjnej ZDF - ZDF Hitparade oraz w rozgłośniach radiowych w Niemczech, Belgii, Austrii i Szwajcarii, zajmując pierwsze miejsce na listach przebojów.

</doc>
<doc id="1254459" url="https://pl.wikipedia.org/wiki?curid=1254459" title="Przełęcz Orłowicza">
Przełęcz Orłowicza



</doc>
<doc id="1254468" url="https://pl.wikipedia.org/wiki?curid=1254468" title="Jesús Díez del Corral">
Jesús Díez del Corral

Jesús Díez del Corral (ur. 6 kwietnia 1933 w Saragossie, zm. 19 lutego 2010 w Madrycie) – hiszpański szachista, arcymistrz od 1974 roku.
Kariera szachowa.
Od pierwszych lat 60. przez dwie dekady należał do ścisłej czołówki hiszpańskich szachistów. W 1955 r. (w Alcoy) i 1965 r. (w Sewilli) zdobył tytuły indywidualnego mistrza kraju. Pomiędzy 1960 a 1985 rokiem siedmiokrotnie (w tym 3 razy na I szachownicy) wystąpił na szachowych olimpiadach, najlepszy indywidualny wynik uzyskując w 1962 r. w Warnie, gdzie zdobył brązowy medal na II szachownicy.
Jeden z największych indywidualnych sukcesów odniósł w 1969 r. w Palma de Mallorca, gdzie zajął VI miejsce, a w tabeli wyprzedzili go tylko czołowi wówczas szachiści świata: Bent Larsen, Tigran Petrosjan, Wiktor Korcznoj, Vlastimil Hort i Borys Spasski (za Díezem del Corralem znaleźli się m.in. Henrique Mecking, Oscar Panno, Bruno Parma, Miguel Najdorf, Laszlo Szabo i Wolfgang Unzicker). W tym samym roku podzielił II m. w Amsterdamie (turniej "IBM-B", za Istvanem Csomem, wspólnie z Karlem-Heinzem Maederem). W 1973 r. podzielił II m. w L'Hospitalet de Llobregat (za Janem Smejkalem, wspólnie z Svendem Hamannem), natomiast w 1975 zajął II m. w Barcelonie (turniej strefowy, za Giennadijem Sosonko).
Najwyższy ranking w karierze osiągnął 1 maja 1974 r., z wynikiem 2515 punktów dzielił wówczas 66-72. miejsce na liście światowej FIDE, jednocześnie zajmując 1. miejsce wśród hiszpańskich szachistów.

</doc>
<doc id="1254470" url="https://pl.wikipedia.org/wiki?curid=1254470" title="Jesus Diez del Corral">
Jesus Diez del Corral



</doc>
<doc id="1254473" url="https://pl.wikipedia.org/wiki?curid=1254473" title="Bubnowyj Walet">
Bubnowyj Walet

Bubnowyj Walet () – moskiewska grupa malarzy, związana z ruchem futuryzmu rosyjskiego nawiązująca w swej twórczości do współczesnego malarstwa francuskiego, zwłaszcza do wczesnego kubizmu. Nazwa grupy artystycznej „Walet Karo” nawiązuje do przedrewolucyjnego określenia katorżników, na których odzieży na plecach naszywano czarny romb, piętnujący wyrzutków społeczeństwa.
Do grupy tej, działającej w zmiennym składzie w latach 1909–1917, należeli:

</doc>
<doc id="1254474" url="https://pl.wikipedia.org/wiki?curid=1254474" title="Haketia">
Haketia

Haketia to wariant języka ladino, używany w Maroku roku przez żydów osiadłych na tym terenie po wysiedleniu z Hiszpanii w roku 1492.
Haketia przetrwała w Ceucie i Melilli jeszcze do początków XX wieku, tamtejsi mieszkańcy zarzucili jednak jej używanie na rzecz standardowego języka hiszpańskiego.

</doc>
<doc id="1254475" url="https://pl.wikipedia.org/wiki?curid=1254475" title="Herb Wadowic">
Herb Wadowic

Herb Wadowic – jeden z symboli miasta Wadowice i gminy Wadowice w postaci herbu.
Wygląd i symbolika.
Herb przedstawia dwudzielną w słup tarczę herbową, na której w prawym, błękitnym polu, umieszczona jest połowa złotego orła Piastów śląskich, zaś w lewym czerwonym polu – białą basztę z blankami. Nad tarczą znajduje się złota korona królewska króla Polski Zygmunta Augusta, a pod tarczą położone są ukośnie skrzyżowane papieskie srebrne "klucze piotrowe", połączone czerwonym sznurem.
Klucze symbolizują związek papieża Jana Pawła II z Wadowicami.
Historia.
Herbem Wadowic od XIV lub XV wieku, było pół orła i wieża na jednolitym tle, być może błękitnym. Po włączeniu miasta do Rzeczypospolitej (najpóźniej w pocz. XVIII wieku) tarcza została podzielona w słup i w prawym czerwonym polu pojawiło się pół orła polskiego w koronie, a w lewym błękitnym polu blankowana wieża. Nad tarczą górowała korona królewska otwarta. Taki herb, lecz bez korony dla orła zatwierdził w 1793 roku cesarz Franciszek II i obowiązywał do 1938 roku. W II połowie XIX wieku powróciła korona królewska. W 1938 roku orzeł polski został wyparty przez śląskiego złotego pół orła na błękitnym polu, a biała wieża odtąd była na czerwonym polu. W 1995 roku podłożono pod tarczę klucze papieskie i zwieńczono ją koroną królewską zamkniętą. W roku 2017 koronę i klucze usunięto. W 2019 ponownie przywrócono symbolikę papieską.
Kontrowersje.
Klucze papieskie, umieszczenie godła w ozdobnym kartuszu oraz nakrycie go zamkniętą koroną stoją w sprzeczności do zasad tworzenia herbów. Tak ubogacony herb, uzupełniony o jeden z elementów esencjonalnych herbu papieskiego, może też wywoływać błędne skojarzenia z herbem kościelnym, a nie miejskim.

</doc>
<doc id="1254477" url="https://pl.wikipedia.org/wiki?curid=1254477" title="Anna Augustynowicz">
Anna Augustynowicz

Anna Augustynowicz (ur. 1 kwietnia 1959 w Dębicy) – polska reżyserka teatralna.
Od 1992 do 2022 roku dyrektor artystyczna Teatru Współczesnego w Szczecinie. Reżyserowała również na deskach Starego Teatru w Krakowie, Teatru Powszechnego w Warszawie i Teatru Wybrzeże w Gdańsku.
W latach 90. jako pierwsza w Polsce wprowadzała na scenę nową europejską dramaturgię. Laureatka szeregu nagród teatralnych, m.in. Paszportu „Polityki” (1997), Nagrody im. Tadeusza Boya-Żeleńskiego (2007) oraz Nagrody im. Konrada Swinarskiego (2017 – jako pierwsza kobieta uhonorowana tą nagrodą w czterdziestoletniej historii konkursu).
Życiorys.
Absolwentka teatrologii na Uniwersytecie Jagiellońskim oraz Wydziału Reżyserii w krakowskiej PWST.
Po objęciu stanowiska dyrektora artystycznego Teatru Współczesnego w Szczecinie w 1992, uruchomiła małą scenę – „Malarnię”.
Utwory przez nią wprowadzane doczekały się z czasem licznych realizacji w kraju. W przedstawieniach zajmujących się kwestiami społecznymi nie unikała odważnych, czasem drastycznych czy naturalistycznych sposobów mówienia o świecie oraz brutalnego języka. Obok środków typowo teatralnych na scenie posługiwała się technikami wideo, wykorzystywała w spektaklach nowoczesną, nierzadko ogłuszającą muzykę. Przykładem nowych poszukiwań w polskim teatrze, jest przedstawienie Augustynowicz "Młoda śmierć" z roku 1996, na podstawie sztuki Grzegorza Nawrockiego. Grę aktorów uzupełniały tu wideoklipowe montaże, podkreślające bezład i brutalność współczesnego świata oraz zachwianie norm moralnych u bohaterów, ukształtowanych w dużym stopniu pod wpływem środków masowego przekazu.
W Szczecinie miały miejsce polskie prapremiery dramatów młodych autorów: "Naczelny" (1993, realizacja Teatru Telewizji 1999), "Siostry i bracia" (1995) oraz "Powrót skazańca" (1998) Stiga Larssona, "Bez czułości" Clare McIntyre (1995), "Moja wątroba jest bez sensu, albo zagłada ludu" Wernera Schwaba (1997) czy "Polaroidy" Marka Ravenhilla (2002).
Poszukiwanie nowych form wyrazu przez Augustynowicz obejmuje również adaptacje sceniczne tekstów klasycznych. Celem tych poszukiwań jest nałożenie na tekst klasyczny współczesnej matrycy w postaci np. kostiumów, rekwizytów czy przestrzeni, a co za tym idzie uwspółcześnienie przekazu i dostosowanie komunikacji do teraźniejszej rzeczywistości. Przykładami takich realizacji są "Balladyna" Juliusza Słowackiego z 1995 r., "Iwona, księżniczka Burgunda" Witolda Gombrowicza z 1996 r., "Sen nocy letniej" Williama Shakespeare'a i "Moralność pani Dulskiej" Gabrieli Zapolskiej z 2000 r. czy "Wyzwolenie" Stanisława Wyspiańskiego z 2003 r.
Dla Teatru Telewizji Anna Augustynowicz przygotowała także prapremierę sztuki Krzysztofa Bizia "Toksyny" (2002).
Na Opolskich Konfrontacjach Teatralnych Klasyka Polska w 1996 roku artystka otrzymała nagrodę za reżyserię "Iwony, księżniczki Burgunda" Witolda Gombrowicza. W 2007 roku jury Ogólnopolskiego Konkursu na Inscenizację utworów Stanisława Wyspiańskiego przyznało Augustynowicz nagrodę główną za inscenizację "Wesela".
Anna Augustynowicz jest też laureatką Paszportu "Polityki" z 1997 roku. Nagrodę, jak podano w uzasadnieniu, przyznano „za przedstawienia odważne, mądre, dotykające bolesnych miejsc naszej epoki oraz za kształt artystyczny szczecińskiego Teatru Współczesnego”.
Uhonorowana tytułem Ambasador Szczecina 2002.
W 2005 nagrodzona Srebrnym Medalem „Zasłużony Kulturze Gloria Artis”.
W 2007 roku otrzymała Nagrodę im. Tadeusza Boya-Żeleńskiego.
W 2014 została laureatką I edycji Nagrody im. Zygmunta Hübnera CZŁOWIEK TEATRU 2014.
W 2017 roku, reżyserka została uhonorowana Nagrodą im. Konrada Swinarskiego za reżyserię "Ślubu" w sezonie 2016/17. Augustynowicz jest pierwszą kobietą nagrodzoną tą nagrodą w czterdziestoletniej historii konkursu.
3 marca 2017 roku na kanale telewizji publicznej TVP Kultura miała miejsce premiera filmu dokumentalnego, opowiadającego o twórczości Anny Augustynowicz, zatytułowanego „Wyłuskać człowieka z obrazu świata. Anna Augustynowicz” w reżyserii Doroty Petrus i Bogdana Lęcznara.
W 2017 otrzymała nagrodę im. Konrada Swinarskiego za reżyserię "Ślubu" Witolda Gombrowicza ze scenografią Marka Brauna i kostiumami Wandy Kowalskiej do muzyki Jacka Wierzchowskiego w wykonaniu aktorów Teatru Współczesnego w Szczecinie i Teatru im. Jana Kochanowskiego w Opolu. 

</doc>
<doc id="1254485" url="https://pl.wikipedia.org/wiki?curid=1254485" title="Jojo Mayer">
Jojo Mayer

Jojo Mayer (ur. 18 stycznia 1963 w Zurychu) – szwajcarski producent muzyczny, muzyk, kompozytor i instrumentalista, wirtuoz instrumentów perkusyjnych. Swój pierwszy zestaw perkusyjny otrzymał w wieku dwóch lat. Jest synem basisty Valiego Mayera. Od 1991 mieszka w Nowym Jorku.
Występuje na festiwalach jazzowych oraz tzw. "drum clinics" na całym świecie m.in. na Warsaw Summer Jazz Days, Festival di Jazz a Lugano, New York Jazz Festival, International Festival de Jazz Nice, Modern Drummer Festival, Glastonburry Open Air, The Buddy Rich Memorial Scholarship, Krakow Jazz &amp; Rock, The International Drummer-Meeting, Lyon Jazz Festival, Bordeaux Jazz Festival, The Montreal Drum-Fest czy Montreal Jazz Festival. Mayer koncertował również wielokrotnie w Polsce wraz z grupą Nerve.
Czasopismo Modern Drummer określiło go w jednym z felietonów jako "...destined for "Drum God" status!".

</doc>
<doc id="1254489" url="https://pl.wikipedia.org/wiki?curid=1254489" title="When I Look at the World">
When I Look at the World

When I Look at the World – piosenka rockowej grupy U2, pochodząca z jej wydanego w 2000 roku albumu, "All That You Can’t Leave Behind".
Piosenka była jednym z trzech utworów z płyty, które nigdy nie zostały zagrane na żywo (pozostałe dwa to „Peace on Earth” i „Grace”). Jedynym wyjątkiem było wykorzystanie przez zespół fragmentu „When I Look at the World” podczas wykonywania piosenki „Bad”, w trakcie jednego z koncertów trasy Elevation Tour.

</doc>
<doc id="1254500" url="https://pl.wikipedia.org/wiki?curid=1254500" title="Dave Johnson (kulturysta)">
Dave Johnson (kulturysta)

Dave Johnsonm, wł. David Johnson (ur. 2 stycznia 1977 w Pittsburghu) – amerykański kulturysta.
Życiorys.
Urodził się w Pittsburghu w stanie Pensylwania.
W latach młodzieńczych był jednym z najpopularniejszych nastoletnich kulturystów Stanów Zjednoczonych. Zajął piąte miejsce podczas zawodów Mr. Pittsburgh w roku 1999. Laureat krajowych zawodów NPC Collegiate w kategorii HW (ang. "Heavyweight" − waga ciężka) w 2000 roku.
Jako model (180 cm wzrostu) pozował dla popularnych amerykańskich serwisów internetowych, takich jak USAMuscle.com czy Strengthnet.com.
Jest otwartym gejem. Pracował jako wykładowca na jednym z uniwersytetów Pensylwanii, lecz w 2009 został zwolniony z powodu swojej roli w erotycznym, niepornograficznym filmie Kristena Bjorna, skierowanym ku gejowskim odbiorcom.

</doc>
<doc id="1254503" url="https://pl.wikipedia.org/wiki?curid=1254503" title="Herb powiatu tomaszowskiego (łódzkiego)">
Herb powiatu tomaszowskiego (łódzkiego)

 
Herb powiatu tomaszowskiego tarcza dwudzielna błękitną belką falistą w pas. W polu górnym złotym Herb Rawicz (panna na niedźwiedziu). W polu dolnym zielona gałązka dębowa z dwoma liśćmi i jednym żołędziem.
Herb został ustanowiony "Uchwałą Nr XL/329/2002 Rady Powiatu w Tomaszowie Mazowieckim z dnia 31 stycznia 2002 r." 

</doc>
<doc id="1254505" url="https://pl.wikipedia.org/wiki?curid=1254505" title="Herb gminy Wadowice">
Herb gminy Wadowice



</doc>
<doc id="1254508" url="https://pl.wikipedia.org/wiki?curid=1254508" title="Bad Hersfelder Festspiele">
Bad Hersfelder Festspiele

Bad Hersfeld Festival – coroczny festyn odbywający się od połowy lipca do początku sierpnia w ruinach kościoła benedyktynów w Bad Hersfeld.
Podczas festiwalu odgrywane są cztery sztuki, a dokładniej trzy musicale i jedno przedstawienie dla dzieci. Następnie na dziedzińcu zamkowym odgrywana jest jeszcze jedna komediowa sztuka. Dla widzów przygotowane jest 1636 siedzących miejsc.

</doc>
<doc id="1254514" url="https://pl.wikipedia.org/wiki?curid=1254514" title="Herb powiatu niżańskiego">
Herb powiatu niżańskiego

 
Herb powiatu niżańskiego tarcza dwudzielna z lewa skosem złotym. W polu pierwszym sześć słupów srebrnych i pięć czerwonych na przemian, na których korona złota. W polu drugim błękitnym jodła złota.
Herb został ustanowiony "Uchwałą Nr XVI/81/2000 Rady Powiatu Niżańskiego z dnia 31 maja 2000 r." 

</doc>
<doc id="1254515" url="https://pl.wikipedia.org/wiki?curid=1254515" title="Rezerwat przyrody Studnica">
Rezerwat przyrody Studnica

Rezerwat przyrody Studnica – leśny rezerwat przyrody położony w gminie Rychtal, powiecie kępińskim (województwo wielkopolskie).
Powierzchnia: 5,78 ha.
Został on utworzony 14 września 1962 roku celem ochrony i zachowania fragmentu lasu mieszanego z udziałem świerka. 
Drzewa świerkowe osiągają wysokość 40 m i średnicę ponad 100 cm. W rezerwacie znajdują się także stare okazy świerka, sosny, dębu, grabu, brzozy. Występuje też jodła, buk, modrzew i osika. Świerk odnawia się w rezerwacie samosiewem. 
Rośliny objęte ochroną
W runie występuje: przetacznik leśny, jastrzębiec, porzeczka czarna, zachyłka trójkątna i zachyłka oszczepowata, czartawa drobna, przytulia wiosenna, borówka czarna i widłak jałowcowaty. W pobliskich lasach żyje wiele zwierząt między innymi: sarny, daniele, jelenie, dziki, zające, lisy, kuny leśne i domowe, żbiki, jeże, wiewiórki, borsuki oraz kuropatwy. Rozmieszczenie tych zwierząt jest nierównomierne. Ważnym działem leśnictwa jest łowiectwo. Czynnikami, które wyznaczają potencjał hodowlanej zwierzyny grubej w lasach, jest zasobność pokarmowa siedlisk leśnych oraz możliwość osłony i swobodnego poruszania się w dużych i zwartych kompleksach leśnych. Stawy i otaczające je mokradła w Wielkim Buczku stanowią ostoję dla ptactwa wodnego: kaczka cyranka, cyraneczka, łyska, kaczka krzyżówka.

</doc>
<doc id="1254521" url="https://pl.wikipedia.org/wiki?curid=1254521" title="Château d’Angers">
Château d’Angers



</doc>
<doc id="1254527" url="https://pl.wikipedia.org/wiki?curid=1254527" title="Kaczka cyranka">
Kaczka cyranka



</doc>
<doc id="1254530" url="https://pl.wikipedia.org/wiki?curid=1254530" title="Kongo (okręt liniowy)">
Kongo (okręt liniowy)



</doc>
<doc id="1254536" url="https://pl.wikipedia.org/wiki?curid=1254536" title="Reometr kapilarny">
Reometr kapilarny

Reometr kapilarny – urządzenie służące do pomiaru związanego z charakterystyką płynięcia i lepkości mieszanki kauczukowej oraz z oceną lepkości i sprężystości tego materiału w stanie plastycznym.

</doc>
<doc id="1254537" url="https://pl.wikipedia.org/wiki?curid=1254537" title="Psametych II">
Psametych II

Psametych II (Psametyk II) – faraon, władca starożytnego Egiptu z XXVI dynastii saickiej. Syn Necho II i Chedebarbenet. Panował w latach 595-589 p.n.e. Jego małżonką została Tahut, ze związku z którą narodził się jego syn i następca Apries. Córka Psametycha II, Anchnesneferibre została adoptowana przez Nitokris, stając się jej następczynią, Boską Małżonką Amona. Urząd ten sprawowała do około 525 roku p.n.e., do czasów inwazji perskiej na Egipt.
Od początku swego panowania, Psametych z niezwykłą wytrwałością i systematycznością niszczył i zacierał ślady panowania kuszyckiego w Egipcie, szczególnie skupiając się na Karnaku i reliefach Taharki. 
W około trzecim roku swego panowania dokonał inwazji na Nubię, podbijając jej północną część. Wojska egipskie złożone głównie z Egipcjan, Fenicjan, Żydów i najemników greckich dotarły do III Katarakty, zmuszając Aspeltę, króla Nubii do wycofania się na południe. Zdobyto i doszczętnie splądrowano i zniszczono Napatę Było to przyczyną przeniesienia stolicy Nubii do Meroe, co dało początek nowemu, potężnemu państwu Meroe, którego potęga przetrwała do IV wieku n.e. O jego rozwoju i potędze świadczy blisko pięćdziesiąt piramid jego władców, znajdujących się w Meroe. Walki Psametycha w Nubii opisuje tekst na steli zwycięstwa Psametycha, odnalezionej w Kalabasza, około pięćdziesiąt kilometrów na południe od Asuanu.
W czasie swego panowania zezwolił greckim kupcom i żołnierzom na osiedlenie się w Naukratis.
Psametych zmarł w szóstym roku swego panowania. Został pochowany w Sais, zaś królowa Tahut spoczęła w Athribis, gdzie grób jej odnaleziono na początku lat pięćdziesiątych XX wieku.

</doc>
<doc id="1254544" url="https://pl.wikipedia.org/wiki?curid=1254544" title="Wir pyłowy">
Wir pyłowy

Wir pyłowy, wir piaskowy (ang. "dust devil") – zjawisko atmosferyczne z grupy litometeorów, typ wiru powietrznego, stosunkowo krótkotrwałego i raczej niewielkich rozmiarów, powstającego zwykle przy bezchmurnym lub pogodnym niebie (co odróżnia go od trąby powietrznej, która jest związana z chmurami konwekcyjnymi) i przy łagodnym wietrze, najczęściej wczesnym popołudniem. Wąska, wirująca kolumna, ustawiona w osi w przybliżeniu pionowej, staje się widoczna w wyniku zasysania cząstek pyłu, piasku lub fragmentów roślinności.
Typowy wir pyłowy tworzy się nad silnie nagrzaną przez słońce powierzchnią gruntu. Ziemia jest najmocniej nagrzana w przybliżeniu między godzinami: 12.30 a 14.00, gdy kąt wysokości słońca jest duży. Ciepło jest przekazywane do atmosfery, przez co w pobliżu powierzchni gruntu tworzy się wysoce niestabilna warstwa powietrza. Uwolnienie zmagazynowanej w tej warstwie energii prowadzi do powstawania pióropuszy termicznych szybko wznoszącego się powietrza. Słaby wiatr sprzyja zainicjowaniu rotacji w takich miejscach, co prowadzi do powstania wiru.
Niestabilność przypowierzchniowej warstwy powietrza (lub innej mieszaniny gazów) zależy od wartości intensywności pionowego kontrastu temperatury, a nie samej temperatury, dlatego wiry pyłowe mogą wystąpić także przy stosunkowo niskich temperaturach (np. na Marsie, gdzie temperatury są znacznie niższe niż na Ziemi).
Większość wirów pyłowych istnieje od kilku sekund do około pięciu minut. W rzadkich przypadkach mogą trwać ponad godzinę. Rekordowy wir o wysokości ok. 750 m przetrwał siedem godzin i przebył dystans 64 km po słonych równinach w zachodnim Utah. Największe wiry mogą osiągać wysokość nawet 1500 metrów i szerokość kilkuset metrów, ale większość nie przekracza 30 metrów wysokości. Wiatr w wirze o przeciętnej intensywności osiąga prędkość ok. 40 km/h, a najsilniejszych zjawiskach może przekraczać 80 km/h.
Najwięcej wirów pyłowych występuje na terenach suchych: na Saharze, pustyniach Australii, południowym zachodzie Stanów Zjednoczonych, niektórych częściach Indii i na Bliskim Wschodzie. Jest to prawdopodobnie najczęściej występujący typ wirów powietrznych.
Wiry pyłowe na Marsie.
Wiry pyłowe występują także na Marsie, co odkryto w latach 70. dzięki sondom Viking. Bezpośrednich dowodów na ich istnienie dostarczyły lądowania Pathfindera oraz łaziki marsjańskie Spirit i Opportunity. Marsjańskie wiry pyłowe mają z reguły większe rozmiary niż ziemskie. Na powstawanie i dynamikę wirów pyłowych ma prawdopodobnie wpływ pole magnetyczne planety.

</doc>
<doc id="1254548" url="https://pl.wikipedia.org/wiki?curid=1254548" title="Amit Paul">
Amit Paul

Amit Sebastian Paul (ur. 29 października 1983 w Piteå) – szwedzki wokalista pop, członek zespołu pop A*Teens.
Życiorys.
Syn Indusa, który przybył do Szwecji w 1973 roku, i Szwedki pochodzenia niemieckiego z Värmland, dorastał wraz ze starszą siostrą w Boden. Jako dziecko i nastolatek należał do zespołu tanecznego. Uczęszczał do szkoły muzycznej im. Adolfa Fryderyka i należał do chóru. W wieku piętnastu lat rozpoczął karierę muzyczną z grupą pop A*Teens, z którą był związany w latach 1998-2004. 
Pierwszy singel "Mamma Mia" pilotował debiutancki album A*Teens wydany w dniu 30 sierpnia 1999 roku z coverami legendarnej grupy ABBA. W 2001 roku ukazała się ich druga płyta "Teen Spirit", która cieszyła się ogromną popularnością na całym świecie i już pod koniec tego samego roku sprzedał się w nakładzie ponad trzech milionów egzemplarzy. W 2002 roku na rynku płytowym pojawił się trzeci album "Pop 'Til You Drop", który zdobył uznanie nie tylko w Europie, ale także w krajach Ameryki Łacińskiej i w Stanach Zjednoczonych. 5 maja 2004 roku zespół A*Teens wydał ostatnią swoją płytę "Greatest Hits" i zawiesił działalność. 
Linki zewnętrzne.
 

</doc>
<doc id="1254549" url="https://pl.wikipedia.org/wiki?curid=1254549" title="Ireneusz Bober">
Ireneusz Bober

Ireneusz Bober (ur. 6 kwietnia 1957 w Opatowie) – polski filozof, historyk filozofii.
Życiorys.
Absolwent II Liceum Ogólnokształcącego im T. Kościuszki w Sandomierzu. Studia filozoficzne odbył na Uniwersytecie Marii Curie-Skłodowskiej w Lublinie w latach 1976–1980. Tytuł magistra uzyskał w 1980 na podstawie pracy: "Wybrane problemy filozofii kultury na Polskich Zjazdach Filozoficznych w okresie międzywojennym". Stopień naukowy doktora nauk humanistycznych w zakresie filozofii uzyskał na Uniwersytecie Marii Curie-Skłodowskiej w 1989 roku na podstawie rozprawy pt. "Filozofia kultury Izydory Dąmbskiej", napisanej pod kierunkiem prof. dra hab. Andrzeja Nowickiego. W latach 1982–2008 pracownik naukowy Akademii Świętokrzyskiej w Kielcach, początkowo jako asystent (1982–1989) w Zakładzie Filozofii, a następnie adiunkt (1990–2008) w Zakładzie Historii Filozofii. Członek Polskiego Towarzystwa Filozoficznego; członek Zespołu Redakcyjnego "PHAENOMENA – Zeszyty Naukowe" (w latach 1999–2004); członek Komitetu Okręgowego Olimpiady Filozoficznej PTF w Kielcach (w latach 1994–2008). Zajmuje się badaniami w zakresie historii filozofii polskiej oraz filozofii kultury. Autor monografii ("Filozofia kultury Izydory Dąmbskiej", Kielce 1992) oraz ok. 20 artykułów i prac naukowych z zakresu historii filozofii polskiej i filozofii kultury.

</doc>
<doc id="1254556" url="https://pl.wikipedia.org/wiki?curid=1254556" title="Martin Pig">
Martin Pig



</doc>
<doc id="1254562" url="https://pl.wikipedia.org/wiki?curid=1254562" title="Browar Tarczyn">
Browar Tarczyn

Browar Tarczyn - browar w Tarczynie.
Browar Tarczyn został założony w 2005 r. na części terenu dawnych Mazowieckich Zakładów Przetwórstwa Owoców i Warzyw w Tarczynie. Produkcję w browarze rozpoczęto we wrześniu 2005 r. W 2008 r. została ona zwiększona.

</doc>
<doc id="1254563" url="https://pl.wikipedia.org/wiki?curid=1254563" title="Microsoft Windows Vista Business">
Microsoft Windows Vista Business



</doc>
<doc id="1254566" url="https://pl.wikipedia.org/wiki?curid=1254566" title="Best of (album Andrei Berg)">
Best of (album Andrei Berg)

Best of - album piosenkarki niemieckiej Andrei Berg wydany 8 października 2001
Album dotarł do 18. miejsca niemieckiej listy przebojów - Media Control Charts. W okresie 15 miesięcy sprzedano ok. 2 miliony płyt, za co piosenkarka otrzymała 3 złote i 2 platynowe płyty, również w Austrii piosenkarka zdobywała nagrody w postaci złotych i platynowych płyt.

</doc>
<doc id="1254571" url="https://pl.wikipedia.org/wiki?curid=1254571" title="Barry Robson">
Barry Robson

Barry Gordon George Robson (ur. 7 listopada 1978 w Inverurie) – były szkocki piłkarz grający na pozycji pomocnika.

</doc>
<doc id="1254572" url="https://pl.wikipedia.org/wiki?curid=1254572" title="Touché Turtle and Dum Dum">
Touché Turtle and Dum Dum

Żółw Touche i Dum Dum lub Tuptusiu w drogę (ang. "Touché Turtle and Dum Dum"). Serial stworzony przez wytwórnię Hanna-Barbera.
Touche to mały, niezwykle szybki i sprawny żółw, noszący zawsze szpadę, znakomity szermierz (stąd jego francuskie imię Touche, co oznacza trafienie szermiercze). Gdy rusza do akcji, rzuca okrzyk "Touché Away!" Dum Dum to jego przyjaciel i pomocnik, a właściwie giermek: sympatyczny, ospały pies, którego głównym zadaniem jest pomóc żółwiowi w przypadku, gdyby ktoś przewrócił go skorupą do dołu, bo wtedy żółw sam nie zdoła wstać.

</doc>
<doc id="1254573" url="https://pl.wikipedia.org/wiki?curid=1254573" title="Malin Åkerman">
Malin Åkerman

Malin Åkerman (ur. 12 maja 1978 w Sztokholmie) − kanadyjska aktorka, modelka i piosenkarka pochodzenia szwedzkiego.

</doc>
<doc id="1254574" url="https://pl.wikipedia.org/wiki?curid=1254574" title="Leszek Miklas">
Leszek Miklas

Leszek Włodzimierz Miklas (ur. 15 lipca 1966 w Warszawie) – prezes Legii Warszawa w latach 2000–2002 oraz 2007–2010, a także były przewodniczący rady nadzorczej spółki Ekstraklasa SA. W latach 1998–2000 po raz pierwszy przypadł mu tytuł dyrektora sportowego w Legii. Był także dyrektorem zarządzającym klubu z Łazienkowskiej (w latach 2006–2007) i dyrektorem wykonawczym Piłkarskiej Ligi Polskiej (w latach 2003–2005).
Pod koniec 2012 został prezesem spółki Live Park.

</doc>
<doc id="1254575" url="https://pl.wikipedia.org/wiki?curid=1254575" title="Lloyd Biggle Jr.">
Lloyd Biggle Jr.

Lloyd Biggle Jr. (ur. 17 kwietnia 1923, zm. 12 września 2002) – amerykański pisarz science fiction i muzykolog.
Życiorys.
Urodził się w Waterloo w stanie Iowa. W czasie II wojny światowej służył w transporcie 102. Dywizji Piechoty. Był dwukrotnie ranny, druga rana, odłamek w nodze, otrzymana w pobliżu Łaby pod koniec wojny, uczyniła go inwalidą do końca życia.
Po wojnie podjął studia z zakresu muzykologii, otrzymał bakalaureat z wyróżnieniem na Wayne State University, a następnie magisterium i doktorat na Uniwersytecie Stanowym Michigan. Po studiach wykładał na Eastern Michigan University. Zaczął pisać w 1955 r., profesjonalnym pisarzem został po opublikowaniu powieści "All the Colors of Darkness" w 1963 r.
W twórczości często wykorzystywał tematy związane z muzyką i sztuką. Jest uznawany w kręgach science fiction za autora, który wprowadził pierwiastek estetyczny do literatury, kojarzonej do tej pory głównie z problematyką naukowo-technologiczną.
Był członkiem założycielem SFWA, pełniąc funkcję pierwszego skarbnika (1965-1967), a potem przez przewodniczącego rady powierniczej (1978-1981). Był pomysłodawcą nagrody Nebula.
Zmarł na białaczkę.
Twórczość.
Dwa najważniejsze cykle powieściowe science fiction Biggle'a, to: powieści o Organizacji Badań Kultury – m.in. "The Still, Small Voice of Trumpets" (1968), "The World Menders" (1971) oraz pięcioksiąg przygód nowojorskiego detektywa polskiego pochodzenia Jana Darzeka, parodia stylu space opera – "All the Colours of Darkness" (1963), "Watchers of the Dark" (1966), "This Darkening Universe" (1975), "Silence is Deadly" (1977), T"he Whirligig of Time" (1979). Spośród innych powieści s-f na uwagę zasługują: "The Angry Espers" (debiut z 1961 r.), "The Light That Never Was" (1972) i "Pomnik" ("Monument", 1974). Wydał też trzy zbiory opowiadań: "The Rule of the Door" (1967), "The Metallic Muse" (1972), "A Galaxy of Strangers" (1976).
Oprócz tego tworzył powieści z gatunku mystery fiction, rozgrywające się zwykle w wiktoriańskiej i edwardiańskiej Anglii. Napisał serię opowiadań o przygodach Sherlocka Holmesa z perspektywy jego asystenta, Edwarda Portera Jonesa. Stworzył także postać tajnej agentki, lady Sary Varnley.

</doc>
<doc id="1254577" url="https://pl.wikipedia.org/wiki?curid=1254577" title="HOX">
HOX



</doc>
<doc id="1254580" url="https://pl.wikipedia.org/wiki?curid=1254580" title="Droga krajowa B96 (Niemcy)">
Droga krajowa B96 (Niemcy)

Droga krajowa 96 () – niemiecka droga krajowa przebiegająca z południa na północ od skrzyżowania z drogą B99 w Żytawie koło granicy z Polską w południowo-wschodniej Saksonii do Sassnitz na Rugii w Meklemburgii-Pomorzu Przednim.
W czasach istnienia NRD arteria na odcinku Sassnitz – Oranienburg stanowiła drogę tranzytową tego kraju.
Odcinki międzynarodowe.
Droga pomiędzy węzłem "Birkenwerder" na autostradzie A10 a końcem drogi w Sassnitz na Rugii jest częścią trasy europejskiej E251 (ok. 192 km).
Droga pomiędzy węzłem "Stralsund" na autostradzie A20 a końcem drogi w Sassnitz na Rugii jest częścią trasy europejskiej E22 (ok. 77 km).
Odgałęzienia i łączniki.
Arteria posiada kilka odgałęzień:
Miejscowości leżące przy B96.
Saksonia.
Zittau, Mittelherwigsdorf, Niederoderwitz, Oderwitz, Eibau, Walddorf, Ebersbach (Sachsen), Friedersdorf, Neusalza-Spremberg, Oppach, Wurbis, Weigsdorf-Köblitz, Eulowitz, Großpostwitz (Oberlausitz), Rascha, Ebendörfel, Budziszyn, Kleinwelka, Cölln, Schwarzadler, Holscha, Neudorf, Königswartha, Caminau, Wartha, Groß Särchen, Wartha, Maukendorf, Hoyerswerda, Nardt, Schwarzkollm, Lauta.
Brandenburgia.
Großkoschen, Kleinkoschen, Senftenberg, Sedlitz, Allmosen, Großräschen, Freienhufen, Saalhausen, Wormlage, Dollenchen, Lieskau, Betten, Finsterwalde, Münchhausen, Siedlung, Sonnewalde, Bornsdorf, Riedebeck, Luckau, Wierigsdorf, Gießmannsdorf, Rüdingsdorf, Zützen, Golßen, Baruth (Mark), Neuhof, Wünsdorf, Waldstadt, Zossen, Dabendorf, Groß Machnow, Rangsdorf, Dahlewitz, Glasow, Hohen Neuendorf, Borgsdorf, Oranienburg, Waldsiedlung, Teschendorf, Löwenberger Land, Margaretenhof, Gransee, Plan, Altlüdersdorf, Dannenwalde, Gramzow, Drögen, Fürstenberg (Havel).
Berlin.
Berlin
Meklemburgia-Pomorze Przednie.
Düsterförde, Neustrelitz, Weisdin, Usadel, Neubrandenburg, Wilmshagen, Brandshagen, Abtshagen, Prohn, Stralsund, Rambin, Samtens, Bergen auf Rügen, Lietzow, Sagard, Lancken, Sassnitz.

</doc>
<doc id="1254584" url="https://pl.wikipedia.org/wiki?curid=1254584" title="Nah am Feuer">
Nah am Feuer

Nah am Feuer – płyta muzyczna wydana przez niemiecką piosenkarkę Andreę Berg 2 kwietnia 2002 roku.
Album dotarł do 18. miejsca niemieckiej listy przebojów - Media Control Charts.

</doc>
<doc id="1254587" url="https://pl.wikipedia.org/wiki?curid=1254587" title="Droga krajowa B96a (Niemcy)">
Droga krajowa B96a (Niemcy)



</doc>
<doc id="1254588" url="https://pl.wikipedia.org/wiki?curid=1254588" title="Droga krajowa B96b (Niemcy)">
Droga krajowa B96b (Niemcy)



</doc>
<doc id="1254589" url="https://pl.wikipedia.org/wiki?curid=1254589" title="Droga krajowa B96n (Niemcy)">
Droga krajowa B96n (Niemcy)



</doc>
<doc id="1254590" url="https://pl.wikipedia.org/wiki?curid=1254590" title="Microsoft Windows Vista Enterprise">
Microsoft Windows Vista Enterprise



</doc>
<doc id="1254593" url="https://pl.wikipedia.org/wiki?curid=1254593" title="Czy jesteś mądrzejszy od 5-klasisty">
Czy jesteś mądrzejszy od 5-klasisty



</doc>
<doc id="1254595" url="https://pl.wikipedia.org/wiki?curid=1254595" title="Wyspa (film 2006)">
Wyspa (film 2006)

Wyspa – rosyjski film fabularny z 2006 roku w reżyserii Pawła Łungina, będący opowieścią o winie i odkupieniu.
Fabuła.
Podczas II wojny światowej, w 1942 roku, Niemcy zdobywają radziecki holownik. Na pokładzie znajdują się szyper Tichon i palacz Anatol. Niemcy mówią Anatolowi, że darują mu życie, jeśli zastrzeli swojego kolegę. Anatol strzela do Tichona i ten wypada za burtę. Niemcy zaminowują okręt i zostawiają na nim Anatola. Anatola, który przeżył wybuch, znajdują na brzegu mnisi.
Anatol zostaje w klasztorze palaczem.
Akcja przenosi się do roku 1976. Ojciec Anatol posiada dary uzdrawiania i prorokowania. Pozostali mnisi, w tym ojciec Hiob i ojciec-przeor Filaret nie do końca rozumieją fenomen Anatola. Ludzie przyjeżdżają do starca Anatola, by ten ich uzdrowił. Jednak mimo pokory i skruchy Anatola gryzie sumienie za popełnione niegdyś przestępstwo. Ojciec Anatol często wsiada do łódki i płynie na samotną, pustą wysepkę, gdzie długo modli się i kaja za popełnione grzechy.
Pewnego dnia do klasztoru przybywa znamienity admirał ze swą cierpiącą na opętanie córką. Podczas egzorcyzmu ojciec Anatol wypędza z niej demona. Admirał okazuje się być tym Tichonem, do którego strzelał palacz Anatol. Jak się okazało, Anatol tylko ranił Tichona w rękę i ten przeżył. Tichon mówi Anatolowi, że już dawno mu wybaczył.
Teraz Anatol wie, że może spokojnie umrzeć. Mnisi ze skrzyni na liny robią dla niego trumnę. Starzec Anatol kładzie się w niej i umiera. Trumnę z ciałem wiozą na tę wysepkę, na której Anatol spędził tyle czasu.

</doc>
<doc id="1254596" url="https://pl.wikipedia.org/wiki?curid=1254596" title="Herb Konstantynowa Łódzkiego">
Herb Konstantynowa Łódzkiego

Herb Konstantynowa Łódzkiego – jeden z symboli miasta Konstantynów Łódzki w postaci herbu. W roku 1821 swój herb – Ostoja nadał miastu jego założyciel Mikołaj Krzywiec-Okołowicz.
Wygląd i symbolika.
Herb przedstawia w polu czerwonym, między dwoma księżycami w pas, barkami ku sobie, złotymi, miecz o takiejż rękojeści i głowni srebrnej.

</doc>
<doc id="1254598" url="https://pl.wikipedia.org/wiki?curid=1254598" title="Kasztelania płocka">
Kasztelania płocka

Kasztelania płocka – kasztelania mieszcząca się niegdyś w województwie płockim z siedzibą (kasztelem) w Płocku. Należała do większych kasztelanii i uprawniała do zajmowania 54. miejsca wśród senatorów świeckich.

</doc>
<doc id="1254599" url="https://pl.wikipedia.org/wiki?curid=1254599" title="Alessandro Santos">
Alessandro Santos

Alessandro Santos znany także jako Alex (jap. 三都主アレサンドロ, 20 lipca 1977 w Marindze) – japoński piłkarz brazylijskiego pochodzenia grający na pozycji lewego obrońcy lub pomocnika.
Kariera klubowa.
Dos Santos pochodzi ze stanu Parana. Karierę piłkarską rozpoczął w rodzinnym mieście Maringá, w tamtejszym klubie Grêmio Maringá. Jednak już w 1994 roku opuścił Brazylię i wyjechał do Japonii. Tam uczęszczał do szkoły Meitoku Gijuku High School w Shizuoce. W 1997 roku podpisał profesjonalny kontrakt z drużyną Shimizu S-Pulse. W J-League zadebiutował 9 kwietnia w przegranym 1:4 meczu z Gambą Osaka. Już w maju zdobył swojego pierwszego gola w japońskiej lidze – w spotkaniu z Avispą Fukuoka (1:0). W 1999 roku wywalczył wicemistrzostwo Japonii, a także zdobył Puchar Zdobywców Pucharów Azji. Za swoją postawę otrzymał nagrodę dla Piłkarza Sezonu w J-League. W 2000 roku dotarł z Shimizu do finału Pucharu Japonii, a w 2001 roku wygrał go. Dla S-Pa rozegrał łącznie 198 meczów i zdobył 56 goli.
W 2004 roku dos Santos przeszedł do Urawy Red Diamonds. W 2005 roku wygrał po raz drugi w karierze krajowy puchar. W 2006 roku powtórzył ten sukces, wywalczył też mistrzostwo Japonii i zdobył Superpuchar Japonii.
W styczniu 2007 Alessandro został wypożyczony na rok do austriackiego Red Bull Salzburg i był drugim obok Tsuneyasu Miyamoto Japończykiem w składzie. W austriackiej Bundeslidze zadebiutował 24 lutego w wygranym 2:1 meczu z Grazer AK. W Red Bull na ogół występował w podstawowym składzie i na koniec sezonu wywalczył mistrzostwo Austrii. W salzburskim zespole grał do końca 2007 roku.
Na początku 2008 roku dos Santos wrócił do Urawy Red Diamonds. W trakcie sezonu 2009 odszedł do drużyny Nagoya Grampus, także grającej w J-League. W 2010 roku zdobył z nią mistrzostwo Japonii. Zawodnikiem Nagoyi był do 2012 roku. Następnie występował w drugoligowych drużynach Tochigi SC oraz FC Gifu. Grał też w Brazylii, w zespołach Maringá FC (Campeonato Paranaense), Gremio Maringá (III liga stanu Parana), a także w PSTC z Série D. W 2016 roku zakończył karierę.
Kariera reprezentacyjna.
W 2001 roku dos Santos otrzymał japońskie obywatelstwo. W reprezentacji Japonii zadebiutował 21 marca 2002 roku w wygranym 1:0 towarzyskim spotkaniu z Ukrainą. W 2002 roku znalazł się w kadrze na Mistrzostwa Świata 2002. Na tym turnieju, którego współgospodarzem była Japonia, wystąpił we dwóch spotkaniach: grupowym zremisowanym 2:2 z Belgią i w 1/8 finału przegranym 0:1 z Turcją. W 2004 roku znalazł się w kadrze Zico na Puchar Azji 2004 i powtórzył sukces sprzed 4 lat. W 2006 roku Zico powołał dos Santosa na Mistrzostwa Świata w Niemczech. Tam był podstawowym zawodnikiem drużyny Nipponu i wystąpił we wszystkich meczach: przegranym 1:3 z Australią, zremisowanym 0:0 z Chorwacją i przegranym 1:4 z Brazylią (zaliczył asystę przy golu Keiji Tamady).

</doc>
<doc id="1254601" url="https://pl.wikipedia.org/wiki?curid=1254601" title="PAŻP">
PAŻP



</doc>
<doc id="1254603" url="https://pl.wikipedia.org/wiki?curid=1254603" title="Synagoga w Sztokholmie">
Synagoga w Sztokholmie



</doc>
<doc id="1254606" url="https://pl.wikipedia.org/wiki?curid=1254606" title="Muscari armeniacum">
Muscari armeniacum



</doc>
<doc id="1254607" url="https://pl.wikipedia.org/wiki?curid=1254607" title="Wotan Mit Uns!">
Wotan Mit Uns!

Wotan Mit Uns! - kompilacja wydana przez wytwórnię Ancient Beliefs, w roku 2003. Znajdują się na niej covery grupy blackmetalowej Burzum.

</doc>
<doc id="1254618" url="https://pl.wikipedia.org/wiki?curid=1254618" title="Ophrys insectifera">
Ophrys insectifera



</doc>
<doc id="1254621" url="https://pl.wikipedia.org/wiki?curid=1254621" title="Humphrey Atkins">
Humphrey Atkins

Humphrey Edward Atkins (ur. 12 sierpnia 1922, zm. 4 października 1996), brytyjski polityk, członek Partii Konserwatywnej, minister w pierwszym rządzie Margaret Thatcher.
Wykształcenie odebrał w Wellington College. W latach 1940-1948 służył w Royal Navy, gdzie w 1943 r. dosłużył się stopnia porucznika. Następnie pracował w fabryce linoleum i był dyrektorem agencji doradztwa finansowego. W 1951 r. podjął nieudaną próbę dostania się do Izby Gmin z okręgu West Lothian. Do parlamentu dostał się w 1955 r. jako reprezentant okręgu Merton and Morden. Od 1970 r. reprezentował okręg wyborczy Spelthorne.
W 1970 r. został Skarbnikiem Dworu Królewskiego. W latach 1973-1974 był parlamentarnym sekretarzem skarbu. Po dojściu konserwatystów do władzy w 1979 r. został ministrem ds. Irlandii Północnej. Był nim do września 1981 r. W czasie urzędowania w Northern Ireland Office musiał zmierzyć się z narastającą działalnością IRA oraz ze strajkiem głodowym irlandzkich więźniów republikańskich w 1981 r.
Po odejściu z ministerstwa ds. Irlandii Północnej został Lordem Tajnej Pieczęci. Zastępował również w Izbie Gmin ministra spraw zagranicznych lorda Carringtona, który był członkiem Izby Lordów. Ze stanowisk rządowych zrezygnował w kwietniu 1982 r. po rozpoczęciu wojny o Falklandy-Malwiny. W 1983 r. otrzymał tytuł szlachecki.
Atkins zasiadał w Izbie Gmin do 1987 r. Następnie został kreowany parem dożywotnim jako baron Colnbrook i zasiadł w Izbie Lordów. Zmarł w 1996 r.

</doc>
<doc id="1254622" url="https://pl.wikipedia.org/wiki?curid=1254622" title="Sexlista 101">
Sexlista 101

Sexlista 101 – amerykańska czarna komedia z 2007 roku wyreżyserowana przez Daniela Watersa.

</doc>
<doc id="1254625" url="https://pl.wikipedia.org/wiki?curid=1254625" title="Okręg wyborczy Merton and Morden">
Okręg wyborczy Merton and Morden

Okręg wyborczy Merton and Morden powstał w 1950 r. i wysyłał do brytyjskiej Izby Gmin jednego deputowanego. Okręg obejmował dystrykt miejski Merton and Morden, który jest obecnie częścią London Borough of Merton. Okręg został zniesiony w 1974 r.

</doc>
<doc id="1254631" url="https://pl.wikipedia.org/wiki?curid=1254631" title="Jojo Mayer's Nerve">
Jojo Mayer's Nerve



</doc>
<doc id="1254632" url="https://pl.wikipedia.org/wiki?curid=1254632" title="My Girl Gotta Girlfriend">
My Girl Gotta Girlfriend

My Girl Gotta Girlfriend - pierwszy singel z płyty "X-Rayted" wydany 3 lipca 2007 roku, a nagrany przez Raya Lavendera wyprodukowany przez Akona. Lavender sam wymyślił jak ma wyglądać klip, w którym występuje sam Akon, ale teledysk nagrał wspólnie z T-Painem. Można też usłyszeć tę piosenkę w przeróbce z Fabolous i Red Cafe.

</doc>
<doc id="1254633" url="https://pl.wikipedia.org/wiki?curid=1254633" title="Strażnik pierwszej damy">
Strażnik pierwszej damy

Strażnik pierwszej damy / Rycerz pierwszej damy (ang. "Guarding Tess", 1994) − amerykański film komediowy w reżyserii Hugh Wilsona.
Wersja polska.
Wersja polska: Master FilmReżyseria i dialogi: Maria HorodeckaDźwięk: Aneta Michalczyk-FalanaMontaż: Michał PrzybyłKierownik produkcji: Adam WieluńskiUdział wzięli:
oraz
i inni
Nagrody i nominacje.
Złote Globy 1994

</doc>
<doc id="1254634" url="https://pl.wikipedia.org/wiki?curid=1254634" title="Nerve">
Nerve

Nerve – międzynarodowa grupa muzyczna powstała 1998 roku w Nowym Jorku z inicjatywy perkusisty Jojo Mayera znanego m.in. ze współpracy z takimi wykonawcami jak Monty Alexander, John Zorn czy Steve Coleman.
Mayer do współpracy zaprosił japońskiego instrumentalistę klawiszowca i producenta muzycznego o nazwisku Takuya Nakamura znanego m.in. ze współpracy z takimi wykonawcami jak Ravi Coltrane, Bob Moses czy Clark Terry; amerykańskiego basistę Johna Davisa znanego ze współpracy takimi wykonawcami jak Mike Stern, Antonio Sanchez czy Alex Skolnick; oraz szwajcarskiego inżyniera dźwięku i producenta Roli Mossimann znanego ze współpracy z takimi wykonawcami jak Faith No More, Smashing Pumpkins czy New Order.
Muzyka grupy eksploruje takie style muzyczne jak jazz, awangarda, drum and bass, nu jazz czy abstrakt funk, założeniem grupy było tworzenie "inteligentnej" muzyki tanecznej z wpływami elektroniki, sampli oraz loopów. Charakterystyczne są długie pasaże dźwięków z partiami instrumentów perkusyjnych w wykonaniu lidera zespołu Jojo Mayera, którego grę często określa się jako "freak beatz" lub "prohibited beatz". 
W ramach działalności grupy powstała społeczność multimedialna artystów i muzyków o nazwie Prohibited Beatz.
Grupa Nerve występowała również wielokrotnie w Polsce m.in. w ramach Warsaw Summer Jazz Days 2007, Wrocław Non Stop 2007, Digital Culture Live 2004 Tour oraz Digital Culture Live 2005 Tour odwiedzając takie miasta jak Kraków, Wrocław, Łódź, Warszawa oraz Bydgoszcz.

</doc>
<doc id="1254635" url="https://pl.wikipedia.org/wiki?curid=1254635" title="Okręg wyborczy Spelthorne">
Okręg wyborczy Spelthorne

Okręg wyborczy Spelthorne powstał w 1918 r. i wysyła do brytyjskiej Izby Gmin jednego deputowanego. Okręg położony jest w hrabstwie Surrey.

</doc>
<doc id="1254643" url="https://pl.wikipedia.org/wiki?curid=1254643" title="Ustianowa Górna">
Ustianowa Górna



</doc>
<doc id="1254645" url="https://pl.wikipedia.org/wiki?curid=1254645" title="Ustianowa Dolna">
Ustianowa Dolna



</doc>
<doc id="1254651" url="https://pl.wikipedia.org/wiki?curid=1254651" title="Lajja">
Lajja

Lajja (tłumaczenie: "Hańba", inny tytuł:" Lajja – Shame") – indyjski dramat wyreżyserowany w 2001 roku przez Rajkumar Santoshi, autora "Deszcz", "China Gate", "The Legend of Bhagat Singh" i "Khakee". Reżyser jest też scenarzystą i producentem filmu, którego tematem jest dramatyczna sytuacja kobiety w indyjskim społeczeństwie. Bohaterkami filmu są cztery kobiety zagrane przez takie aktorki jak Rekha, Madhuri Dixit, Manisha Koirala i Mahima Chaudhry. Znaczące, że imiona czterech kobiet, bohaterek filmu (Maithali, Janaki, Ramdulhari i Vaidehi) – to wersje imienia Sity ze starożytnego utworu "Ramajany", ideału indyjskiej kobiety. W rolach bohaterów historii: Jackie Shroff, Anil Kapoor i Ajay Devgan.
Fabuła.
Nowy Jork. Induska Vaidehi (Manisha Koirala) wychodzi za mąż za Raghuvira (Raghu) (Jackie Shroff), NRI – Indusa żyjącego za granicą. Mimo tego, że mąż jest w stanie zapewnić jej życie w dobrobycie, Vaidehi czuje się nieszczęśliwa. Raghu lubi życie na wysokiej stopie, jego żywiołem są światła klubów nocnych. Zamroczony alkoholem chętnie przytula na oczach żony obce kobiety, na własną zaś zdarza mu się podnieść rękę. Vaidehi, kiedyś w Mumbaju niezależna, z pasją pracująca w galerii sztuki, teraz tylko nieśmiało protestuje, ale gdy Raghu nie ma nic przeciwko temu, aby uwodził ją jego wspólnik, jest tak oburzona, że Raghu ma jej dość. Każe jej opuścić Amerykę i wrócić do rodziców do Indii. Tam w domu rodziców spotyka ją też odrzucenie. Ojciec oburzony jej powrotem, zarzuca jej, że przynosi wstyd rodzinie opuszczając męża, że utrudni tym zamążpójście siostry. Uważa, że od momentu ślubu Vaidehi należy do rodziny męża. Jest uszczęśliwiony, gdy Raghu wzywa Vaidehi z powrotem do USA. W ostatniej chwili na lotnisku Vaidehi dowiaduje się jednak, że Raghu nie szuka zgody w małżeństwie. Przeżył właśnie wypadek samochodowy, w którym utracił szansę na bycie kiedykolwiek ojcem. Lekarz Vaidehi powiedział mu, że wyjechała ona do Mumbaju spodziewając się dziecka. Teraz żona potrzebna mu jako inkubator dla przyszłego dziedzica majątku. Jej samej zamierza się po urodzeniu dziecka pozbyć. Wstrząśnięta Vaidehi ucieka. Zaczyna się jej wędrówka przez Indie w poszukiwaniu miejsca dla siebie i dziecka, które ma przyjść na świat. Nagpur. Haripur. Zmiana miejsc. Coraz to nowi ludzie wokół niej. I mąż ścigający ją poprzez zdjęcia w gazecie i wyznaczenie nagrody za informacje o niej. Po drodze Vaidehi spotyka kolejno trzy kobiety, których imię podobnie jak jej imię jest imieniem legendarnej Sity z Ramajany. Każda z nich podobnie jak Vaidehi walczy o swoją godność. Maithili (Mahima Chaudhry) – upokorzona podczas wesela przez rodzinę pana młodego wykłócającą się o posag i grożącą zerwaniem ślubu. Janki (Madhuri Dixit) niezamężna też oczekująca dziecka aktorka, która rzuca wyzwanie ze sceny i zamiast odgrywać pokorną wobec męża Ramy Sitę wykrzykuje z bólem słowa o upokorzeniu kobiety, która jak Sita musi udowadniać swojemu mężowi niewinność przechodząc przez próbę ognia. Porzucona przez męża Ramdulaari (Rekha), którą kobiety wołają do porodu i która zorganizowała dla nich pracę przy produkcji tkanin, uczy ich pisać, posługiwać się komputerem, nosić wysoko głowę przed każdym mężczyzną. Ramdulaari wzywają też na pomoc, gdy mężczyźni chcą zabić tuż po urodzeniu dziewczynkę bojąc się, że kiedyś jej ślub zrujnuje ich. W tej podróży czasem w ostatniej chwili ratują Vaidehi mężczyźni: Raju (Anil Kapoor), złodziej o złotym sercu i Bulwa (Ajay Devgan) walczący z niesprawiedliwością dakoit, wyklęty przez prawo czciciel Bogini Matki.

</doc>
<doc id="1254653" url="https://pl.wikipedia.org/wiki?curid=1254653" title="Hallam F.C.">
Hallam F.C.

Hallam Football Club – angielski klub piłkarski (amatorski) z siedzibą w Sheffield (dzielnica Crosspool), założony 4 września 1860, jako drugi na świecie (po Sheffield F.C.).
W 1867 r. wygrał Youdan Cup, pierwszy światowy turniej piłkarski, pokonując wówczas Sheffield F.C. w finale rozgrywanym na Bramall Lane.

</doc>
<doc id="1254655" url="https://pl.wikipedia.org/wiki?curid=1254655" title="Kamienica Marii i Stefana Szylke w Łodzi">
Kamienica Marii i Stefana Szylke w Łodzi

Kamienica Marii i Stefana Szylke – kamienica znajdująca się przy ul. Wrześnieńskiej 4 w Łodzi.
Historia.
Niewielka, nie wyróżniająca się architektonicznie kamienica na Starych Bałutach, ma jeden element, który sprawia, iż ten budynek jest wyjątkowy. Trzypiętrową kamienicę zdobi bowiem pomnik Tadeusza Kościuszki. To pierwsza podobizna generała w Łodzi, która stoi w tym miejscu już od 1903 roku. 
Właścicielami domu byli Maria i Stefan Szylke, który to był majstrem murarskim. W 1902 roku architekt Stefan Lemene zaprojektował dom mieszkalny przy ówczesnej ulicy Ciemnej 4. Pośrodku osi budynku, została utworzona wnęka, w której zaplanowano postawienie rzeźby.
Sam posąg zaprojektował i wykonał właściciel domu. Aby ominąć przepisy i dostać zgodę od władz carskich na postawienie rzeźby bohatera narodowego, Szylke zgłosił chęć umieszczenia we wnęce budynku podobizny krakowiaka. Dzięki czemu Kościuszko ma na sobie krakowski strój z rogatywką. Zgodę od gubernatora piotrkowskiego dostali, choć potem nie raz musieli dawać łapówki urzędnikom, aby zachować posąg generała.
Po I wojnie światowej i odzyskaniu przez Polskę niepodległości, Szylke dodał pod rzeźbą tabliczkę z napisem: "Tadeusz Kościuszko - 1903". Dzięki temu wiadomo dokładnie, kiedy powstał posąg.
W czasach okupacji nazistowskiej, budynek znalazł się na terenie Ghetto Litzmannstadt. Polacy musieli go opuścić. Nowi żydowscy mieszkańcy, chcąc uchronić rzeźbę przed okupantem i niechybnym zniszczeniem, zasłonili całą wnękę dyktą w kolorze elewacji. Dzięki temu podobizna Kościuszki, przetrwała okres wojny.
Dopiero w 1966 roku rzeźba doczekała się renowacji. Przewodnicy PTTK odrestaurowali posąg i pokryli go farbą olejną.

</doc>
<doc id="1254656" url="https://pl.wikipedia.org/wiki?curid=1254656" title="Janusz Stanny">
Janusz Stanny

Janusz Stanny (ur. 29 lutego 1932 w Warszawie, zm. 13 lutego 2014 tamże) – polski grafik, plakacista, ilustrator, rysownik, karykaturzysta. W latach 1986–2005 profesor Akademii Sztuk Pięknych w Warszawie.
Życiorys.
W latach 1951–1957 studiował na Wydziale Grafiki Akademii Sztuk Pięknych w Warszawie; dyplom uzyskał w pracowni plakatu u Henryka Tomaszewskiego w 1957 roku. Janusz Stanny był autorem m.in. ilustracji do "Pana Tadeusza", Biblii, "Bajek" La Fontaine’a, "Don Kichota" i "Baśni" H. Ch. Andersena. Był także autorem opracowań plastycznych filmów animowanych. Publikował swoje prace w „Gazecie Wyborczej”.
W 2005 był członkiem komitetu wyborczego Włodzimierza Cimoszewicza.
Został pochowany w Alei Zasłużonych na Cmentarzu Wojskowym na Powązkach w Warszawie (kwatera FIV-tuje-9).
Nagrody i wyróżnienia.
Zdobył wiele nagród i wyróżnień, wśród nich takie jak:

</doc>
<doc id="1254658" url="https://pl.wikipedia.org/wiki?curid=1254658" title="Anna Jarucka">
Anna Jarucka



</doc>
<doc id="1254659" url="https://pl.wikipedia.org/wiki?curid=1254659" title="Pałac Dunfermline">
Pałac Dunfermline

Pałac Dunfermline - dawna rezydencja królów Szkocji istniejąca niegdyś w mieście Dunfermline w hrabstwie Fife. W średniowieczu pałac zapisał się przede wszystkim jako miejsce narodzin królów Dawida II i Jakuba I. Okres największej świetności pałacu przypada na XVI wiek. Był on jedną z ulubionych rezydencji czwórki kolejnych monarchów: Jakuba IV, Jakuba V, Marii i Jakuba VI. Ten ostatni władca w 1589 przekazał pałac królowej Annie Duńskiej jako prezent z okazji ich ślubu. Anna spędzała w nim wiele czasu i urodziła tam trójkę swych dzieci, w tym króla Karola I. Ostatnia odnotowana wizyta monarchy w pałacu miała miejsce w 1650, a odwiedzającym był Karol II. 
Wkrótce później pałac został opuszczony, a z czasem poddano go rozbiórce. Obecnie pozostała po nim tylko jedna z głównych ścian oraz dawna kuchnia. 

</doc>
<doc id="1254662" url="https://pl.wikipedia.org/wiki?curid=1254662" title="Wo liegt das Paradies">
Wo liegt das Paradies

Wo liegt das Paradies (pl. Gdzie jest raj) – album muzyczny niemieckiej piosenkarki Andrei Berg wydany 5 marca 2001 roku.
Album dotarł do 42. miejsca niemieckiej listy przebojów – Media Control Charts.

</doc>
<doc id="1254664" url="https://pl.wikipedia.org/wiki?curid=1254664" title="Lubomyr Kobylczuk">
Lubomyr Kobylczuk

Lubomyr Kobylczuk (ukr. Любомир Кобильчук, ur. 17 września 1980 w Wierchowinie) – ukraiński reżyser.
Z wykształcenia jest historykiem i archeologiem, ukończył studia na Uniwersytecie Czerniowieckim. Po studiach pracował w Niemczech i ukończył tam szkołę filmową.
Jest reżyserem pierwszego ukraińskiego dreszczowca "Sztolnia", którego premiera miała miejsce w 2006.

</doc>
<doc id="1254668" url="https://pl.wikipedia.org/wiki?curid=1254668" title="Roman Jońca">
Roman Jońca

Roman Jońca (ur. 27 lutego 1979 w Jaworznie) – pianista, kompozytor, aranżer, licencjat w klasie fortepianu Akademii Muzycznej w Katowicach – Wydział Jazzu i Muzyki Rozrywkowej. Autor muzyki teatralnej oraz filmowej. Realizator nagrań, producent muzyczny. Od lat współpracuje z wieloma czołowymi artystami polskiej sceny muzycznej (Basia Janyga, Robert Luty, Piotr Żaczek, Damian Kurasz, Marcin Mały Górny, Grzegorz Jabłoński, Kuba Badach, Piotr Bzowski, Paweł Orkisz, Krystyna Prońko, Wojciech Pilichowski, Ola Chodak, (Brathanki), Krzysztof Ścierański, Ewa Uryga, Natalia Niemen, De Press, Jerzy Główczewski). Od 2003 do 2015 roku jeden z siedmiu członków zespołu muzycznego Universe, 2006-2010 realizator i producent w MASTERTON STUDIO, Od 2007 roku pomysłodawca i założyciel Jaworznickiej Szkoły Muzyki Rozrywkowej, która w 2009 przekształciła się w spółkę pod nazwą Centrum Edukacyjno-Artystycznego Fabryka Talentów w Jaworznie. Od 2015 związany z Akademią Realizacji Dźwięku jako wykładowca.
Współorganizator i pomysłodawca Ogólnopolskich Warsztatów Muzycznych PoluZONE z zespołem POLUZJANCI. Od 2016 Kierownik Referatu Kultury i Sportu w Jaworznie.

</doc>
<doc id="1254669" url="https://pl.wikipedia.org/wiki?curid=1254669" title="Mark Carlisle">
Mark Carlisle

Mark Carlisle (ur. 7 lipca 1929 w Montevideo, zm. 14 lipca 2005 w Cheadle w hrabstwie Cheshire), brytyjski polityk, członek Partii Konserwatywnej, minister w pierwszym rządzie Margaret Thatcher.
Wykształcenie odebrał w Radley College w Abingdon oraz na uniwersytecie w Manchesterze, gdzie ukończył studia prawnicze. W 1953 r. rozpoczął praktykę adwokacką w korporacji Gray's Inn. W 1971 r. został Radcą Królowej.
W 1964 r. został wybrany do Izby Gmin jako reprezentant okręgu Runcorn. Po dojściu konserwatystów do władzy w 1970 r. został podsekretarzem stanu w Home Office. W latach 1972-1974 był ministrem stanu w Home Office. W 1978 r. został ministrem edukacji i nauki w gabinecie cieni Margaret Thatcher, a po zwycięstwie Partii Konserwatywnej w 1979 r. objął resort ministra edukacji i nauki.
Margaret Thatcher napisała w swoich pamiętnikach, że Carlisle nie był szczególnie efektywnym ministrem i w związku z tym został zdymisjonowany we wrześniu 1981 r. W Izbie Gmin zasiadał do 1987 r., od 1983 r. reprezentując okręg wyborczy Warrington South. Po rezygnacji z miejsca w izbie niższej został kreowany parem dożywotnim jako baron Carlisle of Bucklow i zasiadł w Izbie Lordów. Zmarł w 2005 r.
Był żonaty z Sandrą Des Voyeux, miał z nią córkę Lucy.

</doc>
<doc id="1254674" url="https://pl.wikipedia.org/wiki?curid=1254674" title="Atsushi Yanagisawa">
Atsushi Yanagisawa

 - piłkarz japoński, grający na pozycji napastnika.
Kariera klubowa.
Yanagisawa wychował się w małym młodzieżowym klubie FC Higashi. Następnie uczęszczał do szkoły Toyama High School i tam grał w drużynie szkolnej. Jego pierwszym profesjonalnym klubem w karierze została Kashima Antlers, z którą podpisał kontrakt w 1996 r. W J-League zadebiutował 28 sierpnia w wygranym 2:0 domowym meczu z JEF United Ichihara. Trzy dni później zdobył pierwszego gola w profesjonalnej karierze i zapewnił swojej drużynie zwycięstwo 1:0 nad Gambą Osaka. Już w swoim pierwszym sezonie wywalczył mistrzostwo Japonii, a w 1997 roku był już podstawowym zawodnikiem drużyny i przyczynił się do wicemistrzostwa kraju oraz zdobycia Pucharu Japonii i Pucharu J-League. Został także wybrany Młodym Piłkarzem Roku. W 1998 r. znów został mistrzem J-League, a z 22 golami na koncie najlepszym strzelcem zespołu. Kolejne tytuły mistrzowskie zdobywał w latach 2001 i 2002, a w 2000 r. zdobył zarówno puchar kraju, jak i puchar ligi.
Latem 2003 Yanagisawa wyjechał do Europy. Wypożyczono go do włoskiej Sampdorii. W Serie A zadebiutował 30 sierpnia w zremisowanym 2:2 meczu z Regginą Calcio. W Sampdorii spędził rok, ale przegrał rywalizację z Włochami Francesciem Flachim i Fabiem Bazzanim. Latem 2004 odszedł do Messiny. W 2005 roku zajął z nią 7. pozycję W Serie A, a grał tam do końca tamtego roku. W Messinie był rezerwowym dla pary napastników Riccardo Zampagna - Arturo Di Napoli. We włoskiej Serie A wystąpił łącznie w 43 meczach, ale nie zdobył żadnego gola.
W 2006 r. Yanagisawa wrócił do Japonii. Znów został zawodnikiem Kashimy Antlers, a w 2007 r. po raz kolejny w karierze został z nim mistrzem Japonii. W 2008 r. zmienił barwy klubowe i podpisał kontrakt z Kyoto Sanga FC.
Kariera reprezentacyjna.
W reprezentacji Japonii Yanagisawa zadebiutował 15 lutego 1998 roku w wygranym 3:0 towarzyskim spotkaniu z Australią. W 2000 roku znalazł się w kadrze Philippe'a Troussiera na Puchar Azji 2000 i został mistrzem kontynentu. W 2002 roku został członkiem kadry na Mistrzostwa Świata 2002. Na tym turnieju, którego współgospodarzem była Japonia, wystąpił w trzech spotkaniach grupowych: zremisowanym 2:2 z Belgią i wygranych 1:0 z Rosją oraz 2:0 z Tunezją. W 2006 roku Zico powołał Yanagisawę na Mistrzostwa Świata w Niemczech. Tam był podstawowym zawodnikiem drużyny Nipponu i wystąpił we dwóch meczach: przegranym 1:3 z Australią i zremisowanym 0:0 z Chorwacją.
W swojej karierze Yanagisawa wystąpił także w młodzieżowych Mistrzostwach Świata, na Igrzyskach Olimpijskich w Sydney i Pucharze Konfederacji 2005.

</doc>
<doc id="1254676" url="https://pl.wikipedia.org/wiki?curid=1254676" title="5.56 NATO">
5.56 NATO



</doc>
<doc id="1254679" url="https://pl.wikipedia.org/wiki?curid=1254679" title="Machtlos">
Machtlos

Machtlos - płyta wydana przez niemiecką piosenkarkę Andreę Berg 19 maja 2003 roku.
Album dotarł do 1. miejsca niemieckiej listy przebojów - Media Control Charts.

</doc>
<doc id="1254680" url="https://pl.wikipedia.org/wiki?curid=1254680" title="Okręg wyborczy Runcorn">
Okręg wyborczy Runcorn

Okręg wyborczy Runcorn powstał w 1950 r. i wysyłał do brytyjskiej Izby Gmin jednego deputowanego. Okręg obejmował miasto Runcorn w hrabstwie Cheshire. Został zlikwidowany w 1983 r.

</doc>
<doc id="1254688" url="https://pl.wikipedia.org/wiki?curid=1254688" title="Okręg wyborczy Warrington South">
Okręg wyborczy Warrington South

Okręg wyborczy Warrington South powstał w 1983 r. i wysyła do brytyjskiej Izby Gmin jednego deputowanego. Okręg obejmuje południową część miasta Warrington.

</doc>
<doc id="1254691" url="https://pl.wikipedia.org/wiki?curid=1254691" title="Metoda kija i marchewki">
Metoda kija i marchewki

Metoda kija i marchewki – metoda wywierania wpływu, w której groźby (symbolizowane przez kij) są wymieszane z oferowanymi korzyściami (marchewka). W teorii motywacji jako kij i marchewka określa się bodźce negatywne i pozytywne wpływające na motywację. Zwraca się jednak uwagę, że jakkolwiek metoda ta jest czasami konieczna, w dłuższym okresie stanowi czynnik demotywujący.

</doc>
<doc id="1254694" url="https://pl.wikipedia.org/wiki?curid=1254694" title="Green (album)">
Green (album)

Green – szósty album studyjny zespołu R.E.M. wydany w 1988 roku. Był to pierwszy album zespołu nagrany dla wytwórni Warner Bros. Records. Uzyskał status podwójnej platynowej płyty w USA i platynowej w Wielkiej Brytanii.
Lista utworów.
Wszystkie utwory zostały skomponowane przez członków zespołu R.E.M.

</doc>
<doc id="1254696" url="https://pl.wikipedia.org/wiki?curid=1254696" title="Herb Lutomierska">
Herb Lutomierska

Herb Lutomierska przedstawia w polu zielonym późnogotyckiej (hiszpańskiej) tarczy herbowej centaura kroczącego (półkonia barwy białej o żółtych kopytach, półczłowieka o barwie naturalnej tj. cielistej o włosach żółtych), mierzącego z łuku o barwie żółtej strzałą o barwie żółtej za siebie w kierunku własnego ogona, zakończonego łbem węża o oku barwy żółtej.
Historia.
Herb "Centaur" miał nadać miastu Lutomiersk król Zygmunt Stary. Do niego bezpośrednio nawiązuje herb gminy. Znana jest pieczęć z tym herbem z lat 1533-35. Rysunek herbu uległ zniekształceniu w latach późniejszych. Na pieczęci z lat 1752, 1783 widniała kobieta siedząca na ozdobnym krześle napinająca łuk. Marek Adamczewski twierdzi, że wizerunek takiego herbu mieli zaproponować właściciele miasta, zafascynowani Renesansem i mitologią antyczną. Według Adamczewskiego, kobieta z XVIII-wiecznej pieczęci to Diana. Pamięć o dawnych herbach Lutomierska nie zaginęła w czasach rozbiorów. Projektanci herbów pracujący na potrzeby "Albumu Heroldii Królestwa Polskiego" zaprojektowali m.in. dla Lutomierska herb zgodny z historycznymi przekazami. Najprawdopodobniej czerpali wzór z pieczęci XVIII-wiecznej. Herb Lutomierska w swej XVIII-wiecznej formie, w opracowaniu Wacława Granicznego, został umieszczony pośród innych herbów na stronie tytułowej "Przyczynków do dziejów ziemi sieradzkiej" w 1915.
Ekspertyzę heraldyczną związaną z opracowaniem herbu gminy Lutomiersk przeprowadził Marek Adamczewski.

</doc>
<doc id="1254697" url="https://pl.wikipedia.org/wiki?curid=1254697" title="Rusłan Auszew">
Rusłan Auszew

Rusłan Sułtanowicz Auszew, (ur. 29 września 1954 we wsi Wołodarskoje) – prezydent Inguszetii w latach 1993–2001. Jest opisywany jako najmłodszy oficer Armii Radzieckiej, który zdobył stopień generała lejtnanta. 7 maja 1982 roku otrzymał tytuł Bohatera Związku Radzieckiego za działania wojenne w Afganistanie. Auszew stał się najpopularniejszym politykiem Inguszetii, zachowując pokój i stabilność w prowincji podczas wojen czeczeńskich. 
Wczesne lata.
Urodził się 29 października 1954 roku w inguskiej rodzinie mieszkającej w Kazachstanie, która została deportowana z Inguszetii w 1944 roku.
Służba wojskowa.
Wstąpił do Armii Radzieckiej w 1971 roku i ukończył Wyższą Szkołę Dowodzenia Połączonych Broni w Ordżonikidze w 1975, po czym służył w Północnokaukaskim Okręgu Wojskowym, gdzie awansował na stanowisko szefa sztabu batalionu strzelców zmotoryzowanych. Przybył do Afganistanu w 1980 roku. Tam dowodził batalionem strzelców zmotoryzowanych 180 Pułku Strzelców Zmotoryzowanych w ramach ograniczonego kontyngentu wojsk radzieckich w tym kraju. Po udanym przeprowadzeniu swojego batalionu przez niebezpieczne starcie z rebeliantami, którzy próbowali wziąć ich w zasadzkę, 7 maja 1982 roku został wyróżniony tytułem Bohatera Związku Radzieckiego i Orderem Lenina. Następnie uczęszczał do Akademii Wojskowej im. Michaiła Frunzego, którą ukończył w 1985 roku, zanim wrócił do Afganistanu jako major. 16 października 1986 roku doznał poważnych obrażeń na przełęczy Salang, ale ostatecznie wrócił do służby. W latach 1989–1991 studiował w Wojskowej Wyższej Szkole Sztabu Generalnego, którą ukończył z wyróżnieniem. Awansowany do stopnia generała majora w 1991 roku, a do stopnia generała lejtnanta w 1997.
Kariera polityczna.
Wszedł do sowieckiego parlamentu, gdzie przez dwa lata pracował w Komisji Spraw Wojskowych. W listopadzie 1992 roku Auszew został wyznaczony na kierownika tymczasowej administracji Inguszetii, z której to funkcji zrezygnował dwa miesiące później, by startować w pierwszych inguskich wyborach prezydenckich. Będąc jedynym kandydatem, zdobył prezydenturę 28 lutego 1993 roku, zdobywszy 98,60% głosów, a dwa lata później został wybrany ponownie.
Podczas I wojny czeczeńskiej aż 200 tys. uchodźców z Czeczenii i sąsiedniej Osetii Północnej nadwerężyło i tak już słabą gospodarkę Inguszetii, ponadto Auszew kilkakrotnie protestował przeciwko najazdom rosyjskich żołnierzy, a nawet groził pozwaniem rosyjskiego Ministerstwa Obrony za wyrządzone szkody. Powiedział także, że jego ludzie nie mogą zapomnieć, jak te same rosyjskie kolumny pancerne „i ten sam minister obrony” (Pawieł Graczow) pomagali w niszczeniu inguskich osiedli i wypędzeniu inguskiej ludności podczas konfliktu etnicznego w Osetii Północnej w 1992 roku.
Zrezygnował z prezydentury w grudniu 2001 roku, a 23 maja 2002 roku Murat Ziazikow został w kontrowersyjnych okolicznościach wybrany na nowego prezydenta Inguszetii. Od tego czasu republika stała się bardziej niebezpiecznym miejscem.
Następnie Auszew został wybrany do Rady Federacji, wyższej izby rosyjskiego parlamentu w grudniu 1993 roku, z którego to stanowiska zrezygnował w kwietniu 2003 roku. Służył jako negocjator drugiego dnia kryzysu w szkole w Biesłanie, przekonując terrorystów do uwolnienia 26 karmiących matek i ich dzieci.
30 września 2008 roku w wywiadzie dla radia Echo Moskwy skomentował coraz bardziej napiętą sytuację w Inguszetii, zarzucając jej ówczesnym władzom nadmierne użycie siły w republice, prowadzące do radykalizacji społeczeństwa i grożące przeistoczeniem się sytuacji w Inguszetii w wojnę domową. Opozycyjny portal informacyjny Inguszetia.org podał, że nowy inguski prezydent Murat Ziazikow nakazał telewizyjno-radiowemu centrum rozgłośni republiki zablokowanie sygnału Echa Moskwy na czas audycji Auszewa.
Życie osobiste.
Jest żonaty z Azą Auszewą i ma dwóch synów, Aliego i Umara oraz dwie córki, Leilę i Lemę.

</doc>
<doc id="1254698" url="https://pl.wikipedia.org/wiki?curid=1254698" title="Władysław Folkierski (ojciec)">
Władysław Folkierski (ojciec)

Władysław Folkierski (ur. 24 października 1841 w Warszawie, zm. 24 kwietnia 1904 w Zakopanem) – polski matematyk, inżynier budowlany, uczestnik powstania styczniowego oraz profesor uniwersytetu w Limie w Peru.
Rodzina.
Władysław Folkierski urodził się w Warszawie w 1841 roku ze związku szlachcica herbu Radwan – Piotra Aleksandra Folkierskiego oraz Barbary Rydeckiej. Piotr Folkierski był właścicielem majątku ziemskiego oraz jednym z pionierów stosowania w rolnictwie na terenie Królestwa Polskiego maszyn z napędem parowym. 
Władysław Folkierski był ojcem profesora Uniwersytetu Jagiellońskiego, również Władysława, a także urodzonych w Peru: Carlosa (ur. 1878), Marii Lucii Elizy (ur. 1879), Marii Julii Eleny (ur. 5 maja 1882) oraz Marii Inès Sophii Trinidad (ur. 3 maja 1884).
Życiorys.
Warszawa, Karlsruhe, Paryż.
Po skończeniu szkoły średniej w Warszawie w wieku dwudziestu jeden lat ukończył studia na wydziale inżynierii Wielkoksiążęcej Badeńskiej Szkoły Politechnicznej w Karlsruhe. Później podjął studia w paryskiej Szkole Dróg i Mostów oraz na Sorbonie. Był współzałożycielem polskiego Towarzystwa Nauk Ścisłych w Paryżu, publikującego dzieła naukowe Polaków na emigracji. W towarzystwie tym pełnił funkcję sekretarza. Był również redaktorem „Pamiętnika Towarzystwa Nauk Ścisłych”.
Gdy w roku 1863 wybuchło powstanie styczniowe, wrócił do kraju i zgłosił się na ochotnika do oddziałów powstańczych. Wcielony został do pułku „Dzieci Warszawy”, gdzie uzyskał awans na kapitana. Po upadku powstania wrócił do Paryża, żeby ukończyć przerwane studia. Ukończył inżynierię dróg i mostów, dodatkowo uzyskując na Sorbonie stopnie naukowe licencjata nauk matematycznych oraz nauk fizycznych. W 1870 roku w Paryżu Folkierski opublikował w dwóch tomach swoją najbardziej znaną pracę "Zasady rachunku różniczkowego i całkowego z zastosowaniami", która po latach (w prasowym plebiscycie) została uznana za najlepszą polską książkę naukową XIX wieku.
W latach 1870–1871 brał udział po stronie francuskiej w wojnie z Prusami. Po klęsce Napoleona III uczestniczył w obronie Paryża, pełniąc funkcję oficera służby elektrotechnicznej, za co został odznaczony Oficerskim Krzyżem Legii Honorowej. Po zakończeniu wojny wystąpił z wojska.
Ameryka Południowa.
W 1873 roku na zaproszenie rządu w Limie wyjechał do Peru, gdzie pracował jako inżynier rządowy. Podczas tzw. wojny o Pacyfik pomiędzy połączonymi siłami Boliwii i Peru przeciw siłom Chile, która toczyła się w latach 1879–1884, Władysław Folkierski zajmował się fortyfikacją portów La Punta i Callao. Po wojnie rozbudowywał sieć kolejową w południowym Peru. Rząd tego państwa powierzył mu odbudowę zniszczonej wojną i powodzią linii kolejowej Mollendo–Arequipa–Puno oraz przedłużenie jej do Cuzco, słynącego z licznych zabytków cywilizacji Inków. Wraz z rozbudową kolei polski inżynier kierował również budową linii telegraficznej pomiędzy Puno a Cuzco. Zarządzał również przez pewien czas żeglugą parową na jeziorze Titicaca.
W 1874 opracował własny projekt mostu wiszącego, który był tani w produkcji oraz łatwy do przewożenia i montażu. Jego przeznaczeniem było zapewnienie przepraw mostowych przez górskie i trudne do przekroczenia peruwiańskie rzeki. 
W latach 1876–1885 wykładał na uniwersytecie w Limie, gdzie unowocześnił nauczanie przedmiotów ścisłych. Po szesnastu latach pobytu w Ameryce Południowej w 1889 roku powrócił do Paryża gdzie w Conservatoire National des Arts et Métiers uczestniczył w wykładach na temat nowej wówczas dziedziny wiedzy – elektrotechniki.
Powrót do Polski.
W 1892 roku podjął decyzję powrotu do ojczyzny, ale ze względu na udział w powstaniu styczniowym nie mógł wrócić do Warszawy, znajdującej się w zaborze rosyjskim, i osiedlił się we Lwowie w zaborze austriackim. Tam pracował m.in. przy budowie kolei na liniach Stanisławów-Woronienka i Chabówka-Zakopane. Spoczywa na Cmentarzu na Pęksowym Brzysku w Zakopanem (sektor L-I-50).
Dzieła.
Władysław Folkierski był poliglotą, który opublikował wiele prac naukowych w języku polskim, francuskim oraz hiszpańskim z dziedziny matematyki, mechaniki, geodezji, astronomii oraz meteorologii. Zamieszczał swoje artykuły na te tematy w hiszpańskojęzycznych czasopismach „Anales del Saber”, „Anales Universitarias del Perú” i „Memorias de Ciencias”. Wydał wiele prac naukowych w tym m.in.:

</doc>
<doc id="1254700" url="https://pl.wikipedia.org/wiki?curid=1254700" title="MIA">
MIA



</doc>
<doc id="1254701" url="https://pl.wikipedia.org/wiki?curid=1254701" title="Murat Ziazikow">
Murat Ziazikow

Murat Magomietowicz Ziazikow, ros. Мурат Магометович Зязиков (ur. 10 września 1957 w Oszu) – rosyjski wojskowy i polityk narodowości kirgiskiej, generał porucznik, doktor nauk filozoficznych, prezydent Inguszetii (2002–2008).

</doc>
<doc id="1254708" url="https://pl.wikipedia.org/wiki?curid=1254708" title="Jurij Illenko">
Jurij Illenko

Jurij Herasymowycz Illenko (ur. 18 lipca 1936 w Czerkasach, zm. 15 czerwca 2010) – radziecki i ukraiński reżyser i operator filmowy. Jeden z czołowych twórców ukraińskiego kina.
Ukończył moskiewski WGIK.

</doc>
<doc id="1254710" url="https://pl.wikipedia.org/wiki?curid=1254710" title="Walter Ehrenstein">
Walter Ehrenstein

Walter Ehrenstein (urodzony 1899, zmarł 1961) – niemiecki profesor psychologii. Jest najbardziej znany z odkrycia znaczenia koloru dla wyróżniania figury z tła za pomocą iluzji promienistych linii.
W roku 1941 Ehrenstein zauważył, że kolisty obszar obramowany wiązką rozchodzących się promieniście linii odbieramy jako wyraźnie jaśniejszą od tła plamkę, choć ani jemu, ani okręgowi, który określa jego granicę nie odpowiada żaden fizyczny bodziec. Jasne iluzoryczne koło wydaje się unosić tuż nad płaszczyzną z promienistymi liniami.

</doc>
<doc id="1254715" url="https://pl.wikipedia.org/wiki?curid=1254715" title="Omayra Sánchez">
Omayra Sánchez

Omayra Sánchez (ur. 28 sierpnia 1972 – zm. 16 listopada 1985) – 13-letnia ofiara wybuchu kolumbijskiego wulkanu Nevado del Ruiz, którego erupcja 13 listopada 1985 spowodowała masowy spływ popiołowy, pochłaniając w Armero prawie 25 000 ofiar. Omayra Sánchez (Omario Sánchez) była zanurzona do szyi w wodzie przez prawie 3 dni, uwięziona przez beton i resztki jej zniszczonego domu, zanim umarła z powodu gangreny oraz hipotermii. Ratownicy z Czerwonego Krzyża bezskutecznie apelowali do władz o pomoc przy obniżeniu poziomu wody oraz inne działania, mogące uratować dziewczynce życie. 
Jej zdjęcie, wykonane przez fotoreportera Franka Fourniera na krótki czas przed jej śmiercią, przyczyniło się do krytyki kolumbijskiego rządu, który nie podjął odpowiednich działań w celu zapobieżenia tragedii oraz spowodowało ogólnoświatową debatę na temat pracy i etyki fotoreporterskiej.

</doc>
<doc id="1254717" url="https://pl.wikipedia.org/wiki?curid=1254717" title="Wszechradziecki Państwowy Instytut Kinematografii">
Wszechradziecki Państwowy Instytut Kinematografii



</doc>
<doc id="1254718" url="https://pl.wikipedia.org/wiki?curid=1254718" title="Ezechiel Spanheim">
Ezechiel Spanheim

Ezechiel Spanheim (ur. 7 grudnia 1629 w Genewie, zm. 7 listopada 1710 w Londynie) był pruskim dyplomatą.
Urodził się w 1629 roku jako mieszczanin Ezechiel Spanheim.
Dwukrotnie (1680-1689 i 1698-1701) brandenburski poseł w Paryżu. 
W latach 1701-1710 (do śmierci) pełnił funkcję szefa misji dyplomatycznej Brandenburgii-Prus do Londynu. Spanheim był pierwszym ambasadorem Królestwa Prus w Anglii, jego bowiem poprzednik David Ancillon pełnił swe funkcje jeszcze w imieniu Brandenburgii (Królestwo Prus powstało w 1701 roku).
Był uczonym i teologiem kalwińskim i nauczycielem Karola Ludwika, księcia-elektora Palatynatu, szwagra córki króla Anglii Jakuba I, Elizabeth (zwana "the "Winter Queen""). Władca Palatynatu wysyłał go w liczne misje dyplomatyczne, lecz po roku 1680 Spanheim służył już Brandenburczykom.
Gdy korowód 38 karet poselstwa do pruskiego pojawiło się w 1701 roku w Londynie, tłum powitał ich entuzjastycznymi okrzykami: "Welcome, Prussians, you are good Englishmen" ("Witajcie Prusacy, dobrzy z was Anglicy"). Było to ze strony ulicy londyńskiej dowód najwyższej sympatii do Prus jako sojusznika w wojnie przeciw Ludwikowi XIV. 
Spanheim spędził w Londynie 9 lat i nabrał takiego doświadczenia, ze inni dyplomaci często pytali go o radę. Nadal prowadził pracę naukową; korespondował z Londynu z Pufendorfem i Leibnizem.
Udało mu się przekonać skąpego Fryderyka I by nie obniżał mu rangi dyplomatycznej z ambasadora nadzwyczajnego ("ambassadeur extraordinaire") do zwyczajnego ("ambassadeur ordinaire"), co wiązałoby się z uszczupleniem jego pensji w wysokości 6000 talarów. Pod koniec misji uczyniony baronem Spanheim. 
Zmarł w Londynie, został pochowany obok żony w Westminster Abbey.

</doc>
<doc id="1254724" url="https://pl.wikipedia.org/wiki?curid=1254724" title="Glikoneogeneza">
Glikoneogeneza



</doc>
<doc id="1254728" url="https://pl.wikipedia.org/wiki?curid=1254728" title="Pufendorf">
Pufendorf



</doc>
<doc id="1254732" url="https://pl.wikipedia.org/wiki?curid=1254732" title="Stara Synagoga w Sarajewie">
Stara Synagoga w Sarajewie

Stara Synagoga w Sarajewie (boś. "Stara Sinagoga u Sarajevu") – synagoga znajdująca się w Sarajewie, stolicy Bośni i Hercegowiny, przy ulicy Velika Avlija. 
Jest obecnie najstarszą i jedną z dwóch czynnych synagog w mieście. Do czasu wybuchu II wojny światowej była najważniejszym centrum kultury i religii sefardyjskich Żydów na Bałkanach.
Historia.
Synagoga została zbudowana w 1581 roku. W 1679 i 1778 roku doszczętnie spłonęła, po czym została gruntownie odbudowywana. Podczas II wojny światowej jej wnętrze zostało zdewastowane. Po zakończeniu wojny władze miejskie nie zgodziły się na ponownie otwarcie synagogi do celów kultowych. Przeznaczono ją na siedzibę Muzeum Żydowskiego, które jest od 1966 roku oddziałem Muzeum Sarajewskiego. W muzeum prezentowana jest wystawa poświęcona historii sarajewskiej gminy żydowskiej, a także prezentowany jest duży zbiór ksiąg w języku ladino.
W 2004 roku przywrócono synagodze jej pierwotną funkcję kultową, w której nabożeństwa ponownie są odprawiane wyłącznie w rycie sefardyjskim. Wówczas do okna budynku uroczyście przybito mezuzę oraz odprawiono pierwsze od czasu zakończenia II wojny światowej nabożeństwo. Od tego czasu modły odbywają się w niej regularnie w największe święta religijne.

</doc>
<doc id="1254735" url="https://pl.wikipedia.org/wiki?curid=1254735" title="In a Little While">
In a Little While

In a Little While – ballada rockowa irlandzkiej grupy U2, pochodząca z jej wydanego w 2000 roku albumu, "All That You Can’t Leave Behind".
Bono powiedział, iż piosenka stała się gospelowym utworem, kiedy dowiedział się, że Joey Ramone, ikoniczny wokalista punkowego zespołu The Ramones, słuchał „In a Little While”, gdy umierał.
Jeden z remiksów piosenki stworzył DJ Nightmares on Wax. Wersja ta ukazała się jednak wyłącznie na kompilacyjnym albumie "The Best of Café del Mar".
Covery piosenki były regularnie wykonywane przez zespół Hanson, podczas jego trasy koncertowej Live &amp; Electric. Wydali oni również swoją wersję „In a Little While” na płycie ".
Wykonania koncertowe.
Piosenka była grana podczas ponad połowy koncertów trasy Elevation Tour. Utwór był wykonywany podczas większości występów pierwszego etapu, około połowy drugiego i żadnego koncertu trzeciego etapu tej trasy.
Na koncertowym wydawnictwie grupy, ", Bono odniósł się do „In a Little While”, mówiąc, że utwór był ostatnim, który Joey Ramone wysłuchał na łożu śmierci. Powiedział także, iż jest zaszczycony tym, że jeden z jego ulubionych muzyków, był wielbicielem twórczości U2.
Brandon Flowers zaśpiewał z Bono piosenkę podczas koncertu grupy w Las Vegas w 2006 roku. Był to jeden z zaledwie dwóch występów U2 trasy Vertigo Tour, podczas których zespół wykonał utwór. Mimo to, grupa niemal czterdzieści razy zagrała fragment „In a Little While” w trakcie wykonywania piosenki „I Still Haven’t Found What I’m Looking For”.

</doc>
<doc id="1254736" url="https://pl.wikipedia.org/wiki?curid=1254736" title="Yoshikatsu Kawaguchi">
Yoshikatsu Kawaguchi

 – japoński piłkarz grający na pozycji bramkarza.
Kariera klubowa.
Kawaguchi uczęszczał do Tokai No.1 Jr. High School, a następnie do Shimizu Shogyo High School, w których rozpoczął przygodę z piłką. Pierwszy profesjonalny kontrakt podpisał w 1995 roku z drużyną Yokohama F. Marinos. 26 kwietnia zadebiutował w ligowym spotkaniu z Kashiwą Reysol. Już w pierwszym sezonie stał się pierwszym bramkarzem zespołu i wywalczył tytuł mistrza kraju. Został też wybrany Młodym Piłkarzem Sezonu. W 1996 i 1997 zajmował z Yokohamą 3. miejsce w J-League, a na kolejne sukcesy czekał do 2000 roku. Wtedy też został mistrzem pierwszej fazy rozgrywek, a na koniec sezonu został wicemistrzem Japonii. W Yokohamie przez 7 sezonów rozegrał 193 mecze ligowe.
W 2001 roku Kawaguchi wyjechał do Europy. Za 1,8 miliona funtów przeszedł do angielskiego Portsmouth F.C. W Division One zadebiutował w przegranym 1:3 wyjazdowym meczu z Grimsby Town. W „The Pompeys” nie wygrał jednak rywalizacji z byłym reprezentantem Anglii, Dave’em Beasantem, a następnie Shaką Hislopem. W 2003 roku awansował z Portsmouth do Premiership, a po sezonie odszedł do duńskiego FC Nordsjælland, gdzie spędził półtora roku i rozegrał 8 spotkań w pierwszej lidze.
W 2005 roku Kawaguchi wrócił do Japonii i w zespole Júbilo Iwata odzyskał formę. Został pierwszym bramkarzem, a w kolejnych sezonach zajmował miejsca w pierwszej dziesiątce J-League.
Kariera reprezentacyjna.
W reprezentacji Japonii Kawaguchi zadebiutował 13 lutego 1997 roku w przegranym 0:1 towarzyskim spotkaniu ze Szwecją. Rok później pojechał do Francji na Mistrzostwa Świata – był tam pierwszym bramkarzem i zagrał we wszystkich meczach grupowych (przegranych 0:1 z Argentyną, 0:1 z Chorwacją i 1:2 z Jamajką. W 2000 roku znalazł się w kadrze Philippe’a Troussiera na Puchar Azji 2000 i został mistrzem kontynentu. W 2002 roku został członkiem kadry na Mistrzostwa Świata 2002, jednak na tym turnieju był rezerwowym dla Seigo Narazakiego. W 2004 roku ponownie wywalczył Puchar Azji. W 2006 roku Zico powołał Kawaguchiego na Mistrzostwa Świata w Niemczech. Tam był podstawowym zawodnikiem drużyny Nipponu i wystąpił we dwóch meczach: przegranym 1:3 z Australią i zremisowanym 0:0 z Chorwacją. W 2007 roku zajął 4. miejsce w Pucharze Azji 2007.

</doc>
<doc id="1254738" url="https://pl.wikipedia.org/wiki?curid=1254738" title="Przemoc fizyczna">
Przemoc fizyczna



</doc>
<doc id="1254741" url="https://pl.wikipedia.org/wiki?curid=1254741" title="Ostrojowate">
Ostrojowate

Ostrojowate ("Gesneriaceae" Dumort.) – rodzina roślin z rzędu jasnotowców ("Lamiales"). Obejmuje ponad 147 rodzajów z ok. 3460 gatunkami. Występują one głównie na obszarach tropikalnych i subtropikalnych, z centrum zróżnicowania w Afryce i na Madagaskarze. W południowej Europie tylko nieliczni przedstawiciele (6 gatunków górskich). W polskiej florze brak gatunków z tej rodziny. Wiele ostrojowatych to epifity i epility. Zasiedlają zwykle lasy deszczowe, ale rosną w różnych siedliskach, włączając w to piętro alpejskie w Himalajach i Andach. Wiele z nich jest uprawianych jako rośliny ozdobne, w klimacie umiarkowanym jako rośliny pokojowe i szklarniowe. Należy tu także wiele roślin wykorzystywanych leczniczo. Naukowa nazwa rodziny pochodzi od nazwiska botanika Konrada Gesnera – jednego z twórców botaniki systematycznej.

</doc>
<doc id="1254742" url="https://pl.wikipedia.org/wiki?curid=1254742" title="Gesneriaceae">
Gesneriaceae



</doc>
<doc id="1254752" url="https://pl.wikipedia.org/wiki?curid=1254752" title="Szamar Rinpocze">
Szamar Rinpocze



</doc>
<doc id="1254753" url="https://pl.wikipedia.org/wiki?curid=1254753" title="Iwan Monighetti">
Iwan Monighetti

Iwan Monighetti (ur. 1948 w Rydze) – rosyjski wiolonczelista, dyrygent i pedagog.
Życiorys.
Był studentem Mstisława Rostropowicza w Moskiewskim Konserwatorium. W 1974 roku został laureatem głównej nagrody w Międzynarodowym Konkursie im. Piotra Czajkowskiego, lecz wieloletni zakaz wyjazdów poza granice ZSRR opóźnił jego międzynarodową karierę, która rozwinęła się dopiero pod koniec lat osiemdziesiątych.
Repertuar Monighettiego obejmuje muzykę dawną (wykonywaną na historycznym instrumencie) i najnowszą. Jego płyta z XX-wiecznymi utworami na wiolonczelę solo otrzymała nagrodę Diapason d'or. Specjalnie dla niego komponowali m.in. Frangiz Ali-Zade, Rudolf Kelterborn, Krzysztof Meyer.
W 2002 roku otrzymał nagrodę Fryderyka za nagranie: Jan Sebastian Bach – Sześć suit na wiolonczelę solo, DUX.
W 1999 roku Monighetti zadebiutował jako dyrygent. Koncertował też w wielu krajach w założonym przez siebie zespołem Boccherini Camerata.
Mieszka w Szwajcarii, gdzie naucza w Akademii Muzycznej w Bazylei (pod jego kierunkiem uczyła się m.in. Sol Gabetta). Gościnnie uczy też w Konserwatorium im. Królowej Sofii w Madrycie.
Monighetti od lat bardzo związany jest z Polską. Po raz pierwszy wystąpił w 1979 roku na festiwalu muzyki współczesnej Warszawska Jesień. Często bywa zapraszany jako solista, a także jako pedagog. Był gościnnym profesorem w Akademii Muzycznej w Krakowie.
Od sezonu 2013/2014 jest artystą rezydentem Filharmonii Łódzkiej im. Artura Rubinsteina.
20 lutego 2015 r. podczas koncertu na stulecie Filharmonii Łódzkiej im. Artura Rubinsteina został odznaczony odznaką honorową „Zasłużony dla Kultury Polskiej”.
24 lutego 2017 roku otrzymał tytuł doktora honoris causa Akademii Muzycznej w Krakowie.

</doc>
<doc id="1254759" url="https://pl.wikipedia.org/wiki?curid=1254759" title="Herb Rzgowa">
Herb Rzgowa

Herb Rzgowa – jeden z symboli miasta Rzgów i gminy Rzgów w postaci herbu.
Wygląd i symbolika.
Herb przedstawia w polu błękitnym Św. Stanisława Biskupa w szacie srebrnej z prawą ręką w geście błogosławieństwa, z pastorałem złotym i takimż nimbem.
Św. Stanisław Biskup jest patronem miejscowej parafii.
Historia.
Wizerunek herbowy znany jest z wcześniejszych przedstawień. Wraz z przywróceniem praw miejskich, herb stał się herbem gminy i miasta. Oficjalnie został zatwierdzony w maju 2001 roku. Projekt opracował Instytut Heraldyczno-Weksylologiczny Alfreda Znamierowskiego.

</doc>
<doc id="1254760" url="https://pl.wikipedia.org/wiki?curid=1254760" title="Chór Juranda">
Chór Juranda

Chór Juranda – polski męski zespół wokalny. Powstał w 1932 roku.
Historia.
Założony został przez Jerzego Koszutskiego, noszącego pseudonim Jurand i Mariana Rottengrubera (ps. Ryszard Marrot). Ostatni występ dał w roku 1960.
Podstawą repertuaru grupy były parodie muzyczne oraz utwory groteskowe, ponadto romanse cygańskie i rosyjskie, a także kuplety.
Chór Juranda występował głównie w Wielkiej Rewii, również w Casanowie, Hollywood, Starej Bandzie, Morskim Oku, Wesołym Wieczorze i innych teatrzykach rewiowych w Warszawie. Koncertował również za granicą, np. w Holandii, Estonii i Łotwie.
Na początku II wojny światowej działał we Lwowie, potem przez 2 lata w wielu miastach Związku Radzieckiego (m.in. w Leningradzie, Mińsku, Moskwie i Odessie). W roku 1941 do końca wojny działalność zespołu została zawieszona.
Skład zespołu często się zmieniał. Wokalistami w Chórze Juranda byli m.in.: Tadeusz Bogdanowicz, Tadeusz Cheveau-Zakrzewski, Roman Chomicki, Adam Gruszczyński, Czesław Januszewski, Ryszard Marrot i Kazimierz Poreda.
Ostatni skład Chóru Juranda (1954–1956): pierwszy tenor Edward Marcola, drugi tenor Jan Sokół, baryton Zygmunt Herman, bas Jerzy Leśniak. Decyzja o rozwiązaniu kwartetu, po długich dyskusjach, nastąpiła w Cieplicach.
Współpracowali z nimi też tacy artyści, jak: Hanka Brzezińska, Helena Grossówna, Tola Mankiewiczówna, Halina Wiórkowska-Jurandowa.
Najważniejsze piosenki

</doc>
<doc id="1254766" url="https://pl.wikipedia.org/wiki?curid=1254766" title="Oblężenie Saragossy">
Oblężenie Saragossy



</doc>
<doc id="1254767" url="https://pl.wikipedia.org/wiki?curid=1254767" title="Herb gminy Rzgów">
Herb gminy Rzgów



</doc>
<doc id="1254775" url="https://pl.wikipedia.org/wiki?curid=1254775" title="Lista senatorów Stanów Zjednoczonych z Maryland">
Lista senatorów Stanów Zjednoczonych z Maryland



</doc>
<doc id="1254776" url="https://pl.wikipedia.org/wiki?curid=1254776" title="Ostrokrzewowate">
Ostrokrzewowate

Ostrokrzewowate ("Aquifoliaceae" Bartl.) – rodzina roślin okrytonasiennych z rzędu ostrokrzewowców ("Aquifoliales"). W ujęciu systemu APG III z 2009 takson monotypowy tylko z jednym rodzajem – ostrokrzew ("Ilex"). Należy do niego 405 gatunków spotykanych głównie w Ameryce i południowo-wschodniej Azji, pojedyncze gatunki rosną także w zachodniej Europie i Afryce. Charakterystyczne dla przedstawicieli są skrętoległe, zimozielone i często ząbkowane liście. Wszystkie zaliczane tu rośliny to drzewa lub krzewy.
Systematyka.
Do rodziny zaliczany jest tylko jeden rodzaj – ostrokrzew ("Ilex"). Wyróżniany dawniej rodzaj "Nemopanthus" okazał się być po lepszym poznaniu jego filogenezy jedną z linii rozwojowych umieszczoną w obrębie rodzaju "Ilex" i obecnie jego nazwa traktowana jest jako synonim. Z kolei zaliczany tu także dawniej rodzaj "Phelline" wyłączany jest do rangi monotypowej rodziny "Phellinaceae" w obrębie rzędu astrowców "Asterales", a rodzaj "Sphenostemon" zaliczany jest obecnie do rodziny "Paracryphiaceae" z rzędu "Paracryphiales". 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Celastranae" Takht., rząd ostrokrzewowce ("Aquifoliales" Senft), rodzina ostrokrzewowate ("Aquifoliaceae" Bartl.). 
Do rodziny w tym ujęciu zaliczano 3 rodzaje:

</doc>
<doc id="1254777" url="https://pl.wikipedia.org/wiki?curid=1254777" title="Aquifoliaceae">
Aquifoliaceae



</doc>
<doc id="1254779" url="https://pl.wikipedia.org/wiki?curid=1254779" title="Franciszek Bernard Mniszech">
Franciszek Bernard Mniszech

Franciszek Bernard Wandalin Mniszech herbu własnego (ur. ok. 1590, zm. 30 grudnia 1661 w Dukli) – kasztelan sądecki w latach 1638-1661, starosta sanocki w latach 1613-1659, starosta dembowiecki przed 1616 rokiem do 1657 roku, starosta szczerzecki w latach 1653-1661, dworzanin królewski, sędzia kapturowy ziemi sanockiej w 1648 roku.
Życiorys.
Brat Maryny Mniszchównej, carowej Rosji. 
Ojcem jego był Jerzy Mniszech, a dziadkiem Mikołaj Mniszech (1484–1553) przybyły z Wielkich Kończyc na Morawach.
Około 1610 ożenił się z Barbarą Bączalską z Bączala. II żoną została Barbara Mniszech Stadnicka ze Żmigrodu Stadnicka, ich syn Jerzy Jan Wandalin Mniszech (1664), którego żoną była Anna Chodkiewiczówna wybudował dwór obronny zwany Janogrodem. 
Studiował w Padwie w 1615 roku.
Poseł na sejm zwyczajny 1629 roku i sejm 1631 roku z województwa ruskiego. Sędzia kapturowy ziemi sanockiej w 1632 roku. Poseł na sejm koronacyjny 1633 roku. W 1641 roku wyznaczony został senatorem rezydentem.
Franciszek Mniszech kupił w 1636 r. część Dukli, jaką otrzymała wdowa Męcińska po poległym w czasie wyprawy na Moskwę w 1618 roku Franciszku Męcińskim. W 1638 r. przystąpił do odbudowy zamku w Dukli, fortyfikując go wałami i bastionami. Jednak Duklę złupiły wojska Jerzego II Rakoczego 16 marca 1657.
Zmarł 30 grudnia 1661 w czasie epidemii w Dukli.

</doc>
<doc id="1254781" url="https://pl.wikipedia.org/wiki?curid=1254781" title="AY-3-8912">
AY-3-8912



</doc>
<doc id="1254795" url="https://pl.wikipedia.org/wiki?curid=1254795" title="Rozsiew">
Rozsiew



</doc>
<doc id="1254796" url="https://pl.wikipedia.org/wiki?curid=1254796" title="General Instrument AY-3-8910">
General Instrument AY-3-8910

General Instrument AY-3-8910 – 3-kanałowy programowalny generator dźwięku zaprojektowany przez firmę General Instrument, początkowo do współpracy z ich 16-bitowym procesorem CP1610 lub z jednym serii 8-bitowych mikrokomputerów PIC1650.
Układ 8910 i jego warianty stały się popularnymi elementami automatów do gry, m.in. konsoli do gier wideo Intellivision i Vectrex oraz mikrokomputerów MSX, Atari ST, Amstrad CPC, Oric 1, Colour Genie, Elektor TV Games Computer i Sinclair ZX Spectrum 128/+2/+3, a także kart dźwiękowych Mockingboard do komputerów z rodziny Apple II. Do starszych modeli ZX Spectrum oraz ZX Spectrum+ dostępne były karty rozszerzeń instalowane na szynie krawędziowej komputera oparte na tym układzie. Przystawki te były chętnie kupowane przez właścicieli tych mikrokomputerów z uwagi na ubogie możliwości dźwiękowe standardowych wersji. Układ był także produkowany na licencji przez firmę Yamaha (z drobnymi modyfikacjami) jako YM2149. Układy nie są już produkowane ale ciągle zmniejszający się zapas jest nadal dostępny w serwisach maszyn z tamtego okresu. Został stworzony opis VHDL, który może zostać użyty do odtworzenia automatów do gier lub maszyn wspomnianych wyżej. Kod źródłowy VHDL jest dostępny w internecie i po skompilowaniu wypełnia około 10% układu Xilinx XC2S300 FPGA.
Opis.
Układ 8910 jest w istocie automatem stanowym, posiadającym generator obwiedni, który jest konfigurowany za pomocą szesnastu 8-bitowych rejestrów. Rejestry te można programować poprzez 8-bitową szynę, która pełni rolę zarówno szyny danych jak i szyny adresowej (w zależności od ustawienia odpowiedniego sygnału sterującego na wejściu układu). Przykładowo, typowy cykl programowania układu polega na przełączeniu szyny w tryb adresów i wybraniu rejestru do zapisu. Następnie szyna przełączana jest w tryb danych i właściwe informacje przesyłane są do wybranego wcześniej rejestru.
Warianty układu.
Układ 8910 był sprzedawany w 3 różnych rodzajach obudów.
Wersja AY-3-8910 posiada dwa porty równoległe We/Wy ogólnego przeznaczenia (oznaczane jako A i B) i jest dostępna w obudowie 40-pin.
Model AY-3-8912 jest tym samym układem, dostępnym w obudowie 28-pin z portem B niepodłączonym do żadnych wyprowadzeń. Ta wersja była najbardziej rozpowszechniona.
Model AY-3-8913 jest tym samym układem, dostępnym w obudowie 24-pin. W tej wersji oba porty równoległe A i B nie były wyprowadzone na zewnątrz układu. Niewielka redukcja liczby wyprowadzeń w stosunku do modelu 8912 czyniła go mniej interesującym.
Model Yamaha YM2149 posiadał taki sam rozkład wyprowadzeń jak AY-3-8910 z tą różnicą, iż pin 26 mógł służyć do dzielenia na pół częstotliwości taktowania układu (w przypadku gdy pin był wysterowany niskim poziomem sygnału). W przypadku niepodłączania pinu 26, YM2149 mógł zastępować układ AY-3-8910, częstotliwość taktowania pozostawała w takim przypadku niezmieniona.
Model Yamaha Y3439-F – wersja układu w obudowie QFP 44 pin, kompatybilny z YM2149
Opis rejestrów.
Poniższa tabela zawiera opis rejestrów układów z rodziny AY-3-8910:
Uwagi:
Poniższa tabela przedstawia graficzne odwzorowanie obwiedni oferowanych przez układ w zależności od poszczególnych bitów w rejestrze 15 ("x" oznacza, że wartość bitu jest dowolna):

</doc>
<doc id="1254798" url="https://pl.wikipedia.org/wiki?curid=1254798" title="Żuan Żuan">
Żuan Żuan



</doc>
<doc id="1254803" url="https://pl.wikipedia.org/wiki?curid=1254803" title="Thomas Lang">
Thomas Lang

Thomas Lang (ur. 5 sierpnia 1967 w Wiedniu) – austriacki producent muzyczny, muzyk i multiinstrumentalista, znany głównie jako perkusista, muzyk sesyjny oraz instruktor. Lang współpracował z takimi wykonawcami jak Geri Halliwell, Robbie Williams, John Wetton, B*Witched, Bonnie Tyler, Billy Liesegang, The Clash, Falco, Steve Hackett, Nik Kershaw, Robert Fripp, Gianna Nannini, Lighthouse Family, Boyzone, Ronan Keating, Westlife, Kylie Minogue, Asia, Robert Trujillo, Ian Dury, The Blockheads, Cathy O’Meara, Save The Robots oraz The Vienna Art Orchestra.
W 2009 wystąpił w Polsce w ramach XVIII Międzynarodowego Festiwalu Perkusyjnego. Zagrał wtedy z Wojtkiem Pilichowskim, Markiem Raduli i Kamilem Barańskim.
W 2010 roku wraz z gitarzystą Shane’em Gibsonem znanym ze współpracy z grupą Korn powołał zespół StOrk. Debiutancki album projektu zatytułowany "StOrk" ukazał się 11 stycznia 2011 roku. W 2011 roku brał udział w przesłuchaniach na stanowisko perkusisty w amerykańskim zespole progmetalowym Dream Theater.
Muzyk jest endorserem takich firm jak: DW, Meinl, Gibraltar, Remo, Latin Percussion, Vic Firth, Roland oraz AKG Acoustics.

</doc>
<doc id="1254805" url="https://pl.wikipedia.org/wiki?curid=1254805" title="Zjazd łęczycki">
Zjazd łęczycki



</doc>
<doc id="1254806" url="https://pl.wikipedia.org/wiki?curid=1254806" title="Kroniki Spiderwick (film)">
Kroniki Spiderwick (film)

Kroniki Spiderwick (ang. "The Spiderwick Chronicles", 2008) – amerykański film familijny, który powstał na podstawie serii powieści Holly Black i Tony’ego DiTerlizzi pod tym samym tytułem.
Fabuła.
Film opowiada o rodzeństwie, które wprowadziło się do opuszczonego domu Artura Spiderwicka. Spiderwick za życia tworzył przewodnik terenowy, w którym opisał wiele stworzeń fantastycznych. Zaginął być może z powodu elfów, ale zdążył schować przewodnik w swoim dobrze ukrytym pokoju. Jared go odnajduje i wbrew ostrzeżeniu zaczyna czytać. Natomiast dawno uśpione fantastyczne stwory nagle zaczynają być aktywne, a ogr Mulgarath zamierza ukraść księgę z pomocą goblinów, boggartów i trolli. Rodzeństwo na początku mu nie wierzy, ale w końcu przekonuje się, że musi uciec i zniszczyć księgę. Na podstawie książek „Przewodnik terenowy”, „Kamienne oko”, „Sekret Lucindy” i „Gniew Mulgaratha” (są to części 1, 2, 3 i 5 z serii, część 4, „Żelazne drzewo” nie została uwzględniona w filmie).
Wersja polska.
Opracowanie wersji polskiej: Start International Polska
Reżyseria: Elżbieta Kopocińska-Bednarek
Dialogi: Joanna Serafińska
Dźwięk i montaż: Michał Skarżyński
Kierownictwo produkcji: Dorota Nyczek
W wersji polskiej udział wzięli:

</doc>
<doc id="1254810" url="https://pl.wikipedia.org/wiki?curid=1254810" title="Dodo Heinrich zu Inn und Knyphausen">
Dodo Heinrich zu Inn und Knyphausen

Dodo Heinrich zu Inn und Knyphausen lub Dodo Heinrich von Knyphausen (ur. 3 sierpnia 1729, zm. 31 maja 1789) – polityk i dyplomata pruski, ambasador Prus w Paryżu (w latach 1754-1756) i w Londynie (w latach 1758-1763).
Jego ojcem był pruski minister ("Staats und Cabinetsminister") Friedrich Ernst von Knyphausen. Dodo Heinrich był jego drugim synem. Ojciec popadł w niełaskę u dworu w 1730. Matka Dodo Heinricha była Charlotte von Algen.
Do służby w dyplomacji pruskiej Dodo Heinrich zu Inn und Knyphausen wszedł w roku 1747, kiedy został sekretarzem posła pruskiego (von Kohda) w Sztokholmie. od 1751 pomagał w tym samym charakterze kolejnemu posłowi pruskiemu, tym razem w Paryżu, hrabiemu Marischal.
Ambasada w Paryżu.
Gdy Marischal na własną prośbę zrezygnował z funkcji w 1754 roku, Król Prus Fryderyk Wielki uczynił 24-letniego wówczas Knyphausena ambasadorem w Paryżu (mimo młodego wieku, był uważny i pracowity).
W 1755 roku Knyphausen przesłał Fryderykowi z Paryża pismo księcia de Nivernois, zawierające plany sojuszu prusko-francuskiego, w dużym stopniu pod wpływem tej przesyłki zawarł 16 stycznia 1756 Konwencję westminsterską z W.Brytanią. Knyphausen na próżno próbował łagodzić gniew Francuzów z tego faktu. W 1756 został odwołany z Paryża, a jego francuski odpowiednik markiz de Balory z Berlina. Stosunki francusko-pruskie uległy zawieszeniu.
Ambasada w Londynie.
Baron Dodo Heinrich zu Inn und Knyphausen przybył do Londynu jako ambasador Prus w 1758 roku, by dopilnować by subsydia wojenne, które przyznawała Prusom Konwencja westminsterska z 1756 roku między W.Brytania a Prusami była przestrzegana, a więc by Królestwo Prus dostawało 4 miliony funtów rocznie subsydiów wojennych. Poprzednik jego ambasador Prus w Londynie Louis Michell nie umiał tego dopilnować.
Brytyjczycy jednak i Knyphausenowi czynili pewne trudności, gdyż bardziej byli zaniepokojeni obrotem sprawa na kolonialnych teatrach wojennych. Knyphausen z trudem obracał się w gąszczu zmieniających się rządów brytyjskich i ich polityki. Jednak odpowiednie układy subsydialne zostały zawarte 11 kwietnia i 4 grudnia 1758 roku, a kolejne 9 listopada 1759 i 12 grudnia 1760.
Tak jak poprzednio w Paryżu, zyskał sobie powszechną sympatie i szacunek dzięki swej towarzyskości, smakowi artystycznemu, erudycji i dowcipowi. Udało mu się nawet zyskać zaufanie podejrzliwego ministra Williama Pitta, 1. hrabiego Chatham i dyplomaty Andrew Mitchella. Stali się oni pod jego wpływem gorącymi zwolennikami Prus. Namówił Pitta na wysłanie floty wojennej brytyjskiej na Bałtyk dla ochrony pruskiego handlu morskiego.
Gdy 5 października 1761 upadł rząd Pitta i księcia Newcastle, stosunki między obu krajami nie były już tak ciepłe. Nowy premier John Stuart, 3. hrabia Bute uważał alians z Prusami za balast dla polityki brytyjskiej. Subsydium nie zostało przedłużone.
13 lutego 1763 roku Knyphausen opuścił dwór brytyjski. Fryderyk chciał ofiarować mu stanowisko ambasadora w Wiedniu, lecz z tak niskim wynagrodzeniem (6.000 talarów rocznie), że dyplomata odmówił i wycofał się z dyplomacji.
Generalny Komisarz Handlu i Finansów.
W 1765 Fryderyk Wielki mianował go Generalnym Komisarzem Handlu i Finansów ("Generalcomissar des Handels und der Finanzen"). Miał on doświadczenie w tych sprawach dzięki organizowaniom subsydiów londyńskich. Jako Komisarz odpowiadał za monopol państwa na handel tytoniem, założył Bank i pracował nad edyktem stemplowym. W końcu roku 1774 wymusił rezygnację ministra F.C. von Görne, któremu nie ufał. Odmówił objęcie szefostwa Generaldirectorium. 11 stycznia 1775 otrzymał upragnioną dymisję. Król odebrał mu dobra we wschodniej Fryzji, które Knyphausen otrzymał wcześniej za dobra służbę.
W 1782 von Knyphausen wrócił jednak na swe poprzednie stanowisko ponieważ oskarżony o defraudacje Görne trafił do więzienia Spandau. Dodo Heinrich zu Inn und Knyphausen był człowiekiem powszechnie znanym i cenionym w Europie. Jego zdolności administratora chwalił min. Honoré Gabriel Riqueti de Mirabeau.

</doc>
<doc id="1254819" url="https://pl.wikipedia.org/wiki?curid=1254819" title="Życie Pi">
Życie Pi

Życie Pi – powieść Yanna Martela, po raz pierwszy wydana w 2001 roku (w Polsce w roku 2003 w przekładzie Zbigniewa Batki). W 2002 roku powieść została wyróżniona Nagrodą Bookera. Zekranizowana została w roku 2012.
Powieść opowiada o losach rozbitka Piscine „Pi” Patela i tygrysa Richarda Parkera, ocalałych z katastrofy statku i dryfujących przez 227 dni po wodach Pacyfiku.
Książka składa się ze 100 rozdziałów i podzielona jest na trzy części:

</doc>
<doc id="1254821" url="https://pl.wikipedia.org/wiki?curid=1254821" title="Mikulčice">
Mikulčice

Mikulčice – miejscowość w Czechach, w kraju południowomorawskim w powiecie Hodonin, w pobliżu granicy ze Słowacją.
Historia.
Początki miejscowości Mikulčice sięgają VI wieku. Położone na pd.-wsch. grodzisko Mikulčice-Valy prawdopodobnie pełniło wówczas rolę nieznanej dziś z nazwy stolicy Państwa wielkomorawskiego. Na grodzisku odkryto pałac i aż 12 kościołów z wczesnego średniowiecza, 3 mosty, a także 2500 grobów. Cały otoczony rozlewiskami rzeki Morawy zespół składał się z kilku części: grodu głównego "Valy" z pałacem i co najmniej 6 kościołami, przedgrodzia i trzech podgrodzi. Upadek grodu należy prawdopodobnie łączyć w najazdem Węgrów w 907 roku.
Najstarsza pisemna wzmianka o wsi "Miculcici" pochodzi z 1131 roku.

</doc>
<doc id="1254827" url="https://pl.wikipedia.org/wiki?curid=1254827" title="Edmund Szewczak">
Edmund Szewczak

Edmund Szewczak (ur. 29 października 1911 w Bądkowie w gminie Łopacin, zm. 28 października 1973 w Mławie) – polski ksiądz katolicki.
Życiorys.
Urodził się w rodzinie rolniczej, był synem Józefa i Feliksy z Wesołowskich. Ukończył gimnazjum humanistyczne w Ciechanowie (1930) i niebawem rozpoczął studia w Seminarium Duchownym w Płocku; po dwóch latach skierowany został na dalszą naukę do Rzymu. Święcenia kapłańskie przyjął 6 czerwca 1936 w bazylice św. Jana na Lateranie w Rzymie z rąk kardynała Marchetti-Selvaggiani. Studiował na Papieskim Uniwersytecie Gregorianum w Rzymie oraz w Watykańskiej Szkole Archiwistyki i Bibliotekarstwa. PO powrocie do kraju był wikariuszem w parafiach Płoniawy i Pomiechowo. Pełnił funkcję kapelana wojskowego. 
Po zakończeniu działań wojennych pracował jako administrator w parafiach Ciachcin i Trzepowo, prefekt Gimnazjum Kupiectwa i Szkoły Ogrodniczej w Płocku, wicerektor w Wyższym Seminarium Duchownym w Płocku (1945-1957), profesor Niższego i Wyższego Seminarium Duchownego (wykładał historię), proboszcz w parafiach Bodzanów (1960-66), Przasnysz (1966-69) i Mława. Brał udział w pracach kilku komisji diecezjalnych, był m.in. sędzią prosynodalnym i obrońcą węzła małżeńskiego. W 1956 został nominowany przez biskupa Tadeusza Pawła Zakrzewskiego na honorowego kanonika kapituły bazyliki katedralnej w Płocku. 
Jako proboszcz i dziekan w Przasnyszu przeprowadził remont kościoła parafialnego, przygotował kaplicę na uroczystości jubileuszowe 400-lecia śmierci św. Stanisława Kostki, pracował przy tworzeniu nowej parafii w Rostkowie. Zmarł po krótkiej chorobie jako proboszcz i dziekan mławski. Pochowany w Mławie. 
Ogłosił kilka artykułów na łamach "Miesięcznika Pasterskiego Płockiego". Współpracował także z "Polskim Słownikiem Biograficznym", w którym ukazały się dwa życiorysy opracowane przez Szewczaka – ks. Leona Gościckiego (tom VIII, 1959-1960) i ks. Eugeniusza Gruberskiego (tom IX, 1960-1961). 

</doc>
<doc id="1254828" url="https://pl.wikipedia.org/wiki?curid=1254828" title="AY-3-8910">
AY-3-8910



</doc>
<doc id="1254830" url="https://pl.wikipedia.org/wiki?curid=1254830" title="Dodo Heinrich von Knyphausen">
Dodo Heinrich von Knyphausen



</doc>
<doc id="1254832" url="https://pl.wikipedia.org/wiki?curid=1254832" title="Get on the Floor">
Get on the Floor



</doc>
<doc id="1254836" url="https://pl.wikipedia.org/wiki?curid=1254836" title="Gimnazjum Białoruskie w Wilnie">
Gimnazjum Białoruskie w Wilnie

Gimnazjum Białoruskie w Wilnie (biał. Віленская беларуская гімназія, "Wilenskaja biełaruskaja himnazija") – szkoła średnia kształcąca młodych Białorusinów zamieszkałych na terenie Polski w języku białoruskim, jedno z trzech gimnazjów z białoruskim językiem wykładowym w 1931 roku.
Zostało utworzone w 1918 roku na bazie białoruskojęzycznych szkół istniejących od 1915 roku w Wilnie. Oficjalnym założycielem było Białoruskie Towarzystwo Pomocy Ofiarom Wojny, kontrolę nad jakością i programem nauczania sprawowało Białoruskie Towarzystwo Naukowe, w początkowych miesiącach w szczególności Iwan Łuckiewicz.
Na założenie szkoły wydały zgodę niemieckie władze okupacyjne oraz Taryba. Na siedzibę gimnazjum wybrano dawne seminarium prawosławne w Wilnie (klasztor bazylianów) - w tym samym budynku pod adresem "Ostrobramska 9" znajdowało się również Muzeum Białoruskie. Dla uczniów spoza Wilna przeznaczony był specjalny internat.
Pierwsze zajęcia rozpoczęły się 1 lutego 1919 roku - w kwietniu 1919 roku uczyło się tu 340 uczniów i pracowało 18 nauczycieli. Pierwszym dyrektorem szkoły został Michał Kochanowicz, od 1921 roku funkcję tę sprawował Bronisław Taraszkiewicz, a po nim Radosław Ostrowski (1924–1936). Z gimnazjum współpracowali w różnych okresach m.in. Juliana Witan-Dubiejkouska, Lilia Czerniauska, ks. Adam Stankiewicz, Arkadź Smolicz, Anton Łuckiewicz (do 1931 roku).
Wśród znanych absolwentów szkoły znajdują się m.in. Wincent Żuk-Hryszkiewicz, Witaut Tumasz i Lawon Łuckiewicz.

</doc>
<doc id="1254839" url="https://pl.wikipedia.org/wiki?curid=1254839" title="Legia Warszawa (żużel)">
Legia Warszawa (żużel)

Legia Warszawa – polski klub żużlowy z Warszawy.
Po reorganizacji polskiego sportu, która miała miejsce na przełomie lat 40. i 50., działał w ramach Zrzeszenia „CWKS”, będąc w tym okresie, przez pewien czas, siedzibą centralnej sekcji żużlowej Zrzeszenia. Po „odwilży” powrócił do nazwy „Legia”.
W rozgrywkach ligowych brał udział w latach 1948, 1950–1951 oraz 1955–1959. W latach 1952–1954 siedziba ówczesnej centralnej sekcji żużlowej CWKS-u została przeniesiona do Wrocławia, natomiast od sezonu 1960 w rozgrywkach występowała Legia Gdańsk, która powstała z połączenia żużlowej Legii Warszawa oraz Neptuna Gdańsk.
Historia.
Początki klubu sięgają lat 1929–1930, kiedy powstała sekcja motocyklowa Legii Warszawa. Zalążek motocyklowej Legii miał miejsce na przełomie listopada i grudnia 1929 roku, kiedy rozpoczęto pierwsze prace związane z organizacją sekcji. Członkowie sekcji jako datę jubileuszową wskazywali dzień 8 grudnia, obchodząc tego dnia uroczystości rocznicowe. W kolejnych dziesięcioleciach SM Legia liczyła swoje jubileusze począwszy od 1929 roku, mimo że oficjalne zebranie założycielskie odbyło się dopiero w pierwszym kwartale 1930 roku. Z jej inicjatywy w dniu 9 listopada 1930 na stadionie Legii odbyły się po raz pierwszy w Warszawie wyścigi na żużlu.
Po wojnie głównym inicjatorem powstania ligi żużlowej był były zawodnik Legii Józef Docha. W 1948 roku przeprowadzono eliminacje po których żużlowcy Legii zostali zakwalifikowani do drugiej ligi, w której zajęli 5. miejsce. Słaby wynik spowodował, że drużyna nie wystartowała w 1949 w rozgrywkach ligowych, a zawodnicy zasilili inne stołeczne drużyny żużlowe. W 1950 decyzją władz państwowych powołano zrzeszenia sportowe i sekcja żużlowa CWKS Legia została przydzielona do drugiej ligi. Do drużyny sprowadzono z Leszna najlepszego polskiego żużlowca Alfreda Smoczyka, a z Gdyni mistrza Polski z 1947 Tadeusza Wikaryjczyka, mimo wzmocnień drużyna zajęła trzecie miejsce.
W sezonie 1951 już w pierwszej lidze żużlowcy CWKS-u (bo tak się nazywali) zajęli czwarte miejsce, a po zakończeniu sezonu podjęto decyzję o przeniesieniu sekcji do Wrocławia. Pierwszy sezon „wrocławski” był bardzo udany, a żużlowcy CWKS-u zdobyli srebrny medal. We Wrocławiu „wojskowi” żużlowcy spędzili jeszcze dwa sezony w 1953 zajęli 4. miejsce, a w 1954 zajęli 6. miejsce. W 1955 drużyna wróciła do Warszawy, jednak na koniec sezonu zajęła ostatnie miejsce w lidze z zerowym dorobkiem punktowym. W następnym sezonie było już lepiej i żużlowcy zakończyli rozgrywki na czwartej pozycji. W sezonie 1957 sprowadzono do zespołu Pawła Waloszka i liczono po cichu na sukces, do medalu zabrakło zaledwie dwóch punktów, pozostał niedosyt i 5. miejsce w tabeli, zostało to zrekompensowane tytułem indywidualnego mistrza Polski wywalczonym przez Mariana Kaisera.
W 1958 Legia zajęła 6 pozycję. W owym sezonie, wobec braku własnego toru i zupełnego braku zainteresowania żużlem ze strony warszawskich kibiców, zespół wszystkie swoje mecze (tj. jako gospodarz) rozgrywał nie jak dotychczas na stadionie Skry, lecz w obcych miastach. Rok 1959 zapowiadał się bardzo obiecująco sprowadzono ponownie Pawła Waloszka i „wojskowi” zdobyli brązowy medal w DMP.
Przed sezonem 1960 podjęto decyzję o połączeniu dwóch sekcji żużlowych: gdańskiego LPŻ Neptuna, który występował w III lidze, z Legią Warszawa. Nowy klub pozostał przy nazwię Legia, ale żużlowcy startowali już w Gdańsku, gdzie żużel przyciągał tłumy, tym bardziej, że żużlowcy Legii Gdańsk zdobyli srebrny medal DMP. W następnym sezonie w Gdańsku nastąpił kryzys i zespół ledwo się utrzymał, pokonując w barażach Unię Tarnów. Przed sezonem 1962 gdańska Legia została przejęta przez GKS Wybrzeże, w ten sposób ostatecznie zamknięto żużlowy rozdział Legii Warszawa. Sama SM Legia zniknęła z motocyklowej mapy Polski w latach 80. XX wieku. Stolicę Polski w lidze żużlowej, w okresie startów Legii, reprezentowały także dwie inne ekipy: PKM-u i Skry.
Osiągnięcia.
Drużynowe mistrzostwa Polski
Indywidualne mistrzostwa Polski

</doc>
<doc id="1254842" url="https://pl.wikipedia.org/wiki?curid=1254842" title="Tadeusz Chyła">
Tadeusz Chyła

Tadeusz Roman Chyła (ur. 30 października 1933 w Sopocie, zm. 23 lutego 2014) – polski piosenkarz, kompozytor i gitarzysta, wykonawca ballad nacechowanych humorem i satyrą, także artysta malarz.
Życiorys.
Z wykształcenia był malarzem, w latach 1954–1961 studiował na Wydziale Malarstwa Państwowej Wyższej Szkoły Sztuk Plastycznych w Gdańsku, w pracowni Juliusza Studnickiego i Jacka Żuławskiego (twórców tzw. „szkoły sopockiej”). Uprawiał malarstwo sztalugowe, ścienne i scenografię. Dyplom uzyskał w 1961 r. Jego prace zaliczane są do nurtu malarstwa polskiego zwanego koloryzmem. Był bohaterem filmu krótkometrażowego "Tadeusz Chyła" (w cyklu "Gwiazdy tamtych lat") w reżyserii Janusza Horodniczego i Krzysztofa Wojciechowskiego (1994), zrealizowanego przez TVP2.
Działalność muzyczna.
Jako artysta estradowy zadebiutował śpiewając ballady 15 kwietnia 1954 roku w gdańskim teatrzyku studenckim Bim-Bom. Potem wraz z grupą tą uczestniczył w licznych koncertach w kraju i za granicą (Austria, Belgia, Francja, Holandia, NRD).
Kolejnym przedsięwzięciem było współtworzenie kabaretu To Tu, w którym był kompozytorem ballad do tekstów znanych autorów (Jerzy Afanasjew, Konstanty Ildefons Gałczyński, Ludwik Jerzy Kern). W roku 1968 założył z kolegami śpiewający kabaret Silna Grupa pod Wezwaniem, w którego skład wchodzili też Kazimierz Grześkowiak, Jacek Nieżychowski i Andrzej Zakrzewski; pozostawał jego członkiem do 1970 roku.
Współpracował również z takimi kabaretami, jak Wagabunda i ABC-WP. Od roku 1973 występował samodzielnie, akompaniując sobie na gitarze. Teksty wielu jego piosenek są autorstwa Andrzeja Waligórskiego.
W 1979 otrzymał odznakę „Zasłużony Działacz Kultury”. Zmarł w 2014 roku i został pochowany na Cmentarzu Wojskowym na Powązkach w Warszawie (kwatera D-3-32).

</doc>
<doc id="1254846" url="https://pl.wikipedia.org/wiki?curid=1254846" title="Niewidzialna kamera">
Niewidzialna kamera

Niewidzialna kamera (niem. "Das unsichtbare Visier") – serial telewizyjny produkcji NRD, zrealizowany w latach 1973 – 1979. Składał się z dwóch serii. Autorami scenariusza do pierwszej z nich (odcinki 1-9) byli Herbert Schauer i Otto Bonhoff, scenariusz do serii drugiej (odcinki 10-16) napisał Michel Mansfeld. Całość wyreżyserował Peter Hagen, a muzykę do serialu skomponował Walter Kubiczeck. Serial był emitowany m.in. przez Telewizję Polską, a w Niemczech jest wznawiany do dziś.
Fabuła.
Udając Achima Detjena, agent wywiadu Werner Bredebusch z Ministerstwa Bezpieczeństwa Państwowego NRD, postanawia przeniknąć do faszystowskiej organizacji byłych wojskowych i dotrzeć do ich argentyńskiej kryjówki. W tym celu wciela się w rolę, podobnego do siebie, pilota wojskowego. Perfekcyjnie zwodząc byłego oficera SS – Borna, zostaje wtajemniczony w sekretne plany.

</doc>
<doc id="1254849" url="https://pl.wikipedia.org/wiki?curid=1254849" title="Mistrzostwa Europy w Pływaniu 1931">
Mistrzostwa Europy w Pływaniu 1931

III Mistrzostwa Europy w Pływaniu odbyły się w Paryżu we Francji w dniach 23-30 sierpnia 1931 roku. Rozegrano zawody w jedenastu konkurencjach pływackich, czterech konkurencjach skoków do wody i turniej piłki wodnej. Klasyfikację medalową wygrała reprezentacja Węgier.

</doc>
<doc id="1254851" url="https://pl.wikipedia.org/wiki?curid=1254851" title="Off the Wall (singel)">
Off the Wall (singel)

Off the Wall – utwór amerykańskiego piosenkarza Michaela Jacksona z albumu o tym samym tytule. Utwór został wydany jako trzeci singel z albumu na wiosnę 1980. Utwór nie dotarł do miejsca pierwszego na liście Billboard Hot 100, ale stał się kolejnym singlem z albumu, który znalazł się w pierwszej dziesiątce (w sumie było ich cztery). „Off the Wall” to kompozycja Roda Tempertona.
Utwór był wykonywany na żywo przez Jacksona na trasach The Jacksons (Triumph Tour oraz Victory Tour) i solowej trasie artysty Bad World Tour.

</doc>
<doc id="1254852" url="https://pl.wikipedia.org/wiki?curid=1254852" title="José Luis Fernández García">
José Luis Fernández García

José Luis Fernández García (ur. 3 maja 1954) – hiszpański szachista, arcymistrz od 1986 roku.
Kariera szachowa.
Od połowy lat 70. do połowy 90. XX wieku należał do ścisłej krajowej czołówki. W 1989 r. zdobył złoty, natomiast w 1977, 1978, 1985 i 1995 – srebrne medale indywidualnych mistrzostw Hiszpanii. Pomiędzy 1982 a 1992 rokiem wystąpił we wszystkich w tym okresie rozegranych sześciu (w tym raz na I szachownicy) szachowych olimpiadach, zdobywając 37 pkt w 63 partiach. Dwukrotnie (Marbella 1982 i Linares 1995) startował w turniejach strefowych (eliminacji mistrzostw świata).
Do sukcesów José Luisa Fernándeza Garcii w międzynarodowych turniejach należą m.in.:
Najwyższy ranking w karierze osiągnął 1 lipca 1990 r., z wynikiem 2500 punktów zajmował wówczas 2. miejsce (za Miguelem Illescasem Cordobą wśród hiszpańskich szachistów.

</doc>
<doc id="1254855" url="https://pl.wikipedia.org/wiki?curid=1254855" title="Jose Luis Fernandez Garcia">
Jose Luis Fernandez Garcia



</doc>
<doc id="1254858" url="https://pl.wikipedia.org/wiki?curid=1254858" title="Herman Essen">
Herman Essen

Herman Essen (zm. 1359), burmistrz Torunia.
Pochodził z rodziny toruńskich patrycjuszy. Brak jest bliższych danych o dacie jego urodzenia i stosunkach rodzinnych, prawdopodobnie miał brata Jana. Przez wiele lat zasiadał we władzach miasta; był rajcą w 1331 i 1332, trzykrotnie piastował urząd burmistrza (1340, 1342, 1349). W okresie tym rozpoczął się rozkwit Torunia. Nazwisko burmistrza Essena przewija się w dokumentacji kilku transakcji finansowych: w 1329 był jednym z pożyczkodawców sumy 1300 groszy praskich dla króla czeskiego Jana Luksemburskiego, ponadto poświadczał pożyczkę dla Wilhelma (hrabiego Holandii) w 1344 oraz dotację dla kościoła i szpitala św. Jerzego w 1340. 

</doc>
<doc id="1254859" url="https://pl.wikipedia.org/wiki?curid=1254859" title="Klotyldów (powiat kutnowski)">
Klotyldów (powiat kutnowski)

Klotyldów– część wsi Zosinów w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 Klotyldów administracyjnie należał do województwa płockiego.

</doc>
<doc id="1254864" url="https://pl.wikipedia.org/wiki?curid=1254864" title="Korona cesarska Anny Iwanowny">
Korona cesarska Anny Iwanowny

Korona cesarska Anny Iwanowny, Polska Korona Cesarska – imperialna korona rosyjska wykonana na cesarską koronację Anny Iwanowny Romanow. Od XIX wieku insygnium to było używane jako korona królewska Królestwa Polskiego. 
Korona została wykonana ok. 1730 roku przez petersburskiego jubilera Gottlieba Wilhelma Dunkela dla cesarzowej Anny Iwanowny. Do jej udekorowania posłużono się kamieniami szlachetnymi, które wcześniej wyjęto z korony cesarskiej Katarzyny I. W 1829 roku koroną tą koronował się w Warszawie na króla polskiego Mikołaj I. 
Obecnie korona przechowywana jest w kremlowskiej Zbrojowni ("Orużejnaja Pałata").

</doc>
<doc id="1254872" url="https://pl.wikipedia.org/wiki?curid=1254872" title="Inetd">
Inetd

inetd – demon działający pod kontrolą systemu Unix lub Linux określany jako superserwer. Aplikacja ta nasłuchuje w danych portach żądań klientów, a następnie uruchamia inny proces, odpowiedzialny za daną usługę. Powoduje to istotne odciążenie systemu, ponieważ uruchomiony stale jest tylko "inetd" zamiast kilku innych procesów obsługujących każdą z usług. Rozwiązanie takie sprawdza się w przypadku tych usług, które nie są często używane i mają krótki czas uruchomienia np.: FTP, TFTP, telnet.
W nowszych dystrybucjach oprogramowania zastąpiony jest ulepszoną wersją o nazwie xinetd.
Plik konfiguracyjny "inetd" znajduje się w katalogu codice_1.

</doc>
<doc id="1254874" url="https://pl.wikipedia.org/wiki?curid=1254874" title="Herb Tuszyna">
Herb Tuszyna

Herb Tuszyna – jeden z symboli miasta Tuszyn i gminy Tuszyn w postaci herbu.
Wygląd i symbolika.
Herb przedstawia w polu herbowym czerwonym orła srebrnego (białego) w koronie złotej z takimż orężem.
Historia.
Tuszyn został założony przez króla Władysława Jagiełłę i jako miasto należące do dóbr królewskich pieczętował się królewskim godłem. W czasach późniejszych, miasto wielokrotnie gościło królów Polski, zjeżdżających na łowy w okolicznych lasach.
W dawniejszych herbach pole było złote (żółte), co łamało zasadę alternacji.

</doc>
<doc id="1254875" url="https://pl.wikipedia.org/wiki?curid=1254875" title="Krążowniki typu Tromp">
Krążowniki typu Tromp



</doc>
<doc id="1254881" url="https://pl.wikipedia.org/wiki?curid=1254881" title="Teoria systemu światowego">
Teoria systemu światowego



</doc>
<doc id="1254884" url="https://pl.wikipedia.org/wiki?curid=1254884" title="Baron Carrington">
Baron Carrington

Wicehrabiowie Carrington 1. kreacji (parostwo Anglii)&lt;br&gt;Baronowie Carrington 1. kreacji (parostwo Anglii)
Baronowie Carrington 2. kreacji (parostwo Irlandii)&lt;br&gt;Baronowie Carrington 3. kreacji (parostwo Wielkiej Brytanii)
Najstarszy syn 6. barona Carrington: Rupert Francis John Carington

</doc>
<doc id="1254893" url="https://pl.wikipedia.org/wiki?curid=1254893" title="Iwan Jermaczenka">
Iwan Jermaczenka

Iwan Abramowicz Jermaczenka (biał. Іва́н Абра́мавіч Ермачэ́нка; ur. 1 maja 1894 r. w Kapoczówce koło Borysowa, zm. 25 lutego 1970 w USA) – białoruski działacz narodowy, komendant Białoruskiej Samopomocy Ludowej, a następnie Białoruskiej Samoobrony podczas II wojny światowej
Ukończył gimnazjum w Moskwie. W czasie I wojny światowej walczył w szeregach armii rosyjskiej, podczas wojny domowej w Rosji był adiutantem głównodowodzącego wojsk białych gen. Piotra N. Wrangla. Doszedł do stopnia pułkownika.
W latach 1920-1924 pełnił urząd konsula Białoruskiej Republiki Ludowej na Bałkanach (z siedzibą w Konstantynopolu). Następnie zamieszkał w Czechosłowacji, aktywnie działając w białoruskich organizacjach narodowych, jak Pierwszy Białoruski Sokół, czy Białoruski Związek Chłopski. Współpracował z pismem "„Белорусский студент”". Był członkiem zarządu emigracyjnego funduszu białoruskiego powołanego w Pradze, który z dobrowolnych ofiar i obowiązkowego opodatkowania wszystkich Białorusinów zamieszkałych w Czechosłowacji zbierał fundusze celem nawiązania kontaktów z "masami białoruskimi w ZSSR, Polsce, Łotwie i Litwie".
W 1929 r. ukończył medycynę na Uniwersytecie w Pradze, po czym pracował jako lekarz.
Jeszcze przed wybuchem II wojny światowej podjął współpracę z Niemcami. W sierpniu 1939 r. prowadził rozmowy z ministerstwem spraw zagranicznych III Rzeszy w sprawie utworzenia samodzielnego państwa białoruskiego. W tym samym roku skutecznie naciskał na Wasilija Zacharkę w sprawie wystąpienia do okupacyjnych władz niemieckich z memorandum lojalnościowym zawierającym propozycje kolaboracji. W 1940 r. został przedstawicielem diaspory białoruskiej przy władzach Protektoratu Czech i Moraw. Od 22 października 1941 r. na okupowanej Białorusi stał na czele Białoruskiej Samopomocy Ludowej, zaś od czerwca 1942 roku – Białoruskiej Samoobrony, która wiosną 1943 r. została przez Niemców rozwiązana. Pod koniec kwietnia 1943 r. powrócił do okupowanej Pragi. W kwietniu 1945 r., w związku ze zbliżającą się Armią Czerwoną, wyjechał na zachód. Po zakończeniu wojny udał się na emigrację do USA, gdzie zmarł 25 lutego 1970 roku.

</doc>
<doc id="1254895" url="https://pl.wikipedia.org/wiki?curid=1254895" title="Linia kolejowa Świnoujście Główne – Seebad Heringsdorf">
Linia kolejowa Świnoujście Główne – Seebad Heringsdorf

Linia kolejowa Świnoujście Główne – Seebad Heringsdorf – linia kolejowa o długości 7,77 km, łącząca Świnoujście z Heringsdorf. Linia istnieje obecnie tylko na odcinku Świnoujście Centrum – Seebad Heringsdorf i w tej części jest jednotorowa i niezelektryfikowana.
Historia.
16 marca 1863 roku otwarto połączenie kolejowe Berlin-Pasewalk-Züssow-Stralsund. Późniejsze działania kupców z wyspy Uznam doprowadziły do tego, że 11 grudnia 1874 roku Berlińsko-Szczecińskie Towarzystwo Kolejowe (niem. Berlin-Stettiner Eisenbahn-Gesellschaft) uzyskało koncesję na budowę odnogi tej linii do Świnoujścia. 15 maja 1876 roku odnoga dotarła przez miasta Usedom i Garz do Świnoujścia, a 1 lipca 1894 roku otwarto linię Świnoujście Główne (niem. Swinemünde Hbf.) – Seebad Heringsdorf. Po II wojnie światowej linia przestała funkcjonować, na przełomie lat 50. i 60. XX wieku rozebrano torowisko na odcinku Świnoujście Główne – Seebad Ahlbeck, a przewozy wznowiono na pozostałym fragmencie linii. Pod koniec lat 80. z powodu niedofinansowania myślano o zamknięciu pozostałej części linii, lecz po zjednoczeniu Niemiec odstąpiono od tych planów, a nawet zawiązał się ruch na rzecz odbudowy kolei na wyspie Uznam w pierwotnym jej przebiegu, a głównym tego inicjatorem był Rudolf Lange, dawny mieszkaniec Świnoujścia.
W kwietniu 1994 roku powstał projekt stworzenia prywatnej spółki, która by zarządzała pozostałymi liniami kolejowymi na wyspie Uznam, 21 grudnia tego roku zrealizowano ten projekt i powstała Uznamska Kolej Nadmorska sp. z o.o. (niem. Usedomer Bäderbahn GmbH). Dnia 7 czerwca 1997 roku odbudowano fragment linii do granicy polsko-niemieckiej, gdzie zlokalizowano przystanek Ahlbeck Grenze. W 1999 r. przedłożony został plan wydłużenia linii do centrum Świnoujścia. Tuż przed wejściem Polski do strefy Schengen rozpoczęto budowę linii bez konieczności dodatkowej budowy przejścia granicznego, do nowej stacji o nazwie Świnoujście Centrum. Stację otwarto dla ruchu pasażerskiego 20 września 2008. W porównaniu do zlikwidowanej w latach 40. stacji Świnoujście Nieradków (niem. Swinemünde Bad) nowa stacja znajduje się ok. 300 m dalej w kierunku granicy. 
Przewozy kolejowe.
Obsługą przewozów pasażerskich na linii zajmuje się Uznamska Kolej Nadmorska sp. z o.o. (UBB), która codziennie obsługuje na odcinku Świnoujście Centrum - Seebad Heringsdorf 22, a w okresie od maja do września 39 par pociągów dziennie, które kursują do stacji Seebad Heringsdorf, Wolgast, Züssow oraz Stralsund. W sezonie kursuje także pociąg dalekobieżny do Berlina.
Czas jazdy.
Według rozkładu jazdy 2007/2008 czas przejazdu od stacji Świnoujście Centrum do stacji Seebad Heringsdorf wynosi 10 minut.
Maksymalne prędkości.
Na prawie całej długości linii prędkość maksymalna wynosi 80 km/h.
Stacje.
Świnoujście Główne – początek linii, przed wojną węzeł kolejowy na którym odchodziły także linie do Ducherow (i dalej do Berlina), Świnoujścia Portu na wyspie Uznam oraz kolejowa przeprawa promowa do przystanku Świnoujście Port na wyspie Wolin, gdzie łączyła się z linią do Szczecina, obecnie nie istnieje.
Świnoujście Nieradków – stacja z której korzystali głównie wypoczywający w Świnoujściu turyści, obecnie nie istnieje.
Świnoujście Centrum – od 20 września 2008 r. końcowa stacja linii z Heringsdorf, jedyna położona po uznamskiej stronie miasta.
Seebad Ahlbeck – główna stacja w miejscowości Seebad Ahlbeck.
Seebad Heringsdorf – główna stacja w miejscowości Heringsdorf, tu znajduje się centrum sterowania ruchem na liniach UBB.

</doc>
<doc id="1254900" url="https://pl.wikipedia.org/wiki?curid=1254900" title="Modern Drummer">
Modern Drummer

Modern Drummer - amerykańskie czasopismo specjalistyczne poświęcone perkusistom oraz instrumentom perkusyjnym. Powstało na podstawie pomysłu Rona Spagnardi'ego - perkusisty i instruktora. Magazyn ukazuje się nieprzerwanie od 1977 roku dzięki oficynie Modern Drummer Publications Inc. Magazyn jest również organizatorem Modern Drummer Festival.

</doc>
<doc id="1254903" url="https://pl.wikipedia.org/wiki?curid=1254903" title="Okręg wyborczy Central Norfolk">
Okręg wyborczy Central Norfolk

Okręg wyborczy Central Norfolk powstał w 1950 r. i wysyłał do brytyjskiej Izby Gmin jednego deputowanego. Okręg położony był w hrabstwie Norfolk. Został zniesiony w 1974 r.

</doc>
<doc id="1254904" url="https://pl.wikipedia.org/wiki?curid=1254904" title="Du (album)">
Du (album)

Du – album niemieckiej piosenkarki Andrei Berg wydany 5 lipca 2004 roku. Kolejny album z wielkimi przebojami, który w pierwszym tygodniu od ukazania się w ciągu 48 godzin osiągnął liczbę ponad 100 000 sprzedanych płyt.
Album dotarł do 1. miejsca niemieckiej listy przebojów - Media Control Charts.

</doc>
<doc id="1254906" url="https://pl.wikipedia.org/wiki?curid=1254906" title="Okręg wyborczy Chesham and Amersham">
Okręg wyborczy Chesham and Amersham

Okręg wyborczy Chesham and Amersham powstał w 1974 r. i wysyła do brytyjskiej Izby Gmin jednego deputowanego. Okręg obejmuje miasta Chesham i Amersham w hrabstwie Buckinghamshire oraz okoliczne wsie.

</doc>
<doc id="1254908" url="https://pl.wikipedia.org/wiki?curid=1254908" title="Narodowy Ruch Socjalny">
Narodowy Ruch Socjalny

Narodowy Ruch Socjalny (bułg. "Народно социално движение", NRS), w polskim piśmiennictwie nazywany także Ruchem Narodowo-Społecznym – bułgarska formacja polityczna, początkowo o charakterze faszystowskim, później nawiązująca do narodowego socjalizmu, utworzona w maju 1932 przez Aleksandyra Cankowa.
Powstanie Narodowego Ruchu Socjalnego.
W czerwcu 1931 Porozumienie Demokratyczne, które sprawowało władzę w Carstwie Bułgarii nieprzerwanie od 1923, przegrało wybory do Zgromadzenia Narodowego. Porażka skłoniła liderów partii do zwołania 15 maja 1932 walnego zjazdu jej członków w celu przedyskutowania przyszłości formacji i określenia strategii działania. Podczas kongresu, który odbywał się w stołecznym teatrze „Renesans”, zwolennicy Aleksandyra Cankowa, który w latach 1923–1926 stał na czele Porozumienia, usiłowali przeforsować jego kandydaturę na nowego lidera ugrupowania. Ich propozycja spotkała się z przeciwem większości delegatów. Wobec braku konsensusu obrady odłożono do następnego dnia. 16 maja okazało się jednak, iż Cankow wraz ze swoimi sympatykami zdecydowali o zwołaniu alternatywnego kongresu w teatrze „Royal”, na który nie zaprosili pozostałych działaczy. W zaistniałej sytuacji członkowie Porozumienia Demokratycznego skupieni wokół Andreja Liapczewa i Atanasa Burowa podjęli decyzję o wyborze nowych władz partyjnych i kontynuowaniu działalności partii bez zbuntowanych delegatów.
Zwolennicy Cankowa, których część wywodziła się z istniejącego w latach 1921–1923 Porozumienia Narodowego, wkrótce potem utworzyli nowe ugrupowanie o nazwie Narodowy Ruch Socjalny. Początkowo formacja wzorowała się na włoskim ruchu faszystowskim, jednak po objęciu władzy w Niemczech przez Adolfa Hitlera w 1933 zorientowała się ku narodowemu socjalizmowi. Stosownie do przyjętego programu członkowie ruchu zmierzali do ustanowienia dyscypliny społecznej i silnej władzy „wodza”. Partia opowiadała się za ingerencją państwa w gospodarkę narodową oraz za ograniczeniem roli parlamentu w zarządzaniu krajem. Organami prasowymi ugrupowania były gazety „Porozumienie Demokratyczne” (bułg. "Демократически сговор"), „Nowa Bułgaria” (bułg. "Нова България") i „Słowo” (bułg. "Слово").
Narodowy Ruch Socjalny w latach 1934-1935.
Dyktatorskie dążenia Cankowa przypadły do gustu znacznej części wojskowych skupionych wokół Koła Politycznego „Zweno” oraz niektórym działaczom prawicowych frakcji Bułgarskiego Ludowego Związku Chłopskiego. Niezadowoleni z nieskutecznej polityki sprawującego władzę w kraju Bloku Narodowego, oficerowie i ludowcy opowiadali się za zorganizowaniem zamachu stanu i ustanowieniem rządów autorytarnych. W przeprowadzonych w styczniu 1934 wyborach samorządowych członkowie NRS zdobyli 11,5% głosów, co zostało przez nich zinterpretowane jako sukces wyborczy i dowód wzrostu społecznego poparcia dla celów partii. Pod wpływem tego wydarzenia zwolennicy Cankowa przystąpili do przygotowania przewrotu i przejęcia władzy. Scenariusz zamachu stanu, który zaplanowano na 20 maja 1934 miał przypominać „Marsz na Rzym”, jaki w 1922 zorganizowali zwolennicy Mussoliniego. „Marsz na Sofię” nie doszedł jednak do skutku. Działacze Koła Politycznego „Zweno” oraz Związku Wojskowego uprzedzili sympatyków ruchu i 19 maja przeprowadzili przewrót, który zakończył się powołaniem nowego gabinetu rządowego na czele z Kimonem Geogijewem. Gabinet Georgijewa sprawował władzę autorytarną. 14 czerwca 1934 wydano rozporządzenie o delegalizacji wszystkich partii i ugrupowań politycznych w kraju, co zmusiło działaczy NRS do rozpoczęcia działalności podziemnej. 
Nowa sytuacja polityczna skłoniła część zwolenników Cankowa, wśród których znaleźli się m.in. Christo Kałfow i Iwan Rusew, do wystąpienia z NRS i podjęcia współpracy z rządem. Samego Cankowa nie dopuszczono jednak do udziału we władzy, gdyż car Borys III obawiał się jego dyktatorskich dążeń i prohitlerowskich sympatii. Wpływ byłych działaczy ruchu na zarządzanie państwem trwał zaledwie kilka miesięcy. W 1935 Borys III powołał na stanowisko premiera Pencza Złatewa, który nie włączył ich do składu swojego gabinetu.
Narodowy Ruch Socjalny po roku 1935.
Zwolennicy NRS podjęli jeszcze jedną próbę zorganizowania zamachu stanu w 1944. Ich plany pokrzyżowało jednak wypowiedzenie Carstwu Bułgarii wojny przez Związek Radziecki (5 września 1944) oraz przejęcie władzy w państwie przez lewicowy Front Ojczyźniany (9 września 1944). Na skutek tych wydarzeń Aleksandyr Cankow opuścił kraj i udał się do Austrii, gdzie zapoczątkował tworzenie prohitlerowskiego rządu na uchodźstwie. Część pozostałych w Bułgarii aktywistów ruchu sformowała grupy bojówkarskie dążące do odsunięcia od władzy komunistów, ale zostały one wkrótce rozgromione przez prosowiecki rząd. Lider NRS Cankow nie powrócił już do ojczyzny. W 1949 wyemigrował do Argentyny, gdzie po dziesięciu latach zmarł.

</doc>
<doc id="1254911" url="https://pl.wikipedia.org/wiki?curid=1254911" title="Ruch Narodowo-Społeczny">
Ruch Narodowo-Społeczny



</doc>
<doc id="1254914" url="https://pl.wikipedia.org/wiki?curid=1254914" title="Kinetic Energy Interceptor (KEI)">
Kinetic Energy Interceptor (KEI)



</doc>
<doc id="1254918" url="https://pl.wikipedia.org/wiki?curid=1254918" title="Splitternackt">
Splitternackt

Splitternackt – album niemieckiej piosenkarki Andrei Berg, wydany 7 kwietnia 2006 roku.
Album dotarł do 1. miejsca niemieckiej listy przebojów – Media Control Charts.

</doc>
<doc id="1254921" url="https://pl.wikipedia.org/wiki?curid=1254921" title="Sztukaterie">
Sztukaterie



</doc>
<doc id="1254924" url="https://pl.wikipedia.org/wiki?curid=1254924" title="Greckokatoliccy biskupi przemyscy">
Greckokatoliccy biskupi przemyscy

Greckokatoliccy biskupi przemyscy – biskupi ("władycy") greckokatolickiej diecezji (eparchii) przemyskiej istniejącej w l. 1609–1946 i 1991–1996, następnie przekształconej w archieparchię przemysko-warszawską.
Biskupi przemyscy.
W latach 1609–1691 biskupstwo greckokatolickie funkcjonowało równolegle z biskupstwem prawosławnym.

</doc>
<doc id="1254925" url="https://pl.wikipedia.org/wiki?curid=1254925" title="Jozafat Kocyłowśkyj">
Jozafat Kocyłowśkyj



</doc>
<doc id="1254927" url="https://pl.wikipedia.org/wiki?curid=1254927" title="Nagorno Karabach">
Nagorno Karabach



</doc>
<doc id="1254930" url="https://pl.wikipedia.org/wiki?curid=1254930" title="RIM-161 Standard Missile 3 Block IA">
RIM-161 Standard Missile 3 Block IA

RIM-161 Standard Missile 3 Block IA (SM-3 Block IA) – morski amerykański, antybalistyczny pocisk rakietowy przeznaczony do zwalczania balistycznych pocisków krótkiego (SRBM), i średniego zasięgu (MRBM) w fazie środkowej ("Midcourse Phase Defense"), oraz w niższym pułapie (Lower tier) lotu pocisku balistycznego w fazie końcowej ("Terminal Phase Defense"). Stacjonujące na okrętach Aegis BMD pociski SM-3 są elementem amerykańskiego systemu obrony antybalistycznej "Balistic Missile Defense", spełniając w nim funkcje morskiego systemu obrony teatru działań i odpowiadając w pewnym stopniu lądowym pociskom antybalistycznym THAAD. 
Zmodyfikowany pocisk SM-3 Block IA wystrzelony z krążownika rakietowego typu "Ticonderoga" USS Lake Erie (CG-70), posłużył do zniszczenia amerykańskiego zepsutego satelity wywiadowczego USA 193 21 lutego 2008 roku.
Konstrukcja.
Pociski Standard Missile 3 wykorzystują technologie opracowane dla pocisku Raytheon RIM-156 Standard Missile 2ER Block IV, który służył do zwalczania celów powietrznych, i - w ograniczonym zakresie - balistycznych. Z pocisku SM-2, SM-3 Block IA przejął kadłub oraz dwa pierwsze stopnie napędowe i dodał trzeci stopień Alliant Techsystem MK 136 na paliwo stałe, a także systemy nawigacji GPS/INS oraz głowicę kinetyczną LEAP ("Lightweight Exo-atmospheric Projectile").
Pierwszy stopień napędowy zawierający silnik startowy służący początkowemu rozpędzeniu pocisku ma średnice 21 cali, czyli 0.53 m, następne jednak stopnie są węższe i posiadają średnice już tylko 13,5 cala (0,34 m), stąd też pociski te zwane są czasami pociskami ""SM-3 13,5 cala" - w odróżnieniu od pocisków SM-3 Block II i Block IIA - zwanych "SM-3 21 cali"", gdyż posiadają jednakową średnicę 21 cali na całej swej długości.
Według pierwotnych planów, pociski SM-3 miały dysponować tzw. prędkością wypalenia ("velocity burnout") - czyli prędkością lotu pocisku w momencie zaprzestania pracy i odłączenia się ostatniego stopnia napędowego - wynoszącą 4,5 km/s, jednakże okazało się to niemożliwe do osiągnięcia dla przemysłu, wobec ograniczeń budżetowych. Pocisk SM-3 13,5 cala, dysponuje więc prędkością wypalenia wynosząca jedynie 3,2 km/s co uniemożliwia mu zwalczanie pocisków dalekiego zasięgu.
Lightweight Exo-Atmospheric Projectile
Pocisk SM-3 Block IA uzbrojony jest w głowicę kinetyczną "Lightweight Exo-Atmospheric Projectile" - LEAP ("Lekki Pocisk Egzosferyczny") samonaprowadzającą się na cel za pomocą działającego na podczerwień jednokolorowego układu FLIR ("Forward-Looking Infrared"), korzystając przy tym z autonomicznego układu sterowania i kontroli SDACS ("Solid Divert and Attitude Control System").

</doc>
<doc id="1254931" url="https://pl.wikipedia.org/wiki?curid=1254931" title="Dębowa (góra)">
Dębowa (góra)

Dębowa, Dębowa Góra – wzniesienie 506 m n.p.m. w południowo-zachodniej Polsce w Sudetach Wschodnich, w Masywie Śnieżnika – Krowiarkach.
Położenie.
Wzniesienie położone jest w Sudetach Wschodnich, w północno-zachodniej części Masywu Śnieżnika, na północno-zachodnim krańcu długiego grzbietu odchodzącego od Śnieżnika, w północno-zachodniej części Krowiarek, około 2,4 km, na południowy zachód od miejscowości Żelazno. Po południowo-zachodniej stronie góry u podnóża, położona jest miejscowość Gorzanów.
Jest to niewielkie wzniesienie, w kształcie kopca, o dość stromych zboczach z niewyraźnie podkreśloną częścią szczytową, położoną na wierzchołkowym grzbiecie na końcu pasma. Od północnego zachodu graniczy z Goryczką, a od południowego wschodu z Wapniarką. W południowej części wyrasta niewyraźny grzbiet zwany Antonówką. Na zboczach wśród lasu, występują pojedyncze wapienne skałki.
Budowa geologiczna.
Wzniesienie o zróżnicowanej budowie geologicznej, zbudowane ze skał metamorficznych – głównie łupków łyszczykowych, a podrzędnie z wapieni krystalicznych – marmurów kalcytowych i dolomitowych serii strońskiej, będącej częścią metamorfiku Lądka i Śnieżnika.
Roślinność.
Dębowa Góra porośnięte jest roślinnością kserotermiczną. Wzniesienie w całości wraz ze zboczem grzbietowym zajmuje las mieszany regla dolnego, pozostałe zbocza, poniżej wysokości 375 m n.p.m., zajmują łąki i częściowo pola uprawne.
Historia.
Kaplicę w 1660 roku wybudował ówczesny właściciel Gorzanowa hr. Johann Friedrich von Herberstein, a w 1665 roku poświęcił abp praski Ernst Adalbert von Harrach. Jest to budowla centralna na rzucie czterech przecinających się walców, przykryta kopulastym dachem z latarnią. W skromnym wnętrzu, klasycystyczne ołtarz główny z wizerunkiem patrona. Ponadto znajdują się tu jeszcze barokowe rzeźby MB Bolesnej, posąg klęczącego św. Onufrego i Ecce homo z XVIII wieku. Przy ścieżce rzeźbiarska scena Piety pod krzyżem z 1734 roku, w której Chrystus przedstawiony jest w pozycji półleżącej u stóp Matki. Fundatorem rzeźby był Jan Józef Marx. Kaplica wraz z figurami i przydrożnymi kapliczkami w przeszłości stanowiła miejsce pielgrzymek.
Turystyka.
Obok szczytu przechodzi zielony szlak turystyczny, prowadzący z Romanowa do Bystrzycy Kłodzkiej. Prowadzi on południowym zboczem góry.
U podnóża południowego zbocza Dębowej, na miejscu nazywanym Antonówka stoi kaplica św. Antoniego Padewskiego z drugiej połowy XVII wieku. Kaplica wpisana jest do rejestru zabytków pod poz. 213/1985 z dn. 22.12.1971 r.

</doc>
<doc id="1254932" url="https://pl.wikipedia.org/wiki?curid=1254932" title="Willa Henryka Michela">
Willa Henryka Michela

Willa Henryka Michela - willa znajdująca się przy ulicy Sienkiewicza 100 w Łodzi.
Historia i architektura.
Właścicielem willi był Henryk Michel, który posiadał niewielką fabrykę prunelu, założoną około 1896 roku. Jego dom stanął w 1905 roku. Ma charakterystyczny wykusz na fasadzie, którego dolną część pokrywają pnącza z liśćmi i kwiatami (typowy ornament secesyjny). Okna chronią dekoracyjne kraty, sztukaterie i witraże. 
Od 1945 roku w willi znajdowała się komenda Hufca ZHP Łódź-Śródmieście, obecnie budynek jest prywatną własnością.

</doc>
<doc id="1254935" url="https://pl.wikipedia.org/wiki?curid=1254935" title="SM-3 Block IA">
SM-3 Block IA



</doc>
<doc id="1254936" url="https://pl.wikipedia.org/wiki?curid=1254936" title="Dezember Nacht">
Dezember Nacht

Dezember Nacht – płyta niemieckiej piosenkarki Andrei Berg wydana 2 listopada 2007 roku. Album w atmosferze świąt Bożego Narodzenia. Znajdują się tu najbardziej znane niemieckie kolędy.
Album dotarł do 8. miejsca niemieckiej listy przebojów - Media Control Charts.

</doc>
<doc id="1254939" url="https://pl.wikipedia.org/wiki?curid=1254939" title="Synagoga w Prisztinie">
Synagoga w Prisztinie

Synagoga Beit Israel w Prisztinie (z hebr. „Dom Izraela”; ) – nieistniejąca synagoga znajdująca się w Prisztinie, stolicy Kosowa.
Synagoga została zbudowana w 1897 roku. Podczas II wojny światowej została zburzona i już nigdy nie odbudowana. Obecnie na jej miejscu znajduje się budynek poczty.

</doc>
<doc id="1254944" url="https://pl.wikipedia.org/wiki?curid=1254944" title="Reverdy Johnson">
Reverdy Johnson

Reverdy Johnson (ur. 21 maja 1796 w Annapolis, zm. 10 lutego 1876 tamże) – amerykański polityk z Marylandu.
Życiorys.
W latach 1845–1849 zasiadał w Senacie Stanów Zjednoczonych reprezentując w nim z ramienia Partii Wigów stan Maryland. W 1849 objął stanowisko prokuratora generalnego Stanów Zjednoczonych w gabinecie prezydenta Zachary Taylora. Pozycję tę piastował w latach 1849–1850, z której zrezygnował w momencie objęcia rządów przez nowego prezydenta Stanów Zjednoczonych Millarda Fillmore’a. W 1863 roku powrócił do Senatu Stanów Zjednoczonych tym razem z ramienia Partii Demokratycznej i zasiadał w nim w latach 1863–1868.

</doc>
<doc id="1254945" url="https://pl.wikipedia.org/wiki?curid=1254945" title="Lasy mgliste">
Lasy mgliste



</doc>
<doc id="1254949" url="https://pl.wikipedia.org/wiki?curid=1254949" title="Sheldon Brown">
Sheldon Brown

Sheldon Brown (ur. 14 lipca 1944 r., w Bostonie, zm. 3 lutego 2008 r., tamże) – amerykański mechanik i publicysta rowerowy. Autor i prowadzący znaną stronę internetową poświęconą tematyce rowerowej. Był pracownikiem sklepu rowerowego w West Newton w stanie Pensylwania. Twórca kilkuset poradników i artykułów o tematyce rowerowej, członek wielu forów internetowych oraz autor nowatorskich rozwiązań technicznych.

</doc>
<doc id="1254951" url="https://pl.wikipedia.org/wiki?curid=1254951" title="Jak Stella zdobyła miłość">
Jak Stella zdobyła miłość

Jak Stella zdobyła miłość (ang. "How Stella Got Her Groove Back") – amerykański dramat obyczajowy z 1998 roku w reżyserii Kevina Rodney Sullivana. W filmie role główne zagrali Angela Bassett, Taye Diggs, Whoopi Goldberg i Regina King. Film jest adaptacją powieści Terry McMillan pod tym samym tytułem.
Fabuła.
Stella jest czterdziestoletnią kobietą sukcesu. Pracuje jako makler giełdowy, prywatnie ma duży dom i syna, który również odnosi sukcesy. Pewnego dnia jej przyjaciółka Delilah namawia ją, żeby zrobiła sobie przerwę i wyjechała na Jamajkę. Kobieta zgadza się. Na wyspie Stella wdaje się w romans z mężczyzną młodszym o dwadzieścia lat. 

</doc>
<doc id="1254952" url="https://pl.wikipedia.org/wiki?curid=1254952" title="Dżisz">
Dżisz

Dżisz (hebr. ג'ש; arab. الجش, "al-Ghisch"; ang. Jish, lub także stosowana Gush Halav) – samorząd lokalny położony w Dystrykcie Północnym, w Izraelu.
Położenie.
Miasteczko jest położone w wąskiej dolinie wciętej pomiędzy góry w Górnej Galilei, w odległości około 5 kilometrów na południe od granicy z Libanem. Jest położone w pobliżu północnych stoków masywu góry Meron. Na południowy wschód od miasteczka znajduje się zbiornik retencyjny Dalton, który przechwytuje wodę z lokalnych źródeł i opadów zimowych. Woda jest wykorzystywana do celów rolniczych. Na wschód od miasteczka znajduje się pas startowy służący Siłom Powietrznym Izraela jako baza bezzałogowych aparatów latających. W jego otoczeniu znajduje się kibuce Ciwon i Baram, moszawy Kefar Choszen, Dowew, Kerem Ben Zimra i Dalton, wioska komunalna Or ha-Ganuz, oraz arabska wioska Kaddita.
Demografia.
Zgodnie z danymi Izraelskiego Centrum Danych Statystycznych w 2006 w osadzie żyło 2,7 tys. mieszkańców, w 63,9% Arabowie chrześcijanie i 35,9% Arabowie muzułmanie.
Populacja osady pod względem wieku (dane z 2006):
Historia.
Współczesna miejscowość istnieje w miejscu starożytnego miasta żydowskiego Gusz Chalav (hebr. גוש-חלב), o którym wspomina Talmud i Miszna. Pod nazwą Giscala była jedną z ostatnich żydowskich twierdz broniących się w Galilei podczas wojny żydowsko-rzymskiej w I wieku. We wschodniej części miasta zachowały się ruiny dwóch starożytnych synagog.
W XVI wieku osiedlili się tutaj Druzowie, a w XVIII wieku zaczęli osiedlać się muzułmanie, maronici i grekokatolicy. W 1837 trzęsienie ziemi zniszczyło wioskę, zabijając ponad 200 osób.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała rejon wioski Dżisz państwu arabskiemu w Palestynie. Jednakże Arabowie odrzucili tę rezolucję i doprowadzili do wybuchu wojny domowej w Mandacie Palestyny. Jej kontynuacją była I wojna izraelsko-arabska, podczas której w Jish stacjonowały siły Arabskiej Armii Wyzwoleńczej. Pod koniec października 1948 roku Izraelczycy przeprowadzili operację „"Hiram"” w trakcie której w bitwie na południe od Jish rozbili syryjski batalion piechoty (zginęło około 200 Syryjczyków). Wioski Dżisz broniły siły lokalnej milicji wspieranej przez arabskich ochotników z Maroka. Po ciężkiej walce Izraelczycy 29 października opanowali wioskę. W niejasnych okolicznościach po bitwie zastrzelono 10 jeńców wojennych oraz pewną liczbę mieszkańców wioski. Raport izraelskich żołnierzy mówi o śmierci podczas walk o wioskę nawet „150-200 Arabów, w tym wielu cywilów”. Część mieszkańców uciekła wówczas na północ do Libanu. Po wojnie w Dżisz zamieszkali arabscy uchodźcy ze zniszczonych wiosek w Galilei. W 1963 roku Dżisz otrzymała status samorządu lokalnego. Podczas II wojny libańskiej na miejscowość spadły rakiety wystrzelone przez organizację terrorystyczną Hezbollah z terytorium Libanu.
Edukacja.
W miejscowości znajduje się szkoła podstawowa, w której uczy się około 600 uczniów. Średnia uczniów w klasie wynosi 26 (dane z 2008).
Gospodarka.
Według danych Izraelskiego Centrum Danych Statystycznych średnie wynagrodzenie pracowników mieszkających w Dżisz wyniosło w 2007 roku 5280 NIS (średnia w kraju 6743 NIS).
Komunikacja.
Przez miejscowość przechodzi droga nr 89, którą jadąc na zachód dojeżdża się do kibucu Ciwon i dalej do skrzyżowania z drogą nr 899, lub jadąc na południe dojeżdża się do moszawu Kefar Choszen. Lokalną drogą prowadzącą na wschód dojeżdża się do skrzyżowania z drogą nr 886 i moszawu Dalton.

</doc>
<doc id="1254955" url="https://pl.wikipedia.org/wiki?curid=1254955" title="Jezioro Sarcze">
Jezioro Sarcze



</doc>
<doc id="1254958" url="https://pl.wikipedia.org/wiki?curid=1254958" title="Wilczyniec (góra)">
Wilczyniec (góra)

Wilczyniec (887 m n.p.m.) – wzniesienie w południowo-zachodniej Polsce, w Sudetach Wschodnich, w Masywie Śnieżnika – Krowiarkach.
Położenie.
Wzniesienie, położone w Sudetach Wschodnich, w północno-wschodniej części Masywu Śnieżnika, w grzbiecie Krowiarek odchodzącym ku północnemu wschodowi od Przełęczy Puchaczówka, około 4,2 km na południowy zachód od miasteczka Stronie Śląskie. Na południu łączy się z Pasiecznikiem. Ku północnemu wschodowi ciągnie się grzbiet w kierunku Przełęczy pod Chłopkiem, oddzielającym Wilczyniec od Chłopka i dalszego grzbietu Krowiarek. Jedno z większych wzniesień Krowiarek, w kształcie kopca, o dość stromych zboczach z wyraźnie podkreśloną częścią szczytową.
Budowa geologiczna.
Wzniesienie o zróżnicowanej budowie geologicznej, zbudowane ze skał metamorficznych należących do metamorfiku Lądka i Śnieżnika, głównie łupków łyszczykowych, podrzędnie z wapieni krystalicznych (marmurów kalcytowych i dolomitowych) serii strońskiej.
Roślinność.
Wzniesienie w całości porasta las mieszany regla dolnego.
Turystyka.
Przez szczyt prowadzą szlaki turystyczne:

</doc>
<doc id="1254960" url="https://pl.wikipedia.org/wiki?curid=1254960" title="Synagoga Chłodna w Mińsku">
Synagoga Chłodna w Mińsku

Synagoga Chłodna w Mińsku zwana również Wielką (, Synagoga Chałodnaja, , Sinagoga Chołodnaja, "Большая синагога в Минске", Bolszaja sinagoga w Minskie) – jedna z najstarszych bóżnic znajdujących się do lat sześćdziesiątych XX stulecia na terenie Mińska przy ul. Szkolnej.
Historia.
Według źródeł historycznych wzniesiono ją w 1570. Znajdowała się na trasie pomiędzy Niemigą a pl. Soborowym na ulicy Szkolnej. Według innej wersji miała wcześniej służyć jako kaplica prawosławnego klasztoru żeńskiego (pietropawłowskiego), a na bóżnicę być przebudowana dopiero w 1796, jednak jej architektoniczny wygląd wskazuje bardziej na wiek XVI lub XVII jako okres powstania.
Aż do rewolucji październikowej przy ul. Szkolnej mieścił się cały kompleks synagog (łącznie było ich 16) nazywany przez mińszczan synagogalnym dworem.
Chłodna bóżnica służyła społeczności żydowskiej do początków lat trzydziestych XX wieku kiedy została zamknięta decyzją władz BSRR. Na krótko otworzono ją po II wojnie światowej, jednak szybko znów zamknięto. Została zniszczona w 1965 w związku z budową w okolicy wieżowca Biełpromprojekta. Obecnie na miejscu bóżnicy jest budowany parking samochodowy.
Oto jak opisuje niegdysiejszą chłodną synagogę (zwaną przez niego Wielką) Aron Skir w swojej książce o Żydach na Białorusi z 1995:
"Najbardziej uczęszczanym miejscem, gdzie zawsze można było poczuć rytm żydowskiego Mińska, była Wielka Synagoga (znajdująca się w synagogalnym dworze na rogu Niemigi i ulicy Szkolnej, gdzie było 16 bóżnic). Codziennie między minchą a mariwem (popołudniową i wieczorną modlitwą) w Wielkiej Synagodze słychać było gwar. Z lewej strony przy dwóch wielkich stołach siedzieli wykształceni żydzi, którzy codziennie przychodzili słuchać rabina, objaśniającego skomplikowane fragmenty Talmudu. Z prawej strony synagogi koło stołów siedzieli słuchacze cotygodniowego rozdziału Tory. Za bimą (...) – liczne grupy sprzedawców i nabywców książek, słuchacze jesziw, rzemieślnicy, stolarze rozmawiający półgłosem o zdarzeniach na świecie i swych codziennych sprawach. Wtem nagle synagogalny służka wspiął się na bimę i uderzeniem ręki o skórzaną poduszkę oznajmił rozpoczęcie wieczornej modlitwy. Natychmiast urwał się gwar, słychać było jedynie głos prowadzącego modły".

</doc>
<doc id="1254963" url="https://pl.wikipedia.org/wiki?curid=1254963" title="Ozorek dębowy">
Ozorek dębowy

Ozorek dębowy ("Fistulina hepatica" (Schaeff.) With.) – gatunek grzybów z rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Fistulina, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Jacob Christian Schäffer nadając mu nazwę "Boletus hepaticus". Obecną, uznaną przez Index Fungorum nazwę nadał mu w 1792 r. William Withering, przenosząc go do rodzaju "Fistulina". Posiada 17 synonimów naukowych.
Nazwę polską podał Stanisław Domański w 1967 r. W polskim piśmiennictwie mykologicznym gatunek ten opisywany był też jako ozorek wątrobowy, grzyb wątrobowy, ozorek pospolity, cewiak wątrobowy.
Morfologia.
Jednoroczny, 10–20 cm szerokości, 2–6 cm grubości. Początkowo guzkowaty, potem poduszkowaty, w końcu łopatkowaty, półkolisty, nerkowaty. Górna powierzchnia nieznacznie promienista, pręgowana i brodawkowata, za młodu barwy różowej, pomarańczowoczerwonej, później krwistoczerwona do purpurowobrunatnej. Młode kapelusze wydzielając obfity krwisty sok do złudzenia przypominają zwierzęcą wątrobę.
2–6 cm gruby, za młodu miękki, mięsisty, pełen krwistego soku, cielistoczerwony z marmurkowymi żyłkami, o przyjemnym zapachu i kwaskowatym smaku.
10–15 cm długie, zbite i gęste, białawe, żółtawe, później rdzawobrązowe. Pory drobne, kuliste, 0,2–0,3 mm średnicy.
Boczny, krótki, 2–4 cm długości, słabo zauważalny.
Biały. Zarodniki jajowate, gładkie, bezbarwne, o rozmiarach 4–6 × 3–4 μm.
Występowanie i siedlisko.
Występuje w Australii, Ameryce Północnej, Środkowej i Południowej, Azji i Europie. W piśmiennictwie naukowym na terenie Polski do 2020 r. podano około 250 stanowisk. Bardziej aktualne stanowiska podaje internetowy atlas grzybów. Gatunek znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Norwegii, Finlandii, Szwecji, Litwie. W Polsce w latach 1995–2004 podlegał ochronie częściowej, w latach 2004–2014 – ochronie ścisłej, a od roku 2014 ponownie ochroną częściowej.
Nadrzewny pasożyt i saprotrof. Rośnie pojedynczo lub w skupieniach po kilka zrośniętych owocników na korzeniach, pniach, pniakach i wywrotach dębów, a także na dębowym drewnie użytkowym. Powoduje brunatną zgniliznę drewna. Proces rozkładu postępuje powoli, może trwać nawet kilkadziesiąt lat. Początkowo drewno dębu nabiera czerwonego odcienia, co podnosi jego wartość w meblarstwie.
Owocniki grzyba są jadalne.

</doc>
<doc id="1254964" url="https://pl.wikipedia.org/wiki?curid=1254964" title="Synagoga chasydów z Kojdanowa w Mińsku">
Synagoga chasydów z Kojdanowa w Mińsku

Synagoga Kojdanow-Sztibl w Mińsku – chasydzka synagoga działająca w Mińsku na przełomie XIX i XX wieku.
Mieściła się przy ulicy Aleksandrowskiej (obecnie M. Bohdanowicza). Została założona przez mieszkających na Białorusi chasydów z Kojdanowa. Była niezwykle popularna ze względu na muzyczną oprawę nabożeństw, przede wszystkim słynne śpiewy Jankiela Telechanera.
Obecnie nie istnieje.

</doc>
<doc id="1254965" url="https://pl.wikipedia.org/wiki?curid=1254965" title="Niezmiennik przekształcenia">
Niezmiennik przekształcenia

Niezmiennik przekształcenia – cecha obiektu poddawanego danemu przekształceniu, która nie ulega zmianie. Np. pomnożenie przez liczbę wymierną różną od 0 nie zmienia wymierności dowolnej liczby rzeczywistej, więc wymierność jest niezmiennikiem dla dowolnej liczby rzeczywistej i operacji mnożenia przez liczbę wymierną. Wynika z tego, że nie można w skończenie wielu operacjach mnożenia przez liczby wymierne przekształcić liczby wymiernej w niewymierną i odwrotnie.
Innym prostym, aczkolwiek mniej trywialnym przykładem jest tablica binarna z operacją polegającą na zmianie wartości w dokładnie dwóch komórkach (z zachowaniem binarnego charakteru tablicy, tzn. 1 zamieniane jest na 0 i odwrotnie). Wtedy parzystość sumy elementów tablicy jest niezmiennikiem, ponieważ parzystość sumy elementów w tablicy się nie zmienia (bo dowolne przekształcenie zmienia sumę o 2 lub o 0). Wynika z tego m.in. to, że nie możemy korzystając tylko z podanej operacji zamienić tablicy o nieparzystej liczbie elementów, złożonej z samych jedynek zamienić w tablicę tej samej wielkości wypełnioną zerami. Wniosek ten można rozszerzyć – wynika z tego też, że zbiór wszystkich tablic o danej liczbie elementów możemy podzielić na dwa podzbiory takie, że żadnej tablicy z jednego podzbioru nie da się przekształcić w którąś tablicę z drugiego zbioru.
Niezmienniki przekształceń geometrycznych odegrały ważną rolę w propozycji Kleina uporządkowania geometrii (program erlangeński).

</doc>
<doc id="1254966" url="https://pl.wikipedia.org/wiki?curid=1254966" title="Isola dei Pescatori">
Isola dei Pescatori

Isola dei Pescatori – włoska wyspa na jeziorze Maggiore, najbardziej na północ wysunięta spośród wysp Borromee. Populacja wyspy według danych z 1971 wynosiła 208 mieszkańców. Szacuje się, że obecnie na stałe mieszka tam zaledwie 50 osób. Isola dei Pescatori jest także jedyną stale zamieszkaną wyspą. Obecnie nie należy do rodziny Bormeliuszy (it. "Borromee") w przeciwieństwie do innych wysp wchodzących w skład Borromee czyli Isola Bella oraz Isola Madre. Wyspa jest długa na 350 m a szeroka na 100 m.
Mieszkańcy wyspy zajmują się głównie rybołówstwem oraz turystyką. Wokół wyspy biegnie dość szeroka promenada. Na wyspie znajdują się: restauracje, hotel oraz sklep z pamiątkami, gdzie można kupić pocztówki z wizerunkiem wyspy i butik, w którym są sprzedawane dzieła lokalnych rzemieślników. Zgodnie ze stanem na sierpień 2010 praktycznie całe zachodnie wybrzeże wyspy jest zajęte przez drobne stoiska z pamiątkami oraz letnie ogródki restauracyjne, natomiast wschodnie pozostaje względnie puste.
Na wyspę kursują regularne rejsy Żeglugi Jeziora Maggiore oraz wielu prywatnych przewoźników.

</doc>
<doc id="1254967" url="https://pl.wikipedia.org/wiki?curid=1254967" title="Józef Bierzyński">
Józef Bierzyński

Józef Bierzyński herbu Jastrzębiec (zm. po 1791) – regimentarz generalny województw i ziem złączonych, marszałek sieradzki konfederacji barskiej w 1769 roku, starosta perejasławski 1780.
Życiorys.
W 1764 podpisał elekcję Stanisława Augusta Poniatowskiego. 21 lipca 1768 stanął na czele konfederacji barskiej województwa sieradzkiego. W październiku tego roku, jego oddział nękany przez wojska rosyjskie gen. Iwana Drewicza uległ rozproszeniu.
W Cieszynie został wtajemniczony przez przywódców konfederackich w plany detronizacji Stanisława Augusta. Wiosną 1769, na czele kilkuset ludzi podjął nieudaną próbę opanowania zamku w Starej Lubowli, będącego w posiadaniu Kazimierza Poniatowskiego. Ten poprosił wówczas Austriaków o zajęcie starostwa spiskiego.
W swoim obozie pod Muszynką, zostali kreowani nowi marszałkowie konfederaccy: krakowski Joachim Czerny-Schwarzenberg, oświęcimski Tomasz Wilkoński, sanocki Ignacy Potocki, sandomierski Rafał Tarnowski. Ci wraz z Michałem Dzierżanowskim marszałkiem gostyńskim i Antonim Stanisławem Morzkowskim wieluńskim połączyli się w "ogniwo", którego regimentarzem został Józef Bierzyński.
Bierzyński atakował konkurencyjne formacje konfederatów. Zgniótł obóz Jerzego Marcina Lubomirskiego, starł się z oddziałem Kazimierza Pułaskiego. W czerwcu bez porozumienia z władzami konfederackimi ogłosił się marszałkiem związkowym, uczestniczył w zakończonym niepowodzeniem szturmie Lwowa. Wsparty przez milicję radziwiłłowską udał się na Litwę. 17 lipca stoczył bitwę pod Białymstokiem. Jako stronnik Teodora Wessla, miał być przez niego użyty do obalenia Generalności i przeforsowania antykrólewskich planów konfederatów. Skazany przez Generalność na karę śmierci i konfiskatę dóbr, został ujęty. Miał się przyznać, jakoby sam naprowadzał Rosjan na Kazimierza Pułaskiego i w jej interesie nalegał na ogłoszenie bezkrólewia. Wypuszczony odprowadził swój oddział pod komendę Drewicza.
Ukrywał się na Śląsku, gdzie kupił majątek za 16 000 dukatów zgromadzonych w czasie działań wojennych. W marcu 1771 zbiegł do obozu Aleksandra Suworowa w Lublinie, skąd pod jego konwojem udał się do Warszawy. Tam w ambasadzie rosyjskiej złożył cenne zeznania o początkach spisku barskiego. Po upadku Wawelu 24 czerwca 1772 wziął w administrację od rosyjskiego komendanta majątki biskupie.
Członek konfederacji Andrzeja Mokronowskiego w 1776 roku i poseł na sejm 1776 roku z województwa brzeskokujawskiego.

</doc>
<doc id="1254968" url="https://pl.wikipedia.org/wiki?curid=1254968" title="Synagoga chasydów z Chabad-Lubawicz w Mińsku">
Synagoga chasydów z Chabad-Lubawicz w Mińsku

Synagoga chasydzka zwana też lubawicką – nowa synagoga znajdująca się w Mińsku przy ulicy Kropotkina 22 zbudowana w 2005 na bazie starej bóżnicy chasydzkiej.
Pierwotny dom modlitewny został wzniesiony w 1910 przy obecnej ulicy Kropotkina przez wyznawców Chabad Lubawicz. Do 1935 odprawiano w nim nabożeństwa, później bóżnica została zabrana przez państwo. Dopiero w 1990 budynek został zwrócony gminie żydowskiej.
Gmina zdecydowała się na postawienie w tym miejscu nowego, bardziej odpowiadającego potrzebom społeczności gmachu. Część starej bóżnicy została zachowana we wnętrzu nowej. Poszukiwaniem sponsorów zajęła się organizacja "Kolel chabad" – największy udział w sfinansowaniu budowy ma rodzina Ror z Nowego Jorku i Fiszer z Jerozolimy.
Odbudowę świątyni nadzorowała Federacja Gmin Żydowskich Wspólnoty Niepodległych Państw (Федерация еврейских общин СНГ) na czele z Lewim Lewajewem oraz międzynarodowa fundacja edukacyjna Or Awner.
Wstępne prace zostały zakończone w 2005. Budynek został zaprojektowany w formie rozwiniętego zwitka Tory, po obu stronach fasady będzie zapisanych dziesięć przykazań – po lewej stronie po hebrajsku, po prawej po rosyjsku.

</doc>
<doc id="1254970" url="https://pl.wikipedia.org/wiki?curid=1254970" title="Fistulina hepatica">
Fistulina hepatica



</doc>
<doc id="1254971" url="https://pl.wikipedia.org/wiki?curid=1254971" title="Wiktor Własow">
Wiktor Własow

Wiktor Własow (ur. 1951, zm. 20 lutego 2008) – rosyjski generał.
Od 2004 r., piastował stanowisko zastępcy szefa Służby Zakwaterowania i Wyposażenia Sił Zbrojnych Federacji Rosyjskiej, a od listopada 2007 r., jej szefa. Koordynował program budowy mieszkań dla żołnierzy. 20 lutego 2008 r., zastrzelił się w swoim gabinecie, według niepotwierdzonych informacji śmierć miała związek z nieprawidłowościami w sprzedaży lokali w centrum Moskwy lub z uchybieniami w prowadzonej przez niego służbie, które wykazała przeprowadzona kontrola. Wyjaśnieniem przyczyn samobójstwa Własowa zajął się Komitet Śledczy przy Prokuraturze Generalnej.

</doc>
<doc id="1254973" url="https://pl.wikipedia.org/wiki?curid=1254973" title="Synagoga Główna w Mińsku">
Synagoga Główna w Mińsku

Synagoga Główna w Mińsku (), również Synagoga Beit Israel () – synagoga znajdująca się w Mińsku przy ulicy Daumana 13b. Jest główną synagogą mińskiej gminy żydowskiej.
Synagoga została zbudowana w 1913 z inicjatywy Żydów ortodoksyjnych. W 1994 zwrócono ją społeczności żydowskiej – rezyduje tu główny rabin Białorusi.

</doc>
<doc id="1254974" url="https://pl.wikipedia.org/wiki?curid=1254974" title="Muzeum Kapitolińskie">
Muzeum Kapitolińskie



</doc>
<doc id="1254976" url="https://pl.wikipedia.org/wiki?curid=1254976" title="Oskar Brajter">
Oskar Brajter

Oskar Leon Brajter (ur. 30 maja 1929 w Chorzowie, zm. 27 listopada 2004 w Bochum), polski piłkarz, napastnik.
Był wychowankiem Azotów Chorzów. W sezonie 1949–1950 był zawodnikiem Ruchu, przez następne dwa lata grał w Legii Warszawa. W latach 1952–1955 ponownie występował w barwach Ruchu. W 1953 wywalczył tytuł mistrza Polski. Karierę - przerywaną kontuzjami - kończył w klubach z niższych klas rozgrywkowych.
W reprezentacji debiutował 30 października 1950 w meczu z Bułgarią, ostatni raz zagrał w 1952. Znajdował się w składzie kadry na igrzyska olimpijskie w Helsinkach, razem z kilkoma innymi kolegami pozostał w kraju (jako rezerwowy). Łącznie w biało-czerwonych barwach rozegrał 4 oficjalne spotkania.

</doc>
<doc id="1254979" url="https://pl.wikipedia.org/wiki?curid=1254979" title="Źródła Romanowskie">
Źródła Romanowskie

Źródła Romanowskie – duży zespół wywierzysk w południowo-zachodniej Polsce w Sudetach Wschodnich, w Masywie Śnieżnika.
Położenie i opis.
Źródła o stałej temperaturze 10°C, położone w Sudetach Wschodnich, w północno-zachodniej części mezoregionu Masyw Śnieżnika, w północno-zachodniej części Krowiarek, około 1,5 km na południowy zachód od miejscowości Żelazno.
Jest to duży zespół wywierzysk położony w obniżeniu między szczytami Słupiec (531 m n.p.m.) i Wapniarka (518 m n.p.m.), w dolinie potoku Piotrówka w pobliżu miejscowości Romanowo. Kilka wypływów występuje jako osobne źródła rozmieszczone na przestrzeni kilkudziesięciu metrów; jedno z nich znajduje się w korycie Piotrówki. Dotąd nie ustalono jednoznacznie kwestii pochodzenia wód w wywierzyskach. W źródłach występują endemiczne odmiany wrotków i rzadki, chroniony ślimak źródlarka karpacka (Bythinella austriaca). Od 1982 źródła Romanowskie objęte są ochroną.
Szlaki turystyczne.
Poniżej Źródeł Romanowskich przechodzi szlak turystyczny z Żelazna na Przełęcz Puchaczówkę.

</doc>
<doc id="1254985" url="https://pl.wikipedia.org/wiki?curid=1254985" title="Joe Gibbs">
Joe Gibbs

Joe Gibbs, właściwie Joel A. Gibson (ur. 1943 w Montego Bay, zm. 21 lutego 2008) – jamajski producent reggae.
W młodości pracował w bazie amerykańskiej bazie wojskowej Guantanamo na Kubie. Po powrocie do Kingston na Jamajce, prowadził serwis naprawy telewizorów, a w 1967, założył wytwórnię płytową Amalgamated. W początkowym okresie wydał między innymi takie przeboje jak "Hold Them" Roya Shirleya i "Please Stop Your Lying" Errola Dunkleya, a na przełomie lat 60. i 70. – XX wieku., "Love Of The Common People" Nicky'ego Thomasa. Od 1973 r., tworzył wraz z inż. Errolem "E.T." Thompsonem jeden z najbardziej znanych duetów producenckich na Jamajce, znany jako The Mighty Two. Wraz z Thompsonem wydał cenioną serię dubowych albumów pt. "African All-Mighty Dub Chapters". W drugiej połowie lat 70. w wydał single "Two Sevens Clash" zespołu Culture, "Visions Of Dennis Brown" Dennisa Browna i "Under Heavy Manners" Prince'a Far I. Od początku lat 80. mieszkał na Miami. W tym okresie borykał się z procesami o łamanie praw autorskich. W latach 90. był producentem między innymi Gregory'ego Isaacsa i Tanyi Stephens. Wystąpił w filmie pt. "Rockers" z 1978 r., w reżyserii Teda Bafaloukosa. 
Zmarł 21 lutego 2008 r., na zawał serca.

</doc>
<doc id="1254986" url="https://pl.wikipedia.org/wiki?curid=1254986" title="Synagoga Kupiczewska w Mohylewie">
Synagoga Kupiczewska w Mohylewie

Synagoga Kupiczewska w Mohylewie – synagoga położona przy obecnej ul. Liebknechta. 
Została zbudowana w XIX wieku jako jedna z pierwszych murowanych bóżnic w Mohylewie przy ówczesnej ulicy "Pożarnyj (Pocztowyj) Piereułok". 

</doc>
<doc id="1254989" url="https://pl.wikipedia.org/wiki?curid=1254989" title="Christoph Dohna-Schlodien">
Christoph Dohna-Schlodien

Christoph, hrabia von Donha-Schlodien (ur. 1665, zm. 1733) – oficer i dyplomata w służbie Brandenburgii-Prus.
W latach 1711-1712 był pruskim wysłannikiem na sejm Świętego Cesarstwa Rzymskiego we Frankfurcie nad Menem.
Jego starszymi braćmi byli Johann Friedrich von Dohna-Ferrassières i Alexander von Dohna-Schlobitten.

</doc>
<doc id="1254992" url="https://pl.wikipedia.org/wiki?curid=1254992" title="Wind of Change">
Wind of Change

Wind of Change – ballada rockowa napisana w 1990 roku przez Klausa Meine, wokalistę zespołu Scorpions. Znalazła się na ich albumie "Crazy World" (1990). Zespół nagrał również rosyjską wersję piosenki pt. „Ветер Перемен/Wietier Pieriemien”, oraz hiszpańską nazwaną „Vientos de Cambio”. W 23. notowaniu listy Top Wszech Czasów Radiowej Trójki zajął 80. miejsce.
Przesłanie utworu.
Piosenka nawiązuje do przemian politycznych w Związku Radzieckim na przełomie lat 80. i 90., które przyczyniły się do upadku Związku Radzieckiego, rozwiązując jednocześnie blok wschodni, czego efektem było zakończenie zimnej wojny. Utwór ten jest dziś jednoznacznie kojarzony z tamtymi wydarzeniami.
Tekst.
Dla słuchaczy, którzy nie znają Moskwy, niezrozumiałe mogą być pierwsze słowa piosenki:
&lt;poem&gt;
"I follow the Moskva"
"Down to Gorky Park"
"Listening to the wind"
"of change"
&lt;/poem&gt;
Moskwa to także nazwa rzeki płynącej przez miasto Moskwa. Gorky Park to z kolei Park Gorkiego znajdujący się w stolicy Federacji Rosyjskiej.
Inspiracją do napisania tej piosenki była wizyta zespołu Scorpions w Moskwie w 1989 roku.

</doc>
<doc id="1254995" url="https://pl.wikipedia.org/wiki?curid=1254995" title="Teo Macero">
Teo Macero

Teo Macero, właśc. Attilio Joseph Macero (ur. 30 października 1925 w Glens Falls, zm. 19 lutego 2008 w Riverhead) – amerykański kompozytor, saksofonista i producent muzyczny.
Absolwent Juilliard School w Nowym Jorku. Jako kompozytor współpracował z Charlesem Mingusem. W latach 50. członek formacji jazzowej Third Stream. Uznawany za pioniera w dziedzinie realizacji nagrań jazzowych i jednego z pierwszych producentów stosujących nowatorskie metody rejestracji dźwięku. W latach 60. i 70. XX wieku, współpracował z Milesem Davisem realizując jego albumy "Bitches Brew", "In a Silent Way" i "Get Up with It".
Zmarł po długiej chorobie w wieku 82 lat.

</doc>
<doc id="1254996" url="https://pl.wikipedia.org/wiki?curid=1254996" title="Sekstus Wettulenus Cerialis">
Sekstus Wettulenus Cerialis

Sekstus Wettulenus Cerialis był rzymskim dowódcą legionów i politykiem w I wieku n.e.
Cerialis pochodził z Raets, miejscowości położonej niedaleko Rzymu (na północnym wschodzie). Należał do senatorskiego stanu. Za cesarza Nerona sprawował prestiżową funkcję "quaestor Augusti" (kwestor prowincji cesarskiej). Następnie pełnił urząd "praetor Augusti".
W czasie wojny żydowskiej Cerialis był dowódcą V Legionu "Macedonica", a następnie został mianowany legatem Judei, obejmując to stanowisko około połowy roku 71 po Terencjuszu Rufusie oraz został dowódcą Legionu X "Fretensis". W 71 roku został zastąpiony przez Sekstusa Lucyliusza Bassusa.
W latach 72-73 Cerialis był dodatkowym konsulem ("consul suffectus"). Następnie został legatem Mezji (74/75-78/79). Przypuszcza się, że ukoronowaniem jego kariery było namiestnictwo prowincji Africa.

</doc>
<doc id="1255000" url="https://pl.wikipedia.org/wiki?curid=1255000" title="Pałac biskupi w Łodzi">
Pałac biskupi w Łodzi

Pałac biskupi – siedziba kurii biskupiej w Łodzi oraz dom mieszkalny dla księży, znajdujący się przy ul. ks. Skorupki 1 w Łodzi. Budynek jest wpisany do wojewódzkiej ewidencji zabytków.
Pierwszą siedzibą łódzkiej kurii biskupiej (od 1921) był budynek przy ul. Piotrkowskiej 102. W 1921 roku biskup Wincenty Tymieniecki zlecił Józefowi Kabanowi wykonanie projektu reprezentacyjnej siedziby dla kurii.
Pałac został wybudowany w latach 1922–1924. Jesienią 1924 roku przeprowadzono do nowego budynku wszystkie urzędy kurii.
Nazywany pałacem biskupim, charakteryzuje się potężnym czterokolumnowym portykiem zwieńczonym trójkątnym naczółkiem i wysoką, gładką attyką. Fasada ożywiona jest narożnymi ryzalitami.
W czasie swojej wizyty 13 czerwca 1987 w Łodzi pałac odwiedził Jan Paweł II, gdzie spotkał się z urzędnikami kurii. W pałacu odbył się wówczas uroczysty obiad.

</doc>
<doc id="1255008" url="https://pl.wikipedia.org/wiki?curid=1255008" title="Prokurator generalny Stanów Zjednoczonych">
Prokurator generalny Stanów Zjednoczonych

Prokurator generalny Stanów Zjednoczonych - szef Departamentu Sprawiedliwości. Prokurator generalny jest doradcą prezydenta Stanów Zjednoczonych i szefów departamentów w kwestiach prawnych. Na urząd mianuje go prezydent USA, a zatwierdza Senat. Prokurator generalny USA jest siódmy w linii sukcesji prezydenckiej. Jest on jedynym członkiem Gabinetu Stanów Zjednoczonych, który nie nosi tytułu sekretarza. 
Obecnym Prokuratorem Generalnym USA jest Merrick Garland, który został nominowany przez prezydenta Joe Bidena 6 stycznia 2021 r., zaś objął funkcję 11 marca tego samego roku. 
W latach 1961–1964 funkcję prokuratora generalnego sprawował Robert F. Kennedy, który został nominowany przez prezydenta USA, a prywatnie swojego brata Johna F. Kennedyego.

</doc>
<doc id="1255009" url="https://pl.wikipedia.org/wiki?curid=1255009" title="Prokuratorzy generalni USA">
Prokuratorzy generalni USA



</doc>
<doc id="1255011" url="https://pl.wikipedia.org/wiki?curid=1255011" title="Prokuratorzy generalni Stanów Zjednoczonych">
Prokuratorzy generalni Stanów Zjednoczonych



</doc>
<doc id="1255013" url="https://pl.wikipedia.org/wiki?curid=1255013" title="Spiker Izby Reprezentantów USA">
Spiker Izby Reprezentantów USA



</doc>
<doc id="1255015" url="https://pl.wikipedia.org/wiki?curid=1255015" title="Frederick Muhlenberg">
Frederick Muhlenberg

Frederick Augustus Conrad Muhlenberg (ur. 1 stycznia 1750 w Trappe, Pensylwania, zm. 4 czerwca 1801 w Lancaster, Pensylwania) – amerykański polityk z Pensylwanii.
W latach 1779–1780 Muhlenberg był delegatem na Kongres Kontynentalny. W 1787 roku został delegatem i przewodniczącym stanowej konwencji w Pensylwanii zwołanej w celu ratyfikacji Konstytucji Stanów Zjednoczonych. W latach 1789–1797 jako przedstawiciel Pensylwanii zasiadał w Izbie Reprezentantów Stanów Zjednoczonych. Dwukrotnie został również wybrany jej spikerem, najpierw podczas pierwszej kadencji Kongresu Stanów Zjednoczonych w latach 1789–1791 i ponownie podczas trzeciej kadencji Kongresu w latach 1793–1795.

</doc>
<doc id="1255017" url="https://pl.wikipedia.org/wiki?curid=1255017" title="System obrony antybalistycznej">
System obrony antybalistycznej



</doc>
<doc id="1255018" url="https://pl.wikipedia.org/wiki?curid=1255018" title="Millard Tydings">
Millard Tydings



</doc>
<doc id="1255020" url="https://pl.wikipedia.org/wiki?curid=1255020" title="Empire Burlesque">
Empire Burlesque

Empire Burlesque – 23. studyjny album nagrany przez Boba Dylana pomiędzy lipcem 1984 r. a marcem 1985 i wydany w tym samym roku w czerwcu.
Historia i charakter albumu.
Miesięczne europejskie tournée skończyło się 8 lipca 1984 r. i jeszcze tego samego miesiąca Dylan odbył pierwszą sesję nagraniową do planowanego albumu.
Pierwsza sesja do "Empire Burlesque" wydanego 8 sierpnia 1985 r. przyniosła także utwór z jego następnego albumu, "Knocked out Loaded". Artysta powrócił tu do zarzuconej jeszcze w latach 60. metody nagrywania. Polegała ona na tym, że rozpoczynał nagrania nie mając żadnego, szkicowego nawet programu.
Z tym podejściem Dylan zetknął się podczas drugiej sesji ze muzykami z Memphis, czyli grupą Ala Greena. Ron Wood, obecny na dwu pierwszych sesjach: "Wszyscy ci faceci z Memphis nie mogli zrozumieć progresji akordów Boba. Za każdym razem, gdy rozpoczynał nową piosenkę, zaczynał ją w innej tonacji lub też, gdy przerabialiśmy tę samą piosenkę w kółko, za każdym razem była w innej tonacji. Cóż, ja mogę nadążyć z tym za Bobem, ale zespół był całkowicie zagubiony i [muzycy] jeden po drugim opuszczali studio".
Dylan czasami wracał do niewykorzystanych utworów z dawnych sesji i takim utworem jest tu „Clean Cut Kid” z sesji do "Infidels". Nowością jest także nagrywanie samych podkładów muzycznych, do których podkładał potem (nieraz dopiero przy następnych albumach) słowa. Chociaż zdarzało mu się już nagrywać utwory instrumentalne, do tej pory nigdy nie traktował ich jako gotowych podkładów. 
W marcu 1985 r. nastąpiła postprodukcja albumu. Dylan powiedział "Kiedy nadszedł czas, żeby poskładać tę płytę, zaniosłem to wszystko [Bakerowi] i on nadał jej brzmienie jak płycie".
Sesje nagraniowe.
Uwaga: sesje do albumu "Empire Burlesque" były bardzo rozciągnięte w czasie oraz przerywane innymi sesjami nagraniowymi, takimi jak np. sesja nagraniowa „We Are the World”, która odbyła się w dniach 28 i 29 lutego 1985 r. w studiu A &amp; M Studios, Hollywood, Los Angeles, Kalifornia. Dlatego też zestaw poniższy nie jest kompletny.
1.Driftin' Too Far from Shore; 2.Firebird; 3.Who Loves You More; 4.Wolf; 5.Clean Cut Kid; 6.Clean Cut Kid
1.New Danville Girl; 2.New Danville Girl; 3.Queen of Rock ’n’ Roll; 4.Look Yonder
1.Look Yonder
1.Gravity Song
1.New Danville Girl
1.Something's Burning, Baby; 2.The Girl I Left Behind (trad.)
1.I'll Remember You; 2.Prince of Plunder; 3.Seeing the Real You at Last
1.Tight Connection to My Heart (Has Anybody Seen My Love); 2.Clean Cut Kid; 
1.Seeing the Real You at Last; ; 
1.Trust Yourself; 2.Queen of Rock ’n’ Roll; 3.I'll Remember You;
1.Straight A's in Love; 2.Straight A's in Love; 3.I See Fire in Your Eyes; 4.Waiting to Get Beat; 5.Emotionally Yours; 6.The Very Thought of You
1.When the Night Comes Falling from the Sky; 2.When the Night Comes Falling from the Sky ; 3.When the Night Comes Falling from the Sky; 4.When the Night Comes Falling from the Sky; 5.When the Line Forms; 6.When the Night Comes Falling from the Sky; 7.Never Gonna Be the Same Again
1.Never Gonna Be the Same Again; 2.Never Gonna Be the Same Again; 3.Never Gonna Be the Same Again; 4.Never Gonna Be the Same Again; 5.Never Gonna Be the Same Again; 6.Never Gonna Be the Same Again; 7.Never Gonna Be the Same Again; 8.Never Gonna Be the Same Again; 9.Never Gonna Be the Same Again
1.Something’s Burning Baby
1.When the Night Comes Falling from the Sky; 2.When the Night Comes Falling from the Sky; 3.When the Night Comes Falling from the Sky; 4.When the Night Comes Falling from the Sky
Żadne pochodzące z tej sesji utwory nie są znane
1.Dark Eyes; 2.Dark Eyes; 3.Dark Eyes; 4.Dark Eyes; 5.Dark Eyes; 6.Dark Eyes
Żadne pochodzące z tej sesji utwory nie są znane

</doc>
<doc id="1255023" url="https://pl.wikipedia.org/wiki?curid=1255023" title="Przewodniczący pro tempore Senatu USA">
Przewodniczący pro tempore Senatu USA



</doc>
<doc id="1255031" url="https://pl.wikipedia.org/wiki?curid=1255031" title="RIM-161 Standard Missile 3 Block IIA">
RIM-161 Standard Missile 3 Block IIA

RIM-161 Standard Missile 3 Block IIA (SM-3 Block IIA) – morski, antybalistyczny pocisk rakietowy przeznaczony do zwalczania pocisków balistycznych krótkiego (SRBM), średniego (MRBM), pośredniego (IRBM) oraz międzykontynentalnego (ICBM) zasięgu w fazie środkowej niższej. Amerykańska Agencja Obrony Antybalistycznej przewiduje, że pociski te wejdą na wyposażenie okrętów Aegis BMD w roku 2016. Pociski te - wraz z całym systemem Aegis BMD - są jednym z podstawowych elementów amerykańskiego systemu obrony antybalistycznej "Ballistic Missile Defense".
Konstrukcja.
W 1999 roku Stany Zjednoczone zawarły z Japonią umowę "Memorandum of Agreement" a następnie w roku 2006 ""Memorandum of Understanding", na podstawie których oba państwa zobowiązały się do prowadzenia wspólnych badań nad rozwojem technologii pocisków SM-3 w wersji Block II/IIA i wspólnego finansowania rozwoju pocisku w ramach "SM-3 Cooperative Development Project", w czterech aspektach:
W przeciwieństwie do pocisków RIM-161 SM-3 Block IA, którego średnica stopnia pierwszego wynosi 0,53 m, ale średnica dwóch pozostałych członów napędowych już jedynie 0,34 m, pociski SM-3 Block IIA posiadają jednakową średnicę na całej długości, co dzięki silniejszym silnikom drugiego i trzeciego stopnia pozwala na osiągnięcie o 40 do 60% wyższej prędkości wypalenia (velocity burnout). Pociski tej wersji dysponować mają również bardziej zaawansowaną głowicą kinetyczną, pozwalającą na przechwytywanie celów balistycznych ponad i poza zasięgiem przechwytywania głowic pocisków wersji IA i IB. Przede wszystkim zaś, szybsze pociski SM-3 Block IIA umożliwiać mają przechwytywanie niedostępnych dla wersji IA i IB pocisków zasięgu pośredniego (IRBM) oraz międzykontynentalnych (ICBM). Początkowo program Block IIA był jedynie programem badawczym niskiego poziomu technologicznego, z budżetem nie przekraczającym 50 mln dolarów US rocznie. W grudniu 2003 r. jednak, program przeszedł z fazy badawczej do fazy rozwojowej. W amerykańskim roku budżetowym 2007 (październik 2007 - wrzesień 2008) Missile Defense Agency (Agencja Obrony Antybalistycznej - MDA) zamierza zakończyć prace naukowo-badawcze nad szczegółowymi założeniami systemu "System Concept Review"" oraz rozpocząć pierwszą z trzech faz konstrukcyjnych projektu. Jednocześnie z pracami konstrukcyjnymi, MDA zamierza rozpocząć modernizację okrętowych systemów Aegis BMD do standardu niezbędnego dla przyjęcia na pokłady pocisków Block IIA. Na lata budżetowe 2008 i 2009 przewidziane jest porównanie wymagań systemu z osiągniętymi wynikami prac konstrukcyjnych, zaś pierwszy lot pocisku SM-3 Block IIA przewidywany jest na rok 2012, wprowadzenie zaś do użycia na rok 2015.
Jednym z najważniejszych jednakże elementów prac nad pociskiem są programy budowy głowic kinetycznych.
Lightweight Exo-Atmospheric Projectile.
Prace nad głowica kinetyczną "Lightweight Exo-Atmospheric Projectile" - LEAP ("Lekki Pocisk Egzosferyczny") dla pocisku SM-3 Block IIA opierają się na bardziej zaawansowanej głowicy kinetycznej pocisku RIM-161 Standard Missile 3 Block IB, wyposażonej w działające na podczerwień dwukolorowe urządzenie poszukiwawcze, przy czym moduł dyskryminacji celów (odróżniania głowic bojowych od fałszywych i innych Penetration Aids) - "Advanced Signal Processor" - ma osiągnąć najbardziej zaawansowaną postać spośród wszystkich pocisków rodziny Standard Missile. Głowica LEAP pocisku SM-3 Block IIA ma także mieć zwiększoną średnicę, a co za tym idzie także masę, co w ostatecznym efekcie będzie skutkować przenoszeniem na cel większej ilości niszczącej go energii.
Głowica LEAP jest pierwszą z rodzajów głowic opracowywanych dla pocisku SM-3 Block IIA, jednakże cały program Ballistic Missile Defense zakłada dużą uniwersalność w tym zakresie. Wszystkie najważniejsze pociski rakietowe tego programu, a więc Kinetic Energy Interceptor, Ground Based Interceptor i oczywiście SM-3 Block IIA zdolne mają być nie tylko do przenoszenia przypisanej im głowicy, lecz także do uniwersalności w tym zakresie. Podobnie jak dwa pozostałe pociski, Block IIA zdolny więc ma być nie tylko do zwalczania zagrożeń balistycznych za pomocą pojedynczej głowicy LEAP ("Unitary Kill Vehicle" - UKV), lecz także systemów wielogłowicowych MKV (Multiple Kill Vehicle).

</doc>
<doc id="1255032" url="https://pl.wikipedia.org/wiki?curid=1255032" title="OJ 287">
OJ 287

OJ 287 – galaktyka aktywna z grupy lacertyd znajdująca się gwiazdozbiorze Raka.
Spośród innych lacertyd wyróżnia ją fakt niemal okresowej zmienności. W zakresie optycznym galaktyka ta wykazuje silne pojaśnienia z okresem około 11-12 lat. Ostatni rozbłysk miał miejsce we wrześniu 2007 roku. Chociaż silna zmienność jest typowa dla wszystkich aktywnych galaktyk, to zmienność ta w innych obiektach nie ma charakteru okresowego, a zatem własności OJ 287 są bardzo zagadkowe. Odkrycia dokonano badając zmienność tego obiektu na przestrzeni ponad 100 lat – galaktyka jest jedną z nielicznych, dla których istnieją historyczne pomiary jasności od roku 1891. Źródło świeci także w zakresie radiowym i rentgenowskim.
Proponowane wyjaśnienie to istnienie w jądrze galaktyki dwóch supermasywnych czarnych dziur. Jedna, o wyjątkowo dużej masie (ocenianej na 1,8 × 1010 mas Słońca), jest otoczona dyskiem akrecyjnym, co czyni ją ponad 6 razy bardziej masywną niż poprzedni największy znany obiekt tego typu. Druga czarna dziura, o znacznie mniejszej masie, obiega ją, przecinając dwukrotnie w czasie okresu orbitalnego dysk akrecyjny, co powoduje optyczny rozbłysk. Okres orbitalny układu dwóch czarnych dziur powinien ulegać skróceniu w wyniku emisji fal grawitacyjnych.

</doc>
<doc id="1255036" url="https://pl.wikipedia.org/wiki?curid=1255036" title="W dolinie Elah">
W dolinie Elah

W dolinie Elah – amerykański film z 2007 roku, nominowany do Nagrody Akademii Filmowej. Napisany i wyreżyserowany przez Paula Haggisa. W głównych rolach wystąpili Tommy Lee Jones, Charlize Theron i Susan Sarandon.
Opis filmu.
Hank Deerfield (Tommy Lee Jones), weteran wojenny który rozpoczyna na własną rękę śledztwo w sprawie zaginięcia swojego syna Mike’a. Wojsko stwierdza dezercję, lecz Deerfield znajduje dowody na jego zamordowanie.
Nagrody i nominacje.
Oscary za rok 2007
Nagroda Satelita 2007

</doc>
<doc id="1255037" url="https://pl.wikipedia.org/wiki?curid=1255037" title="Artykuły Konfederacji">
Artykuły Konfederacji



</doc>
<doc id="1255041" url="https://pl.wikipedia.org/wiki?curid=1255041" title="Suresh Oberoi">
Suresh Oberoi

Suresh Oberoi (ur. 17 grudnia 1946 w Kwecie) – indyjski aktor. Ojciec bollywoodzkiego aktora Vivek Oberoi ("Towarzystwo", "Saathiya", "Shootout at Lokhandwala"). W 1987 roku dostał National Film Award dla najlepszego aktora drugoplanowego.

</doc>
<doc id="1255042" url="https://pl.wikipedia.org/wiki?curid=1255042" title="Emanuel Halicz">
Emanuel Halicz

Emanuel Halicz, właśc. Halpern (ur. 19 września 1921 we Lwowie, zm. 26 lutego 2015 w Kopenhadze) – polski i duński historyk, badacz dziejów XIX wieku, pułkownik Ludowego Wojska Polskiego.
Życiorys.
Pochodził z rodziny polskich Żydów. Od 1939 roku studiował na Wydziale Historycznym na ukraińskim Uniwersytecie we Lwowie. Od 1940 członek Komsomołu. W czerwcu 1941 roku został ewakuowany do Maryjskiej Autonomicznej Socjalistycznej Republiki Radzieckiej. W 1942 ukończył studia historyczne w Instytucie Pedagogicznym, następnie zatrudniony jako nauczyciel. Od października 1943 roku w Ludowym Wojsku Polskim ZSRR jako oficer polityczny. Służbę wojskową zakończył w 1950 w stopniu pułkownika, jako Szef Wydziału Propagandy Zarządu Politycznego Okręgu Wojskowego Kraków. Od kwietnia 1945 członek PPR, następnie PZPR. W 1947 nostryfikował dyplom ukończenia studiów na Uniwersytecie Jagiellońskim. Tam w 1950 obronił pracę doktorską. W październiku 1950 roku Główny Zarząd Polityczny Wojska Polskiego skierował go na studia do Instytutu Kształcenia Kadr Naukowych. Od 1952 roku zatrudniony tam na pół etatu. W 1954 kandydat nauk historycznych (ówczesna habilitacja) tamże. Pracował następnie w Instytucie Nauk Społecznych przy KC PZPR (do 1956 roku), Uniwersytecie Warszawskim (1952–1954, 1960–1962) i od 1957 roku w Wojskowej Akademii Politycznej. W Wojskowej Akademii Politycznej był w latach 1958–1968 kierownikiem Katedry Historii Polski. Docent od 1954, profesor nadzwyczajny od 1960 roku.
W latach 1956–1970 był członkiem komisji do wydania źródeł z okresu powstania styczniowego przy Polskiej Akademii Nauk i Akademii Nauk ZSRR. Był uczestnikiem XII Międzynarodowego Kongresu Nauk Historycznych w Wiedniu w 1965. Jego główne zainteresowania naukowe skupiały się na historii Polski i historii powszechnej XIX wieku. Zajmował się dziejami polskich powstań narodowych XIX wieku, opublikował wiele opracowań na ten temat. Był m.in. konsultantem filmu dokumentalnego "Powstanie styczniowe" z 1962 roku. W latach 1954–1956 był członkiem komitetu redakcyjnego pisma „Studia i Materiały do Historii Wojskowości”.
W 1968 został usunięty z pracy w Wojskowej Akademii Politycznej. W 1971 wyemigrował z rodziną do Danii. W 1972 został zdegradowany przez ministra obrony narodowej Wojciecha Jaruzelskiego. Na emigracji współpracował z pismami: „Zeszyty Historyczne” i „Historisk tidskrift”, „Zeitschrift für Ostmitteleuropa-Forschung”.
W latach 1972–1982 był profesorem uniwersytetu w Odense, a następnie w latach 1982–1990 uniwersytetu w Kopenhadze. W 1989 został zaproszony przez Polską Akademię Nauk, Uniwersytet Jagielloński i Towarzystwo Polonia na III Kongres Uczonych Polskiego Pochodzenia – odmówił przyjazdu. W 1994 przywrócono mu utracony stopień wojskowy.

</doc>
<doc id="1255044" url="https://pl.wikipedia.org/wiki?curid=1255044" title="Leon Łustacz">
Leon Łustacz

Leon Łustacz (ur. 1 lutego 1914 w Petersburgu. zm. 25 sierpnia 1992 w Warszawie) – polski prawnik, pułkownik Wojska Polskiego, profesor nauk prawnych, nauczyciel akademicki Uniwersytetu Warszawskiego.
Życiorys.
Urodził się w rodzinie inteligenckiej. W latach 1922-1930 uczył się w Państwowym Gimnazjum Klasycznym w Grudziądzu. Absolwent Wydziału Prawno-Ekonomicznego Uniwersytetu Poznańskiego z 1936. W latach 1937-1939 był asystentem-wolontariuszem w Katedrze Teorii Prawa Uniwersytetu Poznańskiego u profesora Czesława Znamierowskiego. Władał biegle trzema językami: włoskim, francuskim i rosyjskim. Jednocześnie pracował w Biurze Prawnym DOKP.
Jako pracownik kolejnictwa ewakuował się we wrześniu 1939 na wschód. W 1941 pracował jako buchalter w zarządzie miejskim we Lwowie. Został zesłany przez władze radzieckie do Kazachstanu.
W 1943 zgłosił się na ochotnika do Armii Czerwonej. Od września 1943 w Polskich Siłach Zbrojnych w ZSRR, od 6 listopada 1944 - zastępca ds. politycznych dowódcy 8 Bydgoskiego Pułku Piechoty. Następnie zastępca szefa Zarządu Polityczneo-Wychowawczego Wojska Polskiego. Od grudnia 1946 pracował jako radca prawny Wydziału IV Departamentu Służby Sprawiedliwości. Uchwałą Prezydium KRN z 20 grudnia 1946 odznaczony Orderem Krzyża Grunwaldu III klasy.
Od 1949 był szefem Fakultetu Wojskowo-Prawniczego Wojskowej Akademii Politycznej, od października 1950 inspektorem w Zarządzie Sądownictwa Wojskowego. Z końcem 1951 roku został komendantem Oficerskich Szkół Prawniczych. Akceptował praktykę kierowania absolwentów 10-miesięcznych szkoleń prawniczych na stanowiska prokuratorów i sędziów wojskowych. W 1955 przeniesiono go do Zarządu Sądownictwa Wojskowego. Od 1956 szef zarządu Sądownictwa Wojskowego. Jego nazwisko znalazło się w protokole komisji Mazura, powołanej 10 grudnia 1956 r. jako jednego z sędziów odpowiedzialnych za zbrodnie sądowe okresu stalinowskiego. W 1961 organizował Wojskowy Instytut Prawniczy, którym kierował. Był także redaktorem naczelnym Wojskowego Przeglądu Prawniczego oraz przewodniczącym Związku Inwalidów Wojennych.
Równolegle od 1950 pracował naukowo na Wydziale Prawa Uniwersytetu Warszawskiego. W 1959 obronił pracę doktorską "Formy procesu prawotwórczego" (promotorem był prof. Stanisław Ehrlich). Rozprawa habilitacyjna "Ustawa i rozporządzenie w klasycznej doktrynie francuskiej i niemieckiej" została opublikowana w 1968. Pracował w Zakładzie Teorii Państwa i Prawa UW. W 1982 uzyskał tytuł naukowy profesora. Na emeryturę przeszedł w 1984. Należał do Polskiej Zjednoczonej Partii Robotniczej.
Jego zainteresowania naukowe obejmowały przede wszystkim kwestie tworzenia norm prawnych, a także zagadnienia prawnej ochrony środowiska. Był jednym z pionierów badań w tej ostatniej dziedzinie w Polsce.
Został pochowany na Cmentarzu Komunalnym Północnym na Wólce Węglowej w Warszawie.

</doc>
<doc id="1255045" url="https://pl.wikipedia.org/wiki?curid=1255045" title="Jakub Wachtel">
Jakub Wachtel

Jakub Wachtel (ur. 1902, zm. 31 grudnia 1968 w Warszawie) – polski historyk żydowskiego pochodzenia, pułkownik Wojska Polskiego.
Wykładowca polityczno-wychowawczy 1 Dywizji Piechoty w stopniu ppor. Był następnie zastępcą do spraw polityczno-wychowawczych 6 Pomorskiej Dywizji Piechoty, profesorem historii na Wojskowej Akademii Politycznej, a od 1964 roku redaktorem naczelnym Zeszytów Naukowych WAP. Odznaczony Srebrnym Medalem Zasłużonym na Polu Chwały. Pochowany na cmentarzu wojskowym na Powązkach (kwatera B14-3-12).

</doc>
<doc id="1255047" url="https://pl.wikipedia.org/wiki?curid=1255047" title="Stanisław Korman">
Stanisław Korman

Stanisław Korman (ur. 27 kwietnia 1924 w Libuszy k. Gorlic, zm. 12 marca 2006 w Warszawie) – polski historyk, pułkownik Wojska Polskiego.
Życiorys.
Żołnierz Gwardii Ludowej i Armii Ludowej. Oficer 8 Dywizjonu Artylerii. Prorektor Wojskowej Akademii Medycznej. Szef Zarządu Kultury GZP WP.
Profesor historii w Wojskowej Akademii Politycznej, w latach 1976–1981 wiceprzewodniczący Zarządu Głównego Stowarzyszenia Bibliotekarzy Polskich, w latach 1972–1983 dyrektor Centralnej Biblioteki Wojskowej.
Według materiałów zgromadzonych w archiwum Instytutu Pamięci Narodowej był w latach 1946–1953 tajnym współpracownikiem (rezydentem) stalinowskiej Informacji Wojskowej o pseudonimie „Tosiek”.
Żonaty z Janiną Korman z domu Łażewnik (1931-2009). Został pochowany na Cmentarzu Wojskowym na Powązkach w Warszawie (kwatera A 41-1-22).
Bibliografia.
Kozicka-Boguniowska Halina: "Stanisław Korman (1924–2006) – dyrektor Centralnej Biblioteki Wojskowej". [w:] "Bibliotekarze bibliotek specjalnych". Red. Janina Jagielska. Warszawa: Wyd. SBP 2007 s.135–139.

</doc>
<doc id="1255048" url="https://pl.wikipedia.org/wiki?curid=1255048" title="Edward Braniewski">
Edward Braniewski

Edward Braniewski, pierwotnie Brandstetter (ur. 25 lutego 1908 w Starosielcach koło Białegostoku, zm. 8 października 1987 w Warszawie) – generał brygady Wojska Polskiego.
Życiorys.
W latach 1916–1918 przebywał wraz z rodziną w Rosji, gdzie został ewakuowany w trakcie I wojny światowej. W latach 1916-1918 uczył się w szkole podstawowej w Kałudze. Po odzyskaniu przez Polskę niepodległości powrócił do Białegostoku, gdzie uczył się w Państwowym Gimnazjum im. Zygmunta Augusta. W 1929 zdał maturę w Liceum Handlowym Zgromadzenia Kupców w Warszawie. Od 1927 pracował na stanowisku korespondenta handlowego w Biurze Techniczno-Handlowym Adolf Richter. W latach 1935–1939 działał w Związku Zawodowym Pracowników Handlu i Biurowości, w którym był członkiem Zarządu Głównego i sekretarzem sekcji. Był także współwłaścicielem kompleksu przemysłowo-rolnego Dojlidy koło Białegostoku. 
Po zajęciu wschodnich terenów Polski przez Armię Czerwoną we wrześniu 1939 udał się do Witebska, gdzie pracował jako robotnik w fabryce im. Kaganowicza. Równolegle w latach 1939-1943 był członkiem i sekretarzem zarządu Związku Zawodowego Przemysłu Mącznego. Po napaści Niemiec na ZSRR w 1941 został ewakuowany w rejon czelabiński na Uralu. W czerwcu 1943 wstąpił do formowanych na terenie ZSRR Polskich Sił Zbrojnych. Został przydzielony do 1 zapasowego pułku piechoty 1 Dywizji Piechoty im. Tadeusza Kościuszki, gdzie został zastępcą dowódcy batalionu ds. polityczno-wychowawczych. 15 sierpnia 1943 rozkazem dowódcy 1 Korpusu PSZ w ZSRR został mianowany chorążym w korpusie oficerów polityczno-wychowawczych. Od jesieni 1943 instruktor polityczno-wychowawczy 1 zapasowego pułku piechoty, a od listopada 1943 instruktor sekcji polityczno-wychowawczej 6 pułku piechoty 2 Dywizji Piechoty im. Henryka Dąbrowskiego. Od maja 1944 instruktor Wydziału Polityczno-Wychowawczego 2 DP im. Dąbrowskiego. W tym okresie ukończył Dywizyjny Kurs Dowódców Batalionu i Pułku. Latem 1944 przeszedł szlak bojowy 2 DP od Bugu do Lublina. W sierpniu 1944 przeszedł na stanowisko starszego instruktora polityczno-wychowawczego Kwatermistrzostwa 1 Armii WP, a w listopadzie został zastępcą szefa wydziału polityczno-wychowawczego Kwatermistrzostwa. Brał udział w walkach 1 Armii WP pod Lublinem, Warszawą, na Wale Pomorskim, nad Odrą i Łabą. 
Po wojnie został szefem wydziału ogólno-organizacyjnego w Zarządzie Politycznym 1 Armii WP, od września 1945 był szefem wydziału informacji i instruktorem organizacyjnym w Głównym Zarządzie Polityczno-Wychowawczym WP. Od lutego 1946 zastępca szefa, a od maja 1947 szef Oddziału II Organizacyjnego - zastępca szefa Głównego Zarządu Polityczno-Wychowawczego WP. W okresie nieco ponad trzech lat awansował ze stopnia szeregowego (1943) do pułkownika (1946).
2 grudnia 1947 roku został komendantem Grupy Przygotowawczej, a w marcu 1948 Prezydent RP Bolesław Bierut mianował go komendantem głównym Powszechnej Organizacji "Służba Polsce". Od stycznia 1951 zastępca dowódcy Okręgu Wojskowego nr 4 we Wrocławiu ds. politycznych i szef Zarządu Politycznego tego okręgu. W lutym 1953 zwolniony ze stanowiska, a w marcu 1953 zwolniony z WP i przeniesiony do rezerwy. Pracował jako dyrektor departamentu w Ministerstwie Skupu, a od stycznia 1955 jako dyrektor Departamentu Nauki i Szkolnictwa w Państwowej Komisji Etatów. We wrześniu 1956 został dyrektorem Polskiej Agencji Prasowej. W maju 1958, po wyrażeniu zgody przez premiera Józefa Cyrankiewicza powrócił do służby w ludowym WP i został szefem Głównej Kontroli MON. 13 lipca 1960 na mocy uchwały Rady Państwa PRL został mianowany generałem brygady; nominację wręczył mu w Belwederze 20 lipca 1960 przewodniczący Rady Państwa Aleksander Zawadzki. W latach 1960-1963, w systemie zaocznym, studiował w Akademii Sztabu Generalnego WP w specjalności ogólnowojskowej. Od lipca 1965 do października 1969 był komendantem Wojskowej Akademii Politycznej im. Feliksa Dzierżyńskiego. W sierpniu 1966 został także szefem Katedry Ekonomiki, Zaopatrzenia Materiałowo-Technicznego, Transportu, Eksploatacji i Budownictwa Wojskowego - profesorem Wydziału Ekonomiczno-Wojskowego tej uczelni. 5 listopada 1969 roku został przeniesiony w stan spoczynku z powodu osiągnięcia ustawowej granicy wieku.
Został pochowany 14 października 1987 roku na Cmentarzu Wojskowym na Powązkach w Warszawie (kwatera B 4-7-17). W uroczystościach pogrzebowych uczestniczyła delegacja WP z komendantem WAP gen. dyw. Władysławem Polańskim, który przemawiał w imieniu kierownictwa Ministerstwa Obrony Narodowej.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Syn Augusta Rudolfa Brandstettera (1972-1941), tokarza na kolei oraz Otylii Marii z domu Richter (1874-1945), córki przemysłowca. Po wojnie mieszkał w Warszawie. Był dwukrotnie żonaty. Pierwsza żona Romana z domu Bajdel (1908-1963). Od 1963 żonaty z Marią Śmiałek, pielęgniarką. Miał syna i córkę. W 1947 zmienił nazwisko z Brandstetter na Braniewski, co zostało potwierdzone rozkazem oficerskim Departamentu Personalnego MON.

</doc>
<doc id="1255049" url="https://pl.wikipedia.org/wiki?curid=1255049" title="Michał Stankiewicz (wojskowy)">
Michał Stankiewicz (wojskowy)

Michał Stankiewicz (ur. 1904 w Witebsku, zm. 1983 we Lwowie) – radziecki wojskowy polskiego pochodzenia, komendant Wojskowej Akademii Politycznej (1951–1954) odwołany do dyspozycji Naczelnego Dowództwa Armii Radzieckiej. W pracy dydaktycznej WAP, kładł nacisk na przezwyciężanie "szkolarstwa i talmudyzmu" w nauczaniu podstaw marksizmu-leninizmu.

</doc>
<doc id="1255050" url="https://pl.wikipedia.org/wiki?curid=1255050" title="Tinu Anand">
Tinu Anand

Tinu Anand (inaczej Tinnu Anand/Verinder Raj Anand) - bollywoodzki aktor grający od 1980 roku, najczęściej role drugoplanowe, przeważnie negatywne. Jest także producentem filmowym, reżyserem, i scenarzystą, śpiewa także z playbacku.

</doc>
<doc id="1255052" url="https://pl.wikipedia.org/wiki?curid=1255052" title="Synagoga Kojdanow-Sztibl w Mińsku">
Synagoga Kojdanow-Sztibl w Mińsku



</doc>
<doc id="1255054" url="https://pl.wikipedia.org/wiki?curid=1255054" title="Samir Soni">
Samir Soni

Samir Soni (hindi: समीर सोनी, urdu: سمبر سونى) (ur. 29 września 1968) – aktor bollywoodzki.
Zadebiutował w "China Gate" w 1998 roku. Zagrał syna bohatera granego przez Amitabh Bachchana w "Ogrodnik". Studiował w USA.

</doc>
<doc id="1255055" url="https://pl.wikipedia.org/wiki?curid=1255055" title="Mertwowod">
Mertwowod

Mertwowod ( "Mertwowid", hist. "Martwe Wody") – rzeka na Ukrainie, lewy dopływ Bohu.
Długość rzeki wynosi 114 km, a powierzchnia dorzecza 1820 km².

</doc>
<doc id="1255058" url="https://pl.wikipedia.org/wiki?curid=1255058" title="Reed-Solomon">
Reed-Solomon



</doc>
<doc id="1255059" url="https://pl.wikipedia.org/wiki?curid=1255059" title="Synagoga chasydzka w Mińsku">
Synagoga chasydzka w Mińsku



</doc>
<doc id="1255061" url="https://pl.wikipedia.org/wiki?curid=1255061" title="Iwan Snihurski">
Iwan Snihurski

Iwan Snihurski (ur. 18 maja 1784 w Brześcianach, zm. 24 września 1847 w Przemyślu) – greckokatolicki biskup przemyski (od 1818), filantrop i mecenas.
Życiorys.
Zarówno ojciec, jak i matka pochodzili z rodzin duchownych greckokatolickich (matka z Werbyckich). Snihurski ukończył gimnazjum w Samborze, studia filozoficzne i teologiczne na Uniwersytecie Lwowskim, następnie wydział teologiczny Uniwersytetu Wiedeńskiego. W 1807 został wyświęcony na diakona, w 1808 przyjął święcenia kapłańskie.
Działacz Towarzystwa Duchownych, odnowiciel przemyskiego greckokatolickiego seminarium duchownego. Założył w Przemyślu dużą bibliotekę i drukarnię, jak również utworzył sieć ukraińskich szkół parafialnych (385 szkół na 697 parafii, 24 szkoły trywialne i 2 główne), fundował stypendia dla ukraińskich studentów. Za jego rządów Przemyśl stał się centrum ukraińskiej oświaty muzycznej.
Został pochowany na nieistniejącym cmentarzu przy ul. Konarskiego. 7 października 1897 jego doczesne szczątki zostały uroczyście przeniesione do podziemi ówczesnej katedry greckokatolickiej w Przemyślu (dziś kościół karmelitów).
Od 1881 jego imię nosi jedna z ulic na Władyczu.

</doc>
<doc id="1255064" url="https://pl.wikipedia.org/wiki?curid=1255064" title="Parolistowate">
Parolistowate

Parolistowate ("Zygophyllaceae" R.Br.) – rodzina roślin okrytonasiennych z grupy różowych. Jej przedstawiciele występują głównie na obszarach tropikalnych i subtropikalnych, często na terenach pustynnych i półpustynnych. Do rodziny należą 22–24 rodzaje z 255–325 gatunkami. W Polsce spotykane są w uprawie gatunki z rodzajów parolist i buzdyganek. Duże znaczenie użytkowe ma kolibło egipskie "Balanites aegyptiaca" i gwajakowiec lekarski "Guaiacum officinale", liczne inne gatunki dostarczają drewna, używane są w medycynie lub są jadalne.
Systematyka.
Rodzina siostrzana dla "Krameriaceae" w obrębie rzędu parolistowców "Zygophyllales" będącego kladem bazalnym różowych właściwych.
W obrębie rodziny wyróżnia się 5 grup o następujących powiązaniach filogenetycznych:
Zaliczany tu jeszcze w latach 90. XX wieku rodzaj poganek "Peganum" i łużnik "Nitraria" umieszczany jest w nowszych systemach klasyfikacyjnych w rodzinie łużnikowatych "Nitrariaceae" stanowiącej jeden z kladów bazalnych mydleńcowców "Sapindales".

</doc>
<doc id="1255065" url="https://pl.wikipedia.org/wiki?curid=1255065" title="Iwan Mohylnyćkyj">
Iwan Mohylnyćkyj



</doc>
<doc id="1255066" url="https://pl.wikipedia.org/wiki?curid=1255066" title="Real Murcia Club de Fútbol">
Real Murcia Club de Fútbol



</doc>
<doc id="1255076" url="https://pl.wikipedia.org/wiki?curid=1255076" title="Gerar">
Gerar

Gerar (hebr. גְּרָר) – miasto, które naukowcy utożsamiają z jednym z kopców: Tell Dżemma, Tell Abu Hureir, Tell el-Szaria bądź Tell el-Tuwail, położonych pomiędzy Gazą a Beer Szebą. Nazwa miasta nie została poświadczona w żadnych źródłach, oprócz kilku ksiąg Starego Testamentu. Według Księgi Rodzaju miasto należało do Filistynów, niemniej z punktu widzenia nauki jest to anachronizm, ponieważ tereny, na których jest położone, został podbity przez te Ludy Morza w XI wieku p.n.e. W czasach Abrahama i Izaaka Gerarem rządził król Abimelek. W jego okolicach były wypasane trzody patriarchów (Rdz 2,6; 26,1–12), a kwestia korzystania z pobliskiej studni była przyczyną sporów pomiędzy pasterzami gerarskimi a pasterzami Izaaka (Rdz 21,25: 26,15–23). Poza Księgą Rodzaju nazwa miasta występuje w Drugiej Księdze Kronik (14,12–13). Przekaz tyczy ucieczki Zeracha Kuszyty (Osorkona I?), którego król Judy Asa ściga od Geracha do Mareszy. W czasach bizantyjskich miasto było jedną z rezydencji królewskich i nazywało się Saltus Gereriticus.

</doc>
<doc id="1255079" url="https://pl.wikipedia.org/wiki?curid=1255079" title="Teofil Kupka">
Teofil Kupka

Teofil Kupka, także zapisywany jako Theofil, Theophil, Teophil Kupka (ur. 22 sierpnia 1885 w Marklowicach, zm. 20 listopada 1920 w Bytomiu) – polityk górnośląski, secesjonista z Polskiego Komisariatu Plebiscytowego, założyciel i lider Górnośląskiego Komitetu Plebiscytowego oraz założyciel i wydawca jego organu prasowego.
Życiorys.
Dzieciństwo spędził w rodzinnych Marklowicach, również tam wraz z braćmi Pawłem (Paulem), Janem (Johannem) i Józefem (Josephem) oraz siostrą Paulą działał w Towarzystwie Polsko-Katolickim powstałym przy marklowickiej parafii. Żonę Apolonię poślubił w Lipinach (dziś dzielnica Świętochłowic) i wraz z nią zamieszkał w Bytomiu. Pracował na stanowisku urzędnika w kopalni, gdy przyjął propozycję Wojciecha Korfantego i objął kierownictwo Wydziału Organizacyjnego Polskiego Komisariatu Plebiscytowego w Bytomiu. Nadzorował tam pracę 350 agitatorów. Poznał wtedy kulisy działalności rezydentów hotelu „Lomnitz”, z Wojciechem Korfantym na czele. Teofil Kupka zażądał zmiany kierunku i metod kampanii plebiscytowej oraz zrównania pozycji śląskich i polskich urzędników w Komisariacie. Jego żądania dotyczyły głównie rezygnacji ze stosowania terroru wobec górnośląskich Niemców oraz gwarancji, że w województwie śląskim, które miało powstać w granicach Rzeczypospolitej, władzę obejmą sami Górnoślązacy, a nie desant administracyjny z Polski. Wojciech Korfanty, obawiając się rozłamu polecił usunąć Kupkę z tej instytucji. Z Kupką odeszła znaczna część rodzimych urzędników (m.in. Cysarz, Zmuda, Gemander, Szymura, Pietruszka), którzy odcięli się zdecydowanie od Korfantego i jego otoczenia, w większości wywodzącego się spoza Śląska, głównie z Wielkopolski.
Secesja.
We wrześniu 1920 roku secesjoniści założyli Górnośląski Komitet Plebiscytowy (Das Oberschlesische Plebiszit-Komitee) z siedzibą w Bytomiu, nieopodal hotelu „Lomnitz”. Początkowo komitet ten przyjął na siebie rolę organu plebiscytowego Związku Górnoślązaków-Bund der Oberschlesier, dążąc do przyznania Górnemu Śląskowi „wolnopaństwowej autonomii”, czyli niepodległości oraz sprzeciwiając się powstaniom i korupcji w łonie Polskiego Komisariatu Plebiscytowego. Prawdopodobnie Antoni (Anton) Gemander należał do obydwu organizacji. Wkrótce jednak Teofil Kupka uznał opcję niepodległości za nierealną i nawiązał kontakt z niemieckim komisarzem plebiscytowym Kurtem Urbankiem. 6 listopada Teofil Kupka wydał pierwszy numer swego organu prasowego, dwujęzycznego tygodnika „Wola Ludu – Der Wille des Volkes”, redagowanego przez Wilhelma Cysarza. Na jego łamach lansował hasło „Górny Śląsk dla Górnoślązaków”, jako przeciwwagę do sugerowanego przezeń nacjonalistycznego oblicza obozu Korfantego, podjudzającego Górnoślązaków do wojny domowej. Pokazywał, że w Polskim Komisariacie Plebiscytowym, poza posadami samego Korfantego i Józefa Rymera, wszystkie inne wysokoopłacane z Warszawy stanowiska, zarezerwowane były dla osób spoza Górnego Śląska. Chociaż rodowici Górnoślązacy stanowili tam 2/3 personelu, to główne posady były poza ich zasięgiem. Górnośląski Komitet Plebiscytowy domagał się „unieszkodliwienia podszczuwaczy, terrorystów i burzycieli pokoju […] którzy usiłują podłymi kłamstwami nas do siebie zwabić”. Teofil (Theophil) Kupka krytykował również protekcjonalny stosunek Polaków w stosunku do Górnoślązaków, których nazywali „ludkiem śląskim”. W odpowiedzi cytował galicyjskie gazety, które podawały, że około 70% Polaków to analfabeci oraz dodawał, że ponad 99,5% Górnoślązaków potrafi doskonale czytać i pisać, w tym 70% po niemiecku, natomiast 30% równocześnie po niemiecku i po polsku. Przewidywał również, że los ludności rodzimej, nie najlepszy pod panowaniem pruskim, w państwie polskim ulegnie dalszemu pogorszeniu. Przeciwstawiał się antagonizowaniu, żyjących dotychczas w zgodzie, obydwu grup etniczno-językowych na Górnym Śląsku, częstokroć ze sobą mocno związanych i wymieszanych. Na łamach jego pisma ukazywały się hasła ukazujące odrębność Ślązaków od Polaków np.: „Jak świat światem – nie będzie Ślązak szlachcicowi bratem”. „Wola Ludu – der Wille des Volkes” zyskała sporą poczytność wśród ludności śląskiej, mimo utrudniania jej kolportażu przez polskich bojówkarzy. 16 listopada 1920 roku „Der Bund-Związek” na swych łamach pytał: "Dokąd zmierza Wola Ludu?". Jego redaktorzy zasugerowali, że zdaje się ona korzystać z protekcji niemieckiego komisarza plebiscytowego, gdyż jest popierana przez niemiecką prasę. Wykazali także jej brak konsekwencji, gdyż pomimo powielania wielu haseł „wolnokrajowców”, nie wysuwali najważniejszego z nich tj. postulatu niepodległości Górnego Śląska. Działacze Związku Górnoślązaków-Bund der Oberschlesier zachowali więc rezerwę wobec Kupki i jego stronników. 20 listopada 1920 roku na łamach 3 numeru „Woli Ludu – der Wille der Volkes” ukazał się tekst "Czemu milczycie?": "Prasa górnośląska – która stoi w żołdzie szlachty polskiej – wzywam ponownie, by uczynione mi zarzuty wreszcie udowodniła (…) podpisany Teofil Kupka".
Mord polityczny.
Tego samego dnia około godz. 17, wysłali do domu Kupki Henryka Myrcika i Jendrzeja z podległej bezpośrednio Polskiemu Komisariatowi Plebiscytowemu i Polskiej Organizacji Wojskowej – Bojówki Polskiej. Ci pod pretekstem zamiaru podjęcia pracy w kopalni, gdzie Teofil Kupka był urzędnikiem, dostali się do jego mieszkania, a następnie zastrzelili Kupkę, na oczach jego ciężarnej żony i pięciorga dzieci. Teofil Kupka zmarł wskutek ośmiu ran postrzałowych głowy i klatki piersiowej, przeżywszy zaledwie 35 lat. Współczesny komentarz polskich badaczy w sprawie tego mordu brzmi następująco: Kupka "znał doskonale mechanizm kampanii przedwyborczej i najbardziej tajne sprawy (…) Stał się niebezpieczny". O zainspirowanie morderstwa Kupki oskarżano samego komisarza Korfantego. Według relacji Franciszka Lubosa – szefa personelu Polskiego Komisariatu Plebiscytowego, kilka dni wcześniej otrzymał on od Korfantego polecenie wydania „zdjęcia” Kupki pewnym mężczyznom. Istnieją hipotezy mówiące, że polski komisarz wydał jedynie polecenie pobicia swego przeciwnika, natomiast zamordowano go z inspiracji kręgów Polskiej Organizacji Wojskowej, kierowanej przez por. Michała Grażyńskiego. Wzburzony morderstwem Teofila Kupki, niemiecki komisarz plebiscytowy Kurt Urbanek domagał się wydalenia Wojciecha Korfantego z terenu plebiscytowego. Sam polski komisarz plebiscytowy kategorycznie odcinał się od tej zbrodni. W jego obronie wystąpiły również wszystkie niemieckojęzyczne polskie gazety na tym terenie: bytomski „Weisse Adler”, kluczborska „Kreuzburger Zeitung”, rybnicka „Katholische Volkszeitung”, raciborska „Oberschlesische Wegweiser”, opolska „Oderwacht”, bytomskie „Das Erwachen”, gliwicka „Oberschlesische Post” i bytomska „Oberschlesische Grenz Zeitung” (powszechnie zwana „grencarką”), które zarzucały nawet morderstwo Kupki bojówkom niemieckim. „Wola Ludu – der Wille des Volkes” jednoznacznie obarczyła winą Korfantego, ostro krytykując go w większości swych artykułów. Jednego z morderców Teofila Kupki, Henryka Myrcika – ślusarza z Szarleja (dziś dzielnica miasta Piekary Śląskie) ujęto i osadzono w więzieniu. Na dzień przed procesem przedstawiciel trybunału w Opolu skonfiskował akta, zaś samego mordercę uwolnili z więzienia francuscy żołnierze. Zachęceni bezkarnością polscy bojówkarze wyrzucili wdowę i sieroty po Kupce z ich mieszkania. W efekcie rodzina Kupków wyjechała do Niemiec. W maju 1931 roku, w ferworze walki politycznej z wojewodą Grażyńskim, na łamach swego organu prasowego „Polonii” – Wojciech Korfanty zrzucił na POW, kierowaną niegdyś właśnie przez Grażyńskiego, odpowiedzialność za zbrodnie z okresu plebiscytu: "Bojówki organizacji nie utrzymane w należytej dyscyplinie i działające na własną rękę wyrządzały nie tylko polityczną szkodę, ale hańbiły imię Polski. Przypomnę sprawę Kupki".

</doc>
<doc id="1255092" url="https://pl.wikipedia.org/wiki?curid=1255092" title="LBJ">
LBJ



</doc>
<doc id="1255095" url="https://pl.wikipedia.org/wiki?curid=1255095" title="FDR">
FDR

zobacz też

</doc>
<doc id="1255097" url="https://pl.wikipedia.org/wiki?curid=1255097" title="Górnośląski Komitet Plebiscytowy">
Górnośląski Komitet Plebiscytowy

Górnośląski Komitet Plebiscytowy - organizacja skupiająca secesjonistów z Polskiego Komisariatu Plebiscytowego sprzyjająca niemieckiej opcji plebiscytowej.
Geneza.
Geneza organizacji, wiąże się ściśle z osobą Teofila Kupki, od wiosny 1920 roku kierownika Wydziału Organizacyjnego Polskiego Komisariatu Plebiscytowego, nadzorującego prace propagandowe (np. ulotki, afisze, broszuty). Już w lipcu zażądał podwyżek dla swoich pracowników, zarzucając że Polacy spoza Śląska są lepiej wynagradzani za swoją pracę. Po odmowie założył Związek Górnośląskich Pracowników Plebiscytowych (Verband des oberschlesischen Plebiszitpersonals), co Wojciech Korfanty uznał za zdradę i wyrzucił Kupkę z Polskiego Komisariatu Plebiscytowego razem z częścią jego stronników, (m.in. Wilhelm Cysorz, Bernard Zmuda, Anton Gemander, Szymura, Pietruszka).
Działalność.
We wrześniu 1920 roku secesjoniści założyli Górnośląski Komitet Plebiscytowy (Das Oberschlesische Plebiszit-komitee) z siedzibą w Bytomiu nieopodal hotelu "Lomnitz". Początkowo komitet ten przyjął na siebie rolę organu plebiscytowego Związku Górnoślązaków-Bund der Oberschlesier, dążąc do przyznania Górnemu Śląskowi "wolnopaństwowej autonomii", czyli niepodległości oraz sprzeciwiając się ""zbrodniom dwóch powstań" i "korupcji na łonie Polskiego Komisariatu Plebiscytowego". Prawdopodobnie Antoni (Anton) Gemander należał do obydwu organizacji. Wkrótce jednak Teofil Kupka uznał opcję niepodległości za nierealną i nawiązał kontakt z niemieckim komisarzem plebiscytowym, Kurtem Urbankiem. 6 listopada działacze Górnośląskiego Komitetu Plebiscytowego (Das Oberschlesische Plebiszit-komitee) wydali z inicjatywy Karla Spieckiera i przy finansowej pomocy Urbanka pierwszy numer swego organu prasowego, dwujęzycznego antypolskiego tygodnika "Wola Ludu - Der Wille des Volkes", redagowanego przez Wilhelma Cysorza. 
"Wola Ludu".
Na jej łamach lansowali oni hasło „Górny Śląsk dla Górnoślązaków” oraz hasła antysemickie i antykapitalistyczne, a także ukazujące prawdziwe, ich zdaniem, nacjonalistyczne oblicze obozu Korfantego, który jakoby podjudzał Górnoślązaków do wojny domowej. Na łamach utrzymanego w tonacji sensacyjnej pisma pojawiały się głosy żądające także usunięcia przez władze "szlachciców i doktorów z Kongresówki". Górnośląski Komitet Plebiscytowy domagał się "unieszkodliwienia podszczuwaczy, terrorystów i burzycieli pokoju […] którzy usiłują podłymi kłamstwami nas do siebie zwabić". Przeciwstawiał się antagonizowaniu, żyjących dotychczas w zgodzie, obydwu grup etniczno-językowych na Górnym Śląsku, częstokroć ze sobą mocno związanych i wymieszanych. Na łamach jego pisma ukazywały się hasła ukazujące odrębność Ślązaków od Polaków, np. "Jak świat światem - nie będzie Ślązak szlachcicowi bratem"". "Wola Ludu - Der Wille des Volkes" miała nakład ponad 20 tys. egzemplarzy, co w porównaniu z nakładami innych gazet regionalnych nie było wynikiem imponującym. 16 listopada 1920 roku "Der Bund-Związek" na swych łamach pytał: "Dokąd zmierza Wola Ludu?". Jego redaktorzy zasugerowali, że zdaje się ona korzystać z protekcji niemieckiego komisarza plebiscytowego, gdyż jest popierana przez niemiecką prasę. Wykazali także jej brak konsekwencji, gdyż pomimo powielania wielu haseł "wolnokrajowców", nie wysuwali najważniejszego z nich, tj. postulatu niepodległości Górnego Śląska. Działacze Związku Górnoślązaków-Bund der Oberschlesier zachowali więc rezerwę wobec Teofila Kupki i jego stronników. 20 listopada 1920 roku na łamach 3 numeru "Woli Ludu – der Wille der Volkes" ukazał się tekst "Czemu milczycie?": "Prasa górnośląska – która stoi w żołdzie szlachty polskiej – wzywam ponownie, by uczynione mi zarzuty wreszcie udowodniła (…) podpisany Teofil Kupka".
Mord polityczny.
Odpowiedzią na kontrowersyjne tezy głoszone przez polityka była przemoc. Tego samego dnia około godz. 17 do domu Teofila Kupki wtargnęło dwóch terrorystów. Ci, pod pretekstem zamiaru podjęcia pracy w kopalni, gdzie Teofil Kupka był urzędnikiem, dostali się do jego mieszkania i zaatakowali go. Kupka zmarł wskutek ośmiu ran postrzałowych głowy i klatki piersiowej. Morderstwo próbowano wykorzystać przeciwko Korfantemu, dlatego niemiecki komisarz plebiscytowy Kurt Urbanek domagał się wydalenia go z terenu plebiscytowego. Sam polski komisarz plebiscytowy kategorycznie odcinał się od tej zbrodni. W jego obronie wystąpiły również wszystkie niemieckojęzyczne gazety na tym terenie: bytomski „Weisse Adler”, kluczborska „Kreuzburger Zeitung”, rybnicka „Katholische Volkszeitung”, raciborska „Oberschlesische Wegweiser”, opolska „Oderwacht”, bytomskie „Das Erwachen”, gliwicka „Oberschlesische Post” i bytomska „Oberschlesische Grenz Zeitung”, które wybielały go na wszelkie możliwe sposoby, zarzucając nawet morderstwo Kupki bojówkom niemieckim. „Wola Ludu – der Wille des Volkes” jednoznacznie obarczyła winą Korfantego, ostro krytykując go w większości swych artykułów. Jednego z morderców Teofila Kupki, Henryka Myrcika, ślusarza z Szarleju, (dziś dzielnica miasta Piekary Śląskie) ujęto i osadzono w więzieniu.
Po śmierci lidera.
Następcą Kupki na stanowisku naczelnego redaktora był Bernard Zmuda, który zanim rozpoczął karierę dziennikarską był międzynarodowym rzezimieszkiem, należącym do grasującej na ziemiach zaboru rosyjskiego bandy Aulocka, dzięki czemu spędził kilka lat w więzieniu w warszawskiej cytadeli . 19 grudnia 1920 roku redakcję „Woli Ludu – der Wille des Volkes” objął Antoni (Anton) Gemander. Komitety powiatowe Górnośląskiego Komitetu Plebiscytowego (Das Oberschlesische Plebiszit-komitee) powstały w Rybniku, Pszczynie, Bytomiu, Gliwicach, Katowicach, Królewskiej Hucie, Opolu, Lublińcu, Oleśnie, Kluczborku i Mysłowicach. 13 stycznia 1921 roku "Wola Ludu-Der Wille des Volkes" wydała "Odezwę do narodu górnośląskiego", w której czytamy: "Czas rozstrzygnięć dla naszej Ojczyzny zbliża się coraz więcej. Górnoślązacy! Do dziś dnia nas w haniebny sposób okłamywano i oszukiwano. Hakatyści z jednej strony, polscy podszczuwacze z drugiej strony. (…) Żądamy praw dla narodowości na Górnym Śląsku na podstawie równouprawnienia (…) Zaprowadzenia prawdziwego samorządu dla Górnego Śląska". Mimo iż w tytule tej odezwy widnieje "naród górnośląski", to jednak "Wola Ludu-Der Wille des Volkes" nigdy nie lasowała odrębności narodowej Górnoślązaków, których najczęściej dzieliła na narodowość polską i niemiecką. Sformułowanie "narodowość górnośląska" pojawiło się na jej łamach sporadycznie. 3 lutego 1921 roku zamordowano kolejnego działacza Górnośląskiego Komitetu Plebiscytowego (Das Oberschlesische Plebiszit-komitee) – Pawła Szymurę (ur. 29.06.1882 r. w Pilchowicach). "Wola Ludu" posługując się hasłem "Górny Śląsk dla Górnoślązaków" oskarżała ZG-BdO, że jest identycznie jak Oberschlesische Volkspartei (Górnośląska Partia Ludowa), narzędziem przeciwników popieranych przez tytuł haseł. Po likwidacji Woli Ludu jej współpracownicy zaczęli się domagać od władz niemieckich gigantycznych kilkudziesięciotysięcznych wynagrodzeń za swoją działalność na rzecz Niemiec. 
Ostatni akord.
"W lutym 1922 została utworzona Liga Obrony Śląska (Liga zur Verteidigung Schlesiens) dla utworzenia państwa górnośląskiego pomiędzy Warszawą i Berlinem. Dysponowała ona „Głosem Górnego Śląska” i „Wolą Ludu”, jako dwoma organami prasowymi. Na jej czele stali dentysta Jeleń i Jan Kustos. Ostrzegała ona przed „zalewem obcych” z Warszawy, przed zniesieniem autonomii wskutek centralistycznej polityki władz warszawskich i przed zagrażającym chaosem gospodarczym państwa polskiego. Jej zwolennicy rekrutowali się spośród akademików, oficerów, powstańców górnośląskich i wielkich właścicieli ziemskich. Chociaż Liga nigdy nie była zorientowana proniemiecko, to jednak weszła w ostry konflikt z Warszawą, ponieważ przygotowywała antypolskie powstanie z ostatecznym celem w postaci utworzenia wolnego państwa". Zgodnie z relacją „Rzeczpospolitej” zatytułowanej "Przygotowania do zamachu na Górnym Śląsku", gdy Janowi Kustosowi nie udało się legalnie dostać do Naczelnej Rady Ludowej Górnego Śląska, postanowił opanować ją siłą. Stanowisko Józefa Rymera miało być przeznaczone mjr Ludwikowi Hupce, jako śląskiemu dyktatorowi wojskowemu. Lider Związku Dawniejszych Powstańców na rzecz Górnośląskiej Niepodległości (Bund der ehemäligen Insurgenten für oberschlesische Selbständigkeit) – Franciszek Merik miał zapewnić potrzebne oddziały zbrojne. Po opanowaniu gmachu Naczelnej Rady Ludowej Górnego Śląska, zamachowcy mieli wszystkich nie-Górnoślązaków odstawić do granicy i postawić polskie władze przed faktem dokonanym. 
Działania Kustosa i Merika miała koordynować, stworzona przez szeroką rzeszę byłych powstańców (m.in. Polski Związek Górnośląskich Autonomistów – Alojzego Pronobisa, katowicki oddział Związku Byłych Powstańców – Walentego Fojkisa) i innych działaczy obozu polskiego, Liga Obrony Górnego Śląska (Liga zum Schutz Oberschlesiens). Jej liderzy powołali do życia własną 40-osobową Radę Ludową, która usiłowała przeforsować nadanie całemu terytorium plebiscytowemu na Górnym Śląsku bardzo szerokiej autonomii politycznej, gospodarczej i kulturowej. Nie determinowała ona przy tym, czy ma się tu urzeczywistnić w ramach związku, z którymś z dwu rywalizujących państw, czy też w formie „autonomii zupełnej” (niepodległość) pod protektoratem aliantów. Wojciech Korfanty natychmiast zlikwidował rozłam w polskim obozie, odcinając Radę Ludową od funduszy oraz wydając wiernemu sobie oddziałowi powstańczemu z Pszczyny rozkaz rozbicia Związku Dawniejszych Powstańców na rzecz Górnośląskiej Niepodległości (Bund der ehemäligen Insurgenten für oberschlesische Selbständigkeit).

</doc>
<doc id="1255099" url="https://pl.wikipedia.org/wiki?curid=1255099" title="Droga krajowa B98 (Niemcy)">
Droga krajowa B98 (Niemcy)

Droga krajowa nr 98 () – niemiecka droga krajowa przebiegająca z zachodu na wschód. Część pierwsza od skrzyżowania z drogą B169 na obwodnicy Zeithain do skrzyżowania z drogą B97 w Laußnitz, część druga od skrzyżowania z drogą B6 w Bischofswerda do skrzyżowania z drogą B96 w Oppach w Saksonii.

</doc>
<doc id="1255100" url="https://pl.wikipedia.org/wiki?curid=1255100" title="Szymon Pawłowski">
Szymon Pawłowski



</doc>
<doc id="1255103" url="https://pl.wikipedia.org/wiki?curid=1255103" title="Kontrakcja przestrzeni">
Kontrakcja przestrzeni



</doc>
<doc id="1255105" url="https://pl.wikipedia.org/wiki?curid=1255105" title="Atami">
Atami

 – miasto w Japonii, w prefekturze Shizuoka, na wyspie Honsiu ("Honshū"). 
Położenie.
Miasto leży we wschodniej części prefektury Shizuoka, u północno-wschodniej nasady półwyspu Izu, na zboczach częściowo zatopionej kaldery wulkanicznej na skraju zatoki Sagami otwartej na Ocean Spokojny. 
Miasto graniczy w prefekturze Shizuoka z:
W prefekturze Kanagawa z:
Znaczenie.
Ze względu na bliskość Tokio, Atami jest od dawna popularnym nadmorskim kurortem z licznymi gorącymi źródłami ("onsen") znanymi od VIII wieku. 
W Atami znajduje się Muzeum Sztuki MOA (MOA Bijutsukan) położone malowniczo na zboczu wzgórza. Prezentowana jest w nim bogata kolekcja sztuki japońskiej i wschodniazjatyckiej. Wśród eksponatów znajdują się trzy skarby narodowe i wiele ważnych dóbr kulturowych, w tym: obrazy, dzieła kaligrafii, rzeźby i wyroby rzemieślnicze. Jest też ogród w stylu japońskim, restauracje, kawiarnia, herbaciarnia i teatr "nō" ("noh").
Muzeum zostało otwarte w 1982 roku przez Mokichi Okada Association (MOA). Okada był kolekcjonerem sztuki, który żył w latach 1882–1955.
Zamek Atami ("Atami-jō") został zbudowany jako atrakcja turystyczna w 1959 roku na szczycie wzgórza, pomimo że miasto historycznie nigdy nie miało takiego zamku. Znajduje się w nim wystawa na temat różnych zamków Japonii. Zwiedzający mogą przebierać się w kostiumy z okresu Edo i rozwiązywać japońskie zagadki. Centrum gier i erotyczna wystawa ukiyo-e znajduje się w podziemiach budynku
Tereny wokół miasta i znaczne części półwyspu należą do Parku Narodowego Fudżi-Hakone-Izu.
Transport.
Przez stację kolejową Atami w centrum miasta przebiegają linie: 
Tōkaidō-shinkansen, Tōkaidō-honsen, Itō-sen
Do miasta należy administracyjnie wyspa Hatsu ("Hatsu-shima") w zatoce, gdzie można dotrzeć promem.

</doc>
<doc id="1255106" url="https://pl.wikipedia.org/wiki?curid=1255106" title="Takashi Fukunishi">
Takashi Fukunishi

 – japoński piłkarz grający na pozycji defensywnego pomocnika.
Kariera klubowa.
Fukunishi uczęszczał do szkół Kawahigashi Jr. High School oraz Niihama Tech High School. Pierwszy profesjonalny kontrakt podpisał z klubem Júbilo Iwata w 1995 roku. 16 sierpnia zadebiutował w J-League w spotkaniu z Kashimą Antlers, a już 6 września w meczu z Kashiwą Reysol zdobył pierwszego gola w karierze. W 1996 był podstawowym zawodnikiem Júbilo Iwata, a w 1997 roku wywalczył pierwszy tytuł mistrza kraju. Rok później został wicemistrzem, a w 1999 roku po raz drugi w karierze został mistrzem Japonii. Wygrał też Azjatycką Ligę Mistrzów, a także Superpuchar Azji. W 2000 i 2001 roku dochodził do finału Ligi Mistrzów, jednak Júbilo przegrywało w nich z saudyjskim Al-Hilal i południowokoreańskim Suwon Samsung Bluewings. W 2001 roku wywalczył wicemistrzostwo J-League, w 2002 – mistrzostwo, a w 2003 znów zajął 2. miejsce w lidze. Przez 12 sezonów rozegrał dla klubu z Iwaty 324 mecze i strzelił 58 goli.
W 2007 roku Fukunishi przeszedł do FC Tokyo. Tam spędził jeden sezon, a już na początku 2008 roku przeszedł do lokalnego rywala Tokyo Verdy 1969.
Kariera reprezentacyjna.
W reprezentacji Japonii Fukunishi zadebiutował 29 czerwca 1999 roku w przegranym 2:3 spotkaniu Copa América 1999 z Peru. W 2002 roku został członkiem kadry na Mistrzostwa Świata 2002 i zagrał tam w wygranym 1:0 meczu z Rosją. W 2004 roku wywalczył Puchar Azji. W 2006 roku Zico powołał Fukunishiego na Mistrzostwa Świata w Niemczech. Tam był podstawowym zawodnikiem drużyny Nipponu i wystąpił we dwóch meczach: przegranym 1:3 z Australią i zremisowanym 0:0 z Chorwacją.

</doc>
<doc id="1255107" url="https://pl.wikipedia.org/wiki?curid=1255107" title="Mikrobiota jelitowa">
Mikrobiota jelitowa

Mikrobiota jelitowa (tradycyjnie: mikroflora jelitowa, flora bakteryjna jelit) – zespół mikroorganizmów (mikrobiom), głównie bakterii, tworzący w układzie pokarmowym złożony ekosystem. U człowieka jeden z elementów jego bioty fizjologicznej. 
W ludzkim przewodzie pokarmowym egzystuje ogromna liczba mikroorganizmów w ilości od 106 do 1012 w 1 g treści, w zależności od odcinka (jelito cienkie, jelito grube, odbytnica). Największą aktywność, liczebność i zróżnicowanie wykazuje mikrobiota zamieszkująca jelito grube. Szacuje się, że występuje tam od 500 do 1000 gatunków należących do 45 rodzajów i 17 rodzin drobnoustrojów, które stanowią 80% suchej masy kału. Ze względu na charakter środowiska w którym żyją, bakterie te są bezwzględnie beztlenowe lub względnie beztlenowe, a przemiany metaboliczne z ich udziałem mają charakter procesów fermentacyjnych. 
Ze względu na wyłączenie bakterii i grzybów z królestwa roślin, słowo "flora" ("mikroflora") w odniesieniu do mikroorganizmów bywa zastępowane pojęciem "biota" ("mikrobiota"), zwłaszcza w literaturze anglojęzycznej (ang. "microbiota") oraz "mikrobiom". W skład mikrobioty wchodzą również wirusy i mikroorganizmy eukariotyczne.
Znaczenie mikrobioty jelitowej u człowieka.
Tradycyjnie szacowano, że ludzie żyją z liczbą komórek bakteryjnych dziesięciokrotnie przewyższającą liczbę komórek ludzkich. Nowsze szacunki jednak wskazują na najbardziej prawdopodobny stosunek wynoszący około 1:1.
Bakterie bioty jelitowej znajdują się przede wszystkim w jelicie grubym i stanowią do 80% masy kału. Około 300-1000 gatunków bakterii wchodzi w skład mikrobioty jelitowej, z czego najczęściej wymienia się ok. 500 gatunków. 800 gatunków bytuje w jelicie grubym. 30-40 gatunków składa się na 99% wszystkich bakterii mikrobioty jelitowej. Także grzyby i pierwotniaki wchodzą w skład mikrobioty jelitowej, lecz niewiele wiadomo o ich działaniach. Zsekwencjonowano w tym środowisku co najmniej 3,3 mln genów.
Relacje między gospodarzem a biotą bakteryjną nie polegają wyłącznie na komensalizmie, lecz są rodzajem korzystnej symbiozy. Mikroorganizmy spełniają wiele pożytecznych funkcji: fermentacja pewnych składników pokarmowych, stymulacja systemu odpornościowego w zwalczaniu drobnoustrojów chorobotwórczych, regulacja rozwoju jelit, produkcja witamin (biotyna i witamina K) i produkcja hormonów.
W pewnych warunkach niektóre gatunki mikrobioty bakteryjnej jelit mogą powodować stany chorobowe (zakażenie oportunistyczne) lub przyczyniać się do kancerogenezy.
Mikrobiom przewodu pokarmowego (regulowany przez skład diety i stan odżywienia) wpływa na utrzymywanie prawidłowego funkcjonowania mózgu.
Drobnoustroje wchodzące w skład mikrobioty jelitowej człowieka.
Tabela przedstawia przegląd niektórych grup drobnoustrojów wchodzących w skład mikrobioty jelitowej i ich zbadany wpływ na organizm człowieka. 
Należy zwrócić uwagę na fakt, że dwa rodzaje bakterii, "Bifidobacterium" (występują w ilości około 1010 do 1011 na 1 g treści, głównie jelicie grubym) oraz "Lactobacillus" (108 do 1010 osobników na 1 g treści) mają wpływ korzystny, natomiast pozostałe grupy wpływają na organizm głównie niekorzystnie.
Zmiany w składzie mikrobioty jelitowej u człowieka.
U noworodków układ pokarmowy jest sterylny, ale wkrótce potem dochodzi do kolonizacji przez biotę bakteryjną. W późniejszym okresie, wraz ze starzeniem się, ogólna liczba drobnoustrojów nie podlega znaczącym zmianom, natomiast zwykle występuje istotna zmiana udziału poszczególnych grup. Obserwujemy narastanie liczby enterobakterii, "Clostridium" i enterokoków przy wyraźnym spadku liczby "Lactobacillus" i "Bifidobacterium", które uznawane są za korzystne dla zdrowia. Jest to prawdopodobnie przyczyną m.in. zwiększenia częstości występowania zaparć u osób starszych.
Skład mikrobioty bakteryjnej jelit zmienia się pod wpływem szeregu różnych czynników, takich jak np.:

</doc>
<doc id="1255108" url="https://pl.wikipedia.org/wiki?curid=1255108" title="Kontrakcja Lorentza">
Kontrakcja Lorentza



</doc>
<doc id="1255109" url="https://pl.wikipedia.org/wiki?curid=1255109" title="Układ logiczny">
Układ logiczny



</doc>
<doc id="1255112" url="https://pl.wikipedia.org/wiki?curid=1255112" title="Skrócenie Lorentza">
Skrócenie Lorentza



</doc>
<doc id="1255113" url="https://pl.wikipedia.org/wiki?curid=1255113" title="Droga krajowa B99 (Niemcy)">
Droga krajowa B99 (Niemcy)

Droga krajowa nr 99 () – niemiecka droga krajowa przebiegająca z południa na północ, wzdłuż granicy z Polską pomiędzy skrzyżowaniem z drogą B96 w Zittau a skrzyżowaniem z drogą B6 w Görlitz w Saksonii.

</doc>
<doc id="1255118" url="https://pl.wikipedia.org/wiki?curid=1255118" title="Tomás de Berlanga">
Tomás de Berlanga

Tomás de Berlanga OP (ur. 1487 w Berlanga de Duero, zm. 1551) – hiszpański duchowny rzymskokatolicki, dominikanin, czwarty biskup Panamy.
Gdy płynął do Peru by załatwić spór między Francisco Pizarro, a jego porucznikami, jaki rozgorzał po podboju Inków. Płynąc w niedalekiej odległości od brzegów był już bliski celu żeglugi, gdy nagle wiatr ucichł. Statek biskupa podryfował unoszony silnym prądem morskim na pełny Pacyfik i 10 marca 1535 roku dotarł do wysp Galapagos. Poinformował o swoim odkryciu Karola V, króla Hiszpanii.

</doc>
<doc id="1255123" url="https://pl.wikipedia.org/wiki?curid=1255123" title="Skarbiec koronny na Wawelu">
Skarbiec koronny na Wawelu



</doc>
<doc id="1255124" url="https://pl.wikipedia.org/wiki?curid=1255124" title="Alaksandr Czerwiakau">
Alaksandr Czerwiakau



</doc>
<doc id="1255132" url="https://pl.wikipedia.org/wiki?curid=1255132" title="Maciej Zientarski">
Maciej Zientarski

Maciej Zientarski (ur. 1 października 1972 w Poznaniu) – polski dziennikarz i prezenter radiowy specjalizujący się w zagadnieniach motoryzacyjnych.
Życiorys.
Jest synem dziennikarza motoryzacyjnego Włodzimierza Zientarskiego. Prowadził z Maciejem Pruszyńskim w kanale TV4 autorski program "V Max", w którym przedstawiał luksusowe i sportowe samochody różnych marek. W telewizji Polsat wraz z ojcem prowadził program "Pasjonaci", a w Antyradiu – "Antymotolista" oraz studio Formuły 1.
W 2007 roku uległ wypadkowi motocyklowemu, z którego jednak wyszedł bez poważniejszych obrażeń. W 2008 roku wziął udział w kampanii reklamowej dla PZU.
27 lutego 2008 spowodował wypadek samochodowy na ulicy Puławskiej w Warszawie, w którym zginął współpasażer, Jarosław Zabiega (motoryzacyjny dziennikarz „Super Expressu”). We wrześniu 2010 roku usłyszał zarzut nieumyślnego spowodowania wypadku, którego następstwem jest śmierć innej osoby. 3 stycznia 2013 roku Sąd Rejonowy dla Warszawy-Mokotowa uznał go za winnego spowodowania wypadku i skazał na trzy lata pozbawienia wolności oraz osiem lat zakazu prowadzenia pojazdów. Po apelacji dziennikarza wyrok został skrócony do dwa lat. W 2018 roku kara została zawieszona na okres pięciu lat.
W połowie 2012 roku powrócił do działalności testera samochodów (jako pilot) oraz komentatora filmów produkowanych przez internetowy serwis Trynid.
Życie prywatne.
Z żoną Beatą Zientarską ma dwóch synów: Jakuba (ur. 1994) i Gustawa (ur. 1999). Został częściowo ubezwłasnowolniony, a decyzją sądu z 2009 jego doradcą tymczasowym i reprezentantem została żona. Sąd oddalił także złożony w jego imieniu pozew rozwodowy. W maju 2010 sąd orzekł o rozwodzie Zientarskich.
25 listopada 2017 ponownie się ożenił, jego żoną została koleżanka z lat szkolnych, Magdalena.

</doc>
<doc id="1255137" url="https://pl.wikipedia.org/wiki?curid=1255137" title="Tengri">
Tengri

Tengri – główne bóstwo w wierzeniach ludów mongolskich i tureckich.
Wyraz "tengri", oznaczający "bóg" i "niebo", był używany na przełomie er na obszarze od Chin do południowej Rosji oraz od Kamczatki do Morza Marmara na określenie zarówno naczelnego bóstwa, jak i bóstw pomniejszych. Również nazywano tak bóstwa w religiach, z którymi ludność turecko-mongolska zetknęła się podczas swojej ekspansji terytorialnej. "Tengri" to także określenie boskości. W II wieku p.n.e. lud Xiongnu nazywał tak wielkiego boga nieba, nadając mu przymioty "najwyższy", "biały", "niebiański", "wieczny", "potężny".
W jednej z inskrypcji orchońskich opisano stworzenie świata. Gdy na górze zostało stworzone niebo, na dole ziemia, pomiędzy nimi stworzono ludzi. Oddzielenie nieba od ziemi można interpretować jako akt stworzenia świata. Tengri nie był stwórcą, niemniej ludy tatarskie i jakuckie obdarzały go tym tytułem. Według wierzeń buriackich to bóstwa "tengeri" stworzyły człowieka, na którego złe demony zesłały nieszczęścia.
Tengri ustanowił porządek we wszechświecie i wyznaczył losy ludzi. Każdy władca, zanim objął rządy, musiał uzyskać akceptację bóstwa, o czym świadczą orchono-jenisiejskie inskrypcje. Panujący był ziemskim wysłannikiem Tengri, dbającym o sprawne funkcjonowanie kultu. Anarchia powodowała fenomen "deus otiosus", gdy kult Tengri ustępował miejsce lokalnym kultom, oraz zjawisko rozdrobnienia bóstwa. Dla przykładu, fenomen "deus otiosus" miał miejsce w schyłkowym okresie istnienia imperium mongolskiego, tunguski Buga nie wpływał na losy wszechświata i został zapomniany, jakucki Jurun nie karał. Rozdrobnienie Tengri przejawiało się, na przykład, w oddawaniu czci przez Mongołów nawet 99 "tengri". W Środkowej i Północnej Azji rozdrobnienie powodowało niekiedy asymilację Tengri z lokalnymi bóstwami. Dla przykładu, ałtajski Baj Ulgen został zastąpiony przez Tengere Kajra-kana. 
Tengri nie miał świątyń i nie był przedstawiany pod postacią idola. Jego domem był wszechświat. Tengri był wszechwiedzący, co przejawiało się m.in. podczas złożenia przysięgi, gdy powoływano Niebo na świadka. Do Tengri zanoszono modły. Przed rozpoczęciem wojny dowodzący wojskami modlili się na szczycie gór, a niekiedy przez trzy dni w swoich namiotach, przez ten czas wojska wzywały Niebo. Swoje niezadowolenie z działań ludzkich Tengri wyrażał poprzez zjawiska przyrodnicze. Składano także ofiary z wołów, koni, baranów. Rytuały te nasilały się podczas klęsk żywiołowych.

</doc>
<doc id="1255139" url="https://pl.wikipedia.org/wiki?curid=1255139" title="Metoda uranowo-torowa">
Metoda uranowo-torowa



</doc>
<doc id="1255140" url="https://pl.wikipedia.org/wiki?curid=1255140" title="Metoda argonowo-potasowa">
Metoda argonowo-potasowa



</doc>
<doc id="1255142" url="https://pl.wikipedia.org/wiki?curid=1255142" title="Fujieda">
Fujieda

 – miasto w Japonii, w prefekturze Shizuoka (środkowe Honsiu).
Położenie.
Miasto leży w środkowej części prefektury Shizuoka nad rzekami: Seto i Tochiyama. Graniczy z:
Historia.
Miasto uzyskało prawa miejskie 31 marca 1954 roku.
Transport.
Linia JR Tokaido, linia superekspresu Shinkansen.

</doc>
<doc id="1255143" url="https://pl.wikipedia.org/wiki?curid=1255143" title="Yōichi Doi">
Yōichi Doi

 – japoński piłkarz grający na pozycji bramkarza. Mierzy 184 cm wzrostu, waży 83 kg.
Kariera klubowa.
Doi swoją przygodę z piłką rozpoczął w drużynach szkolnych. Uczęszczał do Jonan Jr. High School, a następnie do Otsu High School. Swój pierwszy profesjonalny kontrakt podpisał w 1995 r. z drużyną Kashiwa Reysol. W J-League zadebiutował 1 lipca w spotkaniu z Urawą Red Diamonds. W Kashiwie tylko przez dwa sezony występował w pierwszym składzie, a w latach 1998–1999 był rezerwowym. W 2000 r. przeszedł do FC Tokyo, ówczesnego beniaminka pierwszej ligi. Tam stał się pierwszym bramkarzem, a w 2004 r. doprowadził klub do 4. pozycji w lidze, najwyższej w jego historii, a za swoją postawę został wybrany bramkarzem sezonu. W tym samym roku zdobył też Puchar J-League. W FC Tokyo grał do końca 2007 r., a na początku 2008 został zawodnikiem lokalnego rywala, Tokyo Verdy 1969.
Kariera reprezentacyjna.
W reprezentacji Japonii Doi zadebiutował 2 sierpnia 2004 r. w wygranym 4:0 spotkaniu z Malezją. W tym samym roku jako rezerwowy wywalczył Puchar Azji. W 2006 r. Zico powołał Doi na Mistrzostwa Świata w Niemczech. Tam był rezerwowym bramkarzem dla Yoshikatsu Kawaguchiego i Seigo Narazakiego i nie wystąpił w żadnym spotkaniu.

</doc>
<doc id="1255144" url="https://pl.wikipedia.org/wiki?curid=1255144" title="Europejski Fundusz Rozwoju">
Europejski Fundusz Rozwoju

Europejski Fundusz Rozwoju (EFR) ("European Development Fund, EDF") — powstał na mocy traktatów rzymskich jako Fundusz Rozwoju Krajów i Terytoriów Zamorskich, główny instrument finansowy, za pomocą którego Unia Europejska pomaga w rozwoju krajów Afryki oraz krajów basenu Morza Karaibskiego i Oceanu Spokojnego, czyli krajom AKP, przede wszystkim na płaszczyźnie gospodarczej i społecznej.

</doc>
<doc id="1255147" url="https://pl.wikipedia.org/wiki?curid=1255147" title="Droga krajowa B100 (Niemcy)">
Droga krajowa B100 (Niemcy)

Droga krajowa nr 100 () – niemiecka droga krajowa przebiegająca z południowego zachodu na północny wschód od skrzyżowania z drogą B6 w Halle a skrzyżowaniem z drogą B2 w Eutzsch w Saksonii-Anhalt.

</doc>
<doc id="1255149" url="https://pl.wikipedia.org/wiki?curid=1255149" title="Sex and Death 101">
Sex and Death 101



</doc>
<doc id="1255150" url="https://pl.wikipedia.org/wiki?curid=1255150" title="Imprint">
Imprint

Imprint – marka wydawnicza, pod którą wydawca publikuje określony rodzaj wydawnictw. Podmiot wydawniczy jako przedsiębiorca ma tylko jedną firmę (czyli nazwę, pod którą prowadzi działalność gospodarczą), jednak w celu rozróżnienia charakteru różnych publikacji może posługiwać się więcej niż jedną marką wydawniczą.
Określenie „imprint” w Polsce przyjęło się w środowisku twórców i miłośników komiksów, stosowane bywa w odniesieniu do innych publikacji książkowych, a także wydawnictw dźwiękowych i multimedialnych. Np. Akurat jest imprintem wydawnictwa Muza, a Czwarta Strona imprintem Wydawnictwa Poznańskiego.

</doc>
<doc id="1255154" url="https://pl.wikipedia.org/wiki?curid=1255154" title="Biało-czerwono-biała flaga Białorusi">
Biało-czerwono-biała flaga Białorusi

Biało-czerwono-biała flaga Białorusi (, łacinka "Bieł-čyrvona-bieły ściah", transkrypcja "Bieł-czyrwona-bieły ściah") – historyczna flaga Białorusi przyjęta w 1918 roku przez władze Białoruskiej Republiki Ludowej, będąca również jej symbolem na emigracji, w latach 1991–1995 flaga państwowa Republiki Białorusi, obecnie używana jest jako symbol białoruskiej państwowości przez antyłukaszenkowską opozycję. Składa się z trzech równej wielkości pasów: dwóch białych i czerwonego między nimi.
Historia.
Istnieje wiele wersji pochodzenia flagi – najpopularniejsza z nich mówi, że posługiwały się nią już ruskie wojska w bitwie pod Grunwaldem. Zdaniem innych stanowi odzwierciedlenie kolorystyki białorusko-litewskiego herbu "Pahonia" (Pogoń) lub pochodzi od chorągwi świętego Jerzego (chorągiew z krzyżem św. Jerzego, por. obecna flaga Gruzji, flaga Anglii), który wykorzystywała białoruska kawaleria w bitwie pod Orszą w 1514 roku. Mimo tak długich tradycji aż do XX wieku nie była w żaden sposób wykorzystywana na ziemiach białoruskich: ani jako symbol narodowy, ani lokalny.
Podczas rewolucji lutowej 1917 roku białoruscy działacze narodowi posługiwali się białą flagą z namalowanymi na niej hasłami, dopiero w 1918 roku została opracowana współczesna flaga białoruska. Pierwszy szkic, przyjęty przez władze BRL, wykonał młody architekt, absolwent Instytutu Politechnicznego w Petersburgu Klaudiusz Duż-Duszewski. Według niektórych wersji dodając do białej flagi czerwony pas lewicowe władze Białoruskiej Republiki Ludowej chciały się odciąć od oskarżeń o wykorzystywanie reakcyjnej symboliki.
Jeszcze 25 marca 1917 roku, gdy w Mińsku odbywał się Kongres Białoruski, nad budynkiem, w którym obradowano, powiewała biała flaga jako symbol Białej Rusi (według relacji uczestniczki zjazdu Zośki Wieras). 11 sierpnia 1918 roku w gazecie „Wolna Biełaruś” opublikowano po raz pierwszy opis państwowego herbu i flagi, od początku 1918 roku używanej już jedynie w biało-czerwono-białej wersji.
W latach 1918–1921 sztandar był oficjalnym symbolem białoruskiej państwowości, używały go również białoruskie formacje walczące wraz z wojskiem polskim oraz uczestnicy narodowego powstania słuckiego w 1920 roku.
Po udaniu się na emigrację do Kowna w 1921 roku rząd białoruski pod przewodnictwem Wacława Łastowskiego używał takiej samej flagi jak w latach 1918–1921, jednak wzbogaconej o dwie czarne wstążki włożone między kolory biały i czerwony, mające symbolizować polską i sowiecką okupację oraz podział Białorusi w Traktacie Ryskim.
W Białoruskiej SRR używanie flagi – jako „burżuazyjnego przeżytku” – było zakazane, jednak powszechnie używano jej za granicą, w głównych ośrodkach emigracji białoruskiej (Kowno, Praga, Berlin).
Podczas II wojny światowej flaga była wykorzystywana przez białoruskie formacje narodowe utworzone za pozwoleniem władz III Rzeszy (m.in. Białoruską Obronę Krajową i Samopomoc) oraz służyła za symbol parapaństwowości białoruskiej w ramach Białoruskiej Centralnej Rady. Jej używanie w czasie okupacji niemieckiej stało się dla władz sowieckich pretekstem w jeszcze silniejszym zwalczaniu białoruskiej symboliki narodowej. Argumenty z czasów ZSRR były często przytaczane w trakcie debaty nad zmianą symboliki państwowej w 1995 roku.
Współczesność.
19 września 1991 roku Rada Najwyższa Białorusi przyjęła ustawę o fladze państwowej Białorusi, następnego dnia została ona wywieszona na budynku parlamentu i przez cztery lata była oficjalnie uznaną flagą kraju.
14 maja 1995 roku przeprowadzono referendum dotyczące m.in. zmiany symboliki państwowej Białorusi – na zastąpienie biało-czerwono-białej flagi sztandarem nawiązującym do czasów Białoruskiej SRR (pozbawionym jedynie sierpa i młota) zgodziło się 75% obywateli. Następnego dnia po przeprowadzeniu głosowania flaga została zdjęta z gmachu parlamentu i z polecenia prezydenta Łukaszenki pocięta na kawałki. Od tego czasu jej oficjalne używanie jest zabronione, mimo to jest powszechnie wykorzystywana jako symbol białoruskiej państwowości przez antyłukaszenkowską opozycję. Podczas protestów na Białorusi po wyborach prezydenckich od 2020 flaga ta była używana przez protestujących obywateli.

</doc>
<doc id="1255155" url="https://pl.wikipedia.org/wiki?curid=1255155" title="In the Valley of Elah">
In the Valley of Elah



</doc>
<doc id="1255156" url="https://pl.wikipedia.org/wiki?curid=1255156" title="Philip Faber">
Philip Faber

Philip Faber z Faenzy OFMConv. (ur. w 1564 w Spinata di Brisighella (rejon Faenzy), zm. 28 sierpnia 1630 w Padwie) – włoski teolog i filozof. Komentator Dunsa Szkota.
Życiorys.
W 1582 wstąpił do zakonu Franciszkanów, w Cremonie. Po zakończeniu studiów, nauczał w wielu szkołach klasztornych. W 1603 został profesorem filozofii, a w 1606 profesorem teologii na Uniwersytecie w Padwie.

</doc>
<doc id="1255160" url="https://pl.wikipedia.org/wiki?curid=1255160" title="Zmienna indywiduowa">
Zmienna indywiduowa

Zmienna indywiduowa (także zmienna indywidualna) - zmienna, za którą wolno podstawić dowolny termin jednostkowy. Przez Quine’a traktowana jako ścisły odpowiednik wielu zaimków języka potocznego.

</doc>
<doc id="1255163" url="https://pl.wikipedia.org/wiki?curid=1255163" title="Nazwa jednostkowa">
Nazwa jednostkowa

Nazwa jednostkowa – nazwa, która posiada tylko jeden desygnat. Nazwami jednostkowymi mogą być tak nazwy generalne jak i nazwy indywidualne. Każda nazwa indywidualna jest zarazem nazwą jednostkową, ale nie odwrotnie, gdyż nazwami posiadającymi tylko jeden desygnat mogą być również stanowiące nazwy generalne deskrypcje.

</doc>
<doc id="1255165" url="https://pl.wikipedia.org/wiki?curid=1255165" title="Imię własne (logika)">
Imię własne (logika)

Imię własne – N jest imieniem własnym, gdy nazywa lub wskazuje dane indywiduum w celu odróżnienia go od innych indywiduuów. Tak zdefiniowany termin "imię własne" pokrywa się z terminem "nazwa indywidualna". Jest to najczęstsza w logice koncepcja imienia własnego, występująca m.in. u Milla, Dąmbskiej i Russella.
Tadeusz Czeżowski definiuje imię własne jako spełniające definicję przyjętą najszerzej, wyłącza jednak spośród imion własnych wyrażenia okazjonalne. Stanisław Leśniewski definiuje imię własne jako taką nazwę N, która konotuje cechę posiadania imienia brzmiącego tak właśnie, jak N – np. nazwa "Kowalski" konotuje cechę posiadania nazwiska "Kowalski".
Niemiecki termin "Eigenname" (Frege) czy angielski "proper name" – oprócz rozumień najszerzej przyjętych – określają także nazwę jednostkowego przedmiotu, który stanowi denotację tej nazwy. Jest to rozumienie odległe od potocznego.

</doc>
<doc id="1255172" url="https://pl.wikipedia.org/wiki?curid=1255172" title="Andrzej Sienieński (zm. 1494)">
Andrzej Sienieński (zm. 1494)

Andrzej Sienieński z Gołogór z Sienna herbu Dębno (ur. w Siennie, zm. 1494) – podkomorzy sandomierski (1477), syn Dobiesława z Sienna i z Oleśnicy i Katarzyny Sienieńskiej; ojczymem jego był Jan z Oleśnicy (ok. 1400-1460).
Życiorys.
W 1475 r., Andrzej Sienieński uwięził w wieży swego zamku młynarza ze wsi Głębokie oskarżonego o kradzież wołu. Synami Andrzeja byli: Jan Sienieński (zm. po 1526) i Wiktoryn Sienieński (ok. 1463-1530).
Braćmi jego byli wśród jedenastu osób z rodzeństwa:
oraz Zygmunt z Sienna, Wiktor z Sienna, Zbigniew z Sienna, Marcin z Sienna, Maciej z Sienna i siostra Dorota z Sienna
Wnukami byli:
Pradziad: Dobiesław Kurozwęcki (zm. 1397) – polityk, kasztelan krakowski

</doc>
<doc id="1255173" url="https://pl.wikipedia.org/wiki?curid=1255173" title="Świadek (film 1985)">
Świadek (film 1985)

Świadek (ang. "Witness") – amerykański kryminał z 1985 roku w reżyserii Petera Weira z Harrisonem Fordem i Kelly McGillis w rolach głównych.
Opis fabuły.
Mały chłopiec, amisz, jest przypadkowym świadkiem morderstwa na dworcu. Policjant John Book otrzymuje zadanie aby ochronić jedynego świadka zabójstwa. W tym celu udaje się do wioski amiszów.
Powiązania.
Hinduski film "Paap" nawiązuje tematyką do "Świadka". Policjant ukrywa się w tej wersji nie u amiszów (jak w "Świadku"), ale w Himalajach w klasztorze buddyjskim.
Nagrody i nominacje.
Oscary za rok 1985
Złote Globy 1985
Nagrody BAFTA 1985

</doc>
<doc id="1255180" url="https://pl.wikipedia.org/wiki?curid=1255180" title="Guzmania">
Guzmania

Guzmania ("Guzmania" Ruiz &amp; Pav.) – rodzaj roślin z rodziny bromeliowatych ("Bromeliaceae") liczący ponad 200 gatunków. Ze względu na ozdobne kwiatostany są to rośliny popularne w uprawie w domach, w cieplejszych klimatach także w ogrodach. Pochodzi z lasów tropikalnych środkowej i południowej Ameryki – z centrum występowania i zróżnicowania w rejonie Panamy i Kolumbii.
Morfologia.
Kwiatostan o żywych barwach wyrasta z rozety równowąskich liści. Kolorowe są przysadki, w kątach których wyrastają drobne kwiaty. Roślina dorasta do około 30 cm. Kwitnie od początku zimy do przedwiośnia. 
Systematyka.
Jeden z rodzajów podrodziny "Tillandsioideae" Burnett z rodziny bromeliowatych ("Bromeliaceae") z rzędu wiechlinowców ("Poales").

</doc>
<doc id="1255181" url="https://pl.wikipedia.org/wiki?curid=1255181" title="Monopol pełny">
Monopol pełny



</doc>
<doc id="1255182" url="https://pl.wikipedia.org/wiki?curid=1255182" title="Eugeniusz Kuszko">
Eugeniusz Kuszko

Eugeniusz Kuszko (ur. 4 kwietnia 1907 w Przemyślu, zm. 31 sierpnia 1984 w Warszawie) – poseł na Sejm Ustawodawczy, generał dywizji Wojska Polskiego.
Życiorys.
Syn Maksymiliana i Ireny z Jackowiczów. W 1926 ukończył gimnazjum i rozpoczął studia filozoficzne na Uniwersytecie Jana Kazimierza we Lwowie. Od 1925 był działaczem Komunistycznego Związku Młodzieży Polski. Równolegle ze studiami działał od 1927 w Komunistycznej Partii Polski i Komunistycznej Partii Zachodniej Ukrainy. Od sierpnia 1927 do lipca 1928 był słuchaczem I Kursu Szkoły Wojskowo-Politycznej przy Sekcji Polskiej Komitetu Wykonawczego Międzynarodówki Komunistycznej w Moskwie. Po ukończeniu kursu został kierownikiem Centralnego Wydziału Wojskowego Komunistycznej Partii Zachodniej Ukrainy. W 1928 był zaproszony na obrady VI Kongresu Międzynarodówki Komunistycznej. Za działalność komunistyczną w szeregach WP w regionie przemyskim został aresztowany we Lwowie. W procesie, który odbył się w 1929 roku został uniewinniony i zwolniony z aresztu. W listopadzie 1930 został aresztowany po raz kolejny i w procesie 57 komunistów w Łucku, który odbył się na przełomie lutego i marca 1934, został skazany za zdradę stanu na rzecz ZSRS na 8 lat więzienia. Był osadzony w więzieniu w Rawiczu. W marcu 1936 zwolniony na skutek amnestii. We wrześniu 1939, po zajęciu Przemyśla przez Armię Czerwoną został redaktorem „Czerwonego Przemyśla”.
Po agresji III Rzeszy na ZSRR zmobilizowano go w Drohobyczu do Armii Czerwonej. Służył jako podoficer w Krasnojarskiej Dywizji Piechoty. W listopadzie 1941 brał udział w walkach pod Rostowem nad Donem. Potem służył w 281 pułku artylerii, a następnie w batalionie budowlanym na zapleczu frontu na Kaukazie. We wrześniu 1943 przeniesiony został na własną prośbę z ACz do ludowego Wojska Polskiego i wyznaczony na stanowisko szefa kancelarii sekcji polityczno-wychowawczej w 4 pułku czołgów ciężkich. W marcu 1944 skierowany na Kurs Specjalny dla Oficerów Polityczno-Wychowawczych w Moskwie, a w czerwcu 1944 objął stanowisko zastępcy komendanta Szkoły Oficerów Polityczno-Wychowawczych. Od 1944 był członkiem Polskiej Partii Robotniczej. 4 października 1944 objął obowiązki zastępcy dowódcy 8 Dywizji Piechoty im. Bartosza Głowackiego do spraw politycznych. Przeszedł szlak bojowy 8 Dywizji Piechoty przez Warszawę nad Nysę Łużycką. Brał udział w forsowaniu rzeki na południe od Rothenburga oraz w walkach na kierunku Budziszyn i Drezno. W dniach 25 kwietnia - 6 maja 1945 8 Dywizja Piechoty brała udział w likwidacji wojsk niemieckich pod Budziszynem i zakończyła swój szlak bojowy biorąc udział w operacji praskiej.
Po zakończeniu wojny objął w czerwcu 1945 funkcję zastępcy dowódcy Okręgu Wojskowego nr V w Krakowie do spraw polityczno-wychowawczych. 31 października 1945 wyznaczony został na stanowisko zastępcy szefa Głównego Zarządu Polityczno-Wychowawczego WP. W kwietniu 1946 został pierwszym zastępcą szefa Głównego Zarządu Polityczno-Wychowawczego Wojska Polskiego i szefem Oddziału II Propagandy, a w lipcu 1946 zastępcą dyrektora Państwowego Urzędu Wychowania Fizycznego i Przysposobienia Wojskowego do spraw polityczno-wychowawczych. Uchwałą Prezydium Krajowej Rady Narodowej z 17 grudnia 1946 został mianowany na stopień generała brygady. W latach 1947-1952 był posłem na Sejm Ustawodawczy. Od grudnia 1947 był szefem GZP-W WP, jednak już w październiku 1948 został odwołany z tej funkcji i przeniesiony w stan nieczynny, a w grudniu 1949 przeniesiony do rezerwy.
W latach 1950-1957 pracował jako kierownik Działu Literatury Filozoficznej Wydawnictwa Książka i Wiedza w Warszawie. Po październiku 1956 powołany ponownie do służby czynnej i mianowany zastępcą szefa Głównego Zarządu Politycznego WP (gen. dyw. Janusza Zarzyckiego). W lutym 1960 przejął od gen. bryg. Adama Uziembło obowiązki komendanta Wojskowej Akademii Politycznej im. Feliksa Dzierżyńskiego. 30 września 1965 uchwałą Rady Państwa PRL został awansowany na stopień generała dywizji. Od lipca 1965 pełnił funkcję attaché wojskowego, morskiego i lotniczego przy Ambasadzie PRL w Moskwie. W styczniu 1970 zakończył służbę wojskową z powodu osiągnięcia granicy wieku w posiadanym stopniu, został pożegnany przez ministra obrony narodowej gen. broni Wojciecha Jaruzelskiego i przeniesiony w stan spoczynku.
W stanie spoczynku działał w Lidze Obrony Kraju oraz w Towarzystwie Wiedzy Powszechnej. Był wieloletnim członkiem Rady Naczelnej ZBoWiD, jak również współorganizatorem Związku Byłych Żołnierzy Zawodowych. 10 października 1983 gen. broni Florian Siwicki, w zastępstwie Ministra Obrony Narodowej, wyróżnił go wpisem do „Honorowej Księgi Czynów Żołnierskich”.
Został pochowany 4 września 1984 r. na Cmentarzu Wojskowym na Powązkach w Warszawie (kwatera B 4 rz. 7 m. 1). W uroczystościach pogrzebowych uczestniczyła delegacja WP z komendantem WAP gen. dyw. Władysławem Polańskim, który pożegnał Zmarłego w imieniu Wojska Polskiego oraz wiceprezes Rady Naczelnej ZBoWiD Eugeniusz Szyr, który przemawiał w imieniu władz ZBoWiD.
Życie prywatne.
Mieszkał w Warszawie. Od 1955 żonaty z Anną z domu Reich. Małżeństwo miało syna.

</doc>
<doc id="1255184" url="https://pl.wikipedia.org/wiki?curid=1255184" title="Wesołych świąt (film 2006)">
Wesołych świąt (film 2006)

Wesołych Świąt – amerykańska komedia z 2006 roku.
Opis fabuły.
Co roku Steve Finch zostaje królem świąt. Teraz również jego dom zdobią girlandy, a rodzina, mimo protestów musi nosić swetry z reniferami. O tytuł króla walczy też jego nowy sąsiad, który zamierza zmienić swój świąteczny dom w jeden wielki neon. Rozpoczyna się szaleńcza rywalizacja.

</doc>
<doc id="1255187" url="https://pl.wikipedia.org/wiki?curid=1255187" title="Peter Dinzelbacher">
Peter Dinzelbacher

Peter Dinzelbacher (ur. 1948) – austriacki historyk, wykłada na Uniwersytecie Wiedeńskim. Jest redaktorem pisma "Mediaevistik".

</doc>
<doc id="1255191" url="https://pl.wikipedia.org/wiki?curid=1255191" title="Chrząstka nagłośniowa">
Chrząstka nagłośniowa

Chrząstka nagłośniowa, (łac. "cartilago epiglottica") – nieparzysta chrząstka krtani ludzkiej, tworząca nagłośnię. Tworzy ona przednie ograniczenie krtani, a z boków jej odchodzą fałdy nalewkowo-nagłośniowe. Wyróżnić możemy część nadgnykową i podgnykową.
Jest kształtu wachlarzowatego, na środku grubsza niż przy brzegu, zakończona jest szypułką ("petiolus"). Szypułka wspólnie z więzadłem tarczowo-nagłośniowym tworzą guzek nagłośniowy ("tuberculum epiglotticum"). Jej funkcja – zamyka bądź otwiera wejście do krtani.

</doc>
<doc id="1255196" url="https://pl.wikipedia.org/wiki?curid=1255196" title="Bogata, wolna, samotna">
Bogata, wolna, samotna

Bogata, wolna, samotna () – amerykańska komedia romantyczna z 1971 roku.
Nagrody i nominacje.
Złote Globy 1971

</doc>
<doc id="1255200" url="https://pl.wikipedia.org/wiki?curid=1255200" title="H. David Coulter">
H. David Coulter

H. David Coulter – twórca i przedstawiciel jednego ze współczesnych nurtów hathajogi opartego na naukowych odkryciach medycyny Świata Zachodu w dziedzinie anatomii i fizjologii. Jest autorem podręcznika do hathajogi "Anatomia Hatha Jogi", w którym podsumowuje kilkanaście lat swoich badań i odkryć w tej dziedzinie, oraz autorem licznych publikacji naukowych z dziedziny anatomii i medycyny.
David Coulter otrzymał tytuł Doktora Anatomii Center of the Health Studies Uniwersytetu Tennessee
(USA) w roku 1968. W latach 1968-1986 prowadził kursy mikroskopowe, neurologii i anatomii
podstawowej w Zakładzie Anatomii Uniwersytetu w Minnesocie (Medical School) w Minneapolis
(USA). W tym czasie działał również jako główny naukowiec do badań neurologicznych,
prowadzonych przez National Institute of Health oraz National Science Foundation. Następnie
nauczał w Zakładzie Anatomii i Biologii Komórkowej w Columbia University College of Physicians
&amp; Surgeons (1986-1988), od tamtego czasu praktykuje i naucza metody pracy z ciałem zwanej
Ohashiatsu®, w Nowym Jorku i innych miejscach. Dr Coulter praktykuje jogę od 1974 r.
Rozpoczynał pod okiem Swamiego Vedy (dawniej dr Usharbudha Aryi z Minneapolis, MN, USA),
ćwiczył pod okiem Swamiego Ramy w latach 1975-1996 oraz uczył się u Pandita Rajmani Tigunaita
w Himalayan Institute od roku 1988. Od początku swojego zainteresowania jogą dr Coulter był
oddany idei skorelowania swojego sposobu rozumienia praktyki tej dyscypliny z zasadami nauki
biomedycznej.

</doc>
<doc id="1255202" url="https://pl.wikipedia.org/wiki?curid=1255202" title="Coturnix chinenisis">
Coturnix chinenisis



</doc>
<doc id="1255204" url="https://pl.wikipedia.org/wiki?curid=1255204" title="Rozporządzalne dochody osobiste">
Rozporządzalne dochody osobiste



</doc>
<doc id="1255205" url="https://pl.wikipedia.org/wiki?curid=1255205" title="Pseudis paradoxa">
Pseudis paradoxa



</doc>
<doc id="1255208" url="https://pl.wikipedia.org/wiki?curid=1255208" title="Thamnophis sirtalis">
Thamnophis sirtalis



</doc>
<doc id="1255209" url="https://pl.wikipedia.org/wiki?curid=1255209" title="Produkcja faktyczna">
Produkcja faktyczna

Produkcja faktyczna – produkcja rzeczywiście wytwarzana przez gospodarkę. W gospodarce rynkowej jej poziom wynika z opłacalności sprzedaży. Przy odpowiednim popycie na towar produkcja faktyczna może osiągnąć poziom produkcji potencjalnej. Zazwyczaj jednak ze względu na niższy popyt na towary produkcja faktyczna odchyla się w dół od produkcji potencjalnej. W takim wypadku możemy mówić o przestojach w wykorzystaniu czynników produkcji.

</doc>
<doc id="1255211" url="https://pl.wikipedia.org/wiki?curid=1255211" title="Gotti (film 1996)">
Gotti (film 1996)

Gotti – amerykański kryminał z 1996 roku na podstawie powieści „The Last Gangster: Winning the War Against John Gotti and the Mob” Jerry’ego Capeci i Gene’a Mustaina. Film opowiada o historii Johna Gottiego – legendarnego bossa rodziny mafijnej Gambino.
Nagrody i nominacje.
Złote Globy 1996
Nagroda Satelita 1996
Nagroda Emmy 1997

</doc>
<doc id="1255213" url="https://pl.wikipedia.org/wiki?curid=1255213" title="Hipoteza dochodu permanentnego">
Hipoteza dochodu permanentnego

Hipoteza dochodu permanentnego – teoria konsumpcji zaproponowana w 1957 roku przez amerykańskiego noblistę w dziedzinie ekonomii Miltona Friedmana. Zgodnie z nią wydatki konsumpcyjne nie zależą od dochodu bieżącego, a raczej od dochodu permanentnego rozumianego jako przeciętny dochód, który spodziewa się osiągać osoba w trakcie całego życia.
Z hipotezy dochodu permanentnego wynika, że tymczasowe zmiany dochodu nie wpływają znacząco na zachowanie konsumpcyjne jednostek. Można zaobserwować efekt rygla (zapadki).

</doc>
<doc id="1255220" url="https://pl.wikipedia.org/wiki?curid=1255220" title="Nerw bębenkowy">
Nerw bębenkowy

Nerw bębenkowy, nerw Jacobsona (łac. "nervus tympanicus s. Jacobsoni") - gałąź nerwu językowo-gardłowego. Posiada on zarówno włókna nerwowe czuciowe (dla błony śluzowej jamy bębenkowej i trąbki słuchowej), jak i przywspółczulne (dla ślinianki przyusznej i gruczołów policzkowych). Nerw ten może otrzymywać gałązki od nerwu błędnego, dochodzące do niego bezpośrednio lub przez zwój dolny nerwu językowo-gardłowego.
Przebieg.
Początek swój bierze w zwoju dolnym nerwu językowo-gardłowego ("ganglion inferius nervi glossopharyngei"), znajdującym się w dołku skalistym kości skroniowej. Udaje się on z niego poprzez kanalik bębenkowy, aż dociera do wzgórka (promontorium), układając się w rynience lub kanaliku w ścianie błędnikowej jamy bębenkowej. Współtworzy następnie splot bębenkowy (pomagają mu gałąź łącząca od nerwu twarzowego i nerwy szyjno-bębenkowe). 
Gałęzie.
Nie tworzy on typowych gałęzi wychodzących z jego pnia. Natomiast jego włókna poprzez splot bębenkowy dostają się do następujących nerwów i gałęzi:

</doc>
<doc id="1255221" url="https://pl.wikipedia.org/wiki?curid=1255221" title="Teoria plam na słońcu">
Teoria plam na słońcu

Teoria plam na słońcu – pierwsza z teorii cyklu koniunkturalnego wysunięta przez Jevonsa. Ten ekonomista, bazując na ówczesnej wiedzy agrotechnicznej uznał iż pojawienie się większej liczby plam na Słońcu powoduje okresy nieurodzaju. Spowodowane tym zakłócenia normalnej pracy gospodarki oddziaływają na przemysł powodując w nim zmiany w rytmie produkcji. W rezultacie mamy do czynienia z cyklem koniunkturalnym spowodowanym działaniem praw przyrody.

</doc>
<doc id="1255222" url="https://pl.wikipedia.org/wiki?curid=1255222" title="Walter Kogler">
Walter Kogler

Walter Kogler (ur. 12 grudnia 1967 w Wolfsbergu) – austriacki piłkarz, występujący na pozycji obrońcy. Uczestnik Mistrzostw Świata 1998.
Kariera klubowa.
Jako junior występował w klubie Wolfsberger AC, jednak profesjonalną karierę rozpoczął w 1990 w Sturmie Graz. Już w pierwszym sezonie gry zaliczył 30 ligowych występów. Po dwóch latach gry w Grazu przeniósł się do stołecznej Austrii Wiedeń. Kolejnym etapem w karierze piłkarza było reprezentowanie barw Austrii Salzburg, w której grał do lutego 1998. Wtedy to został wypożyczony do francuskiego AS Cannes, a po sezonie ostatecznie odszedł z klubu – tym razem do LASK Linz. Tam grał jednak tylko przez pół roku – już w styczniu 1999 jego nowym pracodawcą został FC Tirol Innsbruck. Karierę zakończył w FC Kärnten w sezonie 2003/2004.
Kariera reprezentacyjna.
W reprezentacja Austrii Kogler zagrał 28 meczów i strzelił 1 bramkę. Uczestniczył w Mistrzostwach Świata 1998, w których jednak nie rozegrał ani jednego spotkania.
Kariera trenerska.
Od 2007 do 2008 Kogler był szkoleniowcem drużyny DSV Leoben. W latach 2008-2012 był trenerem Wackeru Innsbruck. Od 2013 jest trenerem FC Rot-Weiß Erfurt.
Linki zewnętrzne.
Statystyki w bazie national-football-teams.com

</doc>
<doc id="1255225" url="https://pl.wikipedia.org/wiki?curid=1255225" title="Bogdan Stancu">
Bogdan Stancu

Bogdan Sorin Stancu (ur. 28 czerwca 1987 w Piteşti) – rumuński piłkarz grający na pozycji napastnika w tureckim klubie Eyüpspor. Reprezentant Rumunii.

</doc>
<doc id="1255226" url="https://pl.wikipedia.org/wiki?curid=1255226" title="Umar Al-Ghamdi">
Umar Al-Ghamdi

Umar Abdullah Al-Ghamdi (ur. 11 kwietnia 1979 r.) - saudyjski piłkarz występujący na pozycji pomocnika w Al-Hilal. Mierzy 170 cm wzrostu, waży 68 kg.

</doc>
<doc id="1255227" url="https://pl.wikipedia.org/wiki?curid=1255227" title="Scott Moore">
Scott Moore



</doc>
<doc id="1255229" url="https://pl.wikipedia.org/wiki?curid=1255229" title="Podargus strigoides">
Podargus strigoides



</doc>
<doc id="1255230" url="https://pl.wikipedia.org/wiki?curid=1255230" title="Cacatua moluccensis">
Cacatua moluccensis



</doc>
<doc id="1255235" url="https://pl.wikipedia.org/wiki?curid=1255235" title="Cynanthus latirostris">
Cynanthus latirostris



</doc>
<doc id="1255241" url="https://pl.wikipedia.org/wiki?curid=1255241" title="Larosterna inca">
Larosterna inca



</doc>
<doc id="1255242" url="https://pl.wikipedia.org/wiki?curid=1255242" title="Herb powiatu węgrowskiego">
Herb powiatu węgrowskiego

Herb powiatu węgrowskiego jest jednym z dwóch symboli powiatu. 
Opis.
Herb stanowi hiszpańska tarcza herbowa dwudzielna w pas. W polu pierwszym koloru srebrnego widnieje pół orła czerwonego z rozpostartymi skrzydłami, zwrócony w lewo i pół czarnego niedźwiedzia po jego prawej stronie zwróconego w prawo. Zwierzęta te ukoronowane są jedną koroną złotą. W polu drugim na czerwonym polu niedźwiedź czarny kroczący, zwrócony w prawo z przednią, prawą łapą uniesiona do góry. Na boku zwierzęcia centralnie umieszczona francuska średniowieczna tarcza herbowa herbu Trąby.
Herb został ustanowiony "Uchwałą Nr XXV/152/2001 Rady Powiatu Węgrowskiego z dnia 30 marca 2001 r."
Symbolika.
i ma symbolizować Ziemię Liwską.

</doc>
<doc id="1255247" url="https://pl.wikipedia.org/wiki?curid=1255247" title="Herb gminy Tuszyn">
Herb gminy Tuszyn



</doc>
<doc id="1255253" url="https://pl.wikipedia.org/wiki?curid=1255253" title="Tania Góra">
Tania Góra

Tania Góra (576 m n.p.m.) – szczyt w zachodniej części Beskidu Niskiego, nad Klimkówką.
Szlaki piesze

</doc>
<doc id="1255254" url="https://pl.wikipedia.org/wiki?curid=1255254" title="Schronisko PTTK na Jaworzynie Krynickiej">
Schronisko PTTK na Jaworzynie Krynickiej

Schronisko PTTK im. Józefa Piłsudskiego na Jaworzynie Krynickiej – górskie schronisko turystyczne Polskiego Towarzystwa Turystyczno-Krajoznawczego położone w Beskidzie Sądeckim, poniżej szczytu Jaworzyny Krynickiej, na wysokości 1100 m n.p.m.
I schronisko.
Pierwsze projekty budowy schroniska pojawiły się w 1928 wśród działaczy Polskiego Towarzystwa Tatrzańskiego w Krynicy. Na jesieni 1930 wykupiono grunt i zaczęto gromadzić materiały budowlane. Do prac budowlanych przystąpiono zimą z 1933 na 1934. W celu zgromadzenia wody ze źródeł wybudowano trzy betonowe zbiorniki, oczyszczalnik i kanalizację. W drugiej połowie grudnia 1934 schronisko zostało częściowo ukończone i oddane do użytku turystów. Pierwszym gospodarzem został Jan Kamyk. Obiekt dysponował bufetem i 60 miejscami noclegowymi: 30 miejscami na łóżkach w 14 pokojach oraz 30 miejscami na pryczach w dwóch salach zbiorowych. 
Schronisku nadano imię Józefa Piłsudskiego, który według miejscowych przekazów miał zasadzić limbę na stokach Jaworzyny, rosnącą do drugiej dekady XXI w. (obecnie w jej miejscu znajduje się figura Jana Pawła II). Obiekt stał się atrakcją turystyczną, gościł tutaj m.in. Jan Kiepura, lotnicy ze Szkoły Orląt oraz księżniczka Juliana, przyszła królowa Holandii, wraz z mężem Bernhardem.
W sierpniu 1939 gospodarze schroniska Maria i Jan Kamykowie opuścili obiekt, do którego powrócili w czerwcu 1940. Pozostawiony bez opieki, został splądrowany i zdewastowany. Na polecenie niemieckiego dyrektora krynickiego uzdrowiska ponownie rozpoczęli działalność. W 1942 Jan Kamyk został aresztowany i wywieziony do obozu w Oświęcimiu. W 1943 schronisko i cały majątek Kamyków przejął pełniący funkcję burmistrza Krynicy Rudolf Mickler. W czerwcu 1944 polscy partyzanci rozbroili przebywających w obiekcie Niemców oraz zabrali całą żywność i koce. Po tej akcji Mickler zamknął i opuścił schronisko. 18 października 1944 Niemcy przeprowadzili obławę na partyzantów, w ramach której podpalili budynek schroniska.
II schronisko.
Po II wojnie światowej miejscowi działacze PTT postanowili odbudować schronisko. Z braku środków urządzili tymczasowy schron turystyczny o nazwie „Sarenka”, który powstał na fundamentach dawnego budynku gospodarczego. Posiadał on jedną izbę, świetlicę i małą kuchnię. Schron szybko okazał się za mały. W 1960 oczyszczono stare fundamenty i piwnice, na których postawiono parterowy, drewniany budynek z 20 miejscami noclegowymi. Dotychczasowy schron wykorzystano później na potrzeby Ośrodka Kultury Turystyki Górskiej PTTK na Jaworzynie Krynickiej. W kolejnych latach prowadzono dalsze prace budowlane – postawiono kamienne ściany, klatkę schodową, sanitariaty, uruchomiono centralne ogrzewanie oraz doprowadzono prąd. W dawnych suterenach urządzono kuchnię, a wyżej jadalnię. W 1967 schronisko miało już 40 miejsc noclegowych w pokojach 2- i 4-osobowych oraz dwóch salach zbiorowych.
7 maja 1989 przywrócono schronisku przedwojennego patrona – na ścianie frontowej budynku umieszczono tablicę "Schronisko PTTK na Jaworzynie Krynickiej im. Józefa Piłsudskiego - wys. ok. 1060 m n.p.m."
III schronisko.
W latach 90. XX wieku dokonano kompleksowej przebudowy schroniska – miała ona na celu poprawienie komfortu noclegów oraz zwiększenie bezpieczeństwa nocujących. Ze starego schroniska zostały tylko fundamenty. Budynek otwarto ponownie 22 czerwca 1997. Posadowiony jest na wysokich, kamiennych fundamentach. Ściany parteru obłożone są kamieniem, natomiast piętro wykonane zostało z drewna. W 2011 do istniejącego obiektu, od strony północno-zachodniej, dobudowano przeszklony taras widokowy.
Oferta.
W schronisku znajdują się 34 miejsca noclegowe w pokojach od 1- do 4-osobowych z łazienkami. Schronisko prowadzi pełne wyżywienie. Obok schroniska znajduje się budynek dyżurki Górskiego Ochotniczego Pogotowia Ratunkowego, kapliczka z figurą papieża Jana Pawła II oraz budynek Ośrodka Kultury Turystyki Górskiej PTTK.

</doc>
<doc id="1255255" url="https://pl.wikipedia.org/wiki?curid=1255255" title="Schronisko na Jaworzynie Krynickiej">
Schronisko na Jaworzynie Krynickiej



</doc>
<doc id="1255256" url="https://pl.wikipedia.org/wiki?curid=1255256" title="Callosciurus prevostii">
Callosciurus prevostii



</doc>
<doc id="1255258" url="https://pl.wikipedia.org/wiki?curid=1255258" title="Synagoga Beit Rachel w Astanie">
Synagoga Beit Rachel w Astanie

Synagoga Beit Rachel w Astanie (z hebr. "Dom Racheli") – synagoga znajdująca się w Astanie, stolicy Kazachstanu. Jest największą synagogą w Azji Środkowej.
Synagoga została zbudowana w 2004 roku z inicjatywy Chabad-Lubawicz. Została uroczyście otwarta 7 września tego samego roku w obecności prezydenta Nursułtana Nazarbajewa, Naczelnego Aszkenazyjskiego Rabina Izraela Jony Metzgera, kazachskich rabinów, liderów organizacji żydowskich oraz innych licznie zaproszonych gości. Nazwa synagogi Beit Rachel została nadana na cześć matki Aleksandra Maszkiewicza, prezesa Euroazjatyckiego Kongresu Żydowskiego oraz Kazachskiego Kongresu Żydowskiego.
Wewnątrz budynku oprócz obszernej sali modlitw znajduje się również mykwa, muzeum, biblioteka, klasy szkółki żydowskiej, kuchnia koszerna ze stołówką, pokoje gościnne, przedszkole oraz biura kazachskiego rabinatu. Synagoga ma łączną powierzchnię wynoszącą 5600 m², a najwyższym punktem jest gwiazda Dawida, wieńcząca kopułę na wysokości 25 metrów.

</doc>
<doc id="1255261" url="https://pl.wikipedia.org/wiki?curid=1255261" title="Sucha Homola">
Sucha Homola

Sucha Homola (708 m n.p.m.) – szczyt w zachodniej części Beskidu Niskiego, nad Uściem Gorlickim i Klimkówką.
Piesze szlaki turystyczne:

</doc>
<doc id="1255262" url="https://pl.wikipedia.org/wiki?curid=1255262" title="Herb powiatu wyszkowskiego">
Herb powiatu wyszkowskiego

Herb powiatu wyszkowskiego to dwupolowa tarcza hiszpańska, z których jedno jest sercowe. W polu pierwszym na zielonym tle snop żółty związany białym sznurem. Nad snopem krzyż kawaleryjski biały. W polu sercowym trzy równe pasy poziome: krańcowe białe i środkowy czerwony (herb Wyszkowa). 
Herb zaprojektował w 2001 r. Szymon Kobyliński.

</doc>
<doc id="1255264" url="https://pl.wikipedia.org/wiki?curid=1255264" title="Waldorf (Minnesota)">
Waldorf (Minnesota)

Waldorf – miasto położone w południowo-wschodniej części stanu Minnesota, w hrabstwie Waseca ma powierzchnię 1,0 km².
Liczy 242 mieszkańców (dane z 2000 roku).

</doc>
<doc id="1255267" url="https://pl.wikipedia.org/wiki?curid=1255267" title="Biała Skała (Beskid Niski)">
Biała Skała (Beskid Niski)

Biała Skała (903 m n.p.m.) – szczyt w południowo-zachodniej części Beskidu Niskiego.
Leży w tzw. Hańczowskich Górach Rusztowych, w jednym z grzbietów (prętów owego "rusztu"), który od Cigelki przez Długi Dział (słow. Dlhy diel), Ostry Wierch, Białą Skałę i Wnyki ciągnie się w kierunku północno-zachodnim aż po Kamienny Wierch i Czereszenne. Szczyt Białej Skały, stanowiący nieznaczne spiętrzenie owego grzbietu, znajduje się mniej więcej w połowie drogi pomiędzy szczytem Ostrego Wierchu na południowym wschodzie i przełęczą Prehyba ("Perehyba"; ok. 820 m n.p.m.) na północnym zachodzie.
Stoki południowo-zachodnie, opadające ku źródłowym ciekom Białej Dunajcowej, są strome, krótkie i zupełnie nierozczłonkowane. Stoki północno-wschodnie, opadające ku źródłowym potokom Ropki – są równie strome, lecz znacznie dłuższe i mocniej rozczłonkowane. Cały grzbiet jest porośnięty lasem (fragmentaryczne widoki jedynie z nielicznych miejsc).

</doc>
<doc id="1255268" url="https://pl.wikipedia.org/wiki?curid=1255268" title="Anatomia Hatha Jogi">
Anatomia Hatha Jogi

Anatomia Hatha Jogi – podręcznik dla uczniów, nauczycieli i praktykujących (tytuł oryginału ) – podręcznik do współczesnej hathajogi autorstwa amerykańskiego nauczyciela jogi i profesora anatomii i fizjologii Davida Coultera.
"Anatomia Hatha Jogi" jest pierwszym tekstem z dziedziny hathajogi, który opisuje wszystkie elementy praktyki tej dyscypliny:
korzystając wyłącznie z osiągnięć medycyny i anatomii Świata Zachodu. W podręczniku brak jest takich pojęć, jak prana, "chi" czy ćakry, których udowodnienie za pomocą metod i narzędzi dostępnych dla nauki Zachodniej początków XXI w. jest niemożliwe. Cały jej materiał jest oparty na badaniach i doświadczeniach, które autor zbierał podczas kilkunastu lat swoich badań, pracy i praktyki zarówno jako naukowiec, jak i nauczyciel jogi oraz Ohasiatsu® w amerykańskich uczelniach medycznych oraz w Himalayan Institute.
Całość zawarta jest w dziesięciu rozdziałach:
Dodatek stanowią słowniczek pojęć anatomicznych oraz indeksy.
Książka zawiera również kilkaset rycin ze zdjęciami oraz tablicami anatomicznymi, które ułatwiają zrozumienie zawartego w niej materiału.

</doc>
<doc id="1255272" url="https://pl.wikipedia.org/wiki?curid=1255272" title="Michał Władysław Lniski">
Michał Władysław Lniski

Michał Władysław Lniski herbu Ostoja Pruska (ur. ok. 1723, zm. 1777 w Gdańsku) – wicewojewoda pomorski w latach 1766-1777, ławnik tczewski w latach 1759-1777, członek Generalności konfederacji barskiej w 1771 roku, marszałek pomorski konfederacji barskiej.
Życiorys.
Był wujem Józefa Wybickiego. W 1764 posłował na sejm koronacyjny. W 1766 został podwojewodzim pomorskim. Wybrany posłem z powiatu tczewskiego na sejm, został marszałkiem ogólnopomorskiego sejmiku w Starogardzie. W 1767 posłował na Sejm Repninowski z województwa pomorskiego, przeforsował też kandydaturę na posła swojego siostrzeńca Józefa Wybickiego. Po jego głośnym proteście pomagał mu w ukrywaniu się. Był przesłuchiwany i inwigilowany przez posła rosyjskiego Nikołaja Repnina.
Jako jeden z pierwszych na Pomorzu opowiedział się za konfederacją barską. 16 sierpnia 1768 w Starogardzie doprowadził do zawiązania konfederacji województwa pomorskiego, jednogłośnie obwołany jej marszałkeim. W październiku jego oddziały uległy rozbiciu, ścigane przez wojska rosyjskie Piotra Czertoryżskiego. 13 października Lniski przekroczył granicę pruską, został aresztowany i osadzony w twierdzy w Kołobrzegu. W niewyjaśnionych okolicznościach wydostał się z aresztu. W styczniu 1770 stanął na czele oddziału w sile 1500 ludzi, z którym stoczył kilka zwycięskich potyczek z wojskami rosyjskimi. Pobity 29 stycznia w bitwie pod Kcynią, udał się do Proszowa na spotkanie z Generalnością. 
Wszedł do grona czpłowych i najbardziej wtajemniczonych członków władz konfederackich. Mianowany agentem dyplomatycznym konfederatów przy pośle francuskim w Wiedniu. W 1772 wziął udział w zjeździe przywódców barskich w Landshut. W 1775 powrócił do kraju.

</doc>
<doc id="1255275" url="https://pl.wikipedia.org/wiki?curid=1255275" title="Nasz Dom – Rosja">
Nasz Dom – Rosja

Ogólnorosyjski Ruch Społeczno-Polityczny „Nasz Dom – Rosja”, NDR (ros. Всероссийское общественно-политическое движение „Наш дом – Россия”, НДР) – rosyjska partia polityczna działająca w latach 1995–2000. Jej liderem był Wiktor Czernomyrdin, premier Rosji w latach 1992–1998.
Historia.
Ugrupowanie powstało wiosną 1995 z inicjatywy ówczesnego prezydenta Rosji Borysa Jelcyna, jako jedna z dwóch – obok bloku Iwana Rybkina – proprezydenckich "partii władzy". Zjazd założycielski NDR odbył się 12 maja 1995. Partia była ściśle związana z koncernem Gazprom, którym kierował Czernomyrdin przed objęciem funkcji premiera. W działalność partii zaangażowali się przedstawiciele nomenklatury państwowo-gospodarczej: administracji federalnej i regionalnej, gubernatorzy podmiotów Federacji Rosyjskiej, dyrektorzy wielkich koncernów przemysłowych. Celem partii – wobec rosnącej popularności Komunistycznej Partii Federacji Rosyjskiej – było zwycięstwo w wyborach parlamentarnych.
W wyborach do Dumy, które odbyły się 17 grudnia 1995 Nasz Dom – Rosja poniósł porażkę, uzyskując zaledwie 10,13% głosów i zdobywając 45 mandatów w systemie proporcjonalnym oraz 10 mandatów w okręgach jednomandatowych. Po akcesji kolejnych deputowanych w Dumie II kadencji (1995–1999) w skład frakcji parlamentarnej NDR wchodziło 67 członków. Reprezentant NDR, Aleksandr Szochin, pełnił funkcję I wiceprzewodniczącego Dumy. W początkowym okresie Nasz Dom – Rosja wspierał politykę prezydenta Borysa Jelcyna oraz rządu Wiktora Czernomyrdina, z czasem jednak poddając ją ograniczonej krytyce, aż po sprzeciw wobec rządowego projektu budżetu na 1997.
NDR stopniowo tracił wpływy polityczne i poparcie prezydenta Jelcyna, a po dymisji Czernomyrdina ze stanowiska premiera uległ marginalizacji. Utracił także poparcie przedstawicieli państwowej biurokracji i elit gospodarczych. Jego działacze pod koniec II kadencji Dumy przeszli do innych, nowo tworzonych ugrupowań, m.in. do popierającego Jewgienija Primakowa bloku Ojczyzna – Cała Rosja. Osłabiony NDR wystartował w wyborach parlamentarnych 19 grudnia 1999, w których uzyskał 1,95% głosów oraz zdobył jedynie 7 mandatów w okręgach jednomandatowych. Po wyborach partia uległa dalszej marginalizacji i w 2000 zakończyła działalność.

</doc>
<doc id="1255278" url="https://pl.wikipedia.org/wiki?curid=1255278" title="The Ground Beneath Her Feet">
The Ground Beneath Her Feet

The Ground Beneath Her Feet – ballada rockowa irlandzkiej grupy U2, stworzona dla filmu "The Million Dollar Hotel", wydana na jego soundtracku. Została ona nagrana z udziałem producenta Daniela Lanoisa, grającego na elektrycznej gitarze hawajskiej. Na ścieżce dźwiękowej została zamieszczona jednak inna wersja utworu. Informacje o piosence, jako jej autora podają Salmana Rushdiego, ponieważ tekst utworu pochodzi z jego książki "The Ground Beneath Her Feet".
Kompozycja.
Bono wpadł na pomysł stworzenia piosenki po przeczytaniu fragmentu powieści Rushdiego. W "The Ground Beneath Her Feet" fikcyjna postać, Ormus Cama, pisze teksty wyrażające żal po śmierci jego ukochanej, Viny Apsary. U2 wykorzystał te teksty niemal słowo w słowo, pomijając jednak fragment: „She was my ground, my favorite sound, my country road, my city street, my sky above, my only love, and the ground beneath my feet”.
Rushide stwierdził, że jest zaszczycony tym, iż zespół wykorzystał fragment właśnie jego książki w swojej piosence.
Promocja i wydawnictwa.
Początkowo planowano, iż „The Ground Beneath Her Feet” zostanie wydany jako singel. Wytwórnia Interscope zadecydowała jednak, że piosenka ostatecznie nie ukaże się jako singel. Spowodowane było to zbliżającą się premierą nowego albumu U2, "All That You Can’t Leave Behind". Wydawcy nie chceli łączyć pochodzącego z soundtracku utworu ze świeżymi piosenkami z nowej płyty. „The Ground Beneath Her Feet” została w zamian za to wydana jako promocyjny singel na potrzeby mediów, jednak była rzadko grana na antenach radiowych i telewizyjnych. Po ukazaniu się ścieżki dźwiękowej "The Million Dollar Hotel", zespół miał nadzieję, że piosenka zostanie dołączona do innych utworów na albumie "All That You Can’t Leave Behind". Skończyło się jednak umieszczeniem jej, jako utworu bonusowego na brytyjskich, australijskich i japońskich wydaniach płyty.

</doc>
<doc id="1255281" url="https://pl.wikipedia.org/wiki?curid=1255281" title="Ferdel">
Ferdel

Ferdel (648 m n.p.m.) – szczyt w Beskidzie Niskim, nad Wapiennem. Na szczycie góry znajduje się wieża widokowa. 
Piesze szlaki turystyczne:

</doc>
<doc id="1255283" url="https://pl.wikipedia.org/wiki?curid=1255283" title="5,56 NATO">
5,56 NATO



</doc>
<doc id="1255285" url="https://pl.wikipedia.org/wiki?curid=1255285" title="Flaga powiatu bełchatowskiego">
Flaga powiatu bełchatowskiego



</doc>
<doc id="1255291" url="https://pl.wikipedia.org/wiki?curid=1255291" title="Wątkowa">
Wątkowa

Wątkowa (846 m n.p.m.) – szczyt w Beskidzie Niskim nad Bartnem, najwyższy w paśmie Magury Wątkowskiej. 
Wierzchołek jest zupełnie zalesiony, znajduje się na nim tabliczka z nazwą szczytu. Północne i wschodnie zbocza znajdują się w ramach Magurskiego Parku Narodowego.
Piesze szlaki turystyczne:

</doc>
<doc id="1255293" url="https://pl.wikipedia.org/wiki?curid=1255293" title="Herb powiatu sochaczewskiego">
Herb powiatu sochaczewskiego

Herb powiatu sochaczewskiego jest (wraz z flagą) symbolem tego powiatu.
Opis.
To prostokątna, hiszpańska tarcza herbowa podzielona w pas. W polu pierwszym koloru czerwonego widnieje orzeł biały w koronie złotej z rozpostartymi skrzydłami, zwrócony w lewo. W polu drugim na czerwonym polu dwa miecze białe o żółtych rękojeściach, skrzyżowane ze sobą. Pola te oddzielone są białym, falującym pasem.

</doc>
<doc id="1255299" url="https://pl.wikipedia.org/wiki?curid=1255299" title="Shystie">
Shystie

Chanelle Scott Calica, znana jako Shystie (ur. 25 grudnia 1982 r.) jest brytyjską raperką, autorką tekstów piosenek oraz aktorką. 
Jej matka urodziła się i wychowała na Barbadosie, zaś ojciec - w Grenadzie. Shystie natomiast dorastała w Hackney, we Wschodnim Londynie. Zaczęła zdobywać sławę dzięki swojej odpowiedzi na utwór "I Luv U" Dizzeego Rascala oraz podczas trasy koncertowej z Basement Jaxx i The Streets, co doprowadziło do zawarcia kontraktu z poważną wytwórnią płytową Polydor.
W 2004 roku nagrała debiutancki krążek, który nosi tytuł "Diamond in the Dirt". Osiągnął on w Wielkiej Brytanii sprzedaż 55000. Pierwszym singlem z płyty stała się piosenka "One Wish", plasując się na 40. miejscu UK Singles Chart. Utwór ten opowiada o smutnych wydarzeniach z dzieciństwa niektórych osób, które dorastały na blokowiskach.
Shystie gra również pierwszoplanową postać o imieniu Dionne w serialu telewizyjnym "Dubplate Drama". Bohaterka ta jest MC, która pragnie wypromować swoją muzykę na świat, jednak napotyka na swojej drodze zarówno mnóstwo trudności, nieprzychylnie nastawionych osób, jak i ludzi pomagających jej w zdobywaniu kariery. Na pomysł nakręcenia takiego serialu wpadł Road Mullet, natomiast scenariusz napisał Luke Hyams. Od listopada 2007 roku jest kręcony drugi sezon, udostępniony przez stacje telewizyjne takie, jak Channel 4, E4, MTV czy MTV Base.

</doc>
<doc id="1255300" url="https://pl.wikipedia.org/wiki?curid=1255300" title="Magura (Magura Wątkowska)">
Magura (Magura Wątkowska)

Magura, zwana także od nazwy pasma Magurą Wątkowską (829 m n.p.m.) – szczyt w Beskidzie Niskim nad Bartnem, w paśmie Magury Wątkowskiej, niższy od sąsiednich wierzchołków. Na południowych i południowo-wschodnich zboczach Masywu Magury mają swe źródła potoki Świerzówka i Rzeszówka – lewobrzeżne dopływy Wisłoki. Natomiast na północnych stokach masywu ma swe źródła rzeczka Kłopotnica, również lewobrzeżny dopływ Wisłoki.
Szczyt w całości porośnięty lasami. Leży w granicach Magurskiego Parku Narodowego, w jego północnej części.
Pod szczytem skrzyżowanie szlaków, obelisk-pomnik Jana Pawła II oraz wiata.

</doc>
<doc id="1255301" url="https://pl.wikipedia.org/wiki?curid=1255301" title="Bardzo bogate godzinki księcia de Berry">
Bardzo bogate godzinki księcia de Berry

Bardzo bogate godzinki księcia de Berry () – bogato iluminowany rękopis godzinek zamówiony przez Jana de Berry około 1410 roku. Jedno z najważniejszych dzieł gotyku międzynarodowego. Manuskrypt przechowywany jest obecnie w Musée Condé (Muzeum Kondeuszy) w Chantilly.
Składa się z 206 kart, zdobionych ponad 100 iluminacjami i inicjałami, wykonanymi przez braci Limbourg, Barthélemy’ego d’Eycka i Jeana Colombe’a. Na początku znajduje się słynny kalendarz z 12 całostronicowymi miniaturami. Na karcie 14v umieszczono człowieka anatomicznego, a dalej ilustracje do Ewangelii. Po nich następują ilustracje do psalmów, hymnów, modlitw i mszy.
Godzinki były rodzajem prywatnego modlitewnika, przeznaczonego do indywidualnej modlitwy. Równocześnie jako przedmiot bogato zdobiony świadczyły o zamożności i randze ich właściciela. Prace nad godzinkami rozpoczęli w 1411 roku bracia Limbourg, a przerwała je ich śmierć w 1416 w wyniku zarazy. Zdążyli wykonać ok. 65 miniatur. Według planu realizowanego w tych latach, każda godzinka rozpoczynała się od ilustracji, pod którą znajdowały się cztery linijki tekstu, rozpoczętego ozdobnym inicjałem. Pierwotna koncepcja została zmieniona po 1416 i odtąd rozpoczynano od iluminacji zajmujących dwie całe karty, z tekstem na odwrocie drugiej. Po śmierci księcia de Berry, rękopis przeszedł w ręce jego córki, hrabiny d’Armagnac. W latach 80. XV wieku stał się własnością książąt sabaudzkich i wówczas, na zlecenia Karola I, w 1485 roku do prac przy iluminacjach przystąpił Jean Colombe. Mimo to pozostał on nieukończony. W XVI wieku trafił do Flandrii i na początku tego stulecia stanowił prawdopodobnie własność Małgorzaty Austriackiej. Dalsze losy manuskryptu są nieznane do roku 1856, kiedy "Godzinki" odnalazł i zakupił książę d'Aumale. Jeszcze w XIX wieku Léopold Delisle zidentyfikował autorów tego dzieła i jego losy.
"Bardzo bogate godzinki" są dziełem wybitnym, szczytowym osiągnięciem XV-wiecznego miniatorstwa. "Wyczucie natury, wsparte głębokim realizmem, pola i rośliny, lasy i zwierzęta, sceny z życia codziennego znakomicie wtopione w tło i przedstawione w najlepiej dobranym oświetleniu, kompensują to wszystko, co w manieryzmie gotyckim mogło być zbyt wydelikacone. Dzięki darowi bystrej obserwacji, bracia Limburg pierwsi odtworzyli linią i kolorem noc, cienie rzucane przez przedmioty, śnieg, burzę na morzu, z drobiazgową wiernością odtwarzali zamek, drzewo, tkaninę, włosy, klejnoty. Ten realizm przedmiotów zachowuje doskonałą czytelność w rytmicznej, niezwykle wytwornej równowadze, dzięki czemu dzieło braci Limburg, chociaż nie byli Francuzami z urodzenia, łącząc marzenie z codziennością, stało się jednym z najważniejszych źródeł malarstwa francuskiego".
Cykl 12 miesięcy.
Oprócz ilustracji towarzyszących tekstom godzinek, rękopis zawiera kalendarz (cykl 12 miesięcy), z całostronicowymi miniaturami na każdy miesiąc. Strona taka zawiera wyobrażenie sceny, typowej dla danego miesiąca (dworskiej lub wiejskiej, niemal zawsze z zamkiem w tle) oraz kalendarz słoneczny z zodiakami i planetami. Ilustracje obrazują zależność człowieka od przemian zachodzących w przyrodzie oraz hierarchiczność, na której oparty jest świat: nad chłopami panuje władca, którą symbolizują jej zamki, a nad wszystkimi ład kosmiczny. Miniatury te cechuje połączenie typowo niderlandzkiego realizmu, wnikliwej obserwacji i drobiazgowości (np. autentycznie odtworzone zamki, wiernie oddane prace chłopów, zmiany przyrody) z wytwornością i dworskim stylem, charakterystycznymi dla gotyku międzynarodowego. Ilustracje te, namalowane w czystych i nasyconych barwach, cechuje duża dekoracyjność.
Za autorów miniatur z kalendarza uważa się powszechnie braci Limbourg, jednak faktycznie część tych iluminacji wykonali także inni twórcy. Badacze nie są zgodni w tej kwestii; bez większych wątpliwości braciom przypisuje się miesiące: styczeń, kwiecień, maj i sierpień. Autorstwo lutego, marca, czerwca, lipca i września nie jest pewne. W marcu i wrześniu wyróżnia się dwie fazy, z których jedna przypisywana jest czasem tzw. Mistrzowi Cieni (ang. "Master of the Shadows"). Osoba tego mistrza jest utożsamiana (choć nie przez wszystkich) z Barthélemym d’Eyckiem; jemu przypisuje się też październik i grudzień. Natomiast autorem listopada w części ze sceną był Jean Colombe, a w części ze znakami zodiaku – bracia Limbourg.

</doc>
<doc id="1255304" url="https://pl.wikipedia.org/wiki?curid=1255304" title="Herb gminy Leśnica">
Herb gminy Leśnica



</doc>
<doc id="1255305" url="https://pl.wikipedia.org/wiki?curid=1255305" title="Majdan (Beskid Niski)">
Majdan (Beskid Niski)

Majdan (768 m n.p.m.) – niewybitny szczyt w Beskidzie Niskim, w paśmie Magury Wątkowskiej, boczne ramię Magury.
Szczyt w całości znajduje się z Magurskim Parku Narodowym i nie jest dostępny dla turystów.

</doc>
<doc id="1255306" url="https://pl.wikipedia.org/wiki?curid=1255306" title="Góra Świętego Wawrzyńca (Kałdus)">
Góra Świętego Wawrzyńca (Kałdus)

Góra Świętego Wawrzyńca - sztucznie usypane wzniesienie na terenie wsi Kałdus, 3 km na południe od Chełmna, będące pozostałością po wczesnośredniowiecznym grodzie.
Stanowisko archeologiczne.
Góra św. Wawrzyńca jest stanowiskiem archeologicznym na którym prowadzone były prace badawcze wczesnośredniowiecznego zespołu osadniczego, będącego obok Gdańska najważniejszym centrum osadniczym na Wschodnim Pomorzu we wczesnym średniowieczu. Funkcjonował tu wtedy ośrodek władzy politycznej Bolesława Chrobrego i Mieszka II typu "sedes regni principalis" i władzy kościelnej. Prace badawcze w tym miejscu rozpoczął już w latach 1876-1877 Abraham Lissauer. Badania wznowione w 1996 r. przez pracowników Instytutu Archeologii UMK w Toruniu odsłoniły w południowej części majdanu nieukończony wczesnoromański jednonawowy kościół z trzema absydami z I poł. XI wieku o wymiarach 37 x 17 m. Zdaniem W. Chudziaka, technika konstrukcji fundamentów  – kamienie spojone gliną – jest podobna do budowli z Ostrowa Lednickiego, zaś technika wznoszenia murów najbliższa jest kościołowi z Giecza datowanemu na początek XI wieku. Nieukończono jej prawdopodobnie w związku z reakcją pogańską po 1034 roku w czasach panowania Mieszka II. W pobliżu grodziska odkryto też jedno z największych cmentarzysk szkieletowych w tej części Polski oraz osadę. Odkrycie to świadczy o pierwszorzędnym znaczeniu tutejszego grodu wśród wczesnopiastowskich osad w dorzeczu dolnej Wisły.
Rezerwat przyrody.
Obecnie wzniesienie objęte jest ochroną jako rezerwat roślinności stepowej Góra św. Wawrzyńca z roślinnością kserotermiczną. Jest to jedno z ulubionych miejsc wycieczek mieszkańców Chełmna. W pobliżu, na krawędzi doliny Wisły znajduje się punkt widokowy.

</doc>
<doc id="1255309" url="https://pl.wikipedia.org/wiki?curid=1255309" title="Herb gminy Zelów">
Herb gminy Zelów



</doc>
<doc id="1255314" url="https://pl.wikipedia.org/wiki?curid=1255314" title="Wir piaskowy">
Wir piaskowy



</doc>
<doc id="1255316" url="https://pl.wikipedia.org/wiki?curid=1255316" title="Kornuty (góra)">
Kornuty (góra)

Kornuty (830 m n.p.m.) – szczyt w Beskidzie Niskim, w paśmie Magury Wątkowskiej.
Na południowo-zachodnim zboczu zlokalizowany jest rezerwat przyrody Kornuty z Jaskinią Mroczną.
Piesze szlaki turystyczne:

</doc>
<doc id="1255317" url="https://pl.wikipedia.org/wiki?curid=1255317" title="Poroblaszek żółtoczerwony">
Poroblaszek żółtoczerwony

Poroblaszek żółtoczerwony ("Phylloporus rhodoxanthus" (Schwein.) Bres.) – gatunek grzybów należący do rodziny borowikowatych ("Boletaceae"). Jest jedynym europejskim przedstawicielem borowikowatych o blaszkowatym hymenoforze.
Systematyka i nazewnictwo.
Pozycja w klasyfikacji według Index Fungorum: "Phylloporus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1822 r. Lewis David von Schweinitz nadając mu nazwę "Agaricus rhodoxanthus". Obecną, uznaną przez Index Fungorum nazwę nadał mu Giacomo Bresàdola w 1900 r.
Ma 16 synonimów. Niektóre z nich:
Nazwę polską podała Alina Skirgiełło w 1960 r.
Morfologia.
4–8 cm średnicy, mięsisty, wypukły, później rozpostarty, brązowoczerwony o matowej powierzchni.
Cytrynowe do złocistożółtych, połączone wyraźnie licznymi żyłkami.
Żółtoczerwony do brązowożółtego, cylindryczny, u podstawy zwężony.
Miękki, bladożółty. Smak łagodny, zapach słaby, grzybowy.
Elipsoidalno-wrzecionowate, gładkie. Wysyp zarodników: żółtoochrowy.
Występowanie i siedlisko.
Występuje w Europie, Ameryce Północnej, Azji i Australii. W Polsce gatunek rzadki. Do 2020 r. w piśmiennictwie naukowym podano 62 jego stanowiska. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na czerwonych listach gatunków zagrożonych także w Belgii, Czechach, Niemczech, Danii, Norwegii, Holandii, Szwecji i Słowacji.
W latach 1995–2004 objęty był ochroną częściową, w latach 2004–2014 – ochroną ścisłą, a od 2014 roku znów ochroną częściową.
Naziemny grzyb ektomykoryzowy tworzący symbiozę głównie z bukiem. Rozwija się w lasach liściastych i mieszanych, rzadko w iglastych. Rośnie na ziemi, pod grabami, bukami, świerkami, sosnami i dębami. Owocniki pojawiają się od lipca do października.

</doc>
<doc id="1255320" url="https://pl.wikipedia.org/wiki?curid=1255320" title="Herb powiatu ciechanowskiego">
Herb powiatu ciechanowskiego

Herb powiatu ciechanowskiego przedstawia na prostokątnej, hiszpańskiej tarczy herbowej na niebieskim tle wizerunek zamku w Ciechanowie w kolorze złotym, na którego prawym murze wyłania się postać świętego w białej szacie ze złotym nimbem, trzymającego w prawej ręce klucz złoty oparty o prawe ramię. Nad frontową wieżą zamku widnieje hiszpańska tarcza herbowa, na której czerwonym polu widnieje orzeł mazowiecki. 

</doc>
<doc id="1255335" url="https://pl.wikipedia.org/wiki?curid=1255335" title="Maciej Gorzkiewicz">
Maciej Gorzkiewicz

Maciej Gorzkiewicz (ur. 16 lutego 1984 roku) – polski siatkarz, grający na pozycji rozgrywającego.
Piłkę siatkową zaczął uprawiać w 1994 roku. W szkole podstawowej był uczniem klasy sportowej.
Karierę sportową rozpoczynał w KS Metro Warszawa, a jego pierwszym trenerem był Krzysztof Zimnicki. Potem przez cztery lata grał w MOS-ie Wola Warszawa, z którym dwukrotnie wywalczył mistrzostwo Polski,najpierw w kategorii kadetów (2001, a potem juniorów 2003). W sezonie 2011/2012 Gorzkiewicz pełnił rolę drugiego rozgrywającego w występującej w PlusLidze drużynie AZS-u Politechniki Warszawskiej, w której był zmiennikiem Patricka Steuerwalda. Zespół dotarł do finału Pucharu Challenge, w którym został pokonany przez AZS Częstochowa. W sezonie 2012/2013 był zawodnikiem KPS-u Jadar Siedlce. Od sezonu 2013/2014 zawodnik Cuprum Lubin.
Sukcesy klubowe.
Mistrzostwo I ligi:
Puchar Challenge:

</doc>
<doc id="1255339" url="https://pl.wikipedia.org/wiki?curid=1255339" title="Herb powiatu łosickiego">
Herb powiatu łosickiego

Herb powiatu łosickiego próbowano przyjąć w 2003 roku. Projekt uzyskał jednak negatywną opinię Komisji Heraldycznej. Komisja zwróciła uwagę na zasadnicze błędy jakimi było użycie niespotykanego w herbach polskich podziału na trzy pola oraz wykorzystanie nieuszczerbionych godeł: wojewódzkiego i stolicy powiatu. Herb został ustanowiony mimo to "Uchwałą Nr V/29/03 Rady Powiatu Łosickiego z dnia 20 marca 2003 r." Uchwała ta została uchylona przez wojewodę mazowieckiego. Decyzję wojewody powiat zaskarżył w sądzie, ale sąd odrzucił zarzuty. W związku z tym, do czasu opracowania poprawnych symboli, powiat pozostaje bez herbu.
Odrzucony projekt.
Odrzucony projekt, stworzony przez Centrum Heraldyki Polskiej, przedstawiał tarczę herbową o trzech polach. W polu pierwszym czerwonym orzeł biały w koronie ze skrzydłami rozpostartymi. W polu drugim Rycerz w zbroi złotej, w prawej, uniesionej ręce dzierżący miecz srebrny, a w lewej tarczę, na której widnieje złoty krzyż podwójny na błękitnym tle. W polu trzecim koń srebrny kroczący, zwrócony w prawo z uniesioną prawą, przednią nogą (herb Łosic).

</doc>
<doc id="1255341" url="https://pl.wikipedia.org/wiki?curid=1255341" title="Herb gminy Drużbice">
Herb gminy Drużbice

Herb gminy Drużbice przedstawia w polu błękitnym z prawej postać biskupa (świętego Marcina) z siwą brodą i wąsami, w szacie srebrnej i płaszczu czerwonym, wznoszącego prawą rękę w geście błogosławieństwa, lewą przyciskającego Biblię czarną do piersi. Z lewej pomłość srebrna nad takąż gęsią (atrybutem świętego Marcina) z uniesioną w stronę biskupa głową.
Historia.
Przyjęty w 2006 roku. Herb ten był drugim z kolei projektem przedłożonym Komisji Heraldycznej. Pierwszy przedstawiał w polu zielonym chustę skręconą złotą wewnątrz której bocian. Projekt obecnego herbu stworzył Andrzej Kupski. Projekt poprzedniego herbu, pierwotnie również autorstwa Andrzeja Kupskiego, przesłany został do Komisji z polem odmienionym z błękitnego na zielone.
Symbolika.
Bocian od dawna był nieoficjalnym symbolem gminy. Ptaki te cieszą się w Drużbicach wielką popularnością wśród dzieci i dorosłych. Stanowią żywą ozdobę gminy i objęte są wieloma akcjami pomocy. 
Skręcona chusta, wspólna dla obu herbów to godło herbu Nałęcz, którym pieczętowali się właściciele wsi Drużbice. Gęś jest jednym z atrybutów świętego Marcina, dlatego postać biskupa w herbie należy utożsamiać z tym właśnie świętym. Św. Marcin jest pierwotnym patronem miejscowego kościoła parafialnego (obecnie pod wezwaniem św. Rocha).

</doc>
<doc id="1255349" url="https://pl.wikipedia.org/wiki?curid=1255349" title="Herb powiatu żuromińskiego">
Herb powiatu żuromińskiego

Herb powiatu żuromińskiego - jedyny symbol powiatu. 
Opis.
Herb powiatu żuromińskiego w opisie heraldycznym przedstawia się następująco: na tarczy herbowej dwudzielnej w słup, w polu prawym czerwonym półorzeł biały, w polu lewym błękitnym złota gwiazda pod złotym półksiężycem z twarzą barkiem do góry i takież trzy kłosy w wachlarz osadzone bezpośrednio na barku księżyca.

</doc>
<doc id="1255351" url="https://pl.wikipedia.org/wiki?curid=1255351" title="Herb gminy Kleszczów">
Herb gminy Kleszczów

Herb gminy Kleszczów przedstawia tarczę dzieloną w rosochę. W polu górnym, złotym koło czerpakowe koparki czarne. W polu prawym, zielonym, dwa skrzyżowane kłosy złote. W polu lewym, zielonym, jodła złota.
Koło czerpakowe stanowi symbol przemysłu, zapewniającego gminie rozwój w dostatku (na terenie gminy znajduje się Kopalnia Węgla Brunatnego "Bełchatów" i Elektrownia "Bełchatów"). Kłosy symbolizują rolnictwo, jodła ochronę przyrody (rezerwat "Łuszczanowice" - występuje tutaj jodła na granicy swego północnego zasięgu)
Herb został zaprojektowany przez Centrum Heraldyki Polskiej w Warszawie i zatwierdzony uchwałą Rady Gminy nr XLVIII/49/97 w dniu 14 listopada 1997.

</doc>
<doc id="1255354" url="https://pl.wikipedia.org/wiki?curid=1255354" title="Próbnik napięcia">
Próbnik napięcia



</doc>
<doc id="1255355" url="https://pl.wikipedia.org/wiki?curid=1255355" title="Prawo Webstera">
Prawo Webstera

Prawo Webstera – w piłce nożnej prawo zawodnika do wolnego transferu, będące rozszerzeniem Prawa Bosmana. Termin pochodzi od nazwiska Andy'ego Webstera.
Jego źródłem jest prawo unijne, zaś bezpośrednio opiera się ono na przepisie zawartym w artykule 17 regulaminu FIFA - RSTP (Regulations on the Status and Transfer of Player), pozwalającym piłkarzowi jednostronnie go wypowiedzieć po upływie tzw. „okresu ochronnego” w terminie 15 dni od ostatniego oficjalnego meczu w sezonie:
Przesłanki.
Regulacje art. 13-18 regulaminu FIFA (RSTP) mają na celu zagwarantowanie poszanowania zasady stabilności kontraktowej ("contractual stabilit)", z tego względu, aby zastosować "Prawo Webstera" ujęte w art. 17 RSTP, muszą jednocześnie zostać spełnione trzy warunki:
W przypadku nadużycia prawa przy zastosowaniu "Prawa Webstera" jako trybu zmiany przynależności klubowej (transfer piłkarza), klub pozyskujący jak i piłkarz muszą liczyć się z ewentualnymi sankcjami finansowymi oraz sportowym, które mogą polegać np. na zawieszeniu piłkarza w możliwości jego uczestnictwa w rozgrywkach na okres sześciu miesięcy. Sankcje mogą zostać nałożone, w przypadku, gdy piłkarz rozwiązał kontrakt bez uzasadnionej przyczyny lub nie zostały spełnione wszystkie kryteria – jak np. zawiadomienie klubu macierzystego o woli rozwiązania kontraktu w zakreślonym terminie.
Tło historyczne.
W styczniu 2005 r. rosyjski biznesmen litewskiego pochodzenia Władimir Romanow nabył od Leslie Deansa i Chrisa Robinsona pakiet kontrolny szkockiego klubu Heart of Midlothian Edynburg, już w grudniu 2005 r. stając się jego większościowym udziałowcem. 1 lutego 2005 wprowadził on w klubie nową politykę transferową, bowiem zaczął masowo sprowadzać piłkarzy ze swojej ojczyzny. Miejsce w wyjściowym składzie zaczęli przez to tracić grający tam wcześniej zawodnicy, m.in. Andrew Neil Webster, który popadł w konflikt z prezesem Romanem Romanowem (synem właściciela klubu). Romanowowie nie chcieli jednak rozwiązać kontraktu z graczem, dlatego w sierpniu 2006 r., 24-letni wówczas Webster wymówił swemu pracodawcy obowiązującą jeszcze przez 12 miesięcy umowę, by związać się z angielskim klubem Wigan Athletic. Przeciwny temu był również Szkocki Związek Piłki Nożnej (SFA), który – najprawdopodobniej z braku wiedzy – nie chciał wydać Wigan Athletic certyfikatu piłkarza, zasłaniając się ważnością kontraktu gracza. Ostatecznie, po konsultacjach z prawnikami FIFA, prezes Szkockiego Związku Piłkarzy Zawodowych (SPFA) Fraser Wishart zgodził się na przeprowadzkę Webstera do Wigan. 1 lutego 2008 Międzynarodowy Trybunał Arbitrażowy ds. Sportu (CAS) w Lozannie uznał ów transfer za zgodny z prawem unijnym, nakazując jednocześnie Websterowi zwrot wynagrodzenia zagwarantowanego do końca kontraktu ze szkockim klubem.

</doc>
<doc id="1255359" url="https://pl.wikipedia.org/wiki?curid=1255359" title="David Howell (polityk)">
David Howell (polityk)

David Arthur Russell Howell, baron Howell of Guildford (ur. 18 stycznia 1936 w Londynie) – brytyjski polityk i dziennikarz, członek Partii Konserwatywnej, minister w pierwszym rządzie Margaret Thatcher. Od 12 maja 2010 do 6 września 2012 był ministrem stanu (Minister of State for International Energy Policy) w pierwszym rządzie Davida Camerona.
Życiorys.
Wykształcenie odebrał w Eton College oraz w King’s College na Uniwersytecie Cambridge. Następnie pracował jako dziennikarz. W 1964 r. podjął nieudaną próbę dostania się do Izby Gmin z okręgu Dudley. Do parlamentu dostał się dwa lata później, wygrywając wybory w okręgu Guildford. W Izbie Gmin zasiadał do 1997 r., kiedy to zrezygnował z ubiegania się o reelekcję.
W latach 1972-1974 był ministrem stanu w ministerstwie ds. Irlandii Północnej. Po dojściu Partii Konserwatywnej do władzy w 1979 r. Howell został członkiem gabinetu jako minister energii. W 1981 r. został przeniesiony do ministerstwa transportu. Na tym stanowisku pozostał do wyborów 1983 r. W 1987 r. został przewodniczącym parlamentarnej komisji spraw zagranicznych. Po rezygnacji z zasiadania w Izbie Gmin został kreowany parem dożywotnim jako baron Howell of Guildford i zasiadł w Izbie Lordów.
W 2010 wrócił do rządu po 27 latach przerwy, aby objąć funkcję ministra stanu (wiceministra) w resorcie spraw zagranicznych. Odpowiadał tam za sprawy Wspólnoty Narodów, międzynarodową politykę energetyczną oraz reprezentowanie resortu w Izbie Lordów.
Jest żonaty z Daviną Wallace od 1967 r. Ma z nią syna i dwie córki. Jego córka, Frances, jest żoną kanclerza skarbu George’a Osborne’a. Jest autorem dwóch książek: "Blind Victory" (1986 r.) i "The Edge of Now: New Questions for Democracy in the Network Age" (2000 r.).

</doc>
<doc id="1255365" url="https://pl.wikipedia.org/wiki?curid=1255365" title="Najpierw strzelaj, potem zwiedzaj">
Najpierw strzelaj, potem zwiedzaj

Najpierw strzelaj, potem zwiedzaj (ang. "In Bruges") – amerykańsko-brytyjski film z 2008 roku, w reżyserii Martina McDonagha. Światowa premiera filmu miała miejsce 17 stycznia 2008 roku.
Zarys fabuły.
Para płatnych morderców udaje się do Brugii po tym jak jeden z nich omyłkowo zabija dziecko. Przed nadejściem kolejnych dyspozycji mężczyźni mają zwiedzać miasto. Belgijskie miasto nie przypada do gustu Rayowi, zaś fascynuje Kena. Pobyt w mieście powoduje szereg niespodziewanych wydarzeń, które zmieniają wszystko w życiu głównych bohaterów.
Nagrody.
Złote Globy 2008:
Oscary za rok 2008:

</doc>
<doc id="1255375" url="https://pl.wikipedia.org/wiki?curid=1255375" title="Bitwa pod Kcynią (1770)">
Bitwa pod Kcynią (1770)

Bitwa pod Kcynią – bitwa stoczona 29 stycznia 1770 roku pod Kcynią pomiędzy pułkami konfederatów barskich Antoniego Morawskiego, Władysława Mazowieckiego, Pawła Skórzewskiego i Michała Władysława Lniskiego w sile ok. 2500 ludzi a wojskami rosyjskimi gen. Piotra Czertoryżskiego. 
Rosjanie rozbili siły konfederatów, których padło ok. 150 zabitych. Bitwa ta przyczyniła się do zaniku aktywności barżan na Pomorzu.

</doc>
<doc id="1255381" url="https://pl.wikipedia.org/wiki?curid=1255381" title="Bitwa pod Kcynią (1656)">
Bitwa pod Kcynią (1656)

Bitwa pod Kcynią - miała miejsce 1 czerwca 1656 roku podczas drugiej wojny północnej.
Stefan Czarniecki po zakończeniu wyprawy wielkopolskiej ruszył 20 maja z Uniejowa do Prus Królewskich, gdzie połączył się z miejscowym pospolitym ruszeniem dowodzonym przez wojewodę malborskiego Jakuba Weyhera. Wojska polskie rozłożyły się na odpoczynek pod Kcynią, gdzie czuły się całkowicie bezpieczne, gdyż ochraniały je szerokie rozlewiska Noteci. Poczynania Czarnieckiego obserwował brat króla Szwecji książę Jan Adolf, który próbując ustalić położenie polskich wojsk 26 maja ponownie zdobył Bydgoszcz.
Pojawienie się w Prusach Czarnieckiego zaniepokoiło króla Szwecji Karola Gustawa, który w tym czasie prowadził oblężenie Gdańska. Po ustaleniu polskich pozycji Karol Gustaw niespodziewanie porzucił oblężenie Gdańska i ruszył na południe. Armia króla Szwecji 31 maja stanęła w Bydgoszczy, gdzie połączyła się z siłami Jana Adolfa. Na naradzie dowódcy szwedzcy postanowili rozbić wojska Czarnieckiego. Po przeprawieniu się przez Noteć 1 czerwca pod Rynarzewem Szwedzi niespodziewanie zaatakowali rozłożonych na kwaterach Polaków. Główne siły Czarnieckiego zaalarmowane zostały przez chorągwie oboźnego wojskowego Szymona Kaweckiego i strażnika koronnego Mariusza Jaskólskiego, które pierwsze starły się z idącym w przedniej straży Carlem Gustafem Wranglem. Całkowicie zaskoczone wojska koronne rzuciły się do ucieczki, tym bardziej, że Szwedzi dysponowali znaczną przewagą liczebną, gdyż w obozie Polacy nie zdążyli zebrać wszystkich swych sił. Także wojska szwedzkie widząc pomieszanych Polaków nie czekały na nadejście artylerii i natychmiast zaatakowały. Zaskoczenie było zupełne i armia koronna poszła w rozsypkę. Szwedzi rzucili się za uciekającymi pułkami w pogoń, zadając polskim siłom znaczne straty. W szwedzkie ręce dostało się wielu oficerów, w tym wysłannik Jana Kazimierza dworzanin Jan Dominik Działyński. Nawet sam Czarniecki z trudem uniknął niewoli.
Po porażce Czarniecki zrezygnował z wyprawy pomorskiej i stosując się do otrzymanych rozkazów królewskich szybko zebrał rozproszone oddziały, a następnie ruszył pod Warszawę, by pomóc Janowi Kazimierzowi w odzyskaniu stolicy. Prowadził ze sobą aż 20 000 uzbrojonych ludzi, z czego większość stanowiło pospolite ruszenie i powstańcy chłopscy z Kujaw.

</doc>
<doc id="1255383" url="https://pl.wikipedia.org/wiki?curid=1255383" title="Opoczno Południe">
Opoczno Południe

Opoczno Południe – stacja kolejowa w Świerczynie koło Opoczna, w województwie łódzkim. Stacja leży na Centralnej Magistrali Kolejowej.
W roku 2017 stacja obsługiwała 300–499 pasażerów na dobę.
Historia.
Od czasów budowy CMK w latach 1971–1977 stacja Opoczno Południe nie była projektowana jako klasyczna stacja kolejowa z peronami, lecz jako umożliwiająca wyprzedzanie wolniejszych składów przez szybsze, jako że Centralna Magistrala Kolejowa z założenia była budowana jako wydzielona linia kolejowa, przeznaczona przede wszystkim dla ruchu towarowego a także w późniejszym okresie jako linia wydzielona High Speed, już w czasie budowy dostosowana do prędkości powyżej 160 km/h.
Położenie stacji, a zwłaszcza znaczne oddalenie stacji technicznej "Opoczno Południe" względem miasta Opoczno i klasycznej stacji kolejowej Opoczno na linii kolejowej Łódź Kaliska – Dębica nie warunkowało ruchu pasażerskiego aż do 16 października 2006, kiedy to otwarto po dostosowaniu dla obsługi ruchu pasażerskiego stację Włoszczowa Północ, ostatecznie przełamując casus CMK jako linii wydzielonej HS na rzecz linii kolejowej ruchu mieszanego. Od 2010 roku powstały szczegółowe plany dotyczące wykorzystania stacji Opoczno Południe oraz Idzikowice pod kątem przekształcenia ich w węzeł multimodalny. Ostatecznie wygrała jednak koncepcja Opoczna Południowego ze względu na bliskość linii kolejowej nr 25 oraz przemysłu ceramicznego – w mieście Opoczno, niedaleko CMK istnieje fabryka Ceramika Opoczno.
20 sierpnia 2010 r. marszałek województwa łódzkiego wraz z władzami Opoczna omawiali szczegóły dotyczące budowy węzła multimodalnego. 4 lutego 2013 r. podpisano umowę pomiędzy miastem, urzędem marszałkowskim, starostwem powiatowym w Opocznie i dwoma starostwami ościennymi oraz PKP PLK w sprawie budowy przystanku osobowego. Inwestycja wymagała ogłoszenia kolejnych dwóch przetargów, z powodu braku zainteresowanych w pierwszym przetargu. Jako wykonawcę inwestycji wybrano firmę Przedsiębiorstwo Wielobranżowe Banimex z Będzina, które za wykonanie zadania otrzyma 3 mln 995 tys. zł netto. Prace mają zakończyć się najpóźniej 30 listopada 2014 r., tak by zatrzymywanie się pociągów było możliwe od 9 grudnia 2014 r. Równolegle zlecono firmie Cowi Polska Sp. z o.o. przeprowadzenie analizy ekonomicznej przystanku jako węzła multimodalnego, z którego mieliby korzystać mieszkańcy również okolicznych gmin i powiatów.
Na Opocznie Południe pociągi zatrzymują się od 14 grudnia 2014 roku w ramach sieci połączeń TLK, a dawniej również Interregio spółki Przewozy Regionalne. Na tej stacji stają także międzynarodowe pociągi PKP InterCity z Warszawy do Pragi i Budapesztu oraz z Krakowa do Grodna.
16 maja 2017 PKP PLK podpisały umowę z przedsiębiorstwem Porr Polska Construcion na modernizację stacji, połączoną z dobudową drugiego peronu. 30 sierpnia 2018 otwarto nowy peron.
Komunikacja ze śródmieściem Opoczna.
Pomiędzy śródmieściem miasta a stacją kolejową "Opoczno Południe" pięć razy dziennie funkcjonowała komunikacja autobusowa, obsługiwana przez MPK Opoczno. Linia nr 4 od 7 stycznia 2015 roku poprowadzona została trasą: Perzyńskiego (LO) – Biernackiego – Dworcowa/Piotrkowska – Leśna/Przemysłowa – Piotrkowska/Zakątna – Szkolna i dalej Ogrodową do stacji "Opoczno Południe". 01 lipca 2017, ze względu na niską frekwencję, linia została zawieszona do odwołania.

</doc>
<doc id="1255384" url="https://pl.wikipedia.org/wiki?curid=1255384" title="Dyskografia Nine Inch Nails">
Dyskografia Nine Inch Nails

Dyskografia Nine Inch Nails – dyskografia amerykańskiego zespołu Nine Inch Nails, grającego muzykę industrial, założonego w 1988 roku w Cleveland przez Trenta Reznora.

</doc>
<doc id="1255386" url="https://pl.wikipedia.org/wiki?curid=1255386" title="Nikołaj Łapin">
Nikołaj Łapin

Nikołaj Fiodorowicz Łapin, ros. Николай Федорович Лапин (ur. w 1914 r. w Nikolsku-Ussuryjsku, zm. po 1957 r. w ZSRR) – radziecki wojskowy (kapitan, propagandysta Rosyjskiej Armii Wyzwoleńczej, dowódca kompanii szkoleniowej szkoły propagandystów ROA w Dabendorfie, szef wydziału wywiadu agenturalnego sztabu Sił Zbrojnych Komitetu Wyzwolenia Narodów Rosji podczas II wojny światowej.
Ukończył dalekowschodni uniwersytet państwowy we Władywostoku w specjalności tłumacza języka chińskiego. Następnie służył w wojskach pogranicznych NKWD. Pełnił funkcję zastępcy szefa sztabu oddziału pogranicznego ds. wywiadu agenturalnego. Po zwolnieniu do rezerwy pracował jako dyrektor szkoły średniej w Omsku. Prawdopodobnie w latach 1938-1939 był członkiem misji wojskowej gen. Andrieja A. Własowa w Chinach jako tłumacz. Po zmobilizowaniu do Armii Czerwonej 22 czerwca 1941 r., objął w stopniu kapitana funkcję szefa punktu operacyjnego oddziału wywiadowczego sztabu jednego z korpusów strzeleckich, a następnie 19 Armii. W październiku tego roku w rejonie Wiaźmy dostał się do niewoli niemieckiej. Przebywał w różnych obozach jenieckich. W grudniu 1942 r. ukończył kursy propagandystów w obozie w Wuhlheide. W kwietniu 1943 r. odkomenderowano go do szkoły propagandystów ROA w Dabendorfie pod Berlinem, po ukończeniu której objął dowództwo kompanii szkoleniowej. W grudniu tego roku przeniesiono go do okupowanego Paryża, gdzie zaczął redagować biuletyn "Informacyonnyj listiek" dla Ostbatalionów, stacjonujących we Francji. Pełnił też funkcję cenzora pisma "Pariżskij wiestnik". Nawiązał kontakt z Narodowym Związkiem Pracujących (NTS), wstępując do niego latem 1944 r. Wkrótce powrócił do szkoły propagandystów ROA w Dabendorfie, gdzie pracował w redakcji pisma "Dobrowolec". Od listopada tego roku był szefem wydziału wywiadu agenturalnego sztabu Sił Zbrojnych Komitetu Wyzwolenia Narodów Rosji. W kwietniu 1945 r. awansowano go do stopnia kapitana. Został wysłany na północ od Stuttgartu w celu nawiązania kontaktu z wojskami alianckimi i podjęcia rozmów o przyszłości wojsk "własowskich". Po zakończeniu wojny został internowany przez Amerykanów i osadzony w obozie w Augsburgu. Po ujawnieniu wywiadowi amerykańskiemu informacji o wojskach pogranicznych NKWD i służbie wojskowej w Armii Czerwonej został na początku marca 1946 r. zabrany z obozu jenieckiego. 20 maja przekazano go pomimo tego Sowietom. W połowie stycznia 1947 r. po procesie skazano go na karę 20 lat łagrów. 29 grudnia 1955 r. z powodu współpracy ze służbą bezpieczeństwa został uwolniony i zesłany do wsi Martynowie w obwodzie nowosybirskim. Od 1957 r. mieszkał we wsi Suzuł, gdzie pracował jako szef oddziału zaopatrzenia materialno-technicznego centralnych magazynów remontowych. Dalsze jego losy są nieznane.

</doc>
<doc id="1255388" url="https://pl.wikipedia.org/wiki?curid=1255388" title="Herb powiatu kieleckiego">
Herb powiatu kieleckiego

Herb powiatu kieleckiego przedstawia w błękitnym polu złoty krzyż patriarchalny. Jest to symbol Krzyża Świętego i Klasztoru na Łysej Górze, w którym znajdują się jego relikwie. 
Herb w obecnej postaci został ustanowiony przez Radę Powiatu 26 września 2016 r.
W latach 1999-2016 powiat posługiwał się herbem o odmiennym rysunku.

</doc>
<doc id="1255389" url="https://pl.wikipedia.org/wiki?curid=1255389" title="Muhammad Amin">
Muhammad Amin

Muhammad Amin (arab. محمد أمين; ur. 29 kwietnia 1980 r.) - saudyjski piłkarz występujący na pozycji pomocnika w Al-Ittihad. Mierzy 175 cm wzrostu, waży 66 kg.

</doc>
<doc id="1255391" url="https://pl.wikipedia.org/wiki?curid=1255391" title="Jasna strona – Legendarni Pudelsi 1986–2004">
Jasna strona – Legendarni Pudelsi 1986–2004

Legendarni Pudelsi – album z największymi przebojami zespołu Püdelsi, wydany w 2004 roku. Płyta dotarła do 2. miejsca listy OLiS w Polsce.
Lista utworów.
Źródło:.
Większość piosenek nagrana jest w nowych wersjach. Jedyny premierowy utwór to „Dawna dziewczyno”.
Dodatkowo zostały zamieszczone dwa remiksy utworów „Mundialeiro” i „Uważaj na niego”.

</doc>
<doc id="1255399" url="https://pl.wikipedia.org/wiki?curid=1255399" title="Chem Trans Logistic">
Chem Trans Logistic



</doc>
<doc id="1255401" url="https://pl.wikipedia.org/wiki?curid=1255401" title="Okręg wyborczy Guildford">
Okręg wyborczy Guildford

Okręg wyborczy Guildford powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg obejmuje miasto Guildford w hrabstwie Surrey i okolice.

</doc>
<doc id="1255402" url="https://pl.wikipedia.org/wiki?curid=1255402" title="Rurecznik mułowy">
Rurecznik mułowy

Rurecznik mułowy, rurecznik pospolity ("Tubifex tubifex") – gatunek skąposzczeta z rodziny rureczników (Tubificidae). 
Występowanie.
Pierścienice te są dość powszechne, można je spotkać w różnych miejscach: w mulistym dnie w wodach słodkowodnych, w jeziorach, rzekach, również w stawach czy rowach. Są odporne na niską zawartość tlenu oraz znaczne zmiany składu chemicznego wody, dzięki czemu wytrzymują silne zanieczyszczenia, nawet w mocno zanieczyszczonych wodach IV-V klasy.
Rurecznik stanowi ważny składnik fauny dennej. Żyje w mule, tworząc kolonie złożone z wielu osobników. Pojedynczy osobnik zanurzony przednią częścią ciała w mule tkwi w podłożu, w rurce zbudowanej z mułu i śluzu, z której to wystawia tylną część ciała. Wykonuje kołyszące ruchy wahadłowe, co zapewnia dopływ zasobniejszej w tlen wody.
Rurecznik jest pożytecznym organizmem wpływającym na utrzymanie równowagi biologicznej. Pełni podobną rolę jak dżdżownicowate w glebie. Odżywia się materiałami osadowymi wraz z zawartymi w nich martwymi cząstkami organicznymi i glonami pobieranymi z mułu dennego.
Wygląd.
Osiąga długość od 1 do 8 cm. Ciało pokrojem podobne jest do ciała dżdżownicy, wykazuje wyraźną segmentację. Oddycha całą powierzchnią ciała, a w warunkach niedotlenienia hemoglobina rozpuszczona w osoczu ułatwia mu oddychanie. Ta hemoglobina powoduje, że rurecznik posiada barwę czerwoną bądź rdzawą czy też brązową.
Przy masowym występowaniu rurecznika dno zbiornika nabiera koloru czerwono-rdzawego, a liczne kolonie wykonujące falowe ruchy dają obserwatorowi wrażenie poruszającego się dna. 
Rozmnażanie.
Cykl życiowy rurecznika zależny jest od warunków termicznych. Rozmnaża się masowo, tylko raz, po czym ginie. Jaja składa w kokonach najczęściej w lecie (czerwiec-sierpień). Rozmnażanie jest możliwe u niego również wiosną i jesienią, zależne jest tylko od warunków termicznych panujących w tym czasie. Kokony wraz z jajami umieszcza głęboko w mule dennym, nawet 15–20 cm w głąb mułu (osadu).
Przeżywalność młodych osobników jest mała. Najczęściej giną z powodu zbyt głębokiego umiejscowienia kokonów i długiej drogi do przebycia na powierzchnię mułu. Zbyt płytkie osadzenie kokonu stwarza okazję do ataków drapieżnych larw znajdujących się w tej strefie (np. ochotka, wodzień).
Rurecznik jako pokarm.
Stanowi pokarm wielu bezkręgowców wodnych i ryb. Jest wykorzystywany w akwarystyce jako wysokokaloryczny pokarm dla ryb akwariowych. Nie należy jednak podawać go bez przeprowadzenia odpowiednich zabiegów higienicznych i bez odkażania.Rureczniki można też zamrażać, co zabija wiele mikroorganizmów, nie eliminuje jednak wszystkich związków chorobotwórczych i toksycznych (trujących). Ze względu na możliwość kumulowania w ciele rureczników, toksyny mogą stanowić przyczynę zatruć u ryb.
Przy żywieniu ryb tym pokarmem zalecana jest ostrożność – należy mieć pewność co do jakości miejsca, skąd jest pobierany.
Rureczniki można spotkać w handlu także pod postacią pokarmu w tabletkach. Pokarm jest preparowany za pomocą liofilizacji, zawiera w jej wyniku do 60% białka, ważnego składnika pokarmowego.
Zobacz też.
Rurecznikowate

</doc>
<doc id="1255404" url="https://pl.wikipedia.org/wiki?curid=1255404" title="Wardzanka">
Wardzanka

Wardzanka ("Bembix rostrata") – gatunek z rodziny grzebaczowatych (Sphecidae). Tworzy kolonie składające nawet z kilkuset osobników. Podobnie jak inne grzebaczowate, również wardzanka kopie norki w piasku gdzie kładzie złapaną ofiarę (są nimi głównie muchówki), a potem składa w nich jajeczka. Jest podobna do osy, lecz większa i masywniejsza. W przeciwieństwie do osy ma spore oczy.
Dane.
Wielkość: Do 25 mm długości.
Długość życia: Postać dorosła około miesiąca.
Pożywienie: Nektar, spadź.
Występowanie: Niemal cała palearktyka.
Siedlisko: Tereny piaszczyste, wydmy, skraje lasów.

</doc>
<doc id="1255409" url="https://pl.wikipedia.org/wiki?curid=1255409" title="Przełęcz Kuchtowska">
Przełęcz Kuchtowska

Przełęcz Kuchtowska (słow. "Kuchtovske sedlo") – przełęcz położona na wysokości 543 m n.p.m., pomiędzy szczytami Czeremchy (670 m n.p.m.) oraz Nad Tysowym (713 m n.p.m.), w paśmie granicznym środkowej części Beskidu Niskiego, nad Ożenną. Przez przełęcz biegnie słowacki szlak graniczny.
Poprzednią (patrząc od zachodu) przełęczą w granicznym grzbiecie Karpat jest Przełęcz Beskid nad Ożenną, a następną – Przełęcz Mazgalica.

</doc>
<doc id="1255411" url="https://pl.wikipedia.org/wiki?curid=1255411" title="Port lotniczy Sármellék">
Port lotniczy Sármellék

Port lotniczy Sármellék (IATA: SOB, ICAO: LHSM) – międzynarodowy port lotniczy położony w Sármellék, 11 km na południe od Hévíz, na zachód od jeziora Balaton. Jest jednym z największych portów lotniczych na Węgrzech.
Linie lotnicze i połączenia:

</doc>
<doc id="1255414" url="https://pl.wikipedia.org/wiki?curid=1255414" title="Herb gminy Murowana Goślina">
Herb gminy Murowana Goślina



</doc>
<doc id="1255416" url="https://pl.wikipedia.org/wiki?curid=1255416" title="Przełęcz Pułaskiego">
Przełęcz Pułaskiego

Przełęcz Pułaskiego, 743 m n.p.m. – przełęcz w zachodniej części Beskidu Niskiego, leżąca na granicy Polski i Słowacji. Znajduje się pomiędzy szczytami Lackowej (997 m n.p.m.) i Ostrego Wierchu (938 m n.p.m.).
Kiedyś przebiegała tędy lokalna droga z Bielicznej do Cigelki.
Z okolicą przełęczy związana jest historia pochówku wampirycznego. Na trójstyku Bielicznej, Huty Wysowskiej i Słowacji pochowano samobójcę, którego miejscowa ludność posądziła o regularne wstawanie z grobu. W związku z tym wezwano baczę spod Tatr w celu przeprowadzenia pochówku wampirycznego.
Piesze szlaki turystyczne.
Poprzednią (patrząc od zachodu) przełęczą w granicznym grzbiecie Karpat jest przełęcz Beskid nad Izbami, a następną – Przełęcz Wysowska.

</doc>
<doc id="1255420" url="https://pl.wikipedia.org/wiki?curid=1255420" title="Herb gminy Kluki">
Herb gminy Kluki

Herb gminy Kluki przedstawia w polu błękitnym dąb złoty, z prawej strony pnia lilia srebrna, z lewej takaż podkowa z zaćwieczonym krzyżem kawalerskim.
Dąb symbolizuje leśny charakter gminy oraz tutejszy pomnik przyrody - 900 letni "Dąb Cygański". Z dębem tym wiąże się legenda, której jednym z bohaterów jest Królowa Jadwiga. Lilia pochodzi właśnie z herbu królowej. Podkowa z krzyżem to godło herbu Pobóg Koniecpolskich - właścicieli okolicznych dóbr. Kolory mają symbolizować: błękit: kult Maryjny, niebo i wiarę. Złoto (żółcień): Boski majestat, a także króla - jako Pomazańca Bożego, objawienie Ducha Świętego oraz szlachetność. Srebro (biel): czystość, uczciwość, pokój i wodę.
Projekt opracował Instytut Heraldyczno-Weksylologiczny Alfreda Znamierowskiego.

</doc>
<doc id="1255421" url="https://pl.wikipedia.org/wiki?curid=1255421" title="Milan Dudić">
Milan Dudić

Milan Dudić (cyr. Милан Дудић, 1 listopada 1979 w Kraljevie) – piłkarz serbski grający na pozycji środkowego obrońcy.
Kariera klubowa.
Dudić pochodzi z miasta Kraljevo. Piłkarską karierę rozpoczął w tamtejszym klubie Magnohrom Kraljevo i w 1995 roku zadebiutował w trzeciej lidze. Następnie w co rok zmieniał klub. W 1996 roku przeszedł do Bane Raška, a w sezoine 1997/1998 był zawodnikiem Slogi Kraljevo. W 1998 roku przeszedł do FK Komgrap z Belgradu, ale już po pół roku został piłkarzem drugoligowego FK Čukarički. Tam wywalczył miejsce w podstawowym składzie i w 1999 roku uzyskał awans do pierwszej ligi. W 2000 roku zajął z tym klubem 6. pozycję, najwyższą w historii zespołu. W Čukaričkim występował do końca 2001 roku i rozegrał 80 spotkań ligowych, w których strzelił 5 goli.
Na początku 2002 roku Dudić przeszedł do jednego z czołowych klubów w kraju, FK Crvena zvezda. W tym samym roku zdobył Puchar Jugosławii, a także został wicemistrzem kraju. Ten drugi sukces powtórzył rok później, a w 2004 roku zdobył kolejny puchar i po raz pierwszy w karierze wywalczył tytuł mistrza Serbii i Czarnogóry. W 2005 roku znów został wicemistrzem, a w 2006 roku zdobył dublet. Dla „Czerwonej Gwiazdy” zagrał 115 razy i zdobył 11 bramek.
Latem 2006 Dudić został sprzedany za milion euro do austriackiego Red Bull Salzburg. W Bundeslidze zadebiutował 19 lipca w wygranym 3:0 wyjazdowym meczu z SV Ried. W Red Bull stał się członkiem wyjściowej jedenastki, a w 2007 roku zdobył mistrzostwo Austrii. Z kolei w 2008 roku został wicemistrzem kraju. W 2010 roku ponownie wywalczył mistrzostwo kraju.
W 2011 roku Dudić przeszedł do Sturmu Graz. W 2014 zakończył karierę.
Kariera reprezentacyjna.
W reprezentacji Jugosławii Dudić zadebiutował 28 czerwca 2001 roku w przegranym 0:2 spotkaniu Kirin Cup z Paragwajem. W 2006 roku Ilija Petković powołał Dudicia na Mistrzostwa Świata w Niemczech. Tam wystąpił we dwóch spotkaniach grupowych Serbów: przegranych 0:6 z Argentyną oraz 2:3 z Wybrzeżem Kości Słoniowej.

</doc>
<doc id="1255422" url="https://pl.wikipedia.org/wiki?curid=1255422" title="Przełęcz Beskid nad Izbami">
Przełęcz Beskid nad Izbami

Przełęcz Beskid nad Izbami (644 m n.p.m.) – przełęcz w głównym grzbiecie wododziałowym Karpat, w zachodniej części Beskidu Niskiego. Grzbietem przez siodło przełęczy biegnie granica państwowa polsko – słowacka.
Leży pomiędzy masywem Lackowej (997 m n.p.m.) na wschodzie a masywem Dzielca (792 m n.p.m.) na zachodzie. Siodło przełęczy dość szerokie. Stoki północne (polskie) łagodne, szerokie, odwadniane są przez cieki źródłowe potoku, będącego pierwszym większym lewobrzeżnym dopływem Białej Dunajcowej. Stoki południowe stromsze, przechodzące w dość głęboką dolinkę źródłowego cieku potoku Kamenec (dopływ Topli). Siodło przełęczy porośnięte lasem.
Przez przełęcz, z Izb (na północy) do wsi Frička (na południu) i dalej do Bardiowa wiedzie stara droga bita, obecnie praktycznie nie używana i (po polskiej stronie) w większości zarośnięta.
Poprzednią (patrząc od zachodu) przełęczą w granicznym grzbiecie Karpat jest Przełęcz Tylicka, a następną – Przełęcz Pułaskiego.
Piesze szlaki turystyczne.
Grzbietem przez siodło przełęczy prowadzą znakowane szlaki turystyczne:

</doc>
<doc id="1255425" url="https://pl.wikipedia.org/wiki?curid=1255425" title="Thysanopoda spinicaudata">
Thysanopoda spinicaudata

Thysanopoda spinicaudata – największy gatunek szczętek z rodziny Euphausiidae, występujący w batypelagicznych warstwach oceanów. Gatunek osiąga rozmiar do 15 cm.

</doc>
<doc id="1255426" url="https://pl.wikipedia.org/wiki?curid=1255426" title="Diverse">
Diverse

Diverse – polska marka odzieżowa powstała w 1993 roku. Właścicielem marki jest firma ETOS S.A. z siedzibą w Gdańsku.
Oferuje odzież damską i męską, której uzupełnieniem są akcesoria, obuwie oraz torby i plecaki.
Sieć sprzedaży Diverse, to obecnie ponad 270 salonów w całej Polsce. Diverse umożliwia również zakup swoich produktów w sklepie internetowym.
Marka Diverse jest zaangażowana w działania promujące aktywny sposób spędzania wolnego czasu. W ramach projektu DiverseExtremeTeam, marka organizuje wydarzenia związane ze sportami ekstremalnymi i wyczynowymi, współpracując przy tym ze stowarzyszeniami oraz sportowcami. Diverse ExtremeTeam to cykliczna kolekcja odzieży, która charakteryzuje się wygodą i techniczną funkcjonalnością.
Dla stałych klientów Diverse powstał program lojalnościowy o nazwie Diverse Club. Marka Diverse otrzymała nagrody i wyróżnienia. Wśród nich: tytuł CoolBrand Polska (przyznawany marce rozumianej jako obiekt pożądania wśród osób wyznaczających trendy i wywierających wpływ na opinię publiczną), Diamenty Forbesa w rankingu najbardziej wartościowych firm oraz wielokrotne wyróżnienia jako Studencki Produkt Roku.

</doc>
<doc id="1255427" url="https://pl.wikipedia.org/wiki?curid=1255427" title="Aero Airlines">
Aero Airlines

Aero Airlines – już nieistniejąca estońska regionalna linia lotnicza z siedzibą w Tallinnie. Głównym węzłem był port lotniczy Tallinn.

</doc>
<doc id="1255428" url="https://pl.wikipedia.org/wiki?curid=1255428" title="Holantarctis">
Holantarctis



</doc>
<doc id="1255432" url="https://pl.wikipedia.org/wiki?curid=1255432" title="Angus Maude">
Angus Maude

Angus Edmund Upton Maude, "baron Maude of Stratford-upon-Avon" (ur. 8 września 1912, zm. 9 listopada 1993), brytyjski polityk i dziennikarz, członek Partii Konserwatywnej, minister w pierwszym rządzie Margaret Thatcher. Jest ojcem konserwatywnego deputowanego, Francisa Maude'a.
Wykształcenie odebrał w Rugby School oraz w Oriel College na Uniwersytecie Oksfordzkim. Następnie pracował jako dziennikarz. W 1950 r. został wybrany do Izby Gmin jako reprezentant okręgu Ealing South. Pomimo zasiadania w parlamencie kontynuował pracę dziennikarza. W latach 1951-1955 był dyrektorem Conservative Politicial Centre. W 1958 r. zrezygnował z miejsca w Izbie Gmin aby zostać redaktorem "Sydney Morning Herald". Był nim do 1961 r. Dwa lata później powrócił do Izby Gmin, wygrywając wybory uzupełniające w okręgu Stratford-on-Avon.
W 1964 r. został mówcą Opozycji ds. lotnictwa, ale po krytyce partyjnej polityki lider Opozycji Edward Heath usunął go z tego stanowiska. W 1975 r. popierał kandydaturę Margaret Thatcher na lidera konserwatystów. Kiedy Thatcher została premierem w 1979 r. Maude został członkiem gabinetu jako Paymaster-General. Zrezygnował z tego stanowiska już w styczniu 1981 r. W 1983 r. zrezygnował z ubiegania się o reelekcję do Izby Gmin. Otrzymał dożywotni tytuł parowski "barona Maude of Stratford-upon-Avon" i zasiadł w Izbie Lordów. Zmarł w 1993 r.

</doc>
<doc id="1255437" url="https://pl.wikipedia.org/wiki?curid=1255437" title="Okręg wyborczy Ealing South">
Okręg wyborczy Ealing South

Okręg wyborczy Ealing South powstał w 1950 r. i wysyłał do brytyjskiej Izby Gmin jednego deputowanego. Okręg obejmował Municipal Borough of Ealing w zachodnim Londynie. Został zlikwidowany w 1974 r.

</doc>
<doc id="1255439" url="https://pl.wikipedia.org/wiki?curid=1255439" title="Bentiu (bóstwa)">
Bentiu (bóstwa)

Bentiu – staroegipskie bóstwa przedstawiane w postaci małp (pawianów), według hieratycznych źródeł pisanych zamieszkujące pierwszy krąg krainy podziemnej. 
Ich funkcją było strzeżenie bramy niebios i otwieranie jej dla Re-Ozyrysa, kiedy w barce wstępował do Krainy Zachodniej. W zaświatach pawian zasiadał na ramieniu wagi podczas ceremonii ważenia duszy (serca) zmarłego. 

</doc>
<doc id="1255448" url="https://pl.wikipedia.org/wiki?curid=1255448" title="Przełęcz Szklarska (Beskid Niski)">
Przełęcz Szklarska (Beskid Niski)

Przełęcz Szklarska (580 m) – przełęcz we wschodniej części Beskidu Niskiego, położona pomiędzy szczytami Siwice (650 m) i Jawornik (761 m). Przez przełęcz prowadzi droga wojewódzka nr 887, łącząca Rymanów z Jaśliskami (dojazd do drogi wojewódzkiej nr 897).
Na przełęczy znajduje się, datowana na XVIII w. kapliczka słupowa. 
Przełęcz Szklarska (wraz z Przełęczą Beskid nad Czeremchą; alternatywnie Przełęcz Dukielska) miała niegdyś ważne znaczenie gospodarcze na szlaku handlowym z Węgier do Polski (Budapeszt – Miszkolc – Koszyce – Preszów – Stropkov – Jaśliska – Przełęcz Szklarska – Rymanów – Sanok).

</doc>
<doc id="1255449" url="https://pl.wikipedia.org/wiki?curid=1255449" title="Kalomira Sarantis">
Kalomira Sarantis

Kalomira Sarantis (gr. Καλομοίρα), właśc. Marie Carol Sarantis (ur. 31 stycznia 1985 w West Hempstead) – grecka piosenkarka urodzona w Stanach Zjednoczonych.
Reprezentantka Grecji w 53. Konkursie Piosenki Eurowizji (2008).
Młodość.
Urodziła się w West Hempstead w hrabstwie Nassau w stanie Nowy Jork. Jest jedną z dwóch córek restauratorów greckiego pochodzenia – Nikosa i Eleni Sarantisów.
Od dzieciństwa interesowała się muzyką. Przez 9 lat ćwiczyła grę na altówce, występowała także w szkolnej orkiestrze. W dzieciństwie brała także udział w licznych musicalach i programach muzycznych. Za namową kuzyna wzięła udział w konkursie muzycznym zorganizowanym przez Radio WBLI, w którym zajęła drugie miejsce.
Kariera muzyczna.
W 2003 wzięła udział w przesłuchaniach do drugiej edycji programu "Fame Story" (greckiego odpowiednika formatu "Star Academy"), kiedy jedne z nich odbywały się w Nowym Jorku. Ostatecznie zakwalifikowała się do kolejnej rundy talent-show i awansowała do finału, który ostatecznie wygrała, dzięki czemu zdobyła nagrodę w wysokości 200 tys. euro. Od 8 do 14 sierpnia występowała w klubie nocnym FOCUS w Salonikach, a także zaczęła nagrywać materiał na swoją debiutancką płytę. W trakcie rozgrywania Letnich Igrzysk Olimpijskich w Atenach, Kalomira zaśpiewała podczas greckiej parady zorganizowanej przez amerykańską telewizję UPN. 
Na początku września 2004 wydała debiutancki album studyjny pt. "Kalomira", który uzyskał status złotej płyty w Grecji. Po wydaniu albumu wyruszyła w trasę koncertową razem z innymi uczestnikami programu "Fame Story", a także wzięła udział w sesji nagraniowej w REX studio razem z Despiną Vandi i Tanosem Petrelisem oraz zagrała epizodyczną rolę w greckim serialu "I lampsi". 
W 2005 wydała drugi album studyjny pt. "Paizeis?". W kwietniu zaśpiewała gościnnie podczas pierwszego odcinka na żywo pierwszej edycji programu "Star Academy Bulgaria". Jesienią 2006 współprowadziła niedzielny program rozrywkowy "Pio poli tin kiriaki". W grudniu wydała trzeci album studyjny pt. "I Kalomira paei cinema".
Od września do października 2007 w Grecji nagrywała materiał na swój nowy, czwarty album studyjny. Pod koniec lutego 2008 została ogłoszona jedną z trzech finalistów greckich eliminacji eurowizyjnych, do których zgłosiła się z utworem „Secret Combination”. W marcu wystąpiła w finale selekcji, w którym zdobyła największe poparcie jurorów i telewidzów, dzięki czemu została reprezentantką Grecji w 53. Konkursie Piosenki Eurowizji organizowanym w Belgradzie. 20 maja wystąpiła w pierwszym półfinale widowiska i z pierwszego miejsca awansowałą do finału, w którym zajęła trzecie miejsce z 218 punktami na koncie, w tym m.in. z maksymalnymi notami 12 punktów od Wielkiej Brytanii, Niemiec, Albanii, San Marino, Cypru i Rumunii. Pod koniec maja wydała czwarty album studyjny pt. "Secret Combination", na którym znalazł się m.in. eurowizyjny singiel. Po finale konkursu wyjechała do Nowego Jorku z powodu narodzin dziecka jej siostry, przez co nie podjęła żadnych działań promocyjnych swojej nowej płyty. Kilka tygodni później w wywiadzie dla "Downtown Magazine" ojciec Kalomiry wyznał, że piosenkarka została „nieładnie” potraktowana przez swoją wytwórnię Heaven Music oraz że decyzja o jej potencjalnym powrocie na scenę muzyczną zostanie podana do mediów w sierpniu. Po ostatecznym powrocie Kalomiry do Grecji, piosenkarka została gospodynią greckiej wersji gry telewizyjnej "Big in Japan".
W 2009 występowała z koncertami w kilku greckich klubach znajdujących się w Ameryce Północnej. W styczniu 2010 ogłosiła, że zaczęła pracę nad materiałem na kolejną płytę. W marcu odnowiła kontrakt płytowy z wytwórnią Heaven Music, która wydała jej kolejny singiel „Please Don't Break My Heart” nagranym przy gościnnym udziale amerykańskiego rapera o pseudonimie Fatman Scoop. W czerwcu 2011 roku wydała swój nowy utwór „This Is The Time”, a latem odbyła trasę koncertową, w ramach której wystąpiła w Grecji i na Cyprze, a potem także i w Arizonie i Toronto. W noc sylwestrową zagrała koncert charytatywny "Bring in 2012 with Kalomira!" dla grecko-ortodoksyjnych mieszkańców Waszyngtonu. Pod koniec lutego 2012 opublikowała singiel „Other Side Tonight” wydany pod szyldem wytwórni Hot Kiss Records LLC należącej do jej męża. W 2013 zrobiła przerwę od występowania z powodu ciąży. W październiku powróciła na scenę. W 2014 wystąpiła gościnnie podczas greckich eliminacji eurowizyjnych, podczas których zaśpiewała z Claydee Lupą nową wersję piosenki „Secret Combination”. W czerwcu rozpoczęła trasę koncertową po Stanach Zjednoczonych. W 2015 wydała utwór „This Is Summer”, który zaprezentowała premierowo podczas greckich eliminacji do 60. Konkursu Piosenki Eurowizji. Latem podpisała kontrakt płytowy z wytwórnią Panik Records.
Życie prywatne.
Pod koniec września 2010 wzięła ślub z George’em Bousalisem w katedrze Świętego Pawła dla Ortodoksyjnych Greków w Hempstead w Nowym Jorku. W grudniu 2012 para doczekała się bliźniaków, Nikosa i Dimitrisa.

</doc>
<doc id="1255451" url="https://pl.wikipedia.org/wiki?curid=1255451" title="Okręg wyborczy Stratford-on-Avon">
Okręg wyborczy Stratford-on-Avon

Okręg wyborczy Stratford-on-Avon powstał w 1885 r. i wysyłał do brytyjskiej Izby Gmin jednego deputowanego. Okręg został zlikwidowany w 1918 r., ale utworzono go ponownie w 1950 r. Okręg położony jest w hrabstwie Warwickshire.

</doc>
<doc id="1255452" url="https://pl.wikipedia.org/wiki?curid=1255452" title="Prima Categoria (1909/1910)">
Prima Categoria (1909/1910)

Prima Categoria 1909/1910 (z wł. Pierwsza Kategoria) – 13. edycja najwyższej w hierarchii klasy mistrzostw Włoch w piłce nożnej, organizowanych przez FIGC, które odbyły się od 7 listopada 1909 do 24 kwietnia 1910. Mistrzem został Internazionale, zdobywając swój pierwszy tytuł.
Organizacja.
Liczba uczestników została po raz pierwszy niezmieniona - 9 drużyn. Po raz pierwszy rozegrano systemem jesień-wiosna oraz rozgrywki odbyły się w pojedynczej grupie systemem ligowym. Zwycięzca Federalnych Mistrzostw Pierwszej Kategorii (wł. Campionato Federale di Prima Categoria) został oficjalnym mistrzem Włoch uznawanym przez FIGC. Zwycięzca równoległych Mistrzostw Włoch Pierwszej Kategorii (wł. Campionato Italiano di Prima Categoria) otrzymał tytuł nieoficjalnego "mistrza Włoch".
W równoległych Mistrzostwach Włoch Pierwszej Kategorii, w których grali jedynie gracze z obywatelstwem włoskim wzięło udział 4 kluby (Andrea Doria Ausonia, Milanese, Pro Vercelli-mistrz).
Baraż o mistrzostwo.
Pro Vercelli – Internazionale 3:10
Strzelcy bramek
Dla Pro Vercelli:
"Tacchini, Zorzoli, Carlo Rampini I "
Dla Internazionale:
"Engler (4) Fossati I (2), Peyer, Peterlj, Shuler"
Internazionale został mistrzem Włoch. Baraż rozegrał w składzie: Campelli, Fronte, Zoller, Yenni, Fossati I, Stebler, Capra, Peyer, Peterlj, Aebi, Shuler, Engler.

</doc>
<doc id="1255461" url="https://pl.wikipedia.org/wiki?curid=1255461" title="Przełęcz Krzyżówka">
Przełęcz Krzyżówka

Przełęcz Krzyżówka (także "Przełęcz Huta", 745 m) – przełęcz na granicy Beskidu Niskiego i Beskidu Sądeckiego, położona powyżej Krynicy-Zdroju.
Na przełęczy znajduje się skrzyżowanie dróg nr 75 oraz nr 981.

</doc>
<doc id="1255463" url="https://pl.wikipedia.org/wiki?curid=1255463" title="Herb gminy Rusiec">
Herb gminy Rusiec

Herb gminy Rusiec przedstawia w polu błękitnym mur z bramą otwartą, czerwony. Nad nim podkowę srebrną, z zaćwieczonym krzyżem kawalerskim złotym.
Herb w obecnym kształcie został ustanowiony przez Radę Gminy 30 listopada 2017 r.
Symbolika.
Mur symbolizuje dawny miejski charakter Ruśca. Podkowa z krzyżem jest godłem herbu Pobóg Koniecpolskich, którzy byli właścicielami Ruśca w XV i XVII wieku.
Historia.
Herb zostały ustanowiony Uchwałą Rady Gminy w Ruścu nr III/18/90 z dnia 29.06.1990 r.
Autorem herbu jest artysta malarz dr hab. Jan Trojan.

</doc>
<doc id="1255473" url="https://pl.wikipedia.org/wiki?curid=1255473" title="Tamara Todewska">
Tamara Todewska

Tamara Todewska (cyryl. Тамара Тодевска; ur. 1 czerwca 1985 w Skopju) – macedońska piosenkarka.
Dwukrotna reprezentantka Macedonii Północnej w Konkursie Piosenki Eurowizji (2008, 2019).
Młodość.
Urodziła się w Skopju, leżącym wówczas w Socjalistycznej Republice Macedonii, jest drugą córką nauczyciela w szkole muzycznej Welko Todewskiego i śpiewaczki operowej Branki Todewskiej, mającej serbskie korzenie. Ma starszą siostrę Tijanę, która także jest piosenkarką.
Jest absolwentką Akademii Muzycznej w Skopju.
Kariera muzyczna.
W 1997 wydała debiutancki singiel „Igra luda”, który nagrała w duecie z Tijaną Dapčević. W 2002 wystąpiła na czarnogórskim festiwalu muzycznym "Sunčane Skale", na którym zaśpiewała pierwszy, solowy singiel „Dali znam”. W 2003 za interpretację piosenki „1003” zajęła drugie miejsce w festiwalu "Budva Fest". Wzięła udział także na festiwalu "Ohrid Fest", na którym zajęła trzecie miejsce w duecie ze swoją matką. W 2004 była chórzystką Tosze Proeskiego w trakcie jego występu podczas 49. Konkursu Piosenki Eurowizji. W latach 2004-2007 trzykrotnie uczestniczyła w konkursie "Makfest" w Stip; w 2004 z piosenką „Nemirna”, w 2006 z „Sedmo nebo” (w duecie z Wrczakiem zajęła pierwsze miejsce), a w 2007 z „Smesno, zar ne?”.
W 2005 wydała debiutancki album studyjny pt. "Sino", którego producentem został Aleksandar Masewski. W 2006 za album odebrała nagrodę w kategorii „najlepszy album roku”, a także nagrała kolejny singiel z Wrczakiem, „Losza dewojka”, z którym wystąpiła na festiwalu "Budva Fest". W 2007 z piosenką „Каżi koj si ti” zajęła drugie miejsce podczas macedońskich eliminacji eurowizyjnych "Skopje Fest 2007". W 2008, wraz z Wrczakiem i Adrianem, wygrała finał krajowych selekcji z utworem „Wo ime na lubowta”, dzięki czemu została reprezentantką Macedonii w 53. Konkursie Piosenki Eurowizji w Belgradzie. Po finale eliminacji nagrała anglojęzyczną wersję piosenki – „Let Me Love You”. 22 maja wykonała ją w drugim półfinale konkursu i zajęła 10. miejsce z 64 punktami na koncie, przez co nie zakwalifikowała się do finału.
W następnych latach wydawała kolejne solowe single, „Szila” (2009), „Nejkes da sum sama” (2011), „Možes li” (2012) i „Gotowo je” (2012). 16 lipca 2015 wydała drugi album studyjny, zatytułowany "Eden dien". Na płycie znalazł się m.in. singiel „Таżna lubow, spiekna piesna”, z którym wystąpiła na festiwalu "MakFest 2014", a także piosenka „Za mir”, którą nagrała w duecie z Danielem Kajmakoskim. W maju 2014 wsparła wokalnie swoją siostrę Tijanę podczas występu w półfinale 59. Konkursu Piosenki Eurowizji w Kopenhadze. W listopadzie z piosenką „Brod što tone” zajęła drugie miejsce w krajowych eliminacjach eurowizyjnych.
25 stycznia 2019 została ogłoszona reprezentantką Macedonii w 64. Konkursie Piosenki Eurowizji. 8 marca ujawniono, że jej konkursową piosenką będzie utwór „Proud”. 16 maja wystąpiła w drugim półfinale konkursu i z drugiego miejsca zakwalifikowała się do finału, który został rozegrany 18 maja. Zajęła 7. miejsce po zdobyciu 305 punktów, w tym 58 pkt od telewidzów (12. miejsce) i 247 pkt od jurorów (1. miejsce). Uzyskała tym samym najwyższe miejsce w historii startu kraju w konkursie. W kwietniu 2020 wystąpiła w pierwszym odcinku programu "Eurovision Home Concerts", w którym wykonała utwór „Proud” i cover piosenki Mahmooda „Soldi”.
Życie prywatne.
27 czerwca 2015 wzięła ślub z byłym koszykarzem Aleksandrem Dimitrowskiem.

</doc>
<doc id="1255478" url="https://pl.wikipedia.org/wiki?curid=1255478" title="Portulakowate">
Portulakowate

Portulakowate ("Portulacaceae" Juss.) – rodzina roślin z rzędu goździkowców ("Caryophyllales"). W dawniejszych systemach klasyfikacyjnych (np. Cronquista z 1981, Reveala z 1993–1999) zaliczano tu wiele rodzajów czyniących z rodziny takson parafiletyczny. W nowych ujęciach (Angiosperm Phylogeny Website, system APG III z 2009 i APG IV z 2016) pozostawiono tu tylko rodzaj portulaka ("Portulaca"), resztę przenosząc do zdrojkowatych ("Montiaceae") i innych rodzin goździkowców.
Systematyka.
Rodzina siostrzana dla kladu obejmującego kaktusowate ("Cactaceae") wraz z "Anacampserotaceae". Portulakowate wchodzą w skład rzędu goździkowców ("Caryophyllales") w obrębie dwuliściennych właściwych:
Do rodziny zaliczany jest tylko jeden rodzaj – portulaka ("Portulaca") liczący 40–100 gatunków w zależności od ujęcia systematycznego. 
We wcześniejszych systemach zaliczane tu były rodzaje klasyfikowane współcześnie do rodzin: porwinkowate ("Talinaceae"), zdrojkowate ("Montiaceae"), "Anacampserotaceae", "Didiereaceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa "Caryophyllidae" Takht., nadrząd "Caryophyllanae" Takht., rząd goździkowce ("Caryophyllales" Perleb), podrząd "Portulacineae" Engl., rodzina portulakowate ("Portulacaceae" Juss.). 
W ujęciu Reveala do rodziny należało 25 rodzajów:

</doc>
<doc id="1255487" url="https://pl.wikipedia.org/wiki?curid=1255487" title="Herb gminy Szczerców">
Herb gminy Szczerców

Herb gminy Szczerców przedstawia w polu błękitnym trzykondygnacyjną wieżę-dzwonnicę kościelną, nakrytą spiczastym dachem złotym, zwieńczonym takimż krzyżem łacińskim, ze skosami u podstawy. W dolnej kondygnacji otwarta furta, w której ukoronowany monogram "K" złoty, nad kondygnacją galeria, w drugiej, węższej kondygnacji okno, nad nią słupy wspierające dach jako trzecia kondygnacja. Z prawej klucz w słup, złoty. Z lewej miecz na opak o ostrzu srebrnym i rękojeści złotej.
Wieża o podobnym wzorze występuje w najwcześniejszych pieczęciach miejskich Szczercowa. Miecz i klucz to atrybuty świętych Piotra i Pawła. Ukoronowany inicjał "K" to monogram króla Kazimierza Wielkiego, który lokował miasto, ufundował kościół i wyposażył parafię. Błękitna barwa pola symbolizuje wiarę i świętość i często występuje w herbach miast królewskich.
Herb został ustanowiony Uchwałą Rady Gminy nr XXI/139/04 w dniu 27 sierpnia 2004 r.

</doc>
<doc id="1255492" url="https://pl.wikipedia.org/wiki?curid=1255492" title="John Nott">
John Nott

John William Frederic Nott (ur. 1 lutego 1932 w Bideford w hrabstwie Devon) - brytyjski polityk, członek Partii Konserwatywnej, minister w pierwszym rządzie Margaret Thatcher, minister obrony w okresie wojny o Falklandy.
Wykształcenie odebrał w Bradfield College. W latach 1952-1956 odbywał służbę wojskową w Malezji w szeregach 2 pułku Gurkhów króla Edwarda VII. Po zakończeniu służby wojskowej studiował prawo i ekonomię w Trinity College na Uniwersytecie Cambridge. Na studiach był przewodniczącym Cambridge Union Society. Poznał tam swoją przyszłą żonę, Miloshkę, uciekinierkę z komunistycznej Jugosławii. John doczekał się z nią dwóch synów i córki.
W 1966 r. został wybrany do Izby Gmin jako reprezentant okręgu St Ives. Wybrany został jako kandydat Partii Narodowo-Liberalnej, związanej z konserwatystami. Był ostatnim deputowanym wybranym z ramienia tej partii, gdyż Narodowi Liberałowie zostali w 1968 r. wchłonięci przez Partię Konserwatywną.
Pierwsze stanowisko rządowe (minister stanu skarbu) objął w 1972 r. i sprawował je do wyborczej porażki konserwatystów w 1974 r. Po powrocie Partii Konserwatywnej do władzy w 1979 r. został członkiem gabinetu jako minister handlu. W styczniu 1981 r. został ministrem obrony. Kiedy w 1982 r. Argentyńczycy zaatakowali Falklandy Nott i minister spraw zagranicznych lord Carrington podali się do dymisji. Dymisja Notta nie została jednak przyjęta i pozostał on na tym stanowisku podczas trwania wojny o Falklandy.
Z ministerstwa obrony odszedł w styczniu 1983 r., kiedy ogłosił, że nie zamierza startować w zbliżających się wyborach parlamentarnych. W przeciwieństwie do innych byłych ministrów nie otrzymał tytułu parowskiego i obok Johna Majora jest jedynym członkiem rządu Margaret Thatcher, który nie zasiadał w Izbie Lordów. W 1985 r. został przewodniczącym banku Lazard. Obecnie mieszka w swojej posiadłości w Kornwalii.
Najstarszy syn Notta, Julian, jest kompozytorem muzyki filmowej, scenarzystą i reżyserem. Drugi syn, William, jest analitykiem w przedsiębiorstwie naftowym w Londynie. Córka Sasha jest żoną konserwatywnego deputowanego Hugo Swire'a.
Nott jest autorem autobiografii zatytułowanej "Here Today, Gone Tomorrow", która ukazała się w 2002 r.

</doc>
<doc id="1255495" url="https://pl.wikipedia.org/wiki?curid=1255495" title="Beata Łuczak">
Beata Łuczak

Beata Łuczak (ur. 2 sierpnia 1961 w Warszawie) – polska aktorka dubbingowa, okazjonalnie występująca przed kamerą.

</doc>
<doc id="1255504" url="https://pl.wikipedia.org/wiki?curid=1255504" title="Wiarołomstwo">
Wiarołomstwo

Wiarołomstwo – składanie pod przysięgą przyrzeczenia, którego nie ma się zamiaru dotrzymywać, lub niedotrzymywanie słów, których przyrzekło się pod przysięgą. W etosie rycerskim wiarołomstwo było na równi znieważające co tchórzostwo.

</doc>
<doc id="1255505" url="https://pl.wikipedia.org/wiki?curid=1255505" title="Boaz Mauda">
Boaz Mauda

Boaz Mauda (hebr. בועז מעודה, ur. 23 kwietnia 1987 w Eljakim) – izraelski piosenkarz, zwycięzca piątej edycji hebrajskiej wersji programu "Idol" – "Kochaw Nolad", reprezentant Izraela podczas 53. Konkursu Piosenki Eurowizji w 2008 roku.
Dzieciństwo i początki kariery.
Boaz Mauda jest najmłodszym synem w rodzinie, ma dwóch starszych braci. Zaczął śpiewać w wieku pięciu lat, kiedy to występował w synagodze, w której grał jego ojciec.
Kariera muzyczna.
W 2007 roku Mauda wziął udział w przesłuchania do piątej edycji programu "Kochaw Nolad", będącego izraelskim odpowiednikiem talent-show "Idol". Zakwalifikował się do odcinków na żywo, a 29 sierpnia wygrał finał konkursu dzięki zdobyciu 50% głosów od telewidzów. W nagrodę podpisał kontakt z wytwórnią muzyczną Hed Artzi.
W połowie listopada tego samego roku izraelski nadawcy publiczny IBA w porozumieniu z telewizją Channel 2 ogłosił, że Mauda został wewnętrznie wybrany na reprezentanta Izraela podczas 53. Konkursu Piosenki Eurowizji organizowanego w Belgradzie. Pod koniec lutego 2008 roku odbył się specjalny koncert selekcyjny "Kdam 2008", podczas którego wybierana była konkursowa propozycja dla Maudy. Piosenkarz wykonał wówczas pięć utworów: „Ke'ilo Kan”, „Masa Haiyai”, „Hin'e Ha'or”, „Bli ahava” i „Parparim”. Ostatecznie największe poparcie sędziów i telewidzów otrzymała pierwsza propozycja, która zdobyła łącznie 164 punkty. 
Podczas Konkursu Piosenki Eurowizji Mauda wykonał anglojęzyczną wersję singla – „The Fire in Your Eyes”. 20 maja zaśpiewał w pierwszym półfinale widowiska i z piątego miejsca awansował do finału, w którym zajął ostatecznie 9. miejsce ze 124 punktami na koncie.
7 lipca 2009 roku premierę miał debiutancki album Maudy zatytułowany "Boaz Mauda". Obecnie wokalista pracuje nad materiałem na drugą płytę.

</doc>
<doc id="1255510" url="https://pl.wikipedia.org/wiki?curid=1255510" title="...Róże miłości najchętniej przyjmują się na grobach">
...Róże miłości najchętniej przyjmują się na grobach

...Róże miłości najchętniej przyjmują się na grobach – piąty album studyjny thrashmetalowego zespołu Kat wydany w 1996 roku. Album jest bardzo zróżnicowany stylistycznie. Znajdują się na nim zarówno utwory utrzymane w mocno thrashowej stylistyce, jak i mroczne, ciężkie utwory utrzymane w wolnym tempie, zdradzające wczesne muzyczne fascynacje zespołu (Black Sabbath). Nagrań dokonano w studiu Izabelin pod Warszawą w 1996 roku. Większość kompozycji z tej płyty weszła na stałe do repertuaru koncertowego Kata, a później zespołu Kat &amp; Roman Kostrzewski.
23 września 2016 roku nakładem wytwórni muzycznej Metal Mind Productions ukazała się reedycja nagrań. Wznowienie dotarło do 24. miejsca polskiej listy przebojów - OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1255513" url="https://pl.wikipedia.org/wiki?curid=1255513" title="Lubiewo (stacja kolejowa)">
Lubiewo (stacja kolejowa)

Lubiewo – stacja kolejowa w Międzyzdrojach, w województwie zachodniopomorskim. Zatrzymują się na niej jedynie regionalne pociągi osobowe relacji Szczecin Główny – Świnoujście.
W roku 2017 stacja obsługiwała 0–9 pasażerów na dobę.

</doc>
<doc id="1255517" url="https://pl.wikipedia.org/wiki?curid=1255517" title="Lista odcinków serialu Dwa światy">
Lista odcinków serialu Dwa światy

Poniżej znajduje się spis odcinków polsko-australijskiego serialu telewizyjnego – Dwa światy.

</doc>
<doc id="1255518" url="https://pl.wikipedia.org/wiki?curid=1255518" title="Herb powiatu ostrowieckiego">
Herb powiatu ostrowieckiego

Herb powiatu ostrowieckiego to jeden z dwóch symboli tego powiatu.
Opis.
Jest to hiszpańska tarcza herbowa podzielona w słup. W polu pierwszym koloru czerwonego, żółte godła ułożone w słup w kolejności od góry do dołu: Strzała rozwidlona ku dołowi, gwiazda sześcioramienna i półksiężyc poziomy rogami do góry ułożony. W polu drugim koloru niebieskiego żółty krzyż patriarchalny.

</doc>
<doc id="1255524" url="https://pl.wikipedia.org/wiki?curid=1255524" title="Synagoga szklarzy w Kiszyniowie">
Synagoga szklarzy w Kiszyniowie

Synagoga szklarzy w Kiszyniowie (ros. "Синагога стекольшиков", jid. "Glejzer szil") – synagoga znajdująca się w Kiszyniowie, stolicy Mołdawii, przy ulicy Chabad-Lubavitch 8. Obecnie jest jedynym żydowskim domem modlitwy w mieście.
Według jednych źródeł synagoga została zbudowana jako jednopiętrowy budynek pod koniec XIX wieku, według innych w 1910 roku. W 1964 roku na polecenie władz miejskich nakazano zamknąć wszystkie synagogi w mieście, z wyjątkiem bożnicy szklarzy, która jako jedyna przez ponad 40 lat działała legalnie i jawnie. Obecnie jest zarządzana przez Chabad-Lubavitch i służy kilkutysięcznej społeczności żydowskiej Kiszyniowa. W jej wnętrzu zachowały się oryginalne malowidła naścienne. W skład kompleksu synagogalnego wchodzi m.in. dwór i mykwa. 

</doc>
<doc id="1255530" url="https://pl.wikipedia.org/wiki?curid=1255530" title="Langerwehe (stacja kolejowa)">
Langerwehe (stacja kolejowa)

Langerwehe – stacja kolejowa w Langerwehe, w kraju związkowym Nadrenia Północna-Westfalia, w Niemczech. Stacja została otwarta w 1841. Znajdują się tu 2 perony.

</doc>
<doc id="1255531" url="https://pl.wikipedia.org/wiki?curid=1255531" title="Herb powiatu sandomierskiego">
Herb powiatu sandomierskiego

Herb powiatu sandomierskiego jest odwzorowaniem tradycyjnego herbu Ziemi Sandomierskiej. Jest to hiszpańska tarcza herbowa podzielona w słup na dwa pola. W polu pierwszym naprzemiennie ułożone po trzy pasy białe i czerwone, zaczynając od góry czerwonym. W polu drugim dziewięć złotych gwiazd sześcioramiennych ułożonych w prostokącie.

</doc>
<doc id="1255540" url="https://pl.wikipedia.org/wiki?curid=1255540" title="Dondre Whitfield">
Dondre Whitfield

Dondre Whitfield (ur. 27 maja 1969 w Nowym Jorku) - amerykański aktor.

</doc>
<doc id="1255541" url="https://pl.wikipedia.org/wiki?curid=1255541" title="Droga krajowa B101 (Niemcy)">
Droga krajowa B101 (Niemcy)

Droga krajowa 101 () – niemiecka droga krajowa przebiegająca z południa na północ od skrzyżowania z drogą B169 w Aue w Saksonii do Berlina.
Miejscowości leżące przy B101.
Saksonia.
Aue, Lauter (Sachsen), Neuwelt, Schsenfeld, Wildenau, Raschau, Markersbach, Scheibenberg, Schlettau, Annaberg-Buchholz, Wiesenbad, Schönbrunn, Gehringswalde, Hilmersdorf, Pockau, Forchheim, Großhartmannsdorf, Brand-Erbisdorf, Freiberg, Großschirma, Großvoigtsberg, Siebenlehn, Nossen, Wendischbora, Katzenberg, Soppen, Käbschütztal, Görna, Miśnia, Ockrilla, Piskowitz, Priestewitz, Großenhain.
Brandenburgia.
Wainsdorf, Prösen, Elsterwerda, Bad Liebenwerda, Winkel, Beutersitz, Langennaundorf, Wiederau, Herzberg, Borken, Bernsdorf, Brandis, Horst, Hartmannsdorf, Welsickendorf, Hohenahlsdorf, Jüterbog, Kloster Zinna, Neue Häuser, Luckenwalde, Trebbin, Ludwigsfelde, Großbeeren.
Berlin.
Berlin

</doc>
<doc id="1255543" url="https://pl.wikipedia.org/wiki?curid=1255543" title="Policja Polska (1939-1944)">
Policja Polska (1939-1944)



</doc>
<doc id="1255547" url="https://pl.wikipedia.org/wiki?curid=1255547" title="Klatka Schodowa Poselska na Wawelu">
Klatka Schodowa Poselska na Wawelu

Klatka schodowa Poselska – jedna z dwóch reprezentacyjnych klatek schodowych w Zamku Królewskim na Wawelu, znajdująca się w jego wschodnim skrzydle. Zbudowana została między rokiem 1527 a 1529 według projektu Bartłomieja Berecci.
Prowadzono nią gości królewskich do recepcyjnych apartamentów. Posiada detal kamieniarski w postaci lizenowych arkad i profilowanych gzymsów – rozwiązania podobne do stosowanych we florenckich pałacach, w kręgu twórczości Sangallów. Do dziś zachowały się tu oryginalne kamienne obramienia drzwi projektu Benedykta z Sandomierza.
Sień na parterze.
Na podwyższonym parterze, z zachowanymi gotycko-renesansowymi portalami, znajdują się gobelin flamandzki "Kwiecień" z serii "Dwanaście miesięcy", z pocz. XVIII w.
Sień na I piętrze.
W sieni znajdują się dwa barokowe portrety hiszpańskich dam oraz arrasy z kolekcji Zygmunta II Augusta. Portret włoski mężczyzny, pędzla Sebastiana Bombelli (2. poł. XVII w.) oraz portret chłopięcy, autorstwa Holendra Jana van Noort (ok. 1654 r.).
Sień na II piętrze.
W najwyżej położonej sieni schodów Poselskich, znajduje się gobelin flamandzki z pejzażem (1. poł. XVII w.). Wśród XVII-wiecznych portretów niderlandzkich jest portret męski pędzla Jana Lievensa (nawiązujących do portretów Rafaella). Rzeźbione popiersie cesarza zapewne z I w. n.e., drugie popiersie – renesansowe włoskie. Szafa włoska z datą "1643". Nad wejściami z sieni małe arrasy-supraporty z przedstawieniami krajobrazowo-zwierzęcymi oraz herbami Polski i Litwy.

</doc>
<doc id="1255548" url="https://pl.wikipedia.org/wiki?curid=1255548" title="Khandi Alexander">
Khandi Alexander

Khandi Alexander (ur. 4 września 1957 w Nowym Jorku) – amerykańska aktorka.

</doc>
<doc id="1255552" url="https://pl.wikipedia.org/wiki?curid=1255552" title="Herb powiatu skarżyskiego">
Herb powiatu skarżyskiego

Herb powiatu skarżyskiego – jeden z dwóch symboli tego powiatu.
Opis.
Jest to hiszpańska tarcza herbowa podzielona w słup na dwa pola. W pierwszym koloru czerwonego widnieje rogacizna biała rozwidlona ku dołowi w wąs. W polu drugim krzyż patriarchalny żółty na niebieskim tle.
Herb został ustanowiony uchwałą Nr XI/78/99 Rady Powiatu Skarżyskiego z dnia 13 września 1999 r.

</doc>
<doc id="1255553" url="https://pl.wikipedia.org/wiki?curid=1255553" title="Sciberras">
Sciberras

Sciberras (malt. peniżola ta' Xiberras, ang. Sciberras, wł. Sceberras) – półwysep i wzgórze (malt. l-Għolja Xiberras) na wyspie Malcie. Rozdziela zatokę i międzynarodowy port morski Wielki Port (ang. "Grand Harbour") od zatoki i portu morskiego Marsamxett. Wzgórze ma wysokość 56 metrów.
Po Wielkim Oblężeniu Malty w 1565, na zlecenie wielkiego mistrza joannitów (Kawalerów Maltańskich) de la Valette'a na półwyspie Sciberras rozpoczęto budowę nowego miasta, nazwanego od jego nazwiska Valletta. Miasto to stało się później stolicą Malty, po przeniesieniu jej z Birgu.
Na półwyspie leżą Floriana i Valletta (stolica państwa).

</doc>
<doc id="1255560" url="https://pl.wikipedia.org/wiki?curid=1255560" title="Ribnica">
Ribnica



</doc>
<doc id="1255563" url="https://pl.wikipedia.org/wiki?curid=1255563" title="New York (utwór U2)">
New York (utwór U2)

New York – piosenka rockowej grupy U2, pochodząca z jej wydanego w 2000 roku albumu, "All That You Can’t Leave Behind". Jest ona poświęcona Nowemu Jorkowi oraz ludziom go zamieszkującym. Po wydarzeniach z 11 września 2001 roku utwór nabrał szczególnie ważnego znaczenia. Tekst został napisany przez wokalistę zespołu, Bono, który posiada mieszkanie w Nowym Jorku. Jednocześnie zaznaczył on, że „New York” jest hołdem dla Franka Sinatry i Lou Reeda. „There was a verse about Lou Reed, that didn’t make it, and a verse about Frank Sinatra (that also didn’t make it). And Lou has an album called New York, and he mentions my name on one of the tracks, „Beginning of a Great Adventure”. And I just think he is to New York what James Joyce was to Dublin.” ("„Istniał wers o Lou Reedzie, który nie znalazł się w tekście, był również wers o Franku Sinatrze, który także nie znalazł się w tekście. Lou wydał album zatytułowany New York. Wymienił on moje imię w utworze „Beginning of a Great Adventure”, pochodzącym z tej płyty. Myślę, że jest on dla Nowego Jorku kimś, kim dla Dublina był James Joyce.”")
W jednym z wywiadów Bono przyznał, iż piosenka mówi po części o „kryzysie wieku średniego”. Powiedział on również, że ostatnie wersy piosenki pierwotnie dotyczyły Sinatry, ponieważ śpiewając o Nowym Jorku, czuł, że musi o nim wpomnieć. Fragment ten brzmiał: „When I’m down on my luck / I sometimes think of Frank Sinatra / I met him once / He was more than generous / At dinner one evening he found a blue paper napkin ... and he stared at it and said to no one in particular, I remember when my eyes were this blue.” Bono wytłumaczył, że usunął tę końcówkę, ponieważ nie chciał, by słuchacze pomyśleli, że „New York” jest utworem autobiograficznym.
Piosenka była popularnym utworem trasy Elevation Tour, jednak po zamachach z 11 września 2001 roku, niektóre wersy „New York” zostały zmienione lub dodane. Zmienione fragmenty brzmiały następująco: „Voices on a cell phone – voices from home / Voices of the hard sell – voices down a stairwell” oraz „Religious nuts, political fanatics in the stew / Happily not like me and you / That’s where I lost you / New York – New York”.
U2 zagrał piosenkę podczas różnych występów 120 razy. Jej pierwsze wykonanie na żywo miało miejsce 19 października 2000 roku w klubie ManRay w Paryżu, podczas koncertu promującego, mającą ukazać się 30 października 2000 roku, płytę "All That You Can’t Leave Behind". Ostatnie wykonanie „New York” z zawartym w wersji albumowej tekstem nastąpiło 27 sierpnia 2001 w Glasgow. Po raz pierwszy od zamachów na Pentagon i World Trade Center utwór, już wraz ze zmienionych tekstem, został zagrany miesiąc później, 10 października 2001 roku, podczas koncertu w South Bend. W trakcie trasy Elevation Tour piosenka przestała być grana przez U2 i nie została wykonana na żywo od 2 grudnia 2001 roku.

</doc>
<doc id="1255569" url="https://pl.wikipedia.org/wiki?curid=1255569" title="Klatka Schodowa Senatorska na Wawelu">
Klatka Schodowa Senatorska na Wawelu

Klatka schodowa Senatorska (zwana także Królewską) – jedna z dwóch reprezentacyjnych klatek schodowych w Zamku Królewskim na Wawelu.
Przebudowana przez Jana Trevano w 1595 r. Marmurowane schody nie biegną stromo (jak to jest w renesansowych Poselskich) lecz przełamują się regularnie w połowie pięter. Wejścia z sieni do wnętrz obramione są wczesnobarokowymi kamiennymi portalami.

</doc>
<doc id="1255571" url="https://pl.wikipedia.org/wiki?curid=1255571" title="Wincenty Rutkowski">
Wincenty Rutkowski

Wincenty Rutkowski ps. „Haszysz”, „Żwan”, „Kujawa” (ur. 17 lipca 1895 w Słońsku, zm. 1953 we Wronkach) – podpułkownik artylerii Wojska Polskiego.
Życiorys.
Był synem Wojciecha Rutkowskiego, rolnika, i Łucji z Walczaków. Za mówienie po polsku w szkole w Słupsku, został na dwa tygodnie zaaresztowany przez Niemców. Uczęszczał do gimnazjum w Inowrocławiu a potem w Poznaniu, gdzie 22 czerwca 1915 r. został wcielony do niemieckiego wojska do 237 pułku artylerii lekkiej w Białogardzie i przydzielony na front francuski. Walczył pod Lasem Argońskim, pod Vienne-Varennes i pod Verdun, został ranny. Po wyleczeniu, wysłano go na front rosyjski i po bitwie po Sarmogoniem został odznaczony Krzyżem Żelaznym II kl. W kwietniu walczył na froncie francuskim pod Saint Quentin, a potem na Reine. Po podejrzeniu o dezercję uciekł z więzienia do Ojczyzny.
29 grudnia 1918 r. włączył się do organizacji powstańczych w powstaniu wielkopolskim. Za zdobycie stacji kolejowej w Radziwiłłowie dostał Krzyż Waleczny 22 maja 1919 r. Za udział w wojnie polsko-bolszewickiej odznaczony Krzyżem Srebrnym Orderu Virtuti Militari 30 sierpnia 1920 r.
W latach 1921–1924 pełnił służbę w 1 pułku artylerii górskiej w Nowym Sączu. 3 maja 1922 roku został zweryfikowany w stopniu podporucznika ze starszeństwem z dniem 1 czerwca 1919 roku i 13. lokatą w korpusie oficerów artylerii. 12 lutego 1923 roku Prezydent RP Stanisław Wojciechowski awansował go z dniem 1 stycznia 1923 roku na porucznika ze starszeństwem z dniem 1 czerwca 1921 roku i 10. lokatą w korpusie oficerów artylerii. W listopadzie 1924 roku został przydzielony do 4 Dywizji Kawalerii we Lwowie na stanowisko adiutanta dowódcy artylerii konnej dywizji. Do kwietnia 1934 roku pełnił służbę w 10 dywizjonie artylerii konnej w Jarosławiu. W kwietniu 1934 został przeniesiony do 24 pułku artylerii lekkiej w Jarosławiu z równoczesnym przydziałem do Wojskowego Sądu Rejonowego Jarosław, na okres od 1 maja 1934 do 30 kwietnia 1936 roku. Na stanowisku oficera sądowego Wojskowego Sądu Rejonowego Jarosław pozostawał do 1939. W międzyczasie został przeniesiony do korpusu oficerów administracji.
Od 1940 roku, w czasie okupacji niemieckiej był komendantem Inspektoratu Rejonowego ZWZ-AK Przemyśl. W 1944 roku, w czasie akcji „Burza”, dowodził Inspektoratem AK Podkarpacie (Sanok – Jasło – Krosno – Brzozów), na którego bazie odtworzona została 22 Dywizja Piechoty AK. W latach 1945–1946 stał na czele organizacji „NIE” i WiN. W latach 1946–1947 był komendantem Okręgu Śląsko-Dąbrowskiego WiN, a w 1947 roku komendantem Okręgu „Wybrzeże” WiN. Aresztowany, śledzony przez UB, sądzony, poniósł śmierć w Zakładzie Karnym we Wronkach.

</doc>
<doc id="1255572" url="https://pl.wikipedia.org/wiki?curid=1255572" title="Herb powiatu kazimierskiego">
Herb powiatu kazimierskiego

Herb powiatu kazimierskiego przedstawia na tarczy hiszpańskiej dwudzielnej w słup w polu prawym czerwonym głowa żubra czarna przebita mieczem w skos (godło herbu Pomian), w polu lewym błękitnym krzyż patriarchalny złoty.
Herb został ustanowiony "Uchwałą Nr XXII/171/2009 Rady Powiatu w Kazimierzy Wielkiej z dnia 6 listopada 2009 r." 
W latach 2005-2009 powiat używał innego herbu: "na tarczy dwudzielnej w pas, w polu górnym, czerwonym złota korona, w polu dolnym błękitnym podwójny złoty krzyż patriarchalny.
Herb został ustanowiony "Uchwałą Nr XX/154/2005 Rady Powiatu w Kazimierzy Wielkiej z dnia 26 kwietnia 2005 r." 

</doc>
<doc id="1255574" url="https://pl.wikipedia.org/wiki?curid=1255574" title="Herb powiatu koneckiego">
Herb powiatu koneckiego

Herb powiatu koneckiego 
Opis.
Jest to hiszpańska tarcza herbowa podzielona na trzy pola. W polu pierwszym dwa pasy poziome, równe: czerwony na górze, biały na dole. W polu drugim na niebieskim tle trzy sześcioramienne, złote gwiazdy. W polu trzecim na czerwonym tle żółte koło młyńskie. 

</doc>
<doc id="1255578" url="https://pl.wikipedia.org/wiki?curid=1255578" title="Język fiński">
Język fiński

Język fiński (fiń. , []) – język należący do podgrupy języków bałtycko-fińskich, zaliczanej do podrodziny języków ugrofińskich z rodziny uralskiej. Najbliżej jest spokrewniony m.in. z językiem estońskim oraz językami ludów północno-zachodniej Rosji, dalsze pokrewieństwo łączy go z językiem węgierskim.
Fiński jest obok szwedzkiego jednym z dwóch języków urzędowych w Finlandii oraz jednym z języków urzędowych Unii Europejskiej. W Finlandii za język ojczysty uważa go ok. 4,7 mln ludzi (92% populacji). W Szwecji, gdzie posługuje się nim około 300 tys. mieszkańców pochodzenia fińskiego, jest oficjalnie uznawany jako język mniejszości, jest też oficjalnie językiem mniejszości w Republice Karelii w Rosji. Niewielkie fińskojęzyczne mniejszości znajdują się również w prowincji Finnmark na północy Norwegii oraz w Estonii.
Jako przedstawiciel rodziny uralskiej, różni się znacznie od rodziny indoeuropejskiej, w skład której wchodzi większość języków używanych w Europie. Odróżnia go przede wszystkim aglutynacyjność, piętnaście przypadków, złożona gramatyka, zwłaszcza harmonia samogłosek, wymiany spółgłoskowe, brak rodzaju gramatycznego i czasu przyszłego. Wielowiekowe kontakty sprawiły jednak, że pod względem składni i słownictwa fiński ma pewne cechy wspólne z językami indoeuropejskimi, przede wszystkim szwedzkim.
Jest językiem żywym, używanym w mowie i piśmie, rozwijającym się, mającym bogatą i cenioną na świecie literaturę. Po fińsku nadaje ponad dziesięć stacji telewizyjnych o zasięgu krajowym i regionalnym, ponad pięćdziesiąt rozgłośni radiowych, ponadto w języku tym wychodzi ponad 120 gazet krajowych, regionalnych i lokalnych.
Klasyfikacja.
Język fiński zalicza się do bałtycko-fińskiej podgrupy fińskiej grupy rodziny języków ugrofińskich. Języki ugrofińskie wchodzą w skład uralskiej rodziny językowej, a wraz z nią w skład uralo-ałtajskiej ligi językowej. Ponieważ do kolejnych rozpadów w ramach ugrofińskiej wspólnoty językowej doszło już kilka tysięcy lat temu (w III i II tysiącleciu p.n.e.), dzisiejsze języki ugrofińskie od dawna rozwijały się samodzielnie, a przy tym, ze względu na dystans geograficzny między terenami zamieszkałymi przez poszczególne ludy ugrofińskie, ulegały wpływom różnych języków sąsiednich; w przypadku fińskiego były to głównie wpływy szwedzkie i rosyjskie. W efekcie, mimo niewątpliwego wspólnego pochodzenia, podobieństwo języków ugrofińskich jest niewielkie i polega przede wszystkim na zbliżonej gramatyce, natomiast słownictwo jest zupełnie odmienne. Największe podobieństwo do języka fińskiego wykazuje współczesny język estoński oraz języki używane przez wymierające ludy ugrofińskie nad Bałtykiem – iżorski, wepski, karelski, liwski, võro i wotycki, tym niemniej nawet one nie są wzajemnie zrozumiałe.
Status oficjalny.
Język fiński jest jednym z dwóch oficjalnych języków Republiki Finlandii, obok języka szwedzkiego, którego używa 5,49% mieszkańców. Jest jednym z 23 oficjalnych języków Unii Europejskiej. Ponadto jest formalnie uznanym językiem mniejszości narodowej w Szwecji oraz w Republice Karelii w Rosji. Zgodnie z nordycką konwencją językową osoby mówiące językiem fińskim jako ojczystym mają na terenie krajów Unii Nordyckiej prawo do używania własnego języka i bezpłatnej pomocy w tłumaczeniach w sprawach urzędowych.
Historia.
Wczesna historia.
Pierwszy zapis języków fińskich to jedno zdanie, zapisane cyrylicą, na korze drzewa, datowane na początek XIII wieku, znalezione w okolicach Nowogrodu Wielkiego w 1957 w Związku Radzieckim. Oryginalny zapis to: „юмолануолиїнимижи ноулисѣханолиомобоу юмоласоудьнииохови”, transkrybując na alfabet łaciński – „jumolanuoli ï nimizi nouli se han oli omo bou jumola soud'ni iohovi”. Jest to najstarszy znany tekst we wszystkich językach fińskiej grupy językowej i został prawdopodobnie napisany w dialekcie ołonieckim języka karelskiego.
Języki uralskie wywodzą się od wspólnego prajęzyka, który rozdzielił się początkowo na prajęzyk samojedzki i ugrofiński. Później miał miejsce podział prajęzyka ugrofińskiego na fińsko-permski i ugryjski. Z prajęzyka fińsko-permskiego powstały następnie najwcześniejsze formy języków bałtycko-fińskich, z których oddzielił się język lapoński.
Określenie ram czasowych powyższych zmian ewolucyjnych, których rekonstrukcja opiera się przede wszystkim na analizie słownictwa i struktury współczesnych języków, sprawia duży kłopot. Przypuszcza się jednak, że oddzielenie się języka lapońskiego od wczesnego fińskiego miało miejsce ok. roku 1000 p.n.e. Fiński pozostawał już w prehistorii w bliskich kontaktach z językami germańskimi i bałtyckimi i wziął z nich wiele zapożyczeń.
Chociaż mieszkańcy ówczesnej Finlandii mówili w całości językami ugrofińskimi, wspólny język fiński rozwinął się dopiero w czasach nowożytnych. W przeszłości mieszkańcy Finlandii dzielili się zasadniczo na trzy grupy, zgodnie z różnicami kulturowymi i językowymi. Na południowym zachodzie mieszkał lud określany później jako „prawdziwi Finowie“ ("varsinaissuomalaiset"). W tym regionie z mieszkańcami mieszali się germańscy przybysze ze Skandynawii, którzy przynieśli wiele zapożyczeń pochodzenia germańskiego. Na wschodzie mieszkali Karelowie, a w lasach w głębi lądu – Hämowie, którzy z początku nie różnili się wiele od Lapończyków. Z wymieszania powyższych grup, ale już w średniowieczu, powstał dialekt Savo.
Od czasu aneksji Finlandii przez Szwecję język fiński ukształtował się jako język mówiony. Na terenie Finlandii językiem urzędowym był szwedzki, w handlu używano jednej z odmian niemieckiego, a w sprawach wyznaniowych dominowała łacina. Pierwszym zapisanym zdaniem w języku fińskim było zdanie z kroniki podróży z roku 1450 "Mynna tachton gernast spuho somen gelen Emyna dayda". Współcześnie zdanie brzmiałoby: "Minä tahdon kernaasti puhua suomen kieltä, (mutta) en minä taida"; pol. – naprawdę chcę mówić po fińsku ale nie potrafię. Zdanie to miał wypowiedzieć fiński biskup. W średniowieczu powstało więcej zapisów języka fińskiego, a być może już wtedy istniała literatura w języku fińskim, jednak nie przetrwała ona do współczesnych czasów.
Rozwój języka pisanego.
Powstaniu jednolitego języka fińskiego, a zwłaszcza języka pisanego, sprzyjała reformacja. Król Gustaw I Waza zerwał w 1524 stosunki z Kościołem katolickim i wprowadził nauczanie luterańskie. Nakazywało ono, żeby Słowo Boże było tłumaczone na język ludu. W konsekwencji proboszczowie zaczęli również zapisywać niezbędne teksty liturgiczne.
Publikacja pierwszego drukowanego tekstu w języku fińskim była zasługą biskupa Mikaela Agricoli. Uczeń Marcina Lutra już w czasach studenckich zaczął tłumaczyć teksty religijne, szczególnie Nowy Testament. Pierwszą wydrukowaną fińską książką był wydany w 1543 roku elementarz "Abckirja", który był ukierunkowany religijnie i zawierał katechizm. Fińskie tłumaczenie Nowego Testamentu ukazało się w roku 1548.
Agricola opracował ortografię na podstawie łacińskiej, niemieckiej i szwedzkiej oraz stworzył podstawy fińskiego języka literackiego. Wykorzystał przy tym przede wszystkim dialekt z Turku, który dzięki temu stał się podstawą późniejszego wspólnego, ustandaryzowanego języka fińskiego. Agricola pracował również nad ujednoliceniem i rozwojem słownictwa – wprowadził do fińskiego nowe słowa, z których część ostała się aż po dziś, np. "armo" – łaska. Ponad połowa wynalezionych przez niego słów funkcjonuje obecnie.
Od mowy chłopów do języka kultury.
Od XVI wieku prawo było częściowo spisane po fińsku, ale wciąż nie było fińskojęzycznego życia kulturalnego: w należącej do Szwecji Finlandii to szwedzki był językiem administracji, oświaty i kultury, którego dominująca rola utwierdziła się w XVII wieku, kiedy prawie całe fińskie elity już się nim posługiwały. Jednak język rozwijał się cały czas, zwłaszcza fonetycznie, doszło wtedy do znaczących zmian w wymowie.
Dopiero po roku 1809, gdy Wielkie Księstwo Finlandii przeszło pod panowanie rosyjskich carów, zaczęła się budzić fińska świadomość narodowa. Ona właśnie zapoczątkowała znany ruch Fennomanów, którzy chcieli uczynić z języka fińskiego język kultury. Na początku XIX wieku brakowało jednak językowi wielu niezbędnych cech. Gramatyka nie była ujęta systematycznie, a słownictwo odzwierciedlało życie codzienne chłopskiego ludu, brakowało jednak prawie wszystkich słów potrzebnych kulturze i administracji.
Wydanie w 1835 roku przez Eliasa Lönnrota eposu narodowego "Kalevala" umocniło rolę języka fińskiego. Dzięki aktywności Fennomanów powstała fińskojęzyczna literatura i prasa. Wielu członków towarzystwa, których językiem ojczystym był szwedzki, pracowało nad dalszym rozwojem fińskiego. Dzięki tej współpracy powstały liczne słowa, które uprzednio w fińskim nie istniały. Dzięki fińskiemu ruchowi narodowemu nowe słowa były wtedy niemal bez wyjątku tworzone nie jako zapożyczenia, tylko całkowicie od nowa.
W drugiej połowie XIX wieku rozpoczęto tworzenie i systematyzowanie fińskojęzycznego szkolnictwa, trwające do końca stulecia. Celem było utworzenie wykształconej fińskojęzycznej warstwy społeczeństwa. Do lat 20. XX wieku fiński stał się pełnoprawnym językiem kultury, który zasadniczo odpowiadał językowi we współczesnej postaci.
Ortografia i wymowa.
Zapis języka.
Alfabet fiński składa się z 26 liter pisma łacińskiego i dodatkowych znaków. Przy sortowaniu alfabetycznym, np. w słownikach, znaki te są umieszczane na końcu alfabetu we wskazanym wyżej porządku (a nie tak jak np. w niemieckim, przy „a” i „o”). Litera "w", charakterystyczna dla starych tekstów, została zastąpiona literą "v", dlatego przy sortowaniu zazwyczaj się ich nie rozróżnia.
Litery "c", "q", "w", "x", "z" i "å" nie występują w fińskich słowach, lecz jedynie w zapożyczeniach. W wyrazach obcych używa się również dla dźwięku // litery "s" z haczykiem ("š"). Dopuszczalna jest jednak również pisownia "sh" lub po prostu "s" (np. "šakki", "shakki" lub "sakki" – szachy). Jeszcze rzadziej używa się litery "ž", która występuje głównie w nazwach geograficznych, jak np. "Fidži".
Fińska ortografia jest dystrybutywna – prawie zawsze litera jednoznacznie odpowiada głosce, również każda głoska zapisywana jest przy pomocy jednego znaku. Jest również ortografią fonetyczną, to znaczy dokładnie odwzorowuje wymowę, w przeciwieństwie do ortografii etymologicznej, zachowującej dawną pisownię (np. francuskiej). Zapożyczenia dostosowuje się konsekwentnie do fińskiej ortografii. Następujące litery czyta się inaczej niż po polsku:
Do niewielu wyjątków w wymowie należą kombinacje liter "nk" i "ng", które wymawia się odpowiednio // i //. Ponadto "n" stojące przed "p" wymawia się często jak // (np. "kunpa" można czytać "kumpa", ale także "niinpä" i "enpä" można czytać "niimpä" i "empä"). W języku fińskim często dochodzi do zmian zwanych sandhi – asymilacji i podwojenia (patrz odrębny rozdział "sandhi").
W fińskiej wymowie ważną rolę pełni iloczas. Różnica pomiędzy głoskami długimi i krótkimi jest oddawana również w piśmie – głoski długie zapisuje się podwojonym znakiem. Dotyczy to zarówno samogłosek, jak i spółgłosek ("tuli" – ogień, "tulli" – cło, "tuuli" – wiatr). Długie dźwięki są z reguły dokładnie dwa razy dłuższe, niż zwykłe. Jakość samogłoski nie zależy od jej długości – np. "o" czyta się // obojętnie czy jest ono długie, czy krótkie. Wydłużenie spółgłosek "k", "p" i "t" realizuje się poprzez wydłużenie czasu zwarcia (powstrzymania strumienia powietrza).
Akcent wyrazowy.
W języku fińskim akcent ma charakter inicjalny, czyli pada zawsze na pierwszą sylabę słowa. Akcent poboczny pada na co drugą (trzecią, piątą itd.) sylabę, tak jednak, by ostatnia była zawsze nieakcentowana. Wyjątkiem są jednowyrazowe wypowiedzi emfatyczne, np. //'! (dziękuję). Długość samogłoski jest niezależna od akcentu.
Akcentowanie ma charakter dynamiczno-toniczny, czyli realizuje się je mocniejszym wymówieniem sylaby i nieco podwyższonym tonem. Akcent nie ma cechy relewantnej, to znaczy akcentowanie nie wpływa na znaczenie wyrazu.
W języku fińskim wymowa następuje przy obróbce strumienia powietrza wydychanego z płuc; możliwa jest jednak również wymowa ingresywna („na wdechu”), zwłaszcza w krótkich, jedno- i dwuwyrazowych wypowiedziach, np. "Jaa" (tak), "ihanko totta" (doprawdy?) "Totta kai" (oczywiście) itp.
Fonologia.
Fonemy.
W języku fińskim występuje 37 fonemów: 8 samogłosek, 14 spółgłosek i 18 dwugłosek (dyftongów).
Samogłoski.
Fiński używa ośmiu samogłosek (podanych w transkrypcji), których rola gramatyczna i słownikowa jest bardzo istotna. Ich wymowa jest ściśle przestrzegana, prawie w ogóle nie zachodzi zjawisko alofonii – przyjmowania różnych odmian w różnych kontekstach fonetycznych. Na diagramie podano ich wartości fonetyczne – w nawiasach transkrypcja IPA, przed nią zapis ortograficzny.
Fińskie samogłoski średnie najczęściej transkrybuje się bez żadnych znaków diakrytycznych (//). Taki sposób transkrypcji używany jest też w tym artykule.
Dyftongi.
Ponadto w fińskim występuje 18 różnych dyftongów (dwugłosek). Ich wartość przedstawia tabela:
Spółgłoski.
W użyciu jest czternaście spółgłosek. Dalsze cztery spółgłoski (w tabeli podano w nawiasach) pojawiają się tylko w zapożyczeniach.
Jako że fiński dysponuje jedynie 14 fonemami spółgłoskowymi, jest on językiem typu samogłoskowego. W fińskim tekście na 100 samogłosek przypada średnio 96 spółgłosek – dla porównania: w niemieckim 177, a w polskim – 210.
Spółgłoski dźwięczne i bezdźwięczne nie stoją do siebie w opozycji. Dźwięk // jako jedyny rodzimy obstruent dźwięczny pełni szczególną rolę w fińskim systemie fonologicznym. Występuje tylko jako realizacja stopy słabej spółgłoski //. Historycznie wywodzi się ze spółgłoski trącej //, zapisywanej dawniej jako "d" tudzież "dh". Ponieważ dźwięk // zanikł, ostała się pisownia "d", którą realizowano w mowie na wzór szwedzki. Dźwięk // nie występuje w żadnym dialekcie fińskim, a jego rdzenne brzmienie albo zanikło, albo przekształciło się w //, // albo //. Podczas sporów językowych w XIX w. i XX w., dążono do uznania spółgłoski "d" za niefińską i zamiany jej w każdym przypadku na "t". Jednak zwolennicy tej szkoły nie uzyskali poparcia większości.
W tradycyjnych fińskich słowach na początku nie może stać zbitka spółgłoskowa. Starsze zapożyczenia były zatem dopasowywane: pozostawiana była tylko ostatnia spółgłoska ze zbitki.
W nowych zapożyczeniach zazwyczaj pozostawia się zbitki spółgłoskowe. Wymowa sprawia jednak niektórym Finom trudności i wymawiają oni również tutaj tylko ostatnią spółgłoskę.
Na końcu słowa może stać tylko samogłoska, albo spółgłoski -"l", -"n", -"r", -"s" i -"t". Nowsze zapożyczenia są zazwyczaj tworzone przez dołączenie na końcu "-i" (np. "presidentti" – prezydent).
Spółgłoski dźwięczne, które w języku fińskim występują w szczątkowej postaci, w zapożyczeniach bardzo często tracą dźwięczność, co niekoniecznie znajduje odbicie w zapisie.
Podział słowa na sylaby.
Przyjęty w języku fińskim podział na sylaby różni się subtelnie od przyjętego w języku polskim, co jest o tyle istotne, że reguły pewnych ważnych zjawisk fonetycznych i gramatycznych występujących w języku fińskim, wyrażone są poprzez odniesienie do liczby lub cech sylab.
W języku fińskim przy podziale na sylaby analizuje się słowo litera po literze od początku do końca i przyjmuje się, że granica pomiędzy sąsiednimi sylabami przebiega "przed" daną głoską, gdy spełnia ona jedno z trzech następujących kryteriów:
Przykłady podziału wyrazów na sylaby: "mies" (mężczyzna) → "mies" (sł. jednosylabowe), "poika" (chłopiec) → "poi-ka", "tyttö" (dziewczynka) → "tyt-tö", "penkki" (ławka) → "penk-ki", "liikenteeseen" (w ruch [uliczny]) → "lii-ken-tee-seen", "musiikki" (muzyka) → "mu-siik-ki", "musiikkia" (muzyka [przyp. "partitiivi"]) → "mu-siik-ki-a", "musiikkien" ([tych] muzyk) → "mu-siik-kien", "musiikissa" (w muzyce) → "mu-sii-kis-sa", "haluaisin" (chciałbym) → "ha-lu-ai-sin", itd.
Harmonia samogłoskowa.
Do głównych prawideł fińskiej fonologii należy harmonia samogłosek (fin. "vokaalisointu"). Samogłoski ze względu na miejsce artykulacji dzielą się na przednie "ä", "ö", "y", "e", "i" oraz tylne "a", "o", "u". Samogłoski przednie "e" oraz "i" wyróżnia się jako "neutralne", co oznacza, że w jednym słowie mogą występować zarówno z innymi samogłoskami przednimi, jak i z samogłoskami tylnymi. Pozostałe samogłoski przednie "ä", "ö" oraz "y" nie mogą występować w słowie razem z tylnymi (wyjątkami są pewne zapożyczenia, patrz niżej). Przy tym jeżeli słowo jest słowem złożonym, to harmonia obowiązuje tylko w granicach członu, np. "isänmaa" (ojczyzna)
Końcówki i liczne w języku fińskim sufiksy, zawierające samogłoski inne niż "e" oraz "i", występują zatem zawsze w dwóch wariantach, co umożliwia dopasowywanie ich do samogłosek występujących w słowie. Na przykład końcówka przypadka "inessiivi" posiada warianty "-ssa" oraz "-ssä", por.:
Gdy rdzeń słowa zawiera jedynie samogłoski neutralne, tj. "e" i/lub "i", dołącza się końcówkę z samogłoskami przednimi:
Z powyższej reguły wyłamują się formy "partitiivi" dla rzeczowników "meri" (morze) → "meressä" (w morzu), ale "merta" (morze "part.") oraz veri (krew) → "veressä" (we krwi), ale "verta" (krew "part.").
W wyrazach złożonych wariant końcówki dopasowywany jest do samogłosek w ostatnim członie wyrazu:
Obce słowa zawierają czasem samogłoski zarówno przednie, jak i tylne. W niestarannej wymowie zamienia się często przednie samogłoski na odpowiadające im tylne. Na przykład "Olympia" przez większość mówców jest wymawiana jak //. Dobór końcówek dla takich słów jest dowolny, obie formy funkcjonują na zasadzie oboczności.
Wymiana stóp.
Spółgłoski "k", "p" i "t" ulegają podczas odmiany słowa przez przypadki lub osoby procesowi wymiany stóp (fin. "astevaihtelu"), w wyniku którego mogą występować w stopie „słabej” lub „mocnej”.
Proces wymiany stóp dotyczy jedynie:
Wyróżnia się dwie klasy słów podlegających wymianie stóp: słowa podlegające wymianie stóp "prostej" (fin. "suora astevaihtelu") oraz słowa podlegające wymianie stóp "odwrotnej" (fin. "käänteinen astevaihtelu"). W przypadku wymiany prostej formy podstawowe wyrazów (tj. 1. bezokolicznik dla czasowników oraz forma mianownika dla słów z grupy rzeczownika) występują w stopie mocnej, a znaczna część form odmienionych występuje w stopie słabej. W przypadku wymiany odwrotnej to forma podstawowa występuje w stopie słabej, a zdecydowana większość form odmienionych w stopie mocnej.
Pod względem morfologicznym istnieją dwa "warianty" wymiany stóp – wymiana ilościowa oraz wymiana jakościowa. Przy wymianie ilościowej w stopie mocnej występuje geminata (podwójna spółgłoska, tj. "kk", "pp" lub "tt") lub zbitka spółgłosek kończąca się taką geminatą, a w stopie słabej zachodzi redukcja geminaty do pojedynczej spółgłoski, np. "pankki" (bank) → pankit (banki), "oppia" (uczyć się) → opin (uczę się) czy "katto" (dach) → katot (dachy); przykładem odwrotnej wymiany ilościowej jest np. hake (wiór) → "hakkeet" (wióry). W wypadku drugiego wariantu – wymiany jakościowej – w stopie mocnej występuje pojedyncza spółgłoska ("k", "p", "t") lub zbitka spółgłosek kończąca się taką spółgłoską, a w stopie słabej spółgłoska ta ulega zamianie na inną, ulega asymilacji lub znika, np. "reikä" (dziura) → reiät (dziury), "rapu" (rak) → ravut (raki) czy "paita" (koszula) → paidat (koszule); przykładem odwrotnej wymiany jakościowej jest np. maata (leżeć) → "makaan" (leżę). Ten wariant wymiany stóp nie jest już produktywny, to znaczy nie dotyczy słów nowo powstałych, por.: "katu" (ulica) → "kadut" (ulice), ale "auto" (samochód) → "autot" (samochody).
W zestawieniu z niektórymi innymi spółgłoskami, spółgłoski "k", "p" i "t" podlegają wymianie stóp w sposób nietypowy lub nie podlegają jej wcale.
Ogólna zasada wyboru stopy opiera się na uwarunkowaniach fonetycznych. Kiedy sylaba jest otwarta, czyli kończy się samogłoską, tak jak na przykład druga sylaba słowa "katu" (ulica), wtedy używa się stopy mocnej. Przy sylabie zamkniętej, czyli kończącej się spółgłoską, spółgłoska poprzedzająca końcową spółgłoskę sylaby występuje w stopie słabej, np. "kadut" (ulice).
Z powodu zmian historycznych i ewolucji języka mówionego w procesie wymiany stóp występują odstępstwa od powyższej reguły ogólnej.
Przemiany samogłosek.
Różne często używane końcówki i wrostki, które zaczynają się głoską "i", powodują przemianę samogłosek, do których zostają doczepione (dotyczy rdzeni kończących się samogłoską). Proces ten dotyczy najczęściej:
W większości przypadków dana samogłoska poprzedzająca przekształca się w identyczny sposób niezależnie od tego, jaka końcówka lub wrostek wywołała przemianę. W niektórych przypadkach występują jednak różnice. Przykłady przemian tego typu to np. skrócenie samogłoski długiej jak w "saan" (mogę) → sain (mogłem), skrócenie dyftongu jak w "suo" (bagno) → soissa (w bagnach), przemiana samogłoski w inną jak w "omena" (jabłko) → omenoiden (jabłek), czy też zniknięcie samogłoski jak w "vanha" (stary) → vanhin (najstarszy).
Sandhi.
Fińskie sandhi jest nadzwyczaj częste, pojawia się między wieloma wyrazami i morfemami, zarówno w ustandaryzowanym języku ogólnym, jak i w codziennym języku obiegowym. Najczęściej nie jest zapisywane, występuje prawie wyłącznie w transkrypcji dialektów. Można wyróżnić dwa rodzaje sandhi: prostą asymilację z uwzględnieniem miejsca artykulacji (np. "np" – "mp"). Druga to geminacja spółgłoski inicjalnej na granicy morfemów.
Geminacja (podwojenie) spółgłoski otwierającej morfem (fin, "loppukahdennus") występuje, gdy poprzedzający morfem jest zakończony samogłoską i należy do jednej z następujących klas morfologicznych:
Podwojenie może pojawić się między morfemami pojedynczego słowa, jak np. w // + // → // (zapisywane "minullekin"), jak też między częściami słów złożonych: // + // → // (spotkanie rodzinne) oraz między całymi wyrazami: // + // → // (chodź tu!)
Reguły te obowiązują w standardowym języku fińskim, choć w niektórych południowo-zachodnich dialektach zjawisko sandhi nie występuje.
Gramatyka.
Język fiński jest językiem aglutynacyjnym, czyli opartym o niezależne przyrostki (sufiksy, końcówki) dołączane jeden za drugim do rdzenia wyrazu. W ten sposób realizowana jest zawartość treściowa, która w językach indoeuropejskich często oddawana jest analitycznie przy użyciu oddzielnych słów.
Jedno słowo można poszerzyć o kilka sufiksów, poszerzając lub zmieniając jego znaczenie. Za przykład niech posłuży powstałe ze słowa "talo" (dom) słowo "taloissanikinko" (czy też w moich domach?). Poniżej wyszczególniono kolejne sufiksy, które się na to długie słowo złożyły. Każda z form pośrednich jest również poprawna i ma swoje znaczenie:
W przeciwieństwie do języków fleksyjnych, np. j. polskiego czy łaciny, sufiksy są zazwyczaj jednoznaczne, co oznacza, że jeden sufiks pełni tylko jedną funkcję i zwrotnie – jedna funkcja oddawana jest za pomocą tylko jednego sufiksu. Na przykład "-i-" w wyrazie "taloissa" (w domach) oznacza liczbę mnogą, a "-ssa" jest końcówką przypisaną przypadkowi "inessiivi". Dla porównania w języku polskim końcówka "-y" może być cechą liczby mnogiej (Niemcy) lub też cechą dopełniacza lub celownika liczby pojedynczej (pracy), a z kolei dopełniacz liczby pojedynczej ma kilka różnych końcówek, nawet w ramach jednego rodzaju, np. dla rodzaju męskiego: "-a", "-u", "-i" lub "-y" (por. kubka, sosu, kolegi, poety). Od fińskiej jednoznaczności są jednak też pewne wyjątki, na przykład oddanie mianownika i biernika liczby mnogiej przez sufiks "-t" z pominięciem występującego w pozostałych przypadkach wrostka liczby mnogiej "-i".
Syntetyczne podejście cechuje również fińską składnię – w miejsce zdań podrzędnych często występują zwarte struktury równoważnikowe (tzw. "lauseenvastikkeet" – równoważniki zdania), konstruowane przy pomocy imiesłowów bądź bezokoliczników. Przykładowo, komunikat widniejący na zdjęciu zamieszczonym obok oznacza "parkowanie tylko dla tych, którzy zarezerwowali miejsce" i jest wyrażony równoważnikiem zdania, bez użycia zdania podrzędnego. Podkreślony fragment został oddany jednym słowem "varanneille" – formą imiesłowu przeszłego czynnego od czasownika "varata" (rezerwować).
Pod względem typologicznym język fiński jest jednak dość bliski językom indoeuropejskim. Zdania wyrażone równoważnikami mogą zostać zastąpione przez zdania podrzędne przydawkowe. W przeciwieństwie do innego języka ugrofińskiego – węgierskiego, jak również większości innych języków aglutynacyjnych, przymiotnik w funkcji przydawki przyjmuje końcówkę określanego rzeczownika – por. węgierskie "nagy ház" (duży dom) – "nagy házakban" (w dużych domach) z fińskim "iso talo" – "isoissa taloissa". Również szyk wyrazów w zdaniu przypomina występujący w większości języków indoeuropejskich schemat SVO – podmiot – orzeczenie – dopełnienie, a nie podmiot – dopełnienie – orzeczenie, który z reguły spotyka się w językach aglutynacyjnych. Język fiński nie jest więc idealnym przykładem języka aglutynacyjnego w czystej formie.
Grupa rzeczownika.
Do grupy tej należą: rzeczowniki, przymiotniki, zaimki i liczebniki. Końcówki przypadków są jednakowe dla całej grupy rzeczownika. Podział na poszczególne paradygmaty odmiany przebiega według zmian zachodzących w rdzeniu wyrazu.
W języku fińskim nie występuje przedimek ani rodzajnik. Nie występuje również zjawisko rodzaju gramatycznego. Nawet w zaimkach w trzeciej osobie liczby pojedynczej nie rozróżnia się rodzaju – "hän" oznacza zarówno "on" jak i "ona".
Wyrazy z grupy rzeczownika podlegają odmianie przez przypadki. Podstawowych przypadków wyróżnia się zazwyczaj 15, przy czym można je podzielić na pewne grupy:
Do tego niektóre opracowania gramatyki wprowadzają pojęcie tzw. przypadków "przysłówkowych", których jest 12. Ich formy występują stosunkowo często (zazwyczaj w roli przysłówków), ale tylko dla stosunkowo niewielkiej liczby wyrazów. Nie jest przyjęte odmienianie przez nie wyrazów zupełnie dowolnych. W innych ujęciach gramatyki j. fińskiego formy te klasyfikowane są jako przysłówki pochodne.
Przymiotniki.
Przymiotniki w języku fińskim odmieniają się przez przypadki podobnie jak rzeczowniki.
Przydawka przymiotnikowa stoi zawsze przed wyrazem określanym (wyjątki spotyka się w poezji) i ma uwspólnioną formę gramatyczną (liczbę i przypadek) – występuje kongruencja, podobnie jak w języku polskim. Nie ma różnicy między przymiotnikiem w funkcji orzecznika i przydawki.
Przymiotniki podlegają stopniowaniu w stopniu wyższym oraz najwyższym, np. "nopea" (szybki), "nopeampi" (szybszy), "nopein" (najszybszy). Formy przymiotników w stopniach wyższych są również odmienne przez przypadki.
Zaimki.
W języku fińskim występują następujące zaimki:
Większość zaimków jest odmienna i odmienia się jak rzeczowniki, choć często nieregularnie.
W odróżnieniu od języka polskiego, w języku fińskim nie istnieją zaimki dzierżawcze. Zamiast nich używa się zawsze form innych zaimków (zazwyczaj osobowych, wskazujących, względnych, lub pytających) w przypadku "genetiivi" (dopełniaczu). Ponieważ zaimek taki jest już odmieniony, to siłą rzeczy jego form nie uzgadnia się z formą rzeczownika w pozostałych przypadkach, por. polskie „mój dom” / „w moim domu” i fińskie minun taloni" / minun talossani" (w j. fińskim forma nie ulega zmianie).
Sufiksy dzierżawcze.
W przeciwieństwie do języków indoeuropejskich, w tym również języka polskiego, relacje posiadania nie są wyrażane wyłącznie przez przymiotniki bądź zaimki (mój, twój, itp.), ale również przez odpowiednie sufiksy mające wartość dzierżawczą (wyrażające relację posiadania), np. "kirja" to „książka” natomiast kirjani to „moja książka”, kirjasi to „twoja książka”, itd.
Liczebnik.
Budowa fińskich liczebników głównych opiera się zasadniczo na nazwach liczb naturalnych z przedziału 1-10: "yksi" (1), "kaksi" (2), "kolme" (3), "neljä" (4), "viisi" (5), "kuusi" (6), "seitsemän" (7), "kahdeksan" (8), "yhdeksän" (9) i "kymmenen" (10). Rząd dziesiątek tworzy się przez dodanie "-kymmentä", tak więc "kaksikymmentä" to „dwie dziesiątki” czyli dwadzieścia. Większe liczby tworzy się dodając na końcu liczbę jednostek: "kaksikymmentäyksi" – dwadzieścia jeden. Podobnie postępuje się przy wyższych rzędach – setkach ("sata"), tysiącach ("tuhat") itd.
Liczby z przedziału od 11 do 19 odstają nieco od powyższego systemu i tworzy się je przy pomocy sufiksu "-toista", zatem np. "kolmetoista" dla trzynastu, "kahdeksantoista" dla osiemnastu. Dosłownie tłumacząc oznacza to „trzeci z drugiego” czyli trzeci element drugiej dziesiątki. System ten służył dawniej do rozszerzania kolejnych dziesiątek o pozycje jednostkowe, tak więc 35 czytane było "viisineljättä" – piąty z czwartego (rzędu). Ten sposób liczenia zniknął z dzisiejszego języka, znajduje się go jeszcze w starszych tekstach, np. w numeracji rozdziałów w Kalevali. Na podobnej zasadzie zbudowane jest słowo "puolitoista" (półtora) – „pół z drugiego”.
Do osobliwości fińskiego liczebnika należy zaliczyć kongruencję przypadka, gdy liczebnik występuje w funkcji przydawki – "kolmesta talosta" – „z trzech domów” (to dość rzadkie zjawisko występuje m.in. w jęz. polskim). W wypadku liczebników złożonych uwspólnienie dotyczy wszystkich elementów:
Liczebniki o wartości powyżej dwóch, występujące w mianowniku oraz bierniku wymagają użycia partitiwu liczby pojedynczej dla rzeczowników policzalnych: "yksi auto" – jeden samochód, "kaksi autoa" – dwa samochody. W innych wypadkach liczebnik i wyraz określany występują w tej samej liczbie i przypadku, a rzeczownik zawsze w liczbie pojedynczej: "kahdessa autossa" (w dwóch autach).
Do tego w języku fińskim występują liczebniki porządkowe, np. "kolmas" (trzeci), ułamkowe, np. "kolmannes" (jedna trzecia), a także rzeczowniki oznaczające poszczególne cyfry, np. "kolmonen" (trójka). Wszystkie te formy są również odmienne przez przypadki, również w liczbie mnogiej.
Czasowniki.
Obok rzeczownika czasownik jest najbardziej produktywną i nośną znaczeniowo częścią mowy. Czasownik fiński może występować w czterech czasach: teraźniejszym, przeszłym narratywnym (imperfekt), przeszłym perfekt oraz zaprzeszłym, a także czterech trybach: orzekającym, rozkazującym, przypuszczającym i potencjalnym.
W języku fińskim nie występuje podział na czasowniki dokonane i niedokonane. Wszystkie mogą występować w obydwu znaczeniach, niezależnie od formy gramatycznej. Różnica pomiędzy wypowiedziami o znaczeniu dokonanym i niedokonanym wynika albo z formy dopełnienia albo z kontekstu.
Zamiast podziału na czasowniki dokonane i niedokonane występują jednak w języku fińskim inne ważne podziały. O czasowniku można powiedzieć:
Dobrym przykładem takiej grupy czasowników o podobnym znaczeniu jest na przykład grupa: "palata" (wracać [czasownik nieprzechodni]), "palautua" (wracać pod wpływem czegoś [czasownik nieprzechodni, sens automatyczny]), "palauttaa" (zwracać coś/sprawiać, że coś/ktoś wraca [czasownik przechodni, sens sprawczy]), "palailla" (wracać „wielokrotnie” [czasownik nieprzechodni, sens wielokrotny]), "palautella" (zwracać coś/sprawiać, że wraca „wielokrotnie” [czasownik przechodni, sens sprawczy i wielokrotny]), por. np.: "Helmi palaa kotiin" (Helmi wraca do domu), "pallo palautuu keskikentälle" (piłka wraca (się) na środek pola [nie z własnej woli, tylko w wyniku działań piłkarzy]), "Helmi palauttaa pallon keskikentälle" (Helmi zwraca piłkę [sprawia, że piłka wraca] na środek pola), "oppilaat palailevat kesälomilta" (uczniowie powracają z wakacji [wielu uczniów osobno, por. polskie cz. przeszły „uczniowie powracali z wakacji”]), "Helmi palautelee pallon keskikentälle" (Helmi [ciągle/wielokrotnie] zwraca piłkę [sprawia, że piłka wraca] na środek pola).
Podobieństwo do występującego w języku polskim podziału na czasowniki dokonane i niedokonane polega tu na tym, że różne takie formy nie są uznawane za formy gramatyczne jednego czasownika, tylko za osobne czasowniki o zbliżonym znaczeniu.
Formy osobowe czasowników ulegają odmianie przez liczbę oraz osoby, podobnie jak w języku polskim.
Wśród form bezosobowych czasownika wyróżnia się pięć bezokoliczników (z których niektóre wyrażane są w języku polskim imiesłowami przysłówkowymi). W słownikach wymieniane są formy 1. bezokolicznika czasownika. Formy niektórych bezokoliczników przyjmują końcówki niektórych przypadków i/lub sufiks dzierżawczy, co powoduje iż każdy czasownik ma w sumie ponad 20 form morfologicznych związanych z bezokolicznikami. Bezokoliczniki służą między innymi do konstruowania różnorakich specyficznych konstrukcji, np. "minun tulessani (kiedy przychodzę), "olin kaatua (prawie się przewróciłem), "menin syömään (poszedłem jeść), "juoksin pysähtymättä (biegłem nie zatrzymując się) czy "aurinko on laskemaisillaan" (słońce ma się ku zachodowi).
Wyróżnia się też sześć imiesłowów. Wszystkie imiesłowy są odmienne przez przypadki podobnie jak przymiotniki, część podlega też stopniowaniu, a do tego od większości z nich można w sposób regularny tworzyć przysłówki. Również z imiesłowami tworzy się wiele specyficznych konstrukcji, tj. "minun tultuani (po moim przyjściu), "olen näkyvillä (jestem na widoku) czy "olen lukevinani" (udaję, że czytam).
Strona bierna w języku fińskim jest bardzo specyficzna i różni się istotnie od strony biernej w językach indoeuropejskich. Jej formy wyrażają czynności wykonane przez „jakieś nieokreślone osoby”, jednak ich zastosowanie jest w zasadzie takie samo, jak zastosowanie form strony czynnej. Jedyna różnica polega na tym, że sprawca nie jest znany, lub nie jest istotny dla danego przekazu i jego tożsamość (w tym liczba sprawców) pozostają nieokreślone, np. "varastettiin auto" (skradziono samochód [zrobiły to jakieś nieokreślone osoby]).
Przeczenie.
Przeczenia dokonuje się przy użyciu specjalnego, odmiennego czasownika przeczącego "ei" oraz nieodmienianego rdzenia czasownika w formie odpowiedniej dla danego czasu i trybu.
Zaprzeczenie w czasie przeszłym imperfekt odbywa się przez połączenie formy osobowej czasownika przeczącego i imiesłowu czynnego przeszłego pochodzącego od danego czasownika.
Zaprzeczenie w czasach złożonych perfekt i zaprzeszłym odbywa się przez zaprzeczenie czasownika posiłkowego "olla".
Podobnie tworzy się zaprzeczenia w pozostałych trybach poza trybem rozkazującym.
Do utworzenia formy przeczącej trybu rozkazującego używa się specjalnej formy rozkazującej czasownika przeczącego "älä" (w liczbie pojedynczej) oraz "älkää" (w liczbie mnogiej).
Mieć.
W języku fińskim czasownik „mieć” nie istnieje. Aby oddać relację posiadania używa się konstrukcji, w skład której wchodzi 3 osoba liczby pojedynczej czasownika "olla" (być) i osoba posiadacza w postaci zaimka osobowego lub rzeczownika w przypadku adessivus. Nie jest to cecha specyficzna dla języka, porównaj rosyjską konstrukcję "у мeня есть" lub łaciński "dativus posessivus".
Przysłówki.
Przysłówki w języku fińskim można podzielić na samodzielne oraz powstające produktywnie przez odmianę przymiotników i imiesłowów. Dla wielu przysłówków, w tym dla wszystkich drugiego typu, występuje zjawisko stopniowania w stopniu wyższym i najwyższym, np. "nopeasti" (szybko), "nopeammin" (szybciej), "nopeimmin" (najszybciej).
W zdaniu przysłówek występuje najczęściej z czasownikiem, w roli okolicznika, np. "auto ajaa nopeasti (samochód jedzie szybko) lub "auto on lähellä (samochód jest blisko).
W odróżnieniu od języka polskiego fińskie przysłówki często występują również z rzeczownikami w funkcji przydawki lub dopełniania, w sytuacjach w których w j. polskim występują wyrażenia przyimkowe. Przyimki (oraz poimki) w języku fińskim istnieją nie tyle jako części mowy („w”, „na”, „z” czy „obok”), ile jako jedna z możliwych "ról" przysłówka, np. "auto pysähtyi kylän keskelle" (samochód zatrzymał się w środku wsi). Jest to oczywiście do pewnego stopnia jedynie kwestia przyjętej klasyfikacji, jednak wiele form morfologicznych przysłówków może występować w obydwu rolach, zarówno jako okolicznik jak i w wyrażeniu przyimkowym/poimkowym w roli przydawki.
Składnia.
W języku fińskim, podobnie jak w języku polskim, występują zdania proste i złożone, a wśród zdań złożonych wyróżnia się zdania złożone podrzędnie oraz współrzędnie. Do rozdzielania zdań używa się spójników, których jest około trzydziestu. Występują też równoważniki zdania podrzędnego, w których zdanie podrzędne zostaje zastąpione konstrukcją z użyciem imiesłowu lub bezokolicznika.
Przeważającym szykiem zdania fińskiego jest podmiot – orzeczenie – dopełnienie, co w językoznawstwie określa się jako język SVO (ang. "subject – verb – object"). Podmiot i dopełnienie zwykle przyjmują w zdaniu różne przypadki, przez co ich rozróżnienie jest możliwe, a dzięki temu szyk może z reguły zostać zmieniony. Zmiana szyku często służy do wyrażania subtelniejszych aspektów przekazu. W wątpliwych wypadkach znaczenie zdania oddaje akcent zdaniowy i intonacja. Nowe informacje pojawiają się zwykle na końcu zdania.
Kategoria podmiotu i dopełnienia nie są tak wyraźne jak w językach indoeuropejskich zwłaszcza językach pozycyjnych, jego sytuacja przypomina trochę pozycję podmiotu w języku polskim. Podmiot może stać w mianowniku lub w partitivie, rzadko w "casus obliqui". Występują też zdania z podmiotem domyślnym oraz bezpodmiotowe.
W zdaniach oznaczających przymus lub konieczność fiński odpowiednik polskiego podmiotu wyrażony jest dopełniaczem i zwany jest „przysłówkiem celownikowym” jako że funkcyjnie i semantycznie odpowiada celownikowi. Zdania bezosobowe, wyrażane w języku polskim bezpodmiotowo (por. ang. "it is raining", franc. "il pleut"), w języku fińskim są bezpodmiotowe.
Dopełnienie bliższe występuje w bierniku bądź w partitivie. Gdy zdanie ma formę przeczącą, dopełnienie występuje w partitivie. Niektóre czasowniki rządzą innymi przypadkami zarówno w zdaniach twierdzących jak i przeczących. Dobór przypadku dopełnienia może też wskazywać na dodatkowe okoliczności, tj. ilość desygnatu (określoną lub nieokreśloną, niepoliczalną) czy różnicę aspektu.
Poprzez zmianę szyku zdania możliwe jest formowanie informacji w sposób bardziej konkretny oraz kładzenie nacisku na jej poszczególne części składowe. Szykiem neutralnym jest w zdaniach twierdzących szyk podmiot – orzeczenie – dopełnienie lub dopełnienie – orzeczenie – podmiot, to znaczy taki, w którym orzeczenie znajduje się pośrodku. Na początku stawia się wyraz lepiej określony. W przypadku potrzeby położenia nacisku na którąś część zdania, czasownik ulega wyprowadzeniu z pozycji pomiędzy podmiotem a dopełnieniem, a wyraz akcentowany odsuwa się od niego jak najdalej.
W pytaniach o rozstrzygnięcie, wyraz o który zadawane jest pytanie, stoi na początku zdania, wzmocniony enklityką "-ko"/"-kö". W pytaniach wymagających odpowiedzi opisowych używa się zaimków pytających, do których nie dodaje się enklityki pytającej. Pytania mogą również przyjmować formę omowną bądź ukrytą (eliptyczną).
Równoważniki zdania podrzędnego są zwartymi konstrukcjami bezokolicznikowymi lub imiesłowowymi, zastępującymi zdanie podrzędne. Formy bezokolicznika podlegają wtedy odmianie i wyrażają relacje czasowe, sposobu lub też celowe. Podmiot zdania podrzędnego występuje w bierniku lub też może przyjmować sufiks dzierżawczy.
W języku fińskim często spotykane są też enklityki, które istotnie modyfikują sens zdania. Zalicza się do nich między innymi enklitykę "-ko|-kö", służącą do konstruowania pytań, enklitykę "-kä|-kä" stanowiącą znacznik koniunkcji logicznej (w określonych przypadkach zastępuje spójnik "ja" (i)), a także szereg enklityk wyrażających różne nastawienia emocjonalne autora wypowiedzi do prezentowanej treści.
Słownictwo.
Słowotwórstwo.
Język fiński odznacza się złożonym systemem słowotwórczym, w którym z jednego rdzenia tworzone są zupełnie nowe pojęcia. System ten jest bliższy językom słowiańskim niż np. germańskim czy romańskim. Przykładowo z jednego rdzenia "kirja" (książka) pochodzą następujące słowa: "kirja" (książka), "kirjain" (litera), "kirjaimisto" (alfabet), "kirje" (list), "kirjasto" (biblioteka), "kirjailija" (pisarz), "kirjallisuus" (literatura), "kirjoittaa" (pisać), "kirjoittaja" (autor), "kirjoitus" (pismo), "kirjallinen" (pisemny), "kirjata" (spisać), "kirjasin" (list, font, czcionka), "kirjaamo" (rejestr), "kirjoitin" (drukarka) i "kirjuri" (pisarz, urzędnik).
W procesie słowotwórczym dużą rolę odgrywają końcówki, które nadają wyrazowi odpowiedni związek z grupą, do której desygnat należy. W powyższym przykładzie końcówka -"in" oznacza narzędzie, -"sto" – skupisko, -"uri" – przedmiot bądź sprawcę czynności opisaną rdzeniem wyrazu, -"mo" – miejsce gdzie wykonuje się czynność opisywana w wyrazie głównym (często do tego służy również końcówka -"la"), -"ija" – wykonawca tej czynności.
Końcówki czasowników wyrażają również drobne niuanse np. "nauraa" (śmiać się), "naurahtaa" (wyśmiać), "naureskella" (podśmiechiwać), "naurattaa" (rozśmieszyć, bawić).
Oto wykaz najczęściej pojawiających się końcówek słowotwórczych:
Neologizmy.
W języku fińskim przy tworzeniu neologizmów na ogół preferuje się własne słowa kosztem zapożyczeń. Nowe pojęcia tworzy się na podstawie wyrazów już istniejących (np. "tietokone", dosłownie „maszyna wiedzy” – komputer). Na temat wprowadzania nowych słów zapożyczanych z języków obcych wypowiada się państwowa komisja ("Kielitoimisto") i nie zaleca bezmyślnego stosowania zapożyczeń, jej decyzje nie mają jednak mocy wiążącej. O rozpowszechnieniu się danej formy decydują użytkownicy języka. Obecna tendencja preferuje wyrazy obce w ich naturalnej formie w miejsce zalecanych fińskich wersji (np. dla „skanera” bardziej przyjęła się forma "skanneri" zamiast zalecanej "kuvanlukija" – dosł. „czytnik obrazu”)
Oto kilka popularnych w języku neologizmów:
Zapożyczenia.
W języku fińskim istnieją zapożyczenia z różnych, nierzadko oddalonych od siebie epok historycznych. Ich powstaniem zajmuje się gramatyka diachroniczna. Na przykład słowo "sata", liczebnik fiński oznaczający '100', wywodzi się z formy pierwotnej języków indoirańskich. W czasach prehistorycznych Finowie mieli kontakt z Bałtami, plemionami germańskimi i Słowianami, z których to języków przyjęli liczne zapożyczenia. Oryginalne brzmienie tych wyrazów zachowało się w języku fińskim lepiej niż w językach macierzystych. Przykładowo fińskie słowo "kuningas" (król) jest prawie identyczne ze starogermańską formą "kuningaz", podczas gdy w innych germańskich językach słowo przeszło nieraz poważną ewolucję (por. niem. "König", ang. "king", szw. "konung" lub "kung"). Przykładowymi słowiańskimi zapożyczeniami w języku fińskim są: "ikkuna" (okno), "kimalainen" (trzmiel) czy "lentää" (latać).
Największa część zapożyczeń wywodzi się jednak z języka szwedzkiego. Obecna Finlandia należała w okresie od XII w. do roku 1809 do Królestwa Szwecji. W tym czasie do języka fińskiego przeniknęło wiele słów pochodzenia szwedzkiego np. "kuppi" (szw. "kopp" – filiżanka), czy niektóre nazwy dni tygodnia "maanantai", "tiistai" (szw. "måndag", "tisdag"). Powstały również tłumaczenia szwedzkich zwrotów, np. "ole hyvä" (szw. "var så god" – „proszę”, dosłownie „bądź tak dobry”). Przynależność Finlandii do Rosji pozostawiła w języku mniej śladów. Jednak istnieją rusycyzmy z różnych czasów, np. "raamattu" – Biblia (z ros. "грамота"). Obecnie zapożycza się wyrazy głównie z języka angielskiego.
Język fiński, z racji używania go w przez nieliczną (w porównaniu z innymi krajami Europy) grupę użytkowników, izolowane położenie geograficzne, także z powodu stosunkowo niewielkiej roli Finlandii w rozwoju kultury światowej, nie wniósł zbyt wiele do innych języków. Najbardziej znanym i popularnym fińskim zapożyczeniem jest "sauna", w kontekście odniesienia do kultury fińskiej spotyka się również "runy", "kantele" (instrument muzyczny) czy "puukko" – nóż fiński, finka. Fińskimi zapożyczeniami w języku polskim są "tundra" (fin. tunturi), "rosomak" (fin. rosso-maha), "łajba" (fin. laiva). Istnieje też trochę słów o prawdopodobnej etymologii wywodzącej się z ugrofińskiej rodziny językowej, brzmiących podobnie zarówno w polskim, jak i fińskim, np. "jama" (fin. uoma), "okoń" (fin. ahven), "chapać" (fin. kaapati), "pół" (fin. puoli) czy "kąpać" (fin. kumpua). Najwięcej zapożyczeń z języka fińskiego ma język szwedzki, np. "pojke" ("poika" – chłopiec), "känga" ("kenkä" – but).
Odmiany języka.
Język standardowy.
Oficjalny język fiński jest badany, opiniowany i komentowany (choć nie regulowany) przez Językowy Instytut Badawczy Finlandii. Forma ta jest używana w oficjalnej komunikacji. Słownik współczesnego języka fińskiego ("Nykysuomen Sanakirja" 1951–1961) zawierał 201 000 haseł i był słownikiem normatywnym, definiującym standardy języka fińskiego. Dodatkowo w roku 1991 opublikowano suplement z wyrazami zapożyczonymi z języków obcych "Nykysuomen sivistyssanakirja" o zawartości 30 000 haseł. Obecne wydanie słownika normatywnego ("Nykysuomen sanakirja") pochodzi z roku 2006 i jest dostępne również w formie elektronicznej. W roku 2004 opublikowano normatywny podręcznik "Iso suomen kielioppi" (1600 stron). Wychodzi również czasopismo dotyczące współczesnej fińszczyzny, "Kielikello". Języka standardowego używa się w tekstach oficjalnych i jest odmianą języka nauczaną w szkołach. Jego forma mówiona obowiązuje w polityce, mediach, w sądach i innych formalnych sytuacjach. Zdecydowaną większość publikacji wydaje się właśnie w tej odmianie języka.
Warianty języka potocznego.
W języku fińskim różnica między językiem pisanym a mówionym jest większa niż w przypadku większości języków indoeuropejskich, przy czym różnice te mają naturę zarówno fonetyczną, jak i gramatyczną. Języka literackiego używa się w prawie wszystkich tekstach pisanych, z wyjątkiem nieformalnych wiadomości, przekazywanych pocztą elektroniczną, SMS-em itp. W języku mówionym używa się prawie wyłącznie form potocznych, poza okazjami oficjalnymi (wystąpienia, zebrania itp.). Kształt języka obiegowego różni się w zależności od dialektu, którym posługuje się dana grupa użytkowników, wieku i pozycji społecznej użytkowników języka. W zależności od sytuacji ten sam użytkownik może używać różnych rodzajów języka mówionego.
Fiński język potoczny opiera się na dialekcie helsińskim, jednak rozwinął się w standard ponadregionalny.
Najważniejsze cechy mowy potocznej to:
Dialekty.
Klasyfikacja dialektów fińskich jest tematem drażliwym i ma podtekst polityczny od czasu uzyskania niepodległości przez Finlandię w r. 1917. Dotyczy to zwłaszcza języka karelskiego na terytorium Rosji oraz meänkieli w Szwecji, używanych przez mniejszości narodowe. Karelski różni się od standardowego fińskiego, ma również wypracowaną własną ortografię. Meänkieli zaś jest dialektem północnym zrozumiałym przez użytkowników każdej odmiany języka fińskiego, który uzyskał status języka mniejszości narodowej z powodów historycznych i politycznych – niezależnie od tego, że język fiński również jest oficjalnym językiem mniejszości narodowych w Szwecji.
Różnice między fińskimi dialektami są niewielkie. Poszczególne dialekty różnią się prawie wyłącznie wymową. Można je podzielić na dwie grupy główne: zachodnią i wschodnią.
Najważniejszą różnicą między dialektami wschodnimi i zachodnimi jest różnica w wymowie znaku "d" – w zachodniej Finlandii oddaje się go przez "l" lub "r" ("tehrä" zamiast "tehdä") w dialektach wschodniofińskich dźwięk ten wypada ("tehä" zamiast "tehdä"). W dialektach południowo-zachodnich często wypadają samogłoski, zwłaszcza na końcu wyrazów ("snääks" zamiast "sinäksi"), podczas gdy dialektach wschodnich wprowadza się samogłoski ("kolome" zamiast "kolmea").
Dialekty zachodniofińskie.
Dialektów południowo-zachodnich używa się w Varsinais-Suomi i prowincji Satakunta. Charakteryzują się skracaniem samogłosek wygłosowych i w dużej mierze przypominają estoński. Dialektów Häme używa się w Tavastii. Są one najbliższe standardowego języka fińskiego, ale charakteryzuje je kilka zmian samogłoskowych, jak otwarcie samogłosek końcowych w dwugłoskach: "tie" → "tiä", "miekka" → "miakka", "kuolisi" → "kualis". Dialekty południowej Ostrobotni wyróżniają się specyficzną wymową spółgłoski "d" nawet w postaci drżącego, przedniojęzykowego //. Dialekty dalekiej północy, używane w Laponii, charakteryzują się zatrzymaniem zbędnego dźwięku // w tych kontekstach, w których nie znajduje się już go w innych dialektach.
Dialekty wschodniofińskie.
Można je podzielić na dwie grupy: sawońskie, szeroko stosowane w prowincji Savo i na obszarach przyległych oraz południowo-wschodnie, występujące na obszarze południowej Karelii. Gwary wschodnie – w przeciwieństwie do zachodnich i języka oficjalnego – zachowały palatalizację: "vesj" zamiast "vesi" (woda). Język używany w tej części Karelii, która historycznie należała do Szwecji lub Rosji, uważany jest za bardziej odległy od fińskiego niż dialekty wschodnie. Jest sprawą sporną i nierozstrzygniętą, czy jest to dialekt czy odrębny język.
Finglish.
Jest to odmiana języka używana przez fińskojęzycznych emigrantów w Stanach Zjednoczonych i Kanadzie mająca charakter pidżynowy. Finglish wiązany jest z emigracją zarobkową z różnych czasów – począwszy od końca XIX wieku. Większość emigrantów pochodziło z prowincji Sawonia i Ostrobotnia, stąd też najwięcej jest naleciałości właśnie z tych dialektów. Najbardziej charakterystyczne cechy to
Zjawisko nie jest nowe, występuje także w dialekcie polskich emigrantów różnych epok do krajów angielskojęzycznych i zachodzą podobne procesy asymilacyjne (por. "Kara stała na kornerze strita").
Piśmiennictwo w języku fińskim.
Przed XIX w..
Ze względu na fakt, iż fiński zalicza się do języków nowszych, brak jest literatury ze średniowiecza i wcześniejszej, choć przetrwały pojedyncze pisemne wzmianki w tym języku. Najstarsze z nich pochodzą z XII-XIII wieku i były zapisane cyrylicą. Pierwsza książka, Abckiria, była elementarzem o silnym ukierunkowaniu religijnym. Mimo istnienia form drukowanych z tamtego okresu, można o nim mówić tylko jako o zalążku fińskiej literatury.
Wiek dziewiętnasty.
Finlandia zawsze była krajem twórczości ludowej. Setki wierszy, legend, opowiadań tworzą jeden z największych tego typu zbiorów na świecie. Wiele zostało zebranych i wydanych jako "Stare wiersze ludu fińskiego". Zbiór ten liczy 27 000 stron w 33 tomach. Dzieło do druku przygotował Antti Aarne.
Najsłynniejszym zbiorem podań i pieśni ludowych jest Kalevala. Uważana za narodowy poemat epicki, swe powstanie zawdzięcza Eliasowi Lönnrotowi, choć nad wydaniem i kompilacją pracowało wiele więcej osób. Opublikowana w r. 1835 stała się szybko symbolem dążeń narodowościowych Finów, będących wtedy pod polityczną kontrolą Rosji. Wraz z innym zbiorem "Kanteletar" wywarła także wpływ na twórczość fińskiego kompozytora Jeana Sibeliusa.
Za pierwszą powieść wydaną w języku fińskim uważa się "Siedmiu braci" (fin.: "Seitsemän veljestä") Aleksisa Kivi (1870) – opowieść o siedmiu prostych braciach w obliczu nadciągającej rewolucji technicznej. Od tego czasu oprócz dominującej w literackich opisach klasy średniej, literatura fińska kojarzy się szeroko z opisem życia wiejskiego i warstw ubogich. Podwaliny pod współczesny teatr fiński stworzyła Minna Canth – prekursorka feminizmu w literaturze fińskiej.
Wiek dwudziesty.
Uzyskanie niepodległości w roku 1917 i wybuchła wkrótce wojna domowa odbiły się szerokim echem w literaturze fińskiej. Frans Eemil Sillanpää za powieść "Hurskas kurjuus" (Nabożna nędza) uzyskał pierwszą dla Finlandii nagrodę Nobla (1939). Temat wojny domowej został podjęty również przez Väinö Linnę w powieści "Żołnierz nieznany" ("Tuntematon sotilas"). Inne dzieło szeroko znane na świecie to "Egipcjanin Sinuhe" Miki Waltari (1945). W latach pięćdziesiątych Paavo Haavikko i Eeva-Liisa Manner zapoczątkowali wzorowanie się w literaturze na twórczości brytyjskiej i amerykańskiej, głównie T.S. Eliota i Ezry Pounda. Nieco inny kierunek przyjął Timo K. Mukka, autor dziewięciu lirycznych powieści, m.in. "Pieśń dzieci Syberii" (fin.: "Laulu Sipirjan lapsista"). Nowy trend w prozie prezentuje m.in. Annika Idström ("Mój brat Sebastian").
Fińskojęzyczna literatura piękna jest tłumaczona na wiele języków świata, w tym również polski. W języku fińskim wychodzi również literatura popularna i wagonowa.
Język fiński i media.
W Finlandii działa oficjalna państwowa stacja "Yleisradio" (YLE) nadająca program ogólnokrajowy i lokalny, zarówno radiowy jak i telewizyjny. Ponadto wychodzi ok. 120 tytułów prasowych (gazet i czasopism) w języku fińskim, od centralnych po lokalne. Największe fińskojęzyczne gazety to: "Helsingin Sanomat" (nakład 419 000), "Ilta-Sanomat" (popołudniówka) – nakład 176 000 egz. Dla porównania, największa gazeta szwedzkojęzyczna, "Hufvudstadsbladet" osiąga nakład 51 000 i ma on tendencję malejącą. W Szwecji publikowane są dwa fińskojęzyczne tygodniki, przeznaczone dla mniejszości narodowych. Rocznie w języku fińskim publikuje się ponad 9000 książek. Działa prawie 900 bibliotek, oferujących literaturę fińskojęzyczną, piękną i użytkową.
Język fiński w Polsce.
Według szacunków ambasady Finlandii w Polsce na stałe mieszka około 200 obywateli fińskich. Język fiński jest w Polsce używany głównie przez Finów mieszkających w Polsce, małżeństwa fińsko-polskie oraz osoby studiujące kierunki lingwistyczne. Trzy polskie uczelnie prowadzą nauczanie języka na poziomie akademickim i na podbudowie wiedzy ogólnolingwistycznej (przy czym język fiński można studiować na 100 uczelniach w 30 krajach): Uniwersytet Warszawski – przy Katedrze Hungarystyki, Uniwersytet Gdański – w Instytucie Skandynawistyki, oraz Uniwersytet im. Adama Mickiewicza w Poznaniu – w Zakładzie Filologii Ugrofińskiej w Instytucie Językoznawstwa. Język jest również obiektem badań, poznańscy filologowie Jerzy Bańczerowski i Czesław Kudzinowski to polscy naukowcy–badacze fińskiego. Aktywne jest Towarzystwo Polska-Finlandia, które prowadzi bibliotekę i odpłatne kursy językowe, również dla dzieci. W indywidualnych przypadkach można się starać o sponsorowane przez fińskie ministerstwo szkolnictwa kursy językowe w Finlandii.
Czynnych jest siedmiu tłumaczy przysięgłych. Lokalnie działania promujące język fiński prowadzą Towarzystwa Polsko-Fińskie. W mass-mediach obszerniejsze informacje o języku pojawiają się głównie z okazji święta niepodległości Finlandii (6 grudnia – "Itsenäisyyspäivä").
Przykład użycia języka.
Pierwszy artykuł Powszechnej deklaracji praw człowieka:

</doc>
<doc id="1255582" url="https://pl.wikipedia.org/wiki?curid=1255582" title="Jan Dorszyński">
Jan Dorszyński

Jan Dorszyński (ur. 25 czerwca 1875 w Zarzeczu koło Chojnic, zm. 15 lipca 1931 w Lipuszu) – polski duchowny katolicki, działacz społeczny, organizator szkolnictwa.
Był synem listonosza Kazimierza i Marianny z domu Scheffler, miał liczne rodzeństwo, z którego brat Marceli (1879–1938) również został księdzem i był proboszczem w Drzycimiu. Jan Dorszyński uczęszczał do pelplińskiego Collegium Marianum, potem do gimnazjum w Chojnicach. Tamże w 1897 zdał maturę i podjął studia w seminarium w Pelplinie, uwieńczone święceniami 17 marca 1901.
Do 1912 pełnił posługę duszpasterską jako wikariusz w szeregu parafii – w Gdańsku, Luzinie, Jastarni, Łasinie, Chełmnie, Koronowie, Jeżewie, Mrocznie, Lubawie, Mędromierzu, Drzycimiu, Dobrczu. Zwolniony następnie z pracy ze względu na chorobę, zamieszkał w willi "Stella Maris" w Gdyni, gdzie prowadził dla dzieci lekcje języka polskiego. Należał do Towarzystwa Naukowego w Toruniu.
U schyłku I wojny światowej zaangażował się w polski ruch narodowy, będąc m.in. współzałożycielem Towarzystwa Rybaków (1918) oraz wchodząc w skład Rady Ludowej w Sopocie (1919). W niepodległej Polsce organizował struktury szkolne w powiecie wejherowskim, a w latach 1920–1921 pełnił obowiązki komisarycznego inspektora szkolnego, mając pod swoim nadzorem m.in. Gdynię.
W marcu 1921 powrócił do pracy duszpasterskiej, mianowany proboszczem w Lipuszu. Przeprowadził tam remont kościoła oraz budowę domu parafialnego. Ogłosił drukiem "Kazania katechetyczne o przykazaniach boskich" (1927).

</doc>
<doc id="1255583" url="https://pl.wikipedia.org/wiki?curid=1255583" title="Buddy Miles">
Buddy Miles

Buddy Miles właściwie George Miles (ur. 5 września 1947 w Omaha, zm. 26 lutego 2008 w Austin) – amerykański muzyk, perkusista, wokalista, współzałożyciel zespołu Band of Gypsys. Miles współpracował m.in. z takimi muzykami jak Jimi Hendrix, Carlos Santana, Billy Cox czy John McLaughlin. Grał też w „Electric Flag”, z którym wystąpił na Festiwalu w Monterey w 1967 roku i w „The Buddy Miles Express”.

</doc>
<doc id="1255586" url="https://pl.wikipedia.org/wiki?curid=1255586" title="Oliver Ellsworth">
Oliver Ellsworth

Oliver Ellsworth (ur. 29 kwietnia 1745, zm. 26 listopada 1807) – amerykański prawnik i polityk.
W latach 1778–1783 był członkiem Kongresu Kontynentalnego. W 1787 roku został delegatem stanu Connecticut na Konwencję w Filadelfii podczas której uzgodniono Konstytucję Stanów Zjednoczonych. W latach 1789–1796 reprezentował stan Connecticut w Senacie Stanów Zjednoczonych. W 1796 roku zrezygnował z miejsca w senacie, aby zostać Prezesem Sądu Najwyższego Stanów Zjednoczonych. Funkcję tę sprawował w latach 1796–1800.

</doc>
<doc id="1255594" url="https://pl.wikipedia.org/wiki?curid=1255594" title="Połapkowate">
Połapkowate

Połapkowate, sezamowate ("Pedaliaceae" R. Br.) – rodzina roślin należąca do rzędu jasnotowców ("Lamiales"). Obejmuje 13 rodzajów z 70 gatunkami. Występują one w Afryce, południowej Azji i w Australii. Są to na ogół rośliny siedlisk suchych i piaszczystych, także na wybrzeżach, często synantropijne, rozprzestrzenione jako chwasty w różnych częściach świata. Sezam indyjski jest ważną rośliną spożywczą uprawianą od ponad 5 tys. lat. Jadalne są nasiona oraz tłoczony z nich olej, stosowany także w kosmetyce. Wytłoki wykorzystywane są jako pasza. Ekstrakty z bulw "Harpagophytum" wykorzystywane są w ziołolecznictwie w leczeniu chorób reumatycznych, artropatiach i przy zaburzeniach trawiennych.
Systematyka.
Włączany tu dawniej rodzaj "Trapella" przeniesiony został w 2015 do rodziny babkowatych "Plantaginaceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina połapkowate ("Pedaliaceae" R. Br.).

</doc>
<doc id="1255596" url="https://pl.wikipedia.org/wiki?curid=1255596" title="Pedaliaceae">
Pedaliaceae



</doc>
<doc id="1255597" url="https://pl.wikipedia.org/wiki?curid=1255597" title="Prezesi Sądu Najwyższego USA">
Prezesi Sądu Najwyższego USA



</doc>
<doc id="1255598" url="https://pl.wikipedia.org/wiki?curid=1255598" title="Portulacaceae">
Portulacaceae



</doc>
<doc id="1255600" url="https://pl.wikipedia.org/wiki?curid=1255600" title="Droga krajowa B102 (Niemcy)">
Droga krajowa B102 (Niemcy)

Droga krajowa 102 () – niemiecka droga krajowa przebiegająca z północnego zachodu na południowy wschód od skrzyżowania z drogą B5 w Bückwitz do Luckau, gdzie krzyżuje się z drogami B87 i B96 w Brandenburgii.
Miejscowości leżące przy B102.
Bückwitz, Neustadt (Dosse), Sieversdorf-Hohenofen, Großderschau, Altgarz, Gollenberg, Rinow, Hohennauen, Albertsheim, Rathenow, Mögelin, Premnitz, Döberitz, Gapel, Havelsee, Fohrde, Brandenburg, Schmerzke, Paterdamm, Rotscherlinde, Golzow, Ragösen, Dippmannsdorf, Lütte, Schwanebeck, Bad Belzig, Preußnitz, Dahnsdorf, Niemegk, Mühlenfleß, Treuenbrietzen, Jüterbog, Hohengörsdorf, Werbig, Nonnendorf, Hohenseefeld, Illmersdorf, Dahme (Mark), Kemlitz, Uckro, Zöllmersdorf, Luckau.

</doc>
<doc id="1255603" url="https://pl.wikipedia.org/wiki?curid=1255603" title="Zygophyllaceae">
Zygophyllaceae



</doc>
<doc id="1255612" url="https://pl.wikipedia.org/wiki?curid=1255612" title="Józef Feliks Rogaliński">
Józef Feliks Rogaliński

Józef Feliks Rogaliński herbu Łodzia (ur. 20 listopada 1728 w Jurkowie, zm. 6 listopada 1802 we Wschowie) – polski ksiądz rzymskokatolicki i naukowiec: matematyk, fizyk, astronom i teoretyk wojskowości; kaznodzieja. Studiował prawo, teologię i filozofię w Rzymie, następnie nauki fizyczne i matematyczne w Paryżu, dziekan katedry poznańskiej.
Życiorys.
Urodził się w Jurkowie (pow. Kościan), jako syn Antoniego Rogalińskiego herbu Łodzia (sędzia ziemski wschowski), i Heleny z Rogalińskich. Brat Kaspra. W wieku 17 lat wstąpił (15 sierpnia 1746 w Krakowie do jezuitów, nowicjat odbył u Św. Szczepana (do roku 1748). Początkowo studiował (1748-1751) filozofię w Jarosławiu. Przez kilka następnych lat (1751-1754) był nauczycielem kolejno 3 szkół zakonnych: Brześć Litewski (rok szkolny 1751/1752, nauczanie początków i gramatyki), Toruń (1752/1753, gramatyka) i Kalisz (1753/1754, poetyka). Jesienią (październik) roku 1754 zostaje wysłany na 3-letnie studia teologiczne do rzymskiego Collegium Romanum.
Po ukończeniu studiów działał w Poznaniu gdzie był przełożonym muzeum, laboratorium fizycznego oraz obserwatorium astronomicznego, które prawie w całości zostało wybudowane i wyposażone przez rodzinę Rogalińskich. Od 1762 zajmował się reformą szkolnictwa. W roku 1765 w laboratorium złożył mu wizytę słynny szwajcarski uczony Leonhard Euler, który uznał je za świetnie wyposażone, co później opisał.
Uważany jest za twórcę poznańskiego ośrodka badań fizyczno-matematycznych. Rogaliński był prekursorem bezpłatnych wykładów publicznych, na które obok uczniów Akademii Lubrańskiego i Kolegium Jezuickiego uczęszczali również mieszkańcy miasta, szczególnie rzemieślnicy. Tematyką wykładów była fizyka doświadczalna. Organizował również "popisy", podczas których uczniowie omawiali wynalazki techniczne i ich zastosowanie.
Po likwidacji zakonu jezuitów w roku 1773 i ich poznańskiej szkoły Józef Rogaliński został rektorem Akademii Wielkopolskiej, którą starał się podnieść do rangi uniwersytetu. Po połączeniu przez Komisję Edukacji Narodowej tej szkoły z Akademią Lubrańskiego został zwolniony ze stanowiska, uzyskując jednak roczną pensję.
W 1790 roku był członkiem Komisji Porządkowej Cywilno-Wojskowej dla województwa poznańskiego i powiatu poznańskiego. 
Swój duży majątek "do 1000 czerw. złot." kazał rozdać między "osoby uczciwe a żebrać się wstydzące, tudzież między podupadłe, ale trzeźwe i pracowite rzemieślniki".
Odznaczony Orderem Świętego Stanisława w 1789.
Twórczość.
Józef Rogaliński był autorem licznych rozpraw z zakresu fizyki, matematyki, architektury i astronomii oraz współtwórcą polskiej terminologii naukowej w tych dyscyplinach. Jest autorem 4 ksiąg podręcznika fizyki doświadczalnej. Najbardziej znana był 600 stronicowy podręcznik "Doświadczenia skutków rzeczy pod zmysły podpadających", wydawanych w latach (1765-1776), w którym między innymi: wyłożył "powszechne własności ciał..., usposabia czytelnika do zrozumienia teoryi machin..., wykłada teoryą machin, tak poiedyńczych jak i złożonych..., teoryą biegu ułatwił sobie wykład obrotu ciał niebieskich..., i usposobił do zrozumienia architektury militarney...". Za ten podręcznik otrzymał od króla Stanisława II Augusta "kosztowny pierścień" i Order Świętego Stanisława.
Był prałatem kapituły poznańskiej a będąc znawcą literatury łacińskiej, francuskiej i włoskiej głosił piękne, barwne kazania - "przeięty rzeczą o której mówił, wlewał ią w słuchaczów mocą przekonywaiącey i czułey wymowy".
Ważniejsze dzieła i kazania.
Drobne wiersze (z roku 1746) i obserwacje astronomiczne Rogalińskiego ogł. F. Chłapowski, jak wyżej poz. 3. Rękopisy wierszy w: Ossolineum, sygn. 30/II, 31/II i Bibliotece Uniwersytetu Poznańskiego, sygn. 69, 279, 334.

</doc>
<doc id="1255617" url="https://pl.wikipedia.org/wiki?curid=1255617" title="Bartosz Węgrzyn">
Bartosz Węgrzyn

Bartosz Węgrzyn (ur. 11 sierpnia 1984 roku) – polski siatkarz, grający na pozycji środkowego.
Piłkę siatkową zaczął uprawiać w szkole podstawowej. Karierę sportową rozpoczynał w BBTS-ie Bielsko-Biała, a jego pierwszym trenerem był Mateusz Bębenek. W 2003 roku z drużyną seniorów tego klubu awansował do Polskiej Ligi Siatkówki. Po sezonie z zespołem spadł do niższej ligi, zajmując 9. miejsce w ekstraklasie. W najwyższej klasie ligowej rozegrał 23 mecze.
Obecnie reprezentuje barwy Cuprum Mundo Lubin, grającej w I lidze.
Na swoim koncie ma również powołania do reprezentacji kraju juniorów.

</doc>
<doc id="1255621" url="https://pl.wikipedia.org/wiki?curid=1255621" title="Efekt Marshalla-Lernera">
Efekt Marshalla-Lernera



</doc>
<doc id="1255622" url="https://pl.wikipedia.org/wiki?curid=1255622" title="Płocki Hufiec Harcerzy">
Płocki Hufiec Harcerzy

Płocki Hufiec Harcerzy – jednostka terytorialna Północno-Wschodniej Chorągwi Harcerzy ZHR, powstała 28.09.1998 r. z przekształcenia Związku Drużyn Ziemi Płockiej. Zrzesza męskie drużyny ZHR działające na terenie Płocka i okolic.
Komenda Płockiego Hufca Harcerzy.
Komendant Hufca - phm. Przemysław Lichnowski HR
Przewodniczący Kapituły Harcerza Orlego – phm. Michał Kacprzak HR
Drużyny Płockiego Hufca Harcerzy.
Na terenie hufca działają dwa Szczepy:

</doc>
<doc id="1255624" url="https://pl.wikipedia.org/wiki?curid=1255624" title="Agregatowy popyt">
Agregatowy popyt



</doc>
<doc id="1255625" url="https://pl.wikipedia.org/wiki?curid=1255625" title="Denis Lazure">
Denis Lazure

Denis Lazure (ur. 12 października 1925 w Napierville – zm. 23 lutego 2008) – kanadyjski polityk i członek Zgromadzenia Narodowego Quebecu w latach 1976-1984 oraz 1989-1996. Ojciec aktorki Gabrielle Lazure.
Życiorys.
Studiował na Université de Montréal, na którym obronił doktorat z medycyny. Był także studentem wydziału psychiatrii Uniwersytetu Pensylwanii oraz Uniwersytetu w Toronto, gdzie został absolwentem administracji szpitalnej.
Był założycielem niemowlęcego oddziału psychiatrii w Saint Justine Hospital w 1957 roku. Był także dyrektorem tego szpitala. W 1974 roku został dyrektorem pierwszego szpitala psychiatrycznego na Haiti.
Wykładał na Université de Montréal. Był prezesem Kanadyjskiego Stowarzyszenia Psychiatrów (Canadian Association Psychiatrists).
Dwukrotnie ubiegał się o miejsce w kanadyjskiej Izby Gmin jako kandydat Nowej Partii Demokratycznej. W 1967 roku zajął drugie miejsce w wyborach dodatkowych w powiecie Outremont – Saint Jean. Rok później zajął trzecie miejsce w wyborach federalnych, w powiecie Gamelin.
W latach 1976 i 1981 został wybrany do Zgromadzenia Narodowego Quebecu w okręgu Bertrand, gdzie zasiadał do 1984 roku. Następnie pracował jako psychiatra w szpitalu w Greenfield Park. W 1989 roku wziął udział w wyborach do Zgromadzenia Narodowego Quebecu w La Prairie. W 1994 roku wygrał w kolejnych wyborach, jednak w 1996 roku złożył mandat i wrócił do wykonywanego wcześniej zawodu. Jego wkład został nagrodzony przez Psychiatric Association Doctors Quebec w 2004 roku.

</doc>
<doc id="1255632" url="https://pl.wikipedia.org/wiki?curid=1255632" title="Jawornik (pasmo połonin)">
Jawornik (pasmo połonin)

Jawornik (1047 m n.p.m.) – całkowicie zalesiony szczyt w Bieszczadach Zachodnich, położony na północny wschód od Połoniny Wetlińskiej, w bocznym grzbiecie opadającym z Hasiakowej Skały. Dwie stosunkowo głębokie przełęcze (odpowiednio 874 i 825 m n.p.m.) oddzielają go od Hasiakowej Skały oraz Dwernika Kamienia. Górę opływają dwa duże potoki – Hylaty od zachodu i Nasiczniański Potok od wschodu. Przez Jawornik nie przebiegają szlaki turystyczne.
W jego północnym zboczu znajduje się niewielka Jaskinia Jawornicka.
W Bieszczadach znajduje się też inny szczyt o tej samej nazwie – Jawornik w paśmie granicznym.

</doc>
<doc id="1255633" url="https://pl.wikipedia.org/wiki?curid=1255633" title="Budynek szpitalny na Wawelu">
Budynek szpitalny na Wawelu

Budynek dawnego szpitala – obiekt znajdujący się na zachodnim stoku wzgórza wawelskiego pod numerem 9.
Budynek wzniesiono według projektu krakowskiego architekta Feliksa Księżarskiego w latach 1853-1856. Przeznaczono go na szpital wojskowy. Po II wojnie światowej do 1991 r. znajdowały się w nim reprezentacyjne apartamenty Urzędu Rady Ministrów. Później obiekt przeznaczono na reprezentacyjne apartamenty Kancelarii Prezydenckiej. Obecnie mieści się w nim Centrum Wystawowo-Konferencyjne Zamku Królewskiego na Wawelu oraz mieszkania pracowników wawelskich.

</doc>
<doc id="1255634" url="https://pl.wikipedia.org/wiki?curid=1255634" title="Cena zamknięcia">
Cena zamknięcia

Cena zamknięcia - to cena, przy której producentowi jest obojętne, czy wytwarza, czy nie; jest ona równa przeciętnym kosztom zmiennym (E.Czarny 2006, s. 141). Inaczej mówiąc cena zamknięcia to cena równa przeciętnym kosztom zmiennym.
Dopóki cena produktu jest wyższa od poziomu przeciętnego kosztu zmiennego, przedsiębiorstwo nie przerywa produkcji, gdyż cena pokrywa koszty bieżące związane z produkcją oraz część kosztów stałych. Gdyby cena spadła poniżej tego poziomu, w celu uniknięcia powiększania strat przedsiębiorstwo powinno zaprzestać produkcji.
W krótkim okresie nawet gdy cena produktu będzie równa lub niższa od przeciętnego kosztu zmiennego i produkcja stanie się ewidentnie nieopłacalna, przedsiębiorca może zastanawiać się nad celowością kontynuowania produkcji w celu utrzymania dotychczasowych powiązań z nabywcami, oraz dodatkowymi kosztami związanymi z ewentualnym późniejszym, ponownym wchodzeniem przedsiębiorstwa na rynek. W przypadku występowania takiej sytuacji w długim okresie przedsiębiorstwo nie ma możliwości utrzymania się na rynku.

</doc>
<doc id="1255635" url="https://pl.wikipedia.org/wiki?curid=1255635" title="Warnowo (stacja kolejowa)">
Warnowo (stacja kolejowa)

Warnowo - stacja kolejowa w Warnowie, w województwie zachodniopomorskim, w Polsce. Zatrzymują się na niej jedynie regionalne pociągi osobowe relacji Poznań Główny /Szczecin Główny - Świnoujście.
W roku 2017 stacja obsługiwała 50–99 pasażerów na dobę.
Na stacji zaczyna się Warnowski szlak łącznikowy prowadzący do węzła szlaków turystycznych w Warnowie

</doc>
<doc id="1255641" url="https://pl.wikipedia.org/wiki?curid=1255641" title="Bliss (singel Muse)">
Bliss (singel Muse)

Bliss – trzeci singel angielskiego zespołu rockowego Muse z ich drugiego albumu, "Origin of Symmetry". Został wydany w 20 sierpnia 2001 roku w kilku formatach – na płycie CD, 7-calowym winylu, DVD oraz jako maxi singel. Utwór można zobaczyć na dwóch koncertowych DVD Muse – "Hullabaloo" i "Absolution Tour".
Matthew Bellamy powiedział kiedyś, że „Bliss” to jego ulubiona piosenka, gdyż „posiada te wszystkie arpeggia i klawisze z lat 80., które przypominają mi melodię, którą usłyszałem w jakimś programie muzycznym dla dzieci, gdy miałem pięć lat. Myślę, że ‘zdarłem’ je właśnie z niego.
Chris Wolstenholme: „Zawsze uwielbialiśmy grać ten kawałek na żywo. Posiada elementy disco, jednak jest nagrany w stylu rockowym. To jedna z tych piosenek, która zawsze rozrusza publikę, nawet jeśli wiesz, że koncert ci nie wychodzi.”
Podczas promowania "Origin of Symmetry", „Bliss” było grane zazwyczaj jako utwór kończący koncert. Od wydania płyty "Black Holes and Revelations" zespół gra singel zdecydowanie rzadziej.

</doc>
<doc id="1255644" url="https://pl.wikipedia.org/wiki?curid=1255644" title="Jan Białocerkiewicz">
Jan Białocerkiewicz

Jan Białocerkiewicz (ur. 24 grudnia 1945 w Chłopiatynie koło Zamościa, zm. 25 lutego 2008 w Toruniu) – polski prawnik, specjalista prawa międzynarodowego publicznego, profesor doktor habilitowany.
Życiorys.
W 1947 osiedlił się wraz z rodziną w województwie olsztyńskim. Uczęszczał do Liceum Ogólnokształcącego w Lidzbarku Warmińskim (ukończył w 1966). Następnie, po odbyciu służby wojskowej, w 1968 uzyskał dyplom Studium Nauczycielskiego w Olsztynie i przez dwa lata pracował jako nauczyciel Liceum Ogólnokształcącego w Lubawie. W 1974 ukończył prawo na UMK, doktorat uzyskał w roku 1978 na podstawie rozprawy "Międzynarodowe ujednolicenie prawa pracy w ramach Międzynarodowej Organizacji Pracy"; promotorem był, podobnie jak przy dyplomie magisterskim, Janusz Gilas. W 1982 jako stypendysta rządu francuskiego odbył uzupełniające studia na Uniwersytecie Paryskim. Habilitację uzyskał w roku 1999 po przedstawieniu pracy "Status prawny cudzoziemca w świetle standardów międzynarodowych"; wcześniejszy przewód habilitacyjny, przeprowadzony na Uniwersytecie Toruńskim w 1987, nie został zatwierdzony przez Centralną Komisję Kwalifikacyjną dla Pracowników Nauki. 
Od 1974 pracował na Wydziale Prawa i Administracji UMK, specjalizując się w prawie międzynarodowym, w tym w zagadnieniach organizacji międzynarodowych, międzynarodowego prawa gospodarczego, prawa dyplomatycznego, zajmował się również ochroną prawną zwierząt. Od 1999 był także adiunktem, a od 2001 profesorem Wydziału Prawa i Administracji Uniwersytetu Warmińsko-Mazurskiego w Olsztynie, gdzie kierował Zakładem Prawa Międzynarodowego Publicznego. Wykładał ponadto na Wydziale Administracji Elbląskiej Uczelni Humanistyczno-Ekonomicznej. Ukończył aplikację sędziowską i radcowską. Zmarł 25 lutego 2008 po ciężkiej chorobie w wieku 63 lat. Jan Białocerkiewicz na krótko przed śmiercią został mianowany przez Prezydenta RP Lecha Kaczyńskiego profesorem nauk prawnych, 24 czerwca 2008 w Pałacu Prezydenckim akt nominacyjny zmarłego profesora odebrała jego żona.
Otrzymał indywi­dualną nagrodę III stopnia Ministra Nauki Szkolnictwa i Techniki (1982), nagrody Rektora (w tym dwie pierwszego stopnia), Brązowy Krzyż Zasługi oraz Złoty Medal 40-lecia Stowarzyszenia Przyjaciół ONZ.
Pochowany na cmentarzu parafialnym przy ul. Owsianej w Toruniu.

</doc>
<doc id="1255648" url="https://pl.wikipedia.org/wiki?curid=1255648" title="Hipoteza dochodu absolutnego">
Hipoteza dochodu absolutnego

Hipoteza dochodu absolutnego to teoria konsumpcji zaproponowana przez angielskiego ekonomistę Johna Maynarda Keynesa w książce "Ogólna teoria zatrudnienia, procentu i pieniądza" i rozwinięta później przez amerykańskiego noblistę Jamesa Tobina. Zgodnie z nią wydatki konsumpcyjne zależą od uzyskiwanego w danym momencie przez gospodarstwo domowe dochodu.

</doc>
<doc id="1255655" url="https://pl.wikipedia.org/wiki?curid=1255655" title="Hipoteza dochodu relatywnego">
Hipoteza dochodu relatywnego

Hipoteza dochodu relatywnego to teoria konsumpcji zaproponowana w 1949 roku przez ekonomistę Jamesa S. Duesenberry'ego w pracy "Income, Saving and the Theory of Consumer Behavior". Zgodnie z nią, wielkość wydatków konsumpcyjnych poszczególnych osób nie zależy od ich dochodu, lecz od standardu życia w środowisku, w którym przebywają. Zgodnie z teorią hipotezy dochodu relatywnego człowiek stara się żyć i wydawać ilość pieniędzy równą ilości, którą wydaje średni przedstawiciel społeczności, w której funkcjonuje.

</doc>
<doc id="1255656" url="https://pl.wikipedia.org/wiki?curid=1255656" title="Hipoteza racjonalnych oczekiwań">
Hipoteza racjonalnych oczekiwań



</doc>
<doc id="1255659" url="https://pl.wikipedia.org/wiki?curid=1255659" title="Kochanice króla">
Kochanice króla

Kochanice króla (ang. "The Other Boleyn Girl") – brytyjsko-amerykański dramat historyczno-kostiumowy z 2008 roku w reżyserii Justina Chadwicka. Ekranizacja bestselleru "Siostra królowej" autorstwa Philippy Gregory. W rolach głównych wystąpili Natalie Portman, Scarlett Johansson i Eric Bana. Film miał swoją światową premierę 19 lutego 2008 roku. W Polsce wszedł na ekrany kin 6 czerwca 2008 roku.
Produkcja.
Zdjęcia do filmu kręcono na obszarze kilku angielskich hrabstw. Do lokalizacji wykorzystanych przez filmowców należały: 
Opis fabuły.
Królowa Katarzyna, żona Henryka VIII, nie może urodzić zdrowego męskiego potomka, który miałby być następcą tronu. Zaufany Jego Królewskiej Mości, książę Norfolk, proponuje swemu bratu podsunięcie królowi jego córki, Anny Boleyn, jednakże wskutek wypadków na polowaniu (król czuje się upokorzony po tym, jak spadł z konia, kiedy pojechał za Anną do głębokiego jaru), władca zwraca uwagę na młodszą siostrę Anny, Marię. Obie panny jadą na dwór, gdzie Maria zostaje nałożnicą króla, a Anna szuka dobrej partii dla siebie. W wyniku rozmaitych okoliczności i zdarzeń Anna opuszcza Anglię i udaje się na dwór króla Francji. W tym czasie Maria zachodzi w ciążę, a dla bezpieczeństwa dziecka musi pozostać w łóżku. Boleynowie w obawie o to, że król szybko zwróci się ku innym kobietom, wzywają Annę z wygnania.

</doc>
<doc id="1255661" url="https://pl.wikipedia.org/wiki?curid=1255661" title="Ogród Botaniczny w Grudziądzu">
Ogród Botaniczny w Grudziądzu

Ogród Botaniczny w Grudziądzu – park botaniczno-dendrologiczny, położony nad Trynką, między ulicami Bema i Armii Krajowej. Zajmuje powierzchnię 0,51 ha.
Historia.
Uchwała o utworzeniu ogrodu dendrologicznego została podjęta na wniosek Towarzystwa Upiększania Miasta Grudziądza przez Zarząd Miasta 12 lipca 1933. Urządzanie ogrodu trwało dwa lata. Cały teren został otoczony ogrodzeniem z dwoma bramami. W parku umieszczano rzadkie okazy drzew i krzewów w różnych odmianach. W południowej części ogrodu założono kwietne dywany, z których słynął przedwojenny Grudziądz. Dodatkowymi atrakcjami były niewielki basen z rybkami oraz zegar słoneczny. Drzewa i krzewy zaopatrzone były w tabliczki informacyjne. Park Botaniczny im. Króla Jana III Sobieskiego, bo tak brzmiała oficjalna przedwojenna nazwa, został otwarty w 1935 roku. 
Park jest zamykany na noc. Prowadzi przez niego spacerowa alejka, która ciągnie się wzdłuż Kanału Trynki od ul. Klasztornej do ul. Karabinierów na długości 2 km. W 2008 roku władze miejsce podjęły decyzję o całkowitej renowacji ogrodu. W ramach projektu odnowienia ogrodu botanicznego wykonano renowację trawnika, zlikwidowano chore drzewa i krzewy, nasadzono nowe rośliny, ułożono nową nawierzchnię z kostki brukowej oraz zakupiono nowe ławki, kosze i oświetlenia. Odrestaurowano zegar słoneczny, a wiosną w basenie pojawi się woda i rośliny wodne. Nasadzono kilkaset drzew, krzewów i krzewinek ponad 30 gatunków: miłorząb dwuklapowy, perukowiec podolski, magnolia pośrednia, kosodrzewina, sosna wejmutka, pigwowiec chiński, klon japoński, tulipanowiec amerykański, jodła koreańska, żarnowiec miotlasty. Znajdują się przy nich tabliczki z polską i łacińską nazwą gatunku oraz miejscem pochodzenia. Wiosną oczy zwiedzających będą cieszyć kwitnące przebiśniegi, konwalie, krokusy, tulipany, narcyzy, irysy.
Linki zewnętrzne.
Ogród botaniczny w Grudziądzu – Odznaka Krajoznawcza Województwa Kujawsko-Pomorskiego

</doc>
<doc id="1255662" url="https://pl.wikipedia.org/wiki?curid=1255662" title="Merops nubicus">
Merops nubicus



</doc>
<doc id="1255668" url="https://pl.wikipedia.org/wiki?curid=1255668" title="Sigh">
Sigh

Sigh – japoński zespół metalowy, grający black metal.
Sigh powstał na przełomie lat 80. i 90. XX wieku i uchodzi za jednego z pionierów black metalu w Japonii. Na początku wykonywał prosty black metal w stylu Darkthrone czy Mayhem z trashowymi naleciałościami. Wydawcą pierwszego pełnego albumu Japończyków był Euronymous z Mayhem. Aktualnie płyty Sigh są wydawane przez amerykańską The End Records.
Obecnie Sigh jest kwintetem, tworzy go m.in. dwóch muzyków z pierwotnego składu: Satoshi Fujinami oraz Mirai Kawashima. Zmianie uległa także muzyka oraz instrumentarium zespołu. Obecnie styl Sigh można zakwalifikować jako eksperymentalny metal, z rockowymi (z lat 70., "Imaginary Sonicscape") i heavymetalowymi ("Gallows Gallery") wpływami.

</doc>
<doc id="1255670" url="https://pl.wikipedia.org/wiki?curid=1255670" title="Cotoneaster integerrimus">
Cotoneaster integerrimus



</doc>
<doc id="1255671" url="https://pl.wikipedia.org/wiki?curid=1255671" title="Love and Peace or Else">
Love and Peace or Else

Love and Peace or Else to piosenka rockowej grupy U2, pochodząca z jej wydanego w 2004 roku albumu, "How to Dismantle an Atomic Bomb".
Najwcześniejsze zapisy piosenki pochodzą jeszcze z sesji nagraniowych płyty "Pop". "Love and Peace or Else" jest "wielką prośbą o pokój", zbliżoną do innych utworów U2: "Sunday Bloody Sunday", "Please", "Miss Sarajevo" i "Peace on Earth".
Podczas koncertów w ramach trasy Vertigo Tour, w trakcie wykonywania piosenki Larry Mullen, Jr. przechodził na środek rampy o kształcie elipsy, gdzie grał na floor tomie i talerzach perkusyjnych. Pod koniec "Love and Peace or Else" Bono robił sobie krótką przerwę w śpiewaniu i grał na perkusji do czasu rozpoczęcia kolejnego granego utworu, którym był "Sunday Bloody Sunday". Podczas większości wykonań na żywo piosenki, Larry śpiewał wraz z Bono fragment refrenu: "release, release, release, release".

</doc>
<doc id="1255674" url="https://pl.wikipedia.org/wiki?curid=1255674" title="Kabul (Izrael)">
Kabul (Izrael)

Kabul (hebr. כאבול, arab. جولس; ang. Kabul) – samorząd lokalny położony w Dystrykcie Północnym, w Izraelu.
Położenie.
Kabul jest położony na wysokości 77 metrów n.p.m. na wzgórzach Zachodniej Galilei. Na wschodzie wznosi się wzgórze Giwat Sachnit (321 m n.p.m.), za którym jest Dolina Sachnin. Na południowym wschodzie jest wzgórze Har Kabul (373 m n.p.m.). Wzgórza są zalesione. Ze wzgórz spływają głębokimi wadi strumienie Kabul, Segew i Aszlil. Okoliczny teren opada w kierunku północno-zachodnim w stronę równiny przybrzeżnej Izraela. W odległości 10 km znajduje się Zatoka Hajfy. W otoczeniu Kabulu znajdują się miasto Tamra, miejscowości Sza’ab i Kaukab Abu al-Hidża, kibuce Kefar Masaryk i Jasur, moszawy Achihud i Ja’ad, oraz wioski komunalne Tal-El, Gilon, Segew, Manof i Moreszet.
Podział administracyjny.
Kabul jest położony w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Kabulu żyło ponad 12,5 tys. mieszkańców, z czego 99,9% Arabowie muzułmanie i 0,1% inne narodowości. Wskaźnik wzrostu populacji w 2011 roku wynosił 0,8%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Kabulu w 2009 roku wynosiło 4418 ILS (średnia krajowa 7070 ILS).
&lt;br&gt;
Historia.
Historycy utożsamiają miejscowość z biblijnym miastem żydowskim Kabulu. Rzymianie nazywali je "Chabalon". Według żydowskiej tradycji pochowano tutaj postacie biblijne Rubena i Symeona, a następnie proroka Micheasza. Z tego powodu miejscowość była celem licznych żydowskich pielgrzymek. Miasto zostało opuszczone podczas Wojny żydowsko-rzymskiej 66-73. Później, od Średniowiecza miejsce to było zamieszkałe przez muzułmańskich Arabów. Krzyżowcy nazywali je "Cabor". Mniej więcej w tym okresie w Kabulu pochowano słynnych żydowskich rabinów: Jehudę Halewiego, Aben Ezrę i Awicebrona. Ich groby stały się celem licznych żydowskich pielgrzymów. Pod koniec XIX wieku francuski podróżnik Victor Guérin opisał Kabul jako muzułmańską wioskę z 400 mieszkańcami. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do wioski wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Dekel, i 15 lipca 1948 roku zajęli wioskę. Wysiedlono wówczas większość mieszkańców Kabulu, którzy znaleźli schronienie w Libanie. Po wojnie opuszczone domy zajęli arabscy mieszkańcy wysiedlonych wiosek ad-Damun, Mi'ar, al-Birwa i ar-Ruwajs. Dzięki temu Kabul zachował swój pierwotny charakter. W 1976 roku Kabul otrzymała status samorządu lokalnego.
Nazwa.
Pochodzenie nazwy miejscowości nie jest znane. Najbardziej prawdopodobnym wytłumaczeniem jest, że pochodzi ona od hebrajskiego słowa „"gvul"” oznaczającego „"granica"”. Innym popularnym wyjaśnieniem jest, że jest to nazwa tutejszego rodzaju gleby.
Symbole.
Oficjalny herb miejscowości zatwierdzono w lutym 1978 roku i opublikowano w listopadzie 1982 roku. Składa się on z tarczy, na której widnieją wizerunki drzewa oliwkowego i winorośli. Wskazuje to na tradycyjne główne źródło dochodów mieszkańców i ich związek z ziemią.
Polityka.
Siedziba władz samorządowych znajduje się w północnej części miejscowości. Przewodniczącym rady jest Hassan Buk.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajduje się 5 szkół, w tym 3 podstawowe. W 2010 roku uczyło się w nich ogółem ponad 2,5 tys. uczniów, w tym 1,5 tys. w szkołach podstawowych. Średnia liczba uczniów w klasie wynosiła 30.
Sport i rekreacja.
W zachodniej części miasteczka znajduje się boisko do piłki nożnej oraz centrum sportowe z basenem pływackim. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na małej działalności produkcyjnej oraz handlu. Obecnie tylko niewielka część populacji pracujących w rolnictwie, zwłaszcza w szklarniach na zachodnim skraju osady. Część mieszkańców pracuje w okolicznych strefach przemysłowych.
Transport.
Z miejscowości wyjeżdża się na zachód na dwoma drogami na zachód na drogę ekspresową nr 70, którą jadąc na północ dojeżdża się do skrzyżowania z drogą nr 805 i dalej do kibucu Jasur, lub na północ do skrzyżowania z drogą prowadzącą do miasta Tamra i dalej do skrzyżowania z drogą nr 781. Lokalne drogi prowadzą na południe do miasta Tamra i na północ do drogi nr 805.

</doc>
<doc id="1255678" url="https://pl.wikipedia.org/wiki?curid=1255678" title="Paintbrush">
Paintbrush

Paintbrush – program przeznaczony do edycji grafiki rastrowej. Został napisany przez firmę ZSoft Corporation (jako PC Paintbrush) i początkowo pracował pod kontrolą systemu operacyjnego MS-DOS.
Microsoft, nie chcąc dodawać do swoich myszek oprogramowania PCPaint konkurencyjnej firmy Mouse Systems, rozpoczął ich dystrybucję z programem Paintbrush.
Paintbrush pojawił się następnie w systemach Windows 3.x.
Można w nim tworzyć obrazy graficzne, używając zestawu standardowych narzędzi. Jest programem nieskomplikowanym, nie zawiera na przykład warstw ani filtrów. W nowszych wersjach systemu Windows został zastąpiony przez Microsoft Paint.
Aplikacja obsługuje pliki w formacie BMP oraz PCX. Program nie ma własnego systemu pomocy ani opisu ikon.
Historia wersji.
Wydano także wersję "Publisher's Paintbrush", wykorzystującą standard TWAIN. Umożliwiało to import grafiki poprzez skaner. W późniejszych latach zarówno "PC Paintbrush" jak i "Publisher's Paintbrush" zostały zastąpione przez PhotoFinish. Po przejęciu ZSoft przez The Learning Company wypuszczono prostą aplikację "PC Paintbrush Designer".

</doc>
<doc id="1255680" url="https://pl.wikipedia.org/wiki?curid=1255680" title="Paul Frère">
Paul Frère

Paul Frère (ur. 30 stycznia 1917 w Hawrze, zm. 24 lutego 2008 w Saint-Paul-de-Vence) – belgijski kierowca wyścigowy Formuły 1.
Życiorys.
Frère wystartował w 11 Grand Prix zaliczanych do mistrzostw świata, debiutując w F1 22 czerwca 1952 roku. Zdobył jedno podium i jedenaście punktów, a startując w wyścigach niezaliczanych do mistrzostw sięgnął po wygraną.
Zwyciężył także w 24–godzinnym wyścigu w Le Mans za kierownicą Ferrari 250F. Jego partnerem był Olivier Gendebien. Choć startował w samochodach sportowych i Formule 1 nigdy nie stał się pełnoetatowym kierowcą wyścigowym. Został natomiast dziennikarzem. Był redaktorem magazynu "Road &amp; Track", napisał kilka książek oraz pracował jako konsultant producentów samochodów.
Zaledwie kilka tygodni przed swoimi 90. urodzinami spowodował wypadek na drodze w okolicach Nurburgringu. Belg odniósł poważne obrażenia i spędził dwa tygodnie na intensywnej terapii i już nigdy w pełni nie odzyskał zdrowia, choć dalej pojawiał się na torach wyścigowych, w tym na przebudowanym Spa Francorchamps podczas pierwszych testów Formuły 1.

</doc>
<doc id="1255684" url="https://pl.wikipedia.org/wiki?curid=1255684" title="Wykrywanie kolizji">
Wykrywanie kolizji

Wykrywanie kolizji – grupa algorytmów stosowanych w grafice komputerowej i symulacjach komputerowych służących znajdowaniu ograniczeń ruchu w scenach dwu- i trójwymiarowych. Najogólniej, algorytm wykrywający kolizję odpowiada na pytanie: czy przemieszczenie jakiegoś obiektu w danym kierunku jest możliwe, czy może na drodze ruchu znajdują się jakieś przeszkody, tj. inne obiekty ruchome lub nieruchome. W symulacjach ciał odkształcających się (np. tkanin) należy również wykrywać kolizje pomiędzy różnymi fragmentami tego samego obiektu.
W zależności od potrzeb, algorytmy mogą stwierdzać wyłącznie czy ruch jest możliwy, zwykle jednak wymagana jest wiedza, z którym obiektem następuje kolizja, a także w którym punkcie przestrzeni będzie miała miejsce. W przypadku symulacji komputerowych, wykonywane są one w dyskretnych chwilach czasu, dlatego algorytmy wykrywania kolizji pozwalają na precyzyjne wyznaczenie jej momentu – znana jest dokładna wartość numeryczna czasu kolizji.
W wielu trójwymiarowych grach komputerowych (np. Quake, Unreal) możliwe jest wyłączenie wykrywania kolizji, dzięki czemu gracz przechodzi przez ściany, podłogi, skrzynie i inne obiekty.
Klasyfikacja technik wykrywania kolizji.
Metoda brył brzegowych.
Wykrywanie kolizji zachodzących na obiektach stworzonych ze skomplikowanych siatek wielokątów jest niezwykle skomplikowane i złożone obliczeniowo. Aby uprościć kształt obiektu zamyka się go w tzw. "bryle ograniczającej". Jest to najmniejsza bryła, w którą można wpisać cały obiekt. Wykrywanie kolizji sprowadza się wówczas do sprawdzania czy zachodzi kolizja między dwoma bryłami ograniczającymi.
Hierarchie brył brzegowych.
Bryły brzegowe można dodatkowo pogrupować w nadrzędne bryły brzegowe. Wtedy najpierw sprawdzana jest kolizja z bryłami znajdującymi się wyżej w hierarchii.
Metoda promienia.
Polega ona na zdefiniowaniu na obiekcie miejsc zaczepienia wektora promienia oraz na zdefiniowaniu jego kierunku i zwrotu. Kolizje można rozpatrywać na dwa sposoby: poprzez obliczenie odległości punktu zaczepienia promienia od siatki obiektu, z którym sprawdzana jest kolizja lub sprawdzenie odległości z obszarem otaczającym obiekt. Kolizja zachodzi w momencie, kiedy wektor wyznaczony przez punkt zaczepienia i punkt przecięcia jest zerowy. Jest to najdokładniejsza metoda wykrywania kolizji między obiektami, jednak jej złożoność obliczeniowa jest ogromna.
Mapa wysokości.
Polega na zdefiniowaniu mapy wysokości (najczęściej jest to tekstura) obiektu, z którym ma być sprawdzana kolizja. Po wygenerowaniu w/w mapy nanoszony jest na nią obiekt kolidujący. Znając wysokość, na której znajduje się obiekt, i przeszukując mapę (np. czy wysokość i pozycja obiektu pokrywa się z pozycją koloru odpowiadającemu danej wysokości) możemy określić, czy kolizja zachodzi, czy też nie.

</doc>
<doc id="1255685" url="https://pl.wikipedia.org/wiki?curid=1255685" title="Axel rose">
Axel rose



</doc>
<doc id="1255686" url="https://pl.wikipedia.org/wiki?curid=1255686" title="ASK">
ASK

ASK (), kluczowanie amplitudy – rodzaj modulacji cyfrowej reprezentującej sygnał cyfrowy w postaci zmieniającej się amplitudy fali nośnej.
Działanie.
Modulacja ASK jest odpowiednikiem analogowej modulacji AM (czyli DSB-LC). Fala nośna zwiększa lub zmniejsza swoją amplitudę w zależności od zmieniającego się ciągu bitów. W najprostszym przypadku logiczne 0 jest reprezentowane jako brak nośnej (amplituda równa 0), natomiast logiczne 1 jest sygnałem harmonicznym o określonej amplitudzie. W ASK faza oraz częstotliwość nośnej nie podlega żadnej zmianie. Poglądowo przedstawia to poniższy rysunek:
Taki sposób modulacji określa się często pojęciem OOK () i był on stosowany w radiotelegrafii wykorzystującej alfabet Morse’a.
Sygnał ASK można zapisać przy pomocy poniższego wyrażenia:
lub
gdzie:
Istnieją także bardziej skomplikowane metody tworzenia sygnału ASK, w których bity układa się w grupy (np. dwu- lub czteroelementowe). Następnie każdej grupie przyporządkowana jest inna wartość amplitudy. Taki sposób modulacji może być stosowany tylko w systemach o wysokim stosunku sygnału do szumu (współczynnik SNR).
Widmo.
Widmo gęstości mocy sygnału ASK wynosi:
Widmo sygnału składa się z dwóch części:
Ponieważ widmo sygnału modulującego zanika szybko, więc przy założeniu, że częstotliwość kluczowania formula_6 widmo gęstości mocy można przybliżyć:
Średnia moc sygnału ASK wynosi:
Zastosowania.
Zaletami ASK są: prostota działania oraz relatywnie małe koszty realizacji. Jednak modulacja ta jest silnie podatna na tłumienie oraz zakłócenia. Z tego też powodu w praktyce wykorzystuje się ją niezwykle rzadko, głównie w transmisjach światłowodowych.
Zobacz też.
Inne typy kluczowania:

</doc>
<doc id="1255696" url="https://pl.wikipedia.org/wiki?curid=1255696" title="Herb powiatu zielonogórskiego">
Herb powiatu zielonogórskiego

 
Herb powiatu zielonogórskiego na tarczy trójdzielnej, w pobocznicy prawej złotej czarny orzeł Piastów dolnośląskich ze srebrną przepaską w kształcie półksiężyca na piersi, w pobocznicy lewej czerwonej Orzeł Biały Piastów wielkopolskich. Pośrodku pola błękitna, odwrócona rosocha. W podstawie tarczy w srebrnym polu zielona kiść winnej latorośli.
Herb został ustanowiony "Uchwałą Nr XIII/112/2000 Rady Powiatu Zielonogórskiego z dnia 29 czerwca 2000 r." 

</doc>
<doc id="1255697" url="https://pl.wikipedia.org/wiki?curid=1255697" title="Sōkon Matsumura">
Sōkon Matsumura

 – twórca karate. 
Urodził się w Shuri (dzisiejsze Naha) na Okinawie, gdzie pod okiem Kanga Sakugawa trenował okinawską sztukę walki znaną jako "te". O samej sztuce niewiele wiadomo, ponieważ nie pozostały żadne zapiski opisujące tę sztukę. Mistrz Matsumura trenował także kung-fu podczas kilkuletniego pobytu w klasztorze Szaolin. Ćwiczył również pod okiem innego mistrza, chińskiego attaché wojskowego Kusanku.
Król archipelagu Ryūkyū przyznał Matsumurze tytuł "Bushi" jako uznanie za jego umiejętności i osiągnięcia w sztukach walki. 
W Książce pt.: "Karate-do" Gichina Funakoshiego, przedstawiony jako niezwyciężony i o "drapieżnym" spojrzeniu.
Sōkon Matsumura stworzył kata: gojushiho, naihanchi, seisan, chinto, passai dai. Kata naihanchi zostało później podzielone przez jego ucznia – Yasutsune Itosu – na trzy części: shodan, nidan, sandan.
Karate można uznać za efekt połączenia rdzennych okinawskich sztuk walki i chińskich sztuk wushu.

</doc>
<doc id="1255701" url="https://pl.wikipedia.org/wiki?curid=1255701" title="Fast Cars">
Fast Cars

Fast Cars to piosenka rockowej grupy U2, pochodząca z jej wydanego w 2004 roku albumu, "How to Dismantle an Atomic Bomb". Dostępna była ona jednak wyłącznie jako bonusowy utwór na japońskich, brytyjskich oraz kolekcjonerskich wydaniach tej płyty. "Fast Cars" jest jedynym znanym utworem, którego tekst nawiązuje do tytułu całego albumu. Miks piosenki, stworzony przez Jacknife'a Lee, został wydany na singlach "All Because of You" i "Sometimes You Can't Make It on Your Own".
Wczesne demo piosenki, zatytułowane "Xanax and Wine", zostało wydane w iTunes na cyfrowym box secie "The Complete U2".

</doc>
<doc id="1255718" url="https://pl.wikipedia.org/wiki?curid=1255718" title="Wielkorządca krakowski">
Wielkorządca krakowski



</doc>
<doc id="1255720" url="https://pl.wikipedia.org/wiki?curid=1255720" title="Ewa Rzadkowska">
Ewa Rzadkowska

Ewa Rzadkowska (ur. 24 maja 1913 w Niechcicach koło Piotrkowa Trybunalskiego - zm. 14 kwietnia 2009 w Warszawie) – historyk literatury francuskiej i tłumacz.
Zajmowała się okresem oświecenia, jest autorką przekładów i opracowań krytycznych głównych utworów Jana Jakuba Rousseau.
Życiorys.
Okres I wojny światowej (1914–1918) spędziła z matką i bratem Stanisławem (miała troje rodzeństwa) u dziadków Baców w Cukrowni Szreniawa. Tu bardzo wcześnie, z braku zabawek, zainteresowała się czytaniem. Zaczęła tworzyć pierwsze, dziecięce wierszyki. Był to okres wspaniałego czytelnictwa, kiedy zacierano ślady rozbiorów i dzieci współzawodniczyły z dorosłymi mając doskonałe polskie periodyki, np. Tygodnik Ilustrowany. Czytano go namiętnie, wyrywano sobie z rąk. Miała też niepowtarzalną możliwość dłuższego obcowania z przyrodą. Ten okres edukacji domowej z powodzeniem zastąpił jej edukację szkoły powszechnej. W latach 1920–1931 ukończyła świetne, 8-klasowe gimnazjum żeńskie Sacré-Cœur. Z tego okresu wywodzi się jej zainteresowanie językami starożytnymi i językiem francuskim. Tam również wpojono jej ogromny szacunek dla wiedzy.
Jej ojciec Zygmunt, syn lekarza, aresztowany i wywieziony do Saratowa w Rosji wrócił po 5 latach już do wolnej Polski i objął posadę Sekretarza Sejmiku Powiatowego w Olkuszu. Dwa lata, które spędziła na filologii starożytnej Katolickiego Uniwersytetu Lubelskiego, zapamiętała, jak sama wspomina jako „chłodne i głodne, ale nie pozbawione uroku”. Później zamieszkała u krewnych w polskim wówczas Lwowie. Tu zamieniła klasykę na romanistykę, z którą zetknęła się również na KUL-u. Na Lwowskim Uniwersytecie im. Jana Kazimierza zetknęła się ze znakomitymi profesorami Zygmuntem Czernym oraz znanym w całej Europie lingwistą Jerzym Kuryłowiczem.
Po magisterium, dzięki stypendium Ambasady Francuskiej, wyjechała do Francji w celu przygotowania pracy doktorskiej. Po wybuchu II wojny światowej powróciła do kraju przez południową Europę. W wyniku wybuchu wojny musiano przenieść lwowskie polskie uczelnie do znajdującego się pod zarządem niemieckim Wrocławia. Tu, już jako adiunkt, poświęciła 7 lat na ponowne napisanie doktoratu, którego pierwotna wersja zaginęła w trakcie zawieruchy wojennej, jednocześnie prowadząc zajęcia dydaktyczne. Jak wspomina ten okres: „Ratowała mnie komparatystyka i odłogiem leżące na półkach, niezbadane jeszcze relacje polsko-francuskie, głównie z wieku Oświecenia”. Gdy Uniwersytetowi Wrocławskiemu zakazano zajmować się tak zwanymi „naukami burżuazyjnymi” (anglistyka, romanistyka), nowym miejscem jej pracy stała się romanistyka na Uniwersytecie Warszawskim.
W latach 1956–1981 Członek Komitetu Neofilologii PAN. Od 1970 roku profesor Uniwersytetu Warszawskiego. W 1974 prowadziła wykłady na Uniwersytecie Paris IV - Sorbonne. Tego samego roku została Członkiem Francuskiego Towarzystwa ds. Badań nad XVIII wiekiem. W 1976, z inicjatywy ówczesnego President Paris IV - Sorbonne została Przewodniczącą specjalnej grupy badań naukowych nad książką francuską w Polsce w XVIII wieku. W 1978 zorganizowała międzynarodowe kolokwium w Nieborowie na 200-lecie śmierci Voltaire’a i Rousseau. W latach 1975–1983 Członek Komitetu Wykonawczego Międzynarodowego „Société internationale d'étude du dix-huitième siècle” (SIEDS). W 1982 Członek Towarzystwa Naukowego Warszawskiego (TNW). Od 1996 Członek Polskiego Towarzystwa Badań nad Wiekiem Osiemnastym. Od 1997 Członek Honorowy tegoż Towarzystwa.

</doc>
<doc id="1255723" url="https://pl.wikipedia.org/wiki?curid=1255723" title="Karabin SIG SG 550">
Karabin SIG SG 550

SIG SG 550 - szwajcarski karabin automatyczny zasilany amunicją 5,6 Gw Pat 90 (zamienną z 5,56 × 45 mm NATO) produkowany przez firmę Swiss Arms AG (dawniej Schweizerische Industrie Gesellschaft). Karabin konstrukcyjnie oparty jest na modelu SG 540. Poza fabryczną nazwą SG 550 znany także pod wojskowymi desygnatami "Fass 90" oraz "Stgw 90". Podstawowy karabin automatyczny armii szwajcarskiej.
Historia.
W 1978 roku armia szwajcarska zaprezentowała wymagania dotyczące następcy karabinu SG 510 (zwanego także "Stgw 57"), zasilanego amunicją 7,5 × 55 Gp11). Nowa "rodzina broni" miała zawierać kilka wariantów opartych na podstawowej, modularnej konstrukcji karabinu. Celem modernizacji miało być zmniejszenie masy z jednoczesnym zachowaniem lub zwiększeniem celności na odległościach dochodzących do 300 m. Powstały dwa odrębne projekty: W+F C42 (stworzony przez Federal Arms Factory, zasilany amunicją 6,45 × 48mm i 5,6 × 45 mm) oraz SG 541 (produkcji SIG, amunicja 5,6 × 45). W 1981 roku eksperymentalna amunicja 6,45 × 48 mm została odrzucona na rzecz bardziej konwencjonalnej 5,6 × 45 mm Gw Pat 90 (ze stalowym płaszczem, ołowianym rdzeniem, o masie pocisku 4,1 g) będącą szwajcarskim odpowiednikiem amunicji 5,56 mm NATO. W lutym 1983 roku decyzja o przyjęciu do uzbrojenia szwajcarskiej armii SG 541 została ogłoszona publicznie (w październiku następnego roku przeprojektowany karabin został przemianowany na SG 550, a wersja skrócona na SG 551). Karabin został przyjęty do służby w 1990 roku (stąd oznaczenie wojskowe "Stgw 90"). Do tej pory wyprodukowano około 600 000 sztuk tej broni.
Opis techniczny.
Automatyka broni działa na zasadzie odprowadzenia części gazów prochowych przez boczny otwór w lufie. Ryglowanie zamka następuje poprzez obrót. Broń strzela z zamka zamkniętego. Regulator gazowy ma trzy tryby pracy: normalny, dla trudnych warunków i do wystrzeliwania granatów nasadkowych. Karabin ma obustronny przełącznik rodzaju ognia. Ma on cztery tryby: broń zabezpieczona, ogień pojedynczy, seria trzystrzałowa oraz ogień ciągły. Broń jest standardowo zasilana z pudełkowych magazynków 20 lub 30 nabojowych wykonanych z przezroczystego tworzywa sztucznego.
Ciężka, kuta na zimno lufa jest zakończona tłumikiem płomieni, który służy także do wystrzeliwania granatów nasadkowych oraz do montażu bagnetu nożowego. Lufa ma 6 prawostronnych bruzd.
Karabin ma podświetlane trytem, regulowane przyrządy celownicze z nastawami 1, 2, 3 i 4 (odpowiada odległościom strzelania na 100, 200, 300 oraz 400m). Do karabinu można także zamontować dowolny celownik zgodny ze standardem STANAG 2324.

</doc>
<doc id="1255725" url="https://pl.wikipedia.org/wiki?curid=1255725" title="Sg550">
Sg550



</doc>
<doc id="1255728" url="https://pl.wikipedia.org/wiki?curid=1255728" title="Ładzin (przystanek kolejowy)">
Ładzin (przystanek kolejowy)

Ładzin - kolejowy przystanek osobowy w Ładzinie, w województwie zachodniopomorskim, w Polsce. Zatrzymują się na nim jedynie regionalne pociągi osobowe relacji Poznań Główny /Szczecin Główny - Świnoujście.
W roku 2017 przystanek obsługiwał 100–149 pasażerów na dobę.

</doc>
<doc id="1255731" url="https://pl.wikipedia.org/wiki?curid=1255731" title="SIG SG 550">
SIG SG 550



</doc>
<doc id="1255733" url="https://pl.wikipedia.org/wiki?curid=1255733" title="Herb powiatu włoszczowskiego">
Herb powiatu włoszczowskiego

Herb powiatu włoszczowskiego tarcza dwudzielna w słup. W polu prawym błękitnym krzyż patriarchalny. W polu lewym czerwonym godło herbu Stary Koń ponad godłem herbu Łodzia.
Herb został ustanowiony "Uchwałą nr XXVII/147/01 Rady Powiatu Włoszczowskiego z dnia 10 listopada 2001 r." 
Uchwałą Nr XXIII/129/09 Rady powiatu Włoszczowskiego z dnia 9 lutego 2009 r. przyjęto nowy wzór graficzny herbu.

</doc>
<doc id="1255734" url="https://pl.wikipedia.org/wiki?curid=1255734" title="Zespół Smitha, Lemliego i Opitza">
Zespół Smitha, Lemliego i Opitza



</doc>
<doc id="1255735" url="https://pl.wikipedia.org/wiki?curid=1255735" title="Palce lizać">
Palce lizać

Palce lizać – polski serial komediowo–obyczajowy emitowany od 31 października do 25 grudnia 1999 na antenie TVP1, wymyślony przez reżyserów Michała Kwiecińskiego i Radosława Piwowarskiego.
Serial zdobył trzecie miejsce w plebiscycie Telekamery 2000 w kategorii "Serial".
Fabuła.
Stanisław Rudzki – kucharz okrętowy z wieloletnim stażem pracy wraca do domu, do ukochanej, znacznie młodszej żony, Katarzyny. Potem okazało się, że ona miała młodego kochanka, Ryszarda. Nie mogąc tego znieść, Stanisław postanowił opuścić własny dom i rusza przed siebie. Pewnego dnia trafił do lokalu „Pod Łosiem”, którego właścicielką była starsza pani Celina. Zajazd nie prosperował najlepiej, gdyż przede wszystkim brakowało w nim dobrego kucharza. Dotychczas stanowisko to zajmowała „Frytka”, lecz straciła serce do gotowania, jednak Staś został w zajeździe i rozpoczął w nim pracę.

</doc>
<doc id="1255736" url="https://pl.wikipedia.org/wiki?curid=1255736" title="Niezwykłe ranki Marcina Ranka">
Niezwykłe ranki Marcina Ranka

Niezwykłe ranki Marcina Ranka lub Marcin Ranek lub Niespodzianka poranka (fr. "Martin Matin") – francuski serial animowany, składający się z 78 13-minutowych odcinków, stworzony w 2002 roku przez Denisa Olivieri, Claude’a Prothée i Luca Vinciguerrę. Serial dawniej nadawany w TVP2 w godzinach porannych, w latach 2009–2010 można go było kupić na DVD pod tytułem Dzień dobry Marcin.
Fabuła.
Marcin, 9-letni chłopiec ma pewną dziwną cechę: codziennie rano budzi się jako ktoś inny, np. czarodziej, faraon, jaskiniowiec, wampir, superbohater, pirat. Dzięki temu przeżywa wiele ciekawych przygód, chodząc z przyjaciółmi do szkoły.
Wersja polska.
Wersja TVP.
Wersja polska: Studio Eurocom
Reżyseria: Dorota Prus-Małecka
Dialogi: 
Dźwięk i montaż: 
Kierownictwo produkcji: Marzena Omen-Wiśniewska
Udział wzięli:
i inni
Lektor: Jacek Kopczyński
Wersja DVD.
Postaciom głosów użyczyli:
Dialogi: Anna Niedźwiecka
Reżyseria i udźwiękowienie: Krzysztof Nawrot
Wersja polska: GMC Studio
Czołówkę śpiewali: Julita Kożuszek-Borsuk i inni
Lektor: Andrzej Chudy

</doc>
<doc id="1255739" url="https://pl.wikipedia.org/wiki?curid=1255739" title="Zespół Dyggve, Melchiora i Clausena">
Zespół Dyggve, Melchiora i Clausena



</doc>
<doc id="1255743" url="https://pl.wikipedia.org/wiki?curid=1255743" title="Choroba Foixa i Alajouanine">
Choroba Foixa i Alajouanine



</doc>
<doc id="1255749" url="https://pl.wikipedia.org/wiki?curid=1255749" title="Herb powiatu pińczowskiego">
Herb powiatu pińczowskiego

Herb powiatu pińczowskiego w polu błękitnym podkowa złota końcami do góry, w jej środku krzyż patriarchalny złoty i łękawica srebrna.

</doc>
<doc id="1255752" url="https://pl.wikipedia.org/wiki?curid=1255752" title="Trikameralizm">
Trikameralizm

Trikameralizm (trzyizbowość) – element ustroju politycznego, polegający na istnieniu trzech izb w parlamencie. Przed zniesieniem apartheidu występował w Południowej Afryce, gdzie w każdej z trzech izb znajdowali się przedstawiciele innej rasy.

</doc>
<doc id="1255753" url="https://pl.wikipedia.org/wiki?curid=1255753" title="Arena Częstochowa">
Arena Częstochowa

Miejski Stadion Arena Częstochowa, Arena zielona-energia.com – wielofunkcyjny stadion w częstochowskiej dzielnicy Zawodzie, którego głównym użytkownikiem jest klub żużlowy Włókniarz Częstochowa.
Na nieruchomości zajmującej powierzchnię 9,655 ha znajdują się: tor żużlowy o długości 359 metrów wraz z trybunami mogącymi pomieścić 16 850 kibiców, budynki klubowe, parki maszyn oraz parkingi dla kibiców.
Historia.
Budowa stadionu.
Pierwszy projekt stadionu powstał w 1928, jednak z powodu braku funduszy a później wybuchu II wojny światowej, budowa stadionu ruszyła dopiero po jej zakończeniu. Inauguracyjne zawody o "Mistrzostwo Częstochowy" zostały rozegrane 1 września 1946.
Włókniarz.
Dalsza historia stadionu nierozerwalnie łączy się z historią klubu CKM Włókniarz. Stadion i tor żużlowy były wielokrotnie przebudowywane i dostosowywane do wymagań sportu żużlowego. Największa przebudowa rozpoczęła się w 2005 roku. Projekt przebudowy wykonała wybrana w przetargu firma SPAK z Warszawy. 16 lutego 2005 projekt uzyskał akceptację Polskiego Związku Motorowego, a 5 marca wydano pozwolenie na budowę. 17 marca Urząd Miasta Częstochowy ogłosił przetarg na wykonanie robót budowlanych.
Dzięki inwestycji Urzędu Miasta Częstochowy gruntownie zmodernizowano trybuny stadionu, zamontowano oświetlenie umieszczone na 26 masztach okalających stadion, nagłośnienie i monitoring. 30 marca 2007 została oddana do użytku nowa wieża sędziowska. 1 lutego 2007 zarządzanie stadionem, od klubu CKM Włókniarz, przejął Miejski Ośrodek Sportu i Rekreacji w Częstochowie.
W październiku 2012 roku zarządzanie stadionem przeszło ponownie w ręce klubu Włókniarz Częstochowa. Rozpoczęto remont parku maszyn, parkingów, ogrodzenia i otoczenia stadionu. Na terenie stadionu znajdują się kręgi modelarskie, wybudowane w 1980 roku, na których odbywały się zawody Pucharu Polski i Pucharu Świata, a także dwukrotnie Mistrzostwa Europy modeli samolotów na uwięzi w kategoriach F2A, F2B, F2C i F2D. Odbywały się tu również zawody balonów na ogrzane powietrze. Kręgi modelarskie zostały przebudowane w trakcie remontu przeprowadzonego w pierwszej połowie 2013 roku, miejsce wykorzystano do powiększenia parkingu, jednak nadal mogą się na nim odbywać zawody modelarskie.
Ważniejsze wydarzenia.
Na stadionie odbyły się:
Mecze piłkarskie.
Półfinał piłkarskiego Pucharu Polski 1972
Nazwa.
Do 2007 roku stadion nosił nazwę Miejskiego Stadionu Żużlowego. Nazwa "Arena Częstochowa" została nadana uchwałą rady miasta Częstochowa z dnia 23 kwietnia 2007. 25 kwietnia 2013 podpisana została umowa sponsorska z firmą Sorting Group Poland (SGP), która kupiła prawa do nazwy stadionu w latach 2013–2018. Stadion nosił od tego momentu nazwę "SGP Arena Częstochowa". Od 2020r. Arena zielona-energia.com .

</doc>
<doc id="1255754" url="https://pl.wikipedia.org/wiki?curid=1255754" title="Aleja Pokoju w Krakowie">
Aleja Pokoju w Krakowie

Aleja Pokoju – ulica w Krakowie biegnąca od Ronda Grzegórzeckiego w kierunku północno-wschodnim do Ronda Czyżyńskiego.
Dwujezdniowa, wytyczona ok. 1959, z trasą tramwajową (otwartą w 1969). Przebiega przez osiedla Grzegórzki oraz Dąbie. Jest jedną z arterii łączących centrum Krakowa z Nową Hutą. Zabudowa głównie mieszkaniowa wielorodzinna (wznoszona od 1970).
Otoczenie.
Przy tej ulicy mieści się:

</doc>
<doc id="1255755" url="https://pl.wikipedia.org/wiki?curid=1255755" title="One Step Closer (utwór U2)">
One Step Closer (utwór U2)

One Step Closer to piosenka rockowej grupy U2, pochodząca z jej wydanego w 2004 roku albumu, "How to Dismantle an Atomic Bomb".
Piosenka znalazła się na albumie wraz ze specjalnymi podziękowaniami dla Noela Gallaghera z zespołu Oasis. Tytuł utworu wziął się z rozmowy Bono i Noela. Bono rozmawiał z przyjacielem o swoim umierającym ojcu, Bobie Hewsonie. Spytał on wtedy Gallaghera: "Do you think he believes in God?" ("Myślisz, że on wierzy w Boga?"), na co ten odpowiedział: "Well, he's one step closer to knowing." ("Cóż, jest krok bliżej, by się dowiedzieć/przekonać.").
Piosenka nigdy nie została zagrana przez grupę na żywo.

</doc>
<doc id="1255756" url="https://pl.wikipedia.org/wiki?curid=1255756" title="Kto się boi Virginii Woolf? (film)">
Kto się boi Virginii Woolf? (film)

Kto się boi Virginii Woolf? () − amerykański dramat filmowy z 1966 roku w reżyserii Mike’a Nicholsa, na podstawie sztuki Edwarda Albee pod tym samym tytułem. Film nominowany w trzynastu kategoriach do Oscara, otrzymał 5 statuetek.
Fabuła.
Szanowany profesor historii, George i jego efektowna żona, Martha, zapraszają początkującego wykładowcę, Nicka wraz z małżonką, Honey, na wieczorną pogawędkę przy drinku. Gospodarze bardzo szybko wciągają młodą parę w dziwną, sadomasochistyczną grę. Podczas ich wizyty starsze małżeństwo poniża się wzajemnie, wyjawia zaskoczonym gościom swoje intymne sprawy i tajemnice oraz wytyka sobie wszystkie wady. Martha na przemian kokietuje to męża, to zakłopotanego Nicka. Zszokowani zachowaniem profesorostwa goście mimowolnie zaczynają się zastanawiać, czy ich związek też będzie tak kiedyś wyglądał.
Zdjęcia.
Zdjęcia do filmu realizowane były na terenie amerykańskich stanów Massachusetts i Kalifornia.

</doc>
<doc id="1255758" url="https://pl.wikipedia.org/wiki?curid=1255758" title="Food truck">
Food truck

Food truck – furgonetka będąca punktem sprzedaży jedzenia, zwykle zaliczanego do kategorii "street food", przygotowanego na zasadzie bufetu na wynos. W takich pojazdach może znajdować się kuchnia służąca do przygotowywania posiłków na ciepło.
Częstym przykładem jest furgonetka, z której sprzedaje się lody (ang. "ice cream van" (bryt.) / "ice cream truck" (amer.)). W Polsce można spotkać także furgonetki, z których sprzedawane jest świeże pieczywo.
Ramy prawne w Unii Europejskiej.
Przepisy prawa sanitarnego dotyczące tego typu barów zawarte są w rozporządzeniu (WE) nr 852/2004 Parlamentu Europejskiego i Rady z dnia 29 kwietnia 2004 r. w sprawie higieny środków spożywczych.

</doc>
<doc id="1255761" url="https://pl.wikipedia.org/wiki?curid=1255761" title="Droga krajowa B103 (Niemcy)">
Droga krajowa B103 (Niemcy)

Droga krajowa 103 () – niemiecka droga krajowa przebiegająca z południa na północ od skrzyżowania z drogą B5 w Kyritz w Brandenburgii do Rostocku w Meklemburgii-Pomorzu Przednim.
Miejscowości leżące przy B103.
Kyritz, Gantikow, Vehlow, Schönebeck, Seefeld, Buchholz, Pritzwalk, Birkenfelde, Falkenhagen, Meyenburg, Ganzlin, Dresenow, Appelburg, Plau am See, Quetzin, Krakow, Bössow, Krakow am See, Charlottenthal, Groß Grabow, Kölln, Hoppenrade, Klueß, Güstrow, Sarmstorf, Kuhs, Kritzkow, Kessin, Rostock.

</doc>
<doc id="1255762" url="https://pl.wikipedia.org/wiki?curid=1255762" title="Herb powiatu starachowickiego">
Herb powiatu starachowickiego

 
Herb powiatu starachowickiego w polu błękitnym krzyż patriarchalny złoty ponad trzema złotymi koronami w układzie 2 i 1.
Herb został ustanowiony "Uchwałą Nr XXVII/196/2000 Rady Powiatu w Starachowicach z dnia 23 listopada 2000 r." 

</doc>
<doc id="1255765" url="https://pl.wikipedia.org/wiki?curid=1255765" title="Parki narodowe w Izraelu">
Parki narodowe w Izraelu

Parki narodowe i rezerwaty przyrody w Izraelu są zarządzane przez Zarząd Ochrony Przyrody i Parków Narodowych. W lipcu 2007 w Izraelu było 41 parków narodowych.
Dystrykt Północny.
Dystrykt Północny jest położony w północnej części kraju. Jest to w większości obszar Galilei. Jego południową granicę wyznaczają Wzgórza Gilboa i Wyżyna Manassesa, na północ od których przebiegają z zachodu na wschód Dolina Jezreel, Dolina Charod i Dolina Bet Sze’an. Wschodnią granicę wyznacza depresja Doliny Jordanu, która przechodzi w kierunku północnym w Jezioro Tyberiadzkie. Na wschód od niego wznoszą się Wzgórza Golan, przechodzące ku północy w masyw góry Hermon. Na zachód od nich jest położony tzw. Palec Galilei z Doliną Hula. Jest ona zamknięta od zachodu przez Góry Naftali. Środkową część tego obszaru zajmuje Górna Galilea z najwyższym szczytem Meron. Zachodnią granicę tego rejonu wyznacza równina przybrzeżna Izraela z klifami nadmorskimi Rosz ha-Nikra (na wschód od nich ciągnie się grzbiet Reches ha-Sulam). Na wschód od wybrzeża wznoszą się wzgórza Zachodniej Galilei. Dolina Bet ha-Kerem i Dolina Chananja oddzielają Górną od Dolnej Galilei (po ich stronie północnej wznosi się masyw górski Matlul Curim). Bardziej na południu przebiegają Dolina Sachnin, Dolina Bejt Netofa oraz grzbiet górski Hare Nacerat. Jest to więc obszar niezwykle zróżnicowany geograficznie, na którym utworzono liczne parki narodowe oraz rezerwaty przyrody.

</doc>
<doc id="1255769" url="https://pl.wikipedia.org/wiki?curid=1255769" title="Wybory prezydenckie w Rosji, 2004">
Wybory prezydenckie w Rosji, 2004



</doc>
<doc id="1255771" url="https://pl.wikipedia.org/wiki?curid=1255771" title="French Open 2005 (gra podwójna mężczyzn)">
French Open 2005 (gra podwójna mężczyzn)



</doc>
<doc id="1255774" url="https://pl.wikipedia.org/wiki?curid=1255774" title="Klein Rönnau">
Klein Rönnau

Klein Rönnau – miejscowość i gmina w Niemczech w kraju związkowym Szlezwik-Holsztyn, w powiecie Segeberg, wchodzi w skład urzędu Trave-Land. Gmina zajmuje powierzchnię 4,53 km². Według danych z 31 grudnia 2008 r. gminę zamieszkiwały 1 444 osoby.

</doc>
<doc id="1255784" url="https://pl.wikipedia.org/wiki?curid=1255784" title="Nepeta pannonica">
Nepeta pannonica



</doc>
<doc id="1255786" url="https://pl.wikipedia.org/wiki?curid=1255786" title="Mark Mancina">
Mark Mancina

Mark Mancina (ur. 9 marca 1957 w Santa Monica) – amerykański kompozytor filmowy. Stworzył muzykę m.in. do "Króla Lwa" (wraz z Hansem Zimmerem), "Tarzana" (z Philem Collinsem) i "Twistera".

</doc>
<doc id="1255792" url="https://pl.wikipedia.org/wiki?curid=1255792" title="Najas flexilis">
Najas flexilis



</doc>
<doc id="1255794" url="https://pl.wikipedia.org/wiki?curid=1255794" title="Lancy">
Lancy

Lancy − szwajcarskie miasto i gmina (fr. "commune"; niem. "Gemeinde") w kantonie Genewa.
Demografia.
W Lancy mieszka 33 989 osób. W 2020 roku 35,1% populacji gminy stanowiły osoby urodzone poza Szwajcarią.
Transport.
Przez teren miasta przebiegają autostrada A1 oraz drogi główne nr 103 i nr 104.
Sport.
Znajduje się tutaj stadion Stade de Genève.

</doc>
<doc id="1255795" url="https://pl.wikipedia.org/wiki?curid=1255795" title="Estymator Kaplana-Meiera">
Estymator Kaplana-Meiera

Estymator Kaplana-Meiera – używany w statystycznej analizie przeżycia estymator prognozujący funkcję przeżycia. W badaniach medycznych może być użyty np. do przewidywania frakcji pacjentów, którzy przeżyją określony czas po operacji. Ekonomista może szacować czas jaki ludzie pozostają bezrobotni po utracie pracy. Inżynier może mierzyć czas do awarii urządzenia.
Wykres estymaty Kaplana-Meiera funkcji przeżycia składa się z szeregu poziomych odcinków, schodzących coraz niżej (funkcja schodkowa). Coraz większa próba statystyczna powoduje powstanie coraz większej liczby coraz krótszych odcinków, w granicy dążąc do prawdziwej funkcji przeżycia.
Ważną zaletą estymatora Kaplana-Meiera jest branie pod uwagę obserwacji cenzorowanych – braków danych od pewnego momentu czasu, różnego dla każdego obserwowanego obiektu (np. w przypadku odejścia pacjenta ze szpitala, utraty kontaktu z badanym itp.).
W statystyce medycznej typowe zastosowanie może obejmować podział pacjentów na grupy różniące się tylko jedną cechą, np. występowaniem określonego genu, albo podawaniem innego leku. Na wykresie pacjenci z grupy B umierają znacznie szybciej niż z grupy A. Po dwóch latach 80% pacjentów z grupy A ciągle żyje, a z grupy B mniej niż połowa.
Obliczanie.
Niech formula_1 będzie prawdopodobieństwem, że element populacji przeżyje co najmniej formula_2 Uporządkujmy formula_3-elementową próbę z tej populacji według czasu przeżycia:
Z każdym formula_5 związana jest liczba formula_6 tych, o których wiemy, że dożyli do tego momentu oraz formula_7 liczba śmierci w momencie formula_8 Warto zauważyć, że odległości pomiędzy kolejnymi momentami formula_5 zwykle nie będą stałe. Na przykład jeśli rozpatrujemy 10 przypadków, ze śmiercią w dniu 3, utratą kontaktu (obserwacja cenzorowana) w dniu 9 i kolejną śmiercią w dniu 11, to wówczas:
Estymator Kaplana-Meiera to nieparametryczny estymator największej wiarygodności formula_12 Jest to iloczyn postaci:
Alternatywną, używaną niekiedy definicją jest:
Definicje różnią się tylko warunkiem na czas. W pierwszej estymator jest funkcją lewostronnie ciągłą, a w drugiej funkcją prawostronnie ciągłą.
Niech formula_15 będzie zmienną losową mierzącą czas życia a formula_16 jej dystrybuantą. Wówczas:
Stąd definicja z ciągłością prawostronną może być preferowana, gdy chcemy uzyskać prawostronnie ciągłą estymatę dystrybuanty.
Wariancja.
Stworzono wiele różnych wzorów dla celów estymacji wariancji estymatora Kaplana-Meiera. Jednym z najczęściej używanych jest wzór Greenwooda:
Porównywanie estymat.
W niektórych przypadkach potrzebne jest porównanie dwóch różnych krzywych przeżycia otrzymanych z estymatora Kaplana-Meiera. Można to zrobić na wiele sposobów, w szczególności:

</doc>
<doc id="1255799" url="https://pl.wikipedia.org/wiki?curid=1255799" title="Letzigrund">
Letzigrund



</doc>
<doc id="1255800" url="https://pl.wikipedia.org/wiki?curid=1255800" title="Masters of horror">
Masters of horror



</doc>
<doc id="1255808" url="https://pl.wikipedia.org/wiki?curid=1255808" title="Letzigrund Stadion">
Letzigrund Stadion

Letzigrund Stadion – stadion w Szwajcarii, w Zurychu. Może pomieścić 30 tys. kibiców. Otworzono go 22 lutego 1925 roku. Ostatnia modernizacja miała miejsce latach 2005 - 2007. Na stadionie swoje mecze rozgrywa klub FC Zürich oraz Grasshopper Club Zürich. Był jedną z aren Euro 2008. Letzigrund Stadion rokrocznie jest gospodarzem mityngu lekkoatletycznego Weltklasse Zürich. W 2014 roku obiekt gościł lekkoatletyczne mistrzostwa Europy.

</doc>
<doc id="1255809" url="https://pl.wikipedia.org/wiki?curid=1255809" title="Chazara briseis">
Chazara briseis



</doc>
<doc id="1255812" url="https://pl.wikipedia.org/wiki?curid=1255812" title="Ribnica (rzeka)">
Ribnica (rzeka)

Ribnica – rzeka w południowej części Czarnogóry, lewy dopływ Moračy. Latem Ribnica całkowicie wysycha. Ujście Ribnicy do Moračy znajduje się w Podgoricy, między mostem Blaža Jovanovića a dzielnicą Stara Varoš.

</doc>
<doc id="1255814" url="https://pl.wikipedia.org/wiki?curid=1255814" title="Tywi">
Tywi

Tywi (wal. "Afon Tywi", ang. "River Towy") – jedna z dwóch najdłuższych rzek Walii i najdłuższa płynąca w całości przez jej terytorium. Długość rzeki od źródeł w rejonie Gór Kambryjskich do ujścia w Zatoce Carmarthen wynosi 121 kilometrów (rzeka Teifi jest o kilometr dłuższa, ale przez ostatnie kilka mil biegnie przez terytorium Anglii). Rzeka jest naturalnym siedliskiem wielu gatunków ryb, w tym troci i jesiotrów.
Rzeka ma swoje źródła w masywie Crug Gynan w Górach Kambryjskich, zaledwie 15 kilometrów od źródeł Teifi. Biegnie na południe przez pagórkowaty teren lasu Towy i przez sztuczny zalew Llyn Brianne dostarczający wodę pitną do sporej części południowo-wschodniej Walii. Następnie tworzy naturalną granicę między hrabstwami Ceredigion i Powys, następnie przez hrabstwo Carmarthenshire, gdzie przepływa przez miasta Llandovery i Llandeilo. W rejonie Carmarthen łączy się z największym dopływem, rzeką Gwili. Rzeka wpada do Zatoki Carmarthen na wschód od plaży Pendine Sands, niedaleko od ujścia dwóch innych walijskich rzek, Taf i Gwandraeth. Ujścia rzeki strzeże zamek Llansteffan, warownia normańska z XII wieku. 
Poza rzeką Gwili, główne dopływy Tywi to: Cothi, Brân i Doethie.

</doc>
<doc id="1255815" url="https://pl.wikipedia.org/wiki?curid=1255815" title="Notodonta dromedarius">
Notodonta dromedarius



</doc>
<doc id="1255817" url="https://pl.wikipedia.org/wiki?curid=1255817" title="Daniele Galloppa">
Daniele Galloppa

Daniele Galloppa (ur. 15 maja 1985 w Rzymie) – włoski piłkarz występujący na pozycji środkowego pomocnika.
Kariera klubowa.
Daniele Galloppa jest wychowankiem klubu AS Roma. W 2004 roku został wypożyczony do drugoligowej Triestiny Calcio. W nowym klubie występował przez 2 sezony, w trakcie których rozegrał 56 pojedynków w Serie B. Rozgrywki w sezonie 2004/2005 Triestina zakończyła na 19. pozycji i utrzymała się w drugiej lidze dzięki wygraniu baraży z Vicenzią Calcio.
W 2006 roku Galloppa został wypożyczony do Ascoli Calcio. W Serie A zadebiutował 17 września podczas zremisowanego 1:1 meczu z Messiną. W Ascoli włoski zawodnik grał tylko w rundzie jesiennej sezonu 2006/2007 i przez ten czas zanotował 13 ligowych występów. Na początku 2007 roku Galloppa trafił do Sieny, która sprowadziła go również na zasadzie wypożyczenia. W barwach nowego zespołu wychowanek Romy zadebiutował 17 lutego w przegranym 3:4 meczu przeciwko Milanowi. W sezonie 2006/2007 Galloppa rozegrał dla Sieny 10 spotkań w Serie A.
Po zakończeniu rozgrywek działacze klubu wykupili połowę praw do karty piłkarza i tym samym Galloppa pozostał w Sienie na zasadzie współwłasności z Romą. 7 października 2007 roku Włoch strzelił pierwszego gola w Serie A podczas zwycięskiego 3:0 pojedynku z Empoli FC. W sezonie 2007/2008 Galloppa rozegrał dla Sieny 30 spotkań w lidze i zdobył 2 bramki. W sezonie 2008/2009 również był podstawowym zawodnikiem swojego zespołu.
26 czerwca 2009 roku Galloppa został zawodnikiem beniaminka Serie A – Parmy, do której dołączył razem z Manuelem Coppolą w zamian za Francesco Parraviciniego i Reginaldo. 30 sierpnia strzelił bramkę w wygranym 2:1 meczu z Calcio Catania. Zawodnikiem Parmy był do roku 2015.
Następnie występował w Modenie, Cremonese oraz Carrarese.
Kariera reprezentacyjna.
Galloppa ma za sobą występy w młodzieżowych reprezentacjach Włoch. Pierwszy mecz rozegrał 23 stycznia 2003 roku w barwach drużyny do lat 18, kiedy to Włosi pokonali Belgię. W 2005 roku razem z kadrą do lat 20 Galloppa dotarł do ćwierćfinału Mistrzostw Świata U-20. Następnie włoski zawodnik zadebiutował w reprezentacji do lat 21, dla której łącznie rozegrał 5 meczów.
28 maja 2009 roku Marcello Lippi powołał Galloppę do kadry reprezentacji Włoch na towarzyskie spotkanie z Irlandią Północną. 6 czerwca w 75. minucie tego meczu Galloppa zmienił Gaetano D’Agostino i tym samym zadebiutował w drużynie narodowej.

</doc>
<doc id="1255818" url="https://pl.wikipedia.org/wiki?curid=1255818" title="Nerw kulszowy">
Nerw kulszowy

Nerw kulszowy (łac. "nervus ischiadicus") – nerw mieszany będący końcową gałęzią splotu krzyżowego zaopatrujący ruchowo tylną grupę mięśni uda oraz ruchowo i czuciowo całe podudzie i stopę. Stanowi grube na pół centymetra pasmo, szerokości około 1,5 cm, odchodzące od wszystkich nerwów, które tworzą splot krzyżowy.
Przebieg.
Nerw powstaje w miednicy mniejszej pomiędzy tylnym brzegiem mięśnia zasłaniacza wewnętrznego, kolcem kulszowym, więzadłem krzyżowo-kolcowym od przodu a dolnym brzegiem mięśnia gruszkowatego od tyłu. Wychodzi z okolicy kulszowej splotu krzyżowego. Miednicę mniejszą opuszcza przez otwór podgruszkowaty, rzadziej poniżej dolnego brzegu mięśnia gruszkowatego, i układa się na powierzchni tylnej mięśni krótkich, odpowiadających za obracanie uda, w połowie odległości między guzem kulszowym i krętarzem większym. Następnie w odcinku pośladkowym nerw leży do tyłu w stosunku do stawu biodrowego na mięśniach bliźniaczych, mięśniu zasłaniaczu wewnętrznym i mięśniu czworobocznym uda będąc pokrytym przez mięsień pośladkowy wielki.
W odcinku udowym nerw biegnie w obrębie tkanki tłuszczowej na tylnej powierzchni mięśnia przywodziciela wielkiego pokryty przez mięśnie zginacze uda, a na krótkim 1–2 cm odcinku jest przykryty jedynie przez powięź szeroką. Następnie na wysokości kąta górnego dołu podkolanowego tworzonego przez mięsień półbłoniasty i półścięgnisty oraz przez mięsień dwugłowy uda nerw kulszowy ulega podziałowi na nerw piszczelowy i nerw strzałkowy wspólny. Podział nerwu kulszowego może odbywać się powyżej dołu podkolanowego na różnej wysokości, nierzadko obie gałęzie końcowe odchodzą oddzielnie już od splotu krzyżowego i wówczas nerw strzałkowy może przebijać mięsień gruszkowaty, podczas gdy nerw piszczelowy przechodzi przez otwór podgruszkowaty, a gałęzie zaopatrujące udo odchodzą odchodzą od nerwu kulszowego lub bezpośrednio ze splotu krzyżowego lub nerwu pośladkowego dolnego.
Gałęzie.
Nerw kulszowy oddaje następujące gałęzie:
Porażenie.
Porażenie pnia nerwu kulszowego prowadzi do bardzo ciężkich następstw. Chodzenie jest bardzo utrudnione; znacznie upośledzone jest zginanie w stawie kolanowym oraz obrót na zewnątrz w stawie biodrowym, a całkowicie zniesione są wszystkie ruchy stopy. Podczas chodzenia chory wyrzuca do przodu wyprostowaną w stawie kolanowym kończynę jak szczudło, przy czym opuszczona stopa chwieje się w stawach skokowych oraz suwa na podłożu.

</doc>
<doc id="1255824" url="https://pl.wikipedia.org/wiki?curid=1255824" title="Dragonslayer (album)">
Dragonslayer (album)

Dragonslayer – debiutancki album heavy/power metalowej grupy Dream Evil.

</doc>
<doc id="1255825" url="https://pl.wikipedia.org/wiki?curid=1255825" title="Gower (półwysep)">
Gower (półwysep)

Gower (ang. "Gower Peninsula", wal. "Penrhyn Gŵyr") – półwysep w Wielkiej Brytanii, na południowym wybrzeżu Walii, nad Kanałem Bristolskim, na terenie hrabstwa Swansea. 
U nasady półwyspu leży miasto Swansea. Obszar ten został w 1956 roku jako pierwszy w Wielkiej Brytanii wyznaczony obszarem chronionego krajobrazu ("Area of Outstanding Natural Beauty").

</doc>
<doc id="1255829" url="https://pl.wikipedia.org/wiki?curid=1255829" title="Okręg wyborczy St Ives">
Okręg wyborczy St Ives

Okręg wyborczy St Ives powstał w 1558 r. i wysyłał do angielskiej, a następnie brytyjskiej, Izby Gmin dwóch deputowanych. Został utworzony jako okręg miejski, ale w 1885 r. został przekształcony w okręg ziemski. Od 1832 r. wysyłał jednego deputowanego. Okręg obejmuje dystryk Penwith oraz południową część dystryktu Kerrier, wraz z wyspami Scilly.

</doc>
<doc id="1255832" url="https://pl.wikipedia.org/wiki?curid=1255832" title="Olaus Petri">
Olaus Petri

Olaus Petri właściwie: Olof Petterson (ur. 6 stycznia 1493 w Örebro, zm. 19 kwietnia 1552 w Sztokholmie) – szwedzki pisarz, tłumacz. Był jednym z najważniejszych tłumaczy "Biblii Gustawa Wazy", przetłumaczył i stworzył wiele szwedzkich psalmów oraz dużą liczbę własnych, oryginalnych pism religijnych. Był on także autorem najlepszego pozareligijnego utworu tego okresu – "En svensk krönika" ("Szwedzka kronika").
Jego imieniem nazwano m.in. kościół w Örebro.

</doc>
<doc id="1255835" url="https://pl.wikipedia.org/wiki?curid=1255835" title="Ostatni legion (powieść Valeria Massima Manfrediego)">
Ostatni legion (powieść Valeria Massima Manfrediego)

Ostatni legion (2002) – powieść historyczna włoskiego pisarza Valeria Massima Manfrediego, osadzona w burzliwych czasach obleganego przez hordy barbarzyńców Rzymu. Na podstawie powieści w 2007 nakręcony został film "Ostatni legion", w którym zagrali m.in. Colin Firth, Ben Kingsley i Aishwarya Rai.
Wyd. polskie: Książnica, 2007, 
Fabuła.
V wiek n.e. Barbarzyński król Odoaker detronizuje i uprowadza ostatniego cesarza rzymskiego. Małoletni Romulus Augustus razem ze swoim preceptorem Ambrozynusem, druidem z lasu Gleva, zostaje dożywotnio zesłany na wyspę Capri. Podczas spaceru odkrywa tajemne pomieszczenie, a w nim cudowny miecz należący niegdyś do Juliusza Cezara. Tymczasem powołana przez ojca chłopca gwardia "Nova Invicta" – garstka ocalałych legionistów z rozbitej przez barbarzyńców jednostki w Dertonie, wraz z łuczniczką imieniem Liwia, wyrusza na niebezpieczną misję odbicia cesarza z rąk Odoakra. Kiedy po udanej akcji okazuje się, że Cesarz Konstantynopola odmówił chłopcu azylu, wszyscy płyną do Brytanii, aby poszukać schronienia i dotrzeć do dawnych żołnierzy rzymskich patrolujących Wał Hadriana. Zastają wyspę nękaną wyprawami łupieżczymi Wortigerna i opustoszałe jednostki wojskowe. Wortigern zawiera pakt z prześladowcami Romulusa, jednak sam pada ofiarą ich dowódcy, Wulfili. Wreszcie dochodzi do ostatecznej bitwy pod Mount Badon, a w decydującym momencie do walk przyłączają się dawni żołnierze z rozwiązanego Legionu Smoka, ostatniego rzymskiego legionu Brytanii. Prześladowcy zostają rozbici, Wulfila ginie, a mały cesarz ogłasza koniec wojen, spełniając w ten sposób druidyczną przepowiednię:
"Z południowego morza przybędzie młodzieniec z mieczem, przynosząc pokój i dobrobyt. Nad rozległą ziemią Brytanii znów wzbiją się do lotu orzeł i smok". (tłum. z włoskiego Joanna Kluza)
Jako dorosły mężczyzna Romulus przybiera celtyckie miano Pendragon, czyli Syn Smoka, zaś Ambrozynus wraca do swego prawdziwego imienia – Merlin. Upływający czas zatarł na wbitym w skałę na znak pokoju mieczu Cezara oryginalny napis: "Cai.Iul.Caes.Ensis Caliburnus", zostawiając tylko kilka liter: "E S CALIBUR".

</doc>
<doc id="1255837" url="https://pl.wikipedia.org/wiki?curid=1255837" title="Evilized">
Evilized

Evilized – drugi studyjny album szwedzkiej grupy heavy/powermetalowej Dream Evil.

</doc>
<doc id="1255841" url="https://pl.wikipedia.org/wiki?curid=1255841" title="Świątynia Nieba">
Świątynia Nieba

Świątynia Nieba, także Ołtarz Nieba, Tian Tan (trad. chin. 天壇, chin. upr. 天坛, pinyin "Tiāntán") – kompleks sakralnych budowli taoistycznych w południowo-wschodniej części centralnego Pekinu, w Chinach. Kompleks był odwiedzany przez cesarzy Chin z dynastii Ming i Qing w czasie corocznych ceremonii, w czasie których modlono się do Nieba o obfite plony rolne. Uważana jest za świątynię taoistyczną, ale chińska wiara w Niebo, popularna szczególnie wśród panujących dynastii, występowała przed powstaniem taoizmu. Cały kompleks został wpisany w 1998 roku na listę światowego dziedzictwa UNESCO.
Historia.
Kompleks świątynny, początkowo nazywany "Świątynią Nieba i Ziemi", został wzniesiony między 1406 a 1420 rokiem, w czasie panowania cesarza Yongle. Ten sam monarcha wzniósł także pekińskie Zakazane Miasto. Za panowania cesarza Jiajing (1521-1566) kompleks powiększono i zmieniono jego nazwę na obecnie używaną – "Świątynia Nieba". Cesarz Jiajing wzniósł również trzy inne ważne świątynie w Pekinie – Świątynię Słońca (日坛) na wschodzie, Świątynię Księżyca (月坛) na zachodzie oraz Świątynię Ziemi (地坛) na północy. W XVIII wieku, za panowania cesarza Qianlonga, w Świątyni Nieba przeprowadzono prace renowacyjne.
W 1912 roku, podczas pierwszych obchodów Dnia Republiki, świątynia, do tej pory dostępna tylko dla cesarza i jego dworu, została po raz pierwszy otwarta dla zwykłych mieszkańców Pekinu.
W 1914 roku prezydent Republiki Chińskiej Yuan Shikai odprawił w świątyni ceremonię religijną, próbując uzyskać dla siebie tytuł cesarski.
Według informacji podanych przez agencję Xinhua, Świątynia Nieba została poddana renowacji o całkowitym koszcie 47 milionów juanów (5,9 miliona USD) w ramach przygotowań miasta do organizacji Letnich Igrzysk Olimpijskich w 2008 roku. Prace restauracyjne zakończyły się 1 maja 2006 roku.
Kompleks świątynny.
Kompleks Świątyni Nieba zajmuje obszar o powierzchni 2,73 km². W jego skład wchodzą trzy główne grupy zabudowań wzniesione z zachowaniem ścisłych reguł filozoficznych, położone na osi przebiegającej południkowo. Łączy je "Czerwony Most", 360-metrowa kładka powoli wznosząca się od "Cesarskiego Sklepienia Nieba" do "Pawilonu Modlitwy o Urodzaj".
Ceremonie.
Cesarz Chin uważany był za "Syna Niebios", a także pośrednika pomiędzy Niebem i Ziemią. Co rok, w okresie zimowego przesilenia, monarcha odprawiał na terenie Świątyni Nieba modły o urodzaj w nadchodzącym roku. Po trzech dniach oczyszczającego postu cesarz przybywał wraz z dworem w najkrótszy dzień roku do kompleksu świątynnego. Oddawał się medytacji w "Cesarskim Sklepieniu Nieba" jednocześnie zasięgając rad bogów w sprawach państwa. Na noc udawał się do "Pawilonu modlitwy o Urodzaj", a następnego dnia składał ofiary ze zwierząt pod "Tronem Nieba" na "Okrągłym Ołtarzu".
Mieszkańcy Pekinu nie mieli prawa uczestniczyć w obrzędzie. Nie mogli nawet obserwować poprzedzającej go procesji dworu cesarskiego z Zakazanego Miasta do kompleksu świątynnego. Na czas jej przejścia musieli zamknąć się w domach, zaryglować okna i zachować milczenie.

</doc>
<doc id="1255843" url="https://pl.wikipedia.org/wiki?curid=1255843" title="Apoda avellana">
Apoda avellana



</doc>
<doc id="1255846" url="https://pl.wikipedia.org/wiki?curid=1255846" title="Jean Martin Charcot">
Jean Martin Charcot



</doc>
<doc id="1255849" url="https://pl.wikipedia.org/wiki?curid=1255849" title="Global File System">
Global File System

Global File System – system plików dla klastrów wysokiej dostępności. 
Pozwala każdemu komputerowi klastra jednocześnie i bezpośrednio używać urządzenia blokowego współdzielonego pomiędzy nimi (poprzez FC, iSCSI, NBD, itp.). GFS odczytuje i zapisuje urządzenie blokowe podobnie do lokalnego systemu plików, ale używa także blokad, aby umożliwić komputerom koordynowanie ich operacji wejścia/wyjścia tak, by utrzymać spójność systemu plików. Jedną z cech GFS-a jest doskonała spójność - zmiany wykonywane w systemie plików na jednej maszynie pokazują się natychmiast na wszystkich innych maszynach w klastrze. 
Umożliwia on bezpieczny jednoczesny dostęp do plików w trybie do zapisu i odczytu przez wiele węzłów klastra. Charakteryzuje się dobra skalowalnością i szybkim doprowadzeniem systemu plików po awarii do spójnego stanu. System obsługuje journaling z osobnymi dziennikami zapisu dla każdego węzła klastra. Architektura systemu plików umożliwia wydajne, skalowalne blokowanie plików oraz wybór mechanizmu blokowania. W odróżnieniu od centralnego serwera metadanych, GFS wyklucza powstawanie wąskich gardeł. Jest zgodny ze standardem POSIX.
GFS na początku posiadał zamknięte źródła, w tej chwili jest to produkt na licencji GPL, a udoskonalona wersja GFS2 jest w oficjalnych źródłach jądra Linux od wersji 2.6.19.

</doc>
<doc id="1255851" url="https://pl.wikipedia.org/wiki?curid=1255851" title="Mokrzyca Wielka (przystanek kolejowy)">
Mokrzyca Wielka (przystanek kolejowy)

Mokrzyca Wielka - kolejowy przystanek osobowy w Mokrzycy Wielkiej, w województwie zachodniopomorskim, w Polsce. Zatrzymują się na nim jedynie regionalne pociągi osobowe relacji Poznań Główny / Szczecin Główny – Świnoujście.
W roku 2017 przystanek obsługiwał 20–49 pasażerów na dobę.

</doc>
<doc id="1255853" url="https://pl.wikipedia.org/wiki?curid=1255853" title="Dnes (program informacyjny)">
Dnes (program informacyjny)

Dnes - program informacyjny słowackiej telewizji Markíza. 
Historia.
"Dnes" pojawił się na antenie 25 lutego 2008. Wcześniej nosił nazwę "Televízne noviny dnes".

</doc>
<doc id="1255863" url="https://pl.wikipedia.org/wiki?curid=1255863" title="London Borough of Hillingdon">
London Borough of Hillingdon

London Borough of Hillingdon – jedna z 32 gmin Wielkiego Londynu położona w jego zachodniej części. Wraz z 19 innymi gminami wchodzi w skład tzw. Londynu Zewnętrznego. Władzę stanowi Rada Gminy Hillingdon (ang. Hillingdon Council).
Historia.
Gminę utworzono w 1965 roku na podstawie ustawy London Government Act 1963 z obszarów Hayes and Harlington (ang. Hayes and Harlington Urban District) i Ruislip-Northwood (ang. Ruislip-Northwood Urban District) utworzonych w 1904 roku oraz Yiewsley and West Drayton (ang. Yiewsley and West Drayton Urban District) utworzonego w 1911 roku i Uxbridge (ang. Municipal Borough of Uxbridge) utworzonego w 1955 roku. Na terenie gminy znajdowała się w jej początkowym okresie działania wytwórnia lotnicza Fairey Aviation Co. Ltd założona w 1915 roku, która po przejęciach i podziałach obecnie funkcjonuje m.in. jako Williams Fairey Engineering Ltd. (WFEL) i Spectris plc.
Geografia.
Gmina Hillingdon ma powierzchnię 115,70 km2, graniczy od wschodu z Harrow, Ealing i Hounslow, od południa z dystryktem Spelthorne w hrabstwie Surrey, od zachodu ze Slough w hrabstwie Berkshire oraz z dystryktem Buckinghamshire w hrabstwie Buckinghamshire, zaś od północy z dystryktem Three Rivers w hrabstwie Hertfordshire. 
W skład gminy Hillingdon wchodzą następujące obszary:
Gmina dzieli się na 22 okręgi wyborcze które nie pokrywają się dokładnie z podziałem na obszary, zaś mieszczą się w trzech rejonach tzw. borough constituencies – Hayes and Harlington, Ruislip, Northwood and Pinner i Uxbridge and South Ruislip.
Demografia.
W 2011 roku gmina Hilingdon miała 273 936 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Na terenie Hillingdon znajduje się port lotniczy Londyn-Heathrow.
Przez Hillingdon przebiegają trzy linie metra: Central Line, Metropolitan Line i Piccadilly line.
Stacje metra:
Pasażerskie połączenia kolejowe na terenie Hillingdon obsługują przewoźnicy: Chiltern Railways, First Great Western, Heathrow Connect i Heathrow Express. 
Stacje kolejowe:
Znane osoby.
W Hillingdon urodzili się m.in. 

</doc>
<doc id="1255864" url="https://pl.wikipedia.org/wiki?curid=1255864" title="Ołtarz Nieba">
Ołtarz Nieba



</doc>
<doc id="1255865" url="https://pl.wikipedia.org/wiki?curid=1255865" title="Tien Tan">
Tien Tan



</doc>
<doc id="1255866" url="https://pl.wikipedia.org/wiki?curid=1255866" title="Trakt Kalisz-Wieluń">
Trakt Kalisz-Wieluń

Trakt Kalisz-Wieluń (kalisko-wieluński) – szlak drogowy, który skrócił drogę z Kalisza do Wielunia z 98 km (dotychczas drogami krajowymi lub wojewódzkimi) do około 70 km.
Trakt został realizowany siłami samorządowymi powiatów: ostrzeszowskiego, sieradzkiego, wieruszowskiego, wieluńskiego oraz miasta Kalisza i gminy Lututów.
Szlak usprawnił ruch pielgrzymkowy między największymi sanktuariami maryjnymi Polski jak Licheń i Częstochowa oraz sanktuariami mniejszymi jak Kalisz i Wieluń, a także skrócił połączenie drogowe Kalisza z Częstochową z wykorzystaniem DK43. 
Trasę oddano do użytku 6 sierpnia 2014 choć realizacja była przewidziana w latach 2007–2010. Przebudowano ponad 8,5 km drogi za kwotę ponad 3,2 mln złotych (z czego ponad 2,1 mln złotych pochodziło z dofinansowania z urzędu marszałkowskiego województwa wielkopolskiego).

</doc>
<doc id="1255867" url="https://pl.wikipedia.org/wiki?curid=1255867" title="Wortigern">
Wortigern



</doc>
<doc id="1255868" url="https://pl.wikipedia.org/wiki?curid=1255868" title="Children of the Night">
Children of the Night

Children of the Night – pierwszy minialbum wydany przez szwedzką grupę Dream Evil, wykonującą heavy/power metal.

</doc>
<doc id="1255870" url="https://pl.wikipedia.org/wiki?curid=1255870" title="Biomy na kuli ziemskiej">
Biomy na kuli ziemskiej



</doc>
<doc id="1255871" url="https://pl.wikipedia.org/wiki?curid=1255871" title="Skład granulometryczny gleby">
Skład granulometryczny gleby



</doc>
<doc id="1255875" url="https://pl.wikipedia.org/wiki?curid=1255875" title="Droga krajowa B104 (Niemcy)">
Droga krajowa B104 (Niemcy)

Droga krajowa 104 () – niemiecka droga krajowa przebiegająca z zachodu na wschód od skrzyżowania z drogą B75 w Lubece w Szlezwiku-Holsztynie do granicy z Polską koło Linken w Meklemburgii-Pomorzu Przednim.
Miejscowości leżące przy B104.
Szlezwik-Holsztyn.
Lubeka
Meklemburgia-Pomorze Przednie.
Selmsdorf, Schönberg, Roduchelstorf, Rehna, Nesow, Gadebusch, Lützow, Schwerin, Rampe, Cambs, Brahlstorf, Kleefeld, Brüel, Weitendorf, Sternberg, Witzin, Mühlengeez, Bülower Burg, Güstrow, Kleuß, Vietgest, Lalendorf, Raden, Teterow, Niendorf, Neu Panstorf, Remplin, Malchin, Stavenhagen, Ritzerow, Rosenow, Chemnitz, Weitin, Neubrandenburg,Küssow, Sponholz, Pragsdorf, Cölpin, Alt-Käbelich, Petersdorf, Canzow, Woldegk, Mildenitz, Carlslust, Strasburg (Uckermark), Louisfelde, Papendorf, Pasewalk, Polzow, Zerrenthin, Rossow, Löcknitz, Bismark, Linken.

</doc>
<doc id="1255877" url="https://pl.wikipedia.org/wiki?curid=1255877" title="Salvidenus">
Salvidenus

M. Salvidenus – rzymski namiestnik Judei ok. 80 roku. Data jego namiestnictwa jest potwierdzona przez palestyńską monetę Tytusa (Madden, "Coins of the Jews", p. 218).

</doc>
<doc id="1255879" url="https://pl.wikipedia.org/wiki?curid=1255879" title="Hyper Music/Feeling Good">
Hyper Music/Feeling Good

Hyper Music i Feeling Good – piosenki pochodzące z drugiego albumu angielskiego zespołu rockowego Muse, "Origin of Symmetry". Oba utwory zostały wydane wspólnie jako podwójny A-side’owy singel i trafiły na rynek 19 listopada 2001 roku.
„Hyper Music” został zainspirowany książką Michio Kaku "Hiperprzestrzeń". „Feeling Good” jest natomiast coverem piosenki napisanej przez Anthony’ego Newleya i Lesliego Bricusse’a do musicalu "The Roar of the Greasepaint – the Smell of the Crowd" z 1965 roku.
Utwory znajdują się na dwupłytowym wydawnictwie Muse z 2002 roku – "Hullabaloo". Na pierwszej z dwóch dołączonych do niego płyt CD można znaleźć również spowolnioną i lżejszą wersję „Hyper Music”. „Hyper Chondriac Music” ma taki sam tekst, jednak inny podkład muzyczny i początkowo został wydany jako b-side do singla „Bliss”.
Promując singel w Europie, zespół wystąpił dla hiszpańskiego „Radio 3" oraz telewizji TVE. Matthew Bellamy zastąpił początkowy tekst drugiej zwrotki „Feeling Good” słowami „Fucking, fucking, fucking, fucking little fucking, fucking little fucking, fucking fucker, yeah”. Jeszcze przed wyjściem na scenę muzycy zostali uprzedzeni, że ich piosenki nie powinny zawierać wulgaryzmów. Od tamtego czasu „Radio 3" nie emituje utworów grupy.

</doc>
<doc id="1255881" url="https://pl.wikipedia.org/wiki?curid=1255881" title="Marka duńska">
Marka duńska

Marka duńska (duń. "mark penninge") – dawna waluta duńska używana do 1873 roku.
Pierwsze duńskie monety (fenigi) zaczęto bić w X wieku. Główną jednostką wagi w ówczesnej Danii, której użyto do bicia monet, była marka (ważąca 216 gramów). Ponieważ z jednej marki wybijano określoną ilość fenigów, marka, podobnie jak polska grzywna, stała się jednostką walutową.
Za panowania Kanuta Wielkiego (1018–1035) obowiązywała stopa mennicza, według której z jednej marki wybijano 240 fenigów. W 1282 roku marka fenigów zawierała już tylko 1/5 marki czystego srebra (czyli około 43 gramy).
Od połowy XIV wieku fenigi zaczęto bić z miedzi, natomiast ze srebra bito witeny, szylingi i szóstaki. Za panowania królowej Małgorzaty I ustalił się system, w którym marka była równa 192 fenigi, 48 witenów lub 16 szylingów. Marka jako moneta pojawiła się w 1523 roku – zawierała wówczas 9.15 gramów czystego srebra.
Na skutek dewaluacji z 1535 roku w 1541 przeprowadzono w Danii reformę walutową, według której marka zawierała 8.68 gramów czystego srebra. W obowiązującym wtedy systemie marka była równa 1/3 talara (rigsdaler) i dzieliła się na 16 szylingów, 48 witenów lub 192 fenigi. W 1554 roku nie naruszając relacji między monetami, zwartość srebra w marce została nieco obniżona. Dalsza dewaluacja marki sprawiła, że w 1564 roku marka stanowiła już 1/4 duńskiego talara. Po roku 1575 doszło do dalszej dewaluacji, którą zakończyła ordynacja z 1582 roku, na mocy której marka zawierająca już tylko 5.89 gramów srebra stanowiła 1/4 talara i tak jak poprzednio dzieliła się na 16 szylingów, 48 witenów lub 192 fenigi.
Na podstawie kolejnej ordynacji menniczej z 1602 roku wybijano marki w dwóch wersjach – grube marki ("grov mark") o masie 9.35 gramów i próbie srebra 9 i 1/9 łuta oraz lekkie marki ("fin mark") ważące 6.15 gramów, próby 14 i 2/9 łuta. W obu przypadkach zawartość srebra w marce wynosiła około 5.5 gramów. Marka dzieliła się na 16 szylingów, 32 szóstaki, 48 witenów, 96 blafertów lub 192 fenigi.
Na skutek dalszej dewaluacji zawartość srebra w marce spadła w 1608 roku do około 4.98 gramów. Po dalszej dewaluacji i reformie z 1625 roku marka zawierała 3.744 gramy czystego srebra. System z 1625 roku utrzymywał się długo, jednak pod koniec XVII wieku i na początku XVIII wieku doszło do kolejnych dewaluacji. Choć spadek wartości w tym okresie dotyczył głównie pieniądza papierowego, także w bitych monetach obniżyła się zawartość srebra, toteż w 1746 roku marka zawierała 3.44 gramów czystego srebra.
Zniszczenia wojenne spowodowane wojnami napoleońskimi doprowadziły do dalszego spadku wartości duńskiej waluty, dlatego w 1813 roku marka stanowiła 1/12 bitego talara duńskiego ("rigsdaler in specie") i zawierała około 2.11 gramów srebra. Dalsza dewaluacja obniżyła zawartość srebra w marce do około 1.49 grama w 1863 roku. Jeszcze bardziej duńskim systemem walutowym wstrząsnęła przegrana wojna z Prusami w 1864 roku. Przystąpienie Danii do Skandynawskiej Unii Monetarnej w 1873 oznaczało ostateczny koniec stosowanego dotąd systemu walutowego w Danii, a w konsekwencji koniec marki duńskiej.

</doc>
<doc id="1255886" url="https://pl.wikipedia.org/wiki?curid=1255886" title="Marian Nowara">
Marian Nowara

Marian Mikołaj Nowara (ur. 6 grudnia 1935 w Bytomiu) – polski piłkarz, który występował na pozycji napastnika, 2-krotny reprezentant Polski.
Kariera klubowa.
Jest wychowankiem Polonii Bytom. W 1956 roku przeszedł do Legii Warszawa w której, przez 6 lat gry rozegrał 57 meczów i strzelił 17 bramek. Następnym klubem Nowary była KS Lublinianka, karierę zakończył zaś w stołecznym Okęciu.
Kariera reprezentacyjna.
Nowara rozegrał w reprezentacji Polski 2 spotkania. Zadebiutował 1 czerwca 1958 w meczu przeciwko Szkocji, rozegranym w Warszawie.

</doc>
<doc id="1255888" url="https://pl.wikipedia.org/wiki?curid=1255888" title="Katoucha Niane">
Katoucha Niane

Katoucha Niane (ur. 1960 w Conakry w Gwinea, zm. 1 lutego 2008 w Paryżu we Francja) – francuska modelka pochodząca z Gwinei.
Jedna z pierwszych światowej sławy supermodelek z czarnego lądu. Jako modelka pracowała dla projektantów światowej sławy jak na przykład Thierry Mugler, Paco Rabanne, Yves Saint-Laurent i Christian Lacroix. Córka pisarza i historyka Djibril Amsir Niane. Matka trójki dzieci.
Mieszkała na barce mieszkalnej, przy moście Aleksandra III na Sekwanie w Paryżu. 1 lutego 2008 roku wracała do swego domu z przyjęcia i wtedy widziano ją po raz ostatni. 4 lutego paryska policja rozpoczęła poszukiwania zaginionej. Jej ciało, wyrzucone przez Sekwanę na brzeg, znaleziono 28 lutego 2008 roku. Przyczyną śmierci był prawdopodobnie wypadek lub samobójstwo.

</doc>
<doc id="1255892" url="https://pl.wikipedia.org/wiki?curid=1255892" title="Squalius cephalus">
Squalius cephalus



</doc>
<doc id="1255897" url="https://pl.wikipedia.org/wiki?curid=1255897" title="James Douglas Morrison">
James Douglas Morrison



</doc>
<doc id="1255908" url="https://pl.wikipedia.org/wiki?curid=1255908" title="PKB realny">
PKB realny

Produkt krajowy brutto realny, PKB realny (ang. "real gross domestic product, real GDP") – jeden z podstawowych mierników dochodu narodowego. PKB realny opisuje wartość wszystkich finalnych dóbr i usług wytworzonych w danym okresie (najczęściej roku), na terytorium danego kraju. Liczony jest w cenach stałych rynkowych w okresie bazowym, zmiana cen bieżących (inflacja, deflacja) nie ma wpływu. PKB realny jest właściwym miernikiem zmian produkcji w czasie (wzrostu gospodarczego), ponieważ zmienia się tylko z powodu zmieniania się rozmiaru fizycznego produkcji krajowej.

</doc>
<doc id="1255910" url="https://pl.wikipedia.org/wiki?curid=1255910" title="HVA">
HVA



</doc>
<doc id="1255911" url="https://pl.wikipedia.org/wiki?curid=1255911" title="Władysław Cetner">
Władysław Cetner

Władysław Cetner (ur. 8 marca 1903 w Warszawie, zm. 27 grudnia 1992 tamże) – inżynier radiotechnik, konstruktor, naukowiec.
Lata I wojny światowej i rewolucji rosyjskiej spędził w Moskwie. Absolwent Gimnazjum im. Tadeusza Reytana w Warszawie (1922) i Politechniki Warszawskiej. Konstruktor pierwszego polskiego radioodbiornika zasilanego z sieci. W latach 20. i 30. uczestniczył w projektowaniu, budowie i uruchamianiu radiostacji Polskiego Radia we Lwowie, na warszawskich Fortach Mokotowskich i w Raszynie. W latach 1937–1939 był kierownikiem eksperymentalnej stacji telewizyjnej Telewizji Polskiej. 
We wrześniu 1939 został ewakuowany wraz z instytucjami rządowymi z Warszawy, dotarł do Zaleszczyk na granicy rumuńskiej, ale pozostał w kraju. Lata 1939–1941 spędził we Lwowie. Aresztowany przez NKWD podczas nielegalnej próby przekroczenia granicy ZSRR i GG zimą 1940/1941, wkrótce zwolniony. Po wybuchu wojny niemiecko-radzieckiej powrócił do Warszawy. Zatrzymany na warszawskiej Pradze w sierpniu 1944, wywieziony do Stutthofu, następnie skierowany do pracy przymusowej w Organizacji Todt. 
Po wkroczeniu wojsk radzieckich uczestniczył w organizowaniu administracji polskiej w Elblągu i Gdańsku, zajmując się przede wszystkim uruchamianiem elektrowni i sieci elektroenergetycznej. Później pełnił funkcje kierownicze w Centralnym Urzędzie Radiofonii, Polskim Radio i w Instytucie Łączności w Miedzeszynie. Prekursor badań nad konstrukcją lasera i wykorzystaniem światłowodów w telekomunikacji. 
Postanowieniem prezydenta Bolesława Bieruta z 24 lipca 1949 został odznaczony Krzyżem Oficerskim Orderu Odrodzenia Polski "za zasługi położone przy budowie Centralnej Radiostacji w Raszynie".

</doc>
<doc id="1255918" url="https://pl.wikipedia.org/wiki?curid=1255918" title="Demokratyczna Partia Kosowa">
Demokratyczna Partia Kosowa

Demokratyczna Partia Kosowa – kosowska partia polityczna o charakterze konserwatywnym.
Powstała na bazie Wyzwoleńczej Armii Kosowa. Doszła do władzy w wyniku wyborów w 2007 r. Współtworzy koalicję rządową z DLK Przywódcą partii jest od 2012 Kadri Veseli.

</doc>
<doc id="1255922" url="https://pl.wikipedia.org/wiki?curid=1255922" title="Gustaw Dobrucki">
Gustaw Dobrucki

Gustaw Karol Dobrucki (ur. 4 kwietnia 1873 w Mizuniu, zm. 12 czerwca 1943 w Warszawie) – polski chirurg, ginekolog, polityk, minister wyznań religijnych i oświecenia publicznego, senator I kadencji w II RP.
Życiorys.
Urodził się 4 kwietnia 1873 we wzi Mizuń, w ówczesnym powiecie dolińskim Królestwa Galicji i Lodomerii, w rodzinie Wiktora, inspektora leśnictwa, i Matyldy z Lettnerów. Naukę gimnazjalną odbył w Stanisławowie. W 1896 ukończył studia na wydziale lekarskim Uniwersytetu Jagiellońskiego. Po zakończeniu studiów powrócił do Stanisławowa i zając się praktyką lekarską. W Stanisławowie był także prezesem Związku Strzeleckiego. 
W okresie I wojny światowej służył w wojsku jako lekarz w Karpatach, Tyrolu i we Włoszech. Był także lekarzem Polskiej Organizacji Wojskowej i kierownikiem starostwa w Stanisławowie. W czasie wojny polsko-ukraińskiej w Galicji Wschodniej więziony przez Ukraińców. 
Po wojnie ponownie osiadł w Stanisławowie, gdzie w latach 1920-1922 był dyrektorem szpitala powszechnego. W latach 1922–1927 był senatorem. Wybrany został z listy PSL „Wyzwolenie”, jednak w trakcie kadencji znalazł się wśród założycieli Klubu Pracy. Od 9 stycznia 1927 do 27 czerwca 1928 był ministrem wyznań religijnych i oświecenia publicznego w rządzie Józefa Piłsudskiego. Jako minister wprowadził m.in. obowiązek nauczania języka białoruskiego w gimnazjach na terenach zamieszkanych w większości przez Białorusinów.
Od 1928 mieszkał w Warszawie, gdzie prowadził prywatną praktykę lekarską.
Zmarł 12 czerwca 1943 i został pochowany na warszawskich Powązkach (kwatera 284a wprost-5-17).
Jego małżonką była Janina Berezowska, z którą miał córkę i syna.

</doc>
<doc id="1255924" url="https://pl.wikipedia.org/wiki?curid=1255924" title="Demokratyczna Liga Kosowa">
Demokratyczna Liga Kosowa

Demokratyczna Liga Kosowa alb. Lidhja Demokratike e Kosovës – druga pod względem wielkości partia polityczna w Kosowie o charakterze prawicowym. Wcześniej rządząca samodzielnie, obecnie tworzy rząd z DPK. Przywódcą partii był zmarły w 2006 prezydent prowincji Ibrahim Rugova, a obecnie na jej czele stoi Isa Mustafa.

</doc>
<doc id="1255925" url="https://pl.wikipedia.org/wiki?curid=1255925" title="Ermanno Wolf-Ferrari">
Ermanno Wolf-Ferrari

Ermanno Wolf-Ferrari (ur. 12 stycznia 1876 w Wenecji, zm. 21 stycznia 1948 tamże) – włoski kompozytor operowy.
W latach 1902–1907 był dyrektorem Liceo Benedetto Marcello w Wenecji. W latach 1907–1946 w Monachium. Był twórcą oper komicznych, m.in. "Le donne curiose" 1903, "Czterech gburów" 1906, "Il segreto di Susanna" 1909, "L’amore medico" 1913. Komponował także oratoria i utwory instrumentalne.

</doc>
<doc id="1255926" url="https://pl.wikipedia.org/wiki?curid=1255926" title="Recław (stacja kolejowa)">
Recław (stacja kolejowa)

Recław – stacja kolejowa w Recławiu, w województwie zachodniopomorskim, w Polsce. Zatrzymują się na niej jedynie regionalne pociągi osobowe relacji Poznań Główny/ Szczecin Główny - Świnoujście. Jest to ostatnia stacja na linii nr 401, położona na stałym lądzie. Następna stacja w kierunku Świnoujścia, Wolin jest położona już na wyspie Wolin.
W roku 2017 stacja obsługiwała 0–9 pasażerów na dobę.

</doc>
<doc id="1255927" url="https://pl.wikipedia.org/wiki?curid=1255927" title="Droga krajowa B105 (Niemcy)">
Droga krajowa B105 (Niemcy)

Droga krajowa 105 () – niemiecka droga krajowa przebiegająca z zachodu na wschód od skrzyżowania z drogą B104 w Selmsdorf na zachód od Lubeki do Greifswald, gdzie krzyżuje się z drogą B109 w Meklemburgii-Pomorzu Przednim.
W czasach istnienia NRD na całej długości stanowiła drogę tranzytową tego kraju.
Odcinki międzynarodowe.
Droga częściowo pokrywa się z trasą europejską E22. Do połowy lat 80. trasa miała wspólny przebieg z drogą międzynarodową E65.
Miejscowości leżące przy B105.
Selmsdorf, Dassow, Mallentin, Schmachthagen, Grevesmühlen, Gressow, Gägelow, Wismar, Kritzowburg, Rüggow, Steinhausen, Nantrow, Teschow, Neubuckow, Jörnstorf, Kröpelin, Reddelich, Bad Doberan, Admannshagen-Bargeshagen}, Rostock, Bentwisch, Mönchhagen, Rövershagen, Altheide, Borg, Ribnitz-Damgarten, Wiepkehagen, Divitz-Spoldershagen, Löbnitz, Redebas, Karnin, Kummerow, Martensdorf, Pantelitz, Stralsund.

</doc>
<doc id="1255928" url="https://pl.wikipedia.org/wiki?curid=1255928" title="Comando Supremo">
Comando Supremo



</doc>
<doc id="1255929" url="https://pl.wikipedia.org/wiki?curid=1255929" title="Mikałaj Szkialonak">
Mikałaj Szkialonak

Mikałaj Szkialonak, biał. Мікалай Шкялёнак (ur. w 1899 w Piekocinie w powiecie dziśnieńskim w guberni wileńskiej, zm. w 1946 lub 1947 prawdopodobnie w Mińsku) – białoruski emigracyjny publicysta i pisarz historyczny, dziennikarz i polityk narodowy, wiceprzewodniczący Białoruskiej Centralnej Rady w latach 1943–1944
Życiorys.
W 1932 r. ukończył prawo na Uniwersytecie Stefana Batorego w Wilnie. Podczas studiów był jednym z twórców i przywódców białoruskiej organizacji studenckiej „Скарынія”. Redagował jej pismo „Студэнцкая думка”. Kierował też sportowym oddziałem Stowarzyszenia Białoruskich Organizacji Studenckich z siedzibą w Pradze. Pracował jako adwokat w Wilnie. Od 1934 r. zasiadał w kierownictwie Białoruskiego Instytutu Gospodarki i Kultury. W 1935 r. wszedł w skład prezydium Białoruskiego Komitetu Narodowego w Wilnie. W 1936 r. związał się z grupą polityczną o charakterze chadecko-narodowym skupioną wokół księdza Wincenta Hadleŭskiego, współtworząc Białoruski Front Narodowy. Pracował w redakcji jego organu prasowego „Беларускі фронт”. Był autorem artykułów i książek dotyczących historii Białorusi. Odbył służbę wojskową w Wojsku Polskim. W czerwcu 1940 r. wraz z ks. W. Hadleŭskim przybył do Warszawy, a stamtąd został skierowany do Berlina, gdzie wszedł w skład redakcji pisma „Раніца” (od marca 1942 r. był jej głównym redaktorem). Publikował w nim swoje artykuły. Od lata 1940 r. stał na czele berlińskiego Białoruskiego Komitetu Samopomocy. W czerwcu 1941 r. wszedł w skład kierownictwa Białoruskiego Centrum Narodowego. Na początku 1943 r. przyjechał do okupowanego Mińska, gdzie został I wiceprzewodniczącym kolaboracyjnej Białoruskiej Centralnej Rady (BCR). Jednocześnie kierował jej oddziałem propagandy i prasy. Redagował też pismo „Беларуская газэта” i biuletyn „Беларуская карэспандэнцыя”. W końcu czerwca 1944 r. współorganizował i uczestniczył w II Wszechbiałoruskim Kongresie w Mińsku. Wygłosił wykład pt. „Аб прызнаньні за няважныя пастановы ўраду СССР і былой Польшчы, якія датычацца Беларусі, яе тэрыторыі і народу”. Krótko przed zajęciem miasta przez Armię Czerwoną wyjechał do Berlina, gdzie kontynuował działalność w BCR jako II sekretarz. Nawiązał kontakt z kierownictwem konspiracyjnej Białoruskiej Partii Niepodległościowej. W marcu 1945 r. wraz z grupą Białorusinów przyjechał na ziemie polskie w celu przedostania się na Białoruś i walki z Sowietami. Został jednak schwytany i aresztowany przez NKWD, po czym przewieziony do Mińska, gdzie był sądzony i skazany na karę śmierci przez powieszenie.

</doc>
<doc id="1255930" url="https://pl.wikipedia.org/wiki?curid=1255930" title="Christian Günther von Bernstorff">
Christian Günther von Bernstorff

Christian Günther von Bernstorff (ur. 3 kwietnia 1769 w Kopenhadze, zm. 18 marca 1835 w Berlinie) – duński i pruski mąż stanu i dyplomata.
Życiorys.
Służbę dyplomatyczną rozpoczął pod okiem ojca, którym był duński minister Andreas Peter Bernstorff (zm. 1797). Christian został w 1787 attaché przy reprezentancie Danii na sejmie w Szwecji.
W roku 1789 został sekretarzem misji dyplomatycznej w Berlinie, gdzie jego wuj ze strony matki Leopold Friedrich zu Stolberg był duńskim ambasadorem. Dzięki wpływom i naukom wuja Christian szybko został "chargé d’affaires" i w roku 1791 ministrem-plenipotentem. W 1794 został ambasadorem w Sztokholmie, gdzie pozostał do maja 1797 roku. W 1797 został wezwany do Kopenhagi, by pomóc choremu ojcu w rządzeniu państwem.
Gdy ojciec zmarł (21 VI 1797), został kolejnym po nim radca stanu i ministrem spraw zagranicznych. W 1800 został najważniejszym ministrem. Na czele MSZ stał do 1810 roku.
W 1811 ambasador w Wiedniu, gdzie pozostał do stycznia roku 1814, kiedy to rozpoczęła się walka z Napoleonem. Towarzyszył cesarzowi Franciszkowi I do Paryża.
Na Kongresie Wiedeńskim on i jego brat Joachim Frederik Bernstorff (1771-1835) reprezentowali Danię.
W 1817 roku został ambasadorem w Berlinie, podczas gdy jego brat Joachim Frederik Bernstorff pojechał w tym samym charakterze do Wiednia.
Od 1817 przeszedł na służbę Prus i (w 1818) został pruskim ministrem spraw zagranicznych.

</doc>
<doc id="1255931" url="https://pl.wikipedia.org/wiki?curid=1255931" title="Ostrowo (rezerwat przyrody)">
Ostrowo (rezerwat przyrody)

Rezerwat przyrody „Ostrowo” (do 2017 roku „Czapliniec Ostrowo”) – leśny rezerwat przyrody położony w gminie Strzelno w powiecie mogileńskim w województwie kujawsko-pomorskim. Leży na terenie Nadleśnictwa Miradz, leśnictwo Ostrowo. Zajmuje powierzchnię 13,89 ha.
Został powołany w 1977 roku w celu zachowania miejsca lęgowego czapli siwej. Inwentaryzacja wykazała, że od 2003 roku rezerwat nie jest zasiedlany przez czaple. Mimo to zdecydowano o dalszej ochronie tego obszaru ze względu na znajdujący się tu starodrzew sosnowy liczący ponad 210 lat oraz naturalną sukcesję gatunków liściastych. Zarządzenie o zmianie nazwy z „Czapliniec Ostrowo” na „Ostrowo” oraz o zmianie celu ochrony, a tym samym rodzaju rezerwatu z faunistycznego na leśny, wydał Regionalny Dyrektor Ochrony Środowiska w Bydgoszczy 22 lutego 2017 roku. Odtąd celem ochrony rezerwatu jest „zachowanie naturalnie kształtującego się drzewostanu”.
Obszar rezerwatu podlega ochronie ścisłej.

</doc>
<doc id="1255935" url="https://pl.wikipedia.org/wiki?curid=1255935" title="Arlo Guthrie">
Arlo Guthrie

Arlo Davy Guthrie (ur. 10 lipca 1947 w Nowym Jorku) – amerykański piosenkarz folkowy.
Jak u jego ojca, Woody'ego Guthriego, dużą część twórczości zajmują protest songi przeciwko niesprawiedliwości społecznej. Najsłynniejszym dziełem Arlo Guthriego jest "Alice's Restaurant Massacree", trwający 18 minut mówiony blues. W 1969 wystąpił na festiwalu w Woodstock, gdzie wykonał m.in. "Coming into Los Angeles".
Dzieciństwo.
Arlo urodził się w Brooklynie, dzielnicy Nowego Jorku, jako syn piosenkarza folkowego i autora tekstów, Woody'ego Guthriego i Marjorie Mazia Guthrie, drugiej żony Woody'ego. Miał troje rodzeństwa. Ukończył Stockbridge School w Massachusetts w 1965 i przez krótki okres uczęszczał do Rocky Mountain College.
"Alice's Restaurant".
Jego najsłynniejszą pracą jest "Alice's Restaurant Massacree", trwający 18 minut i 34 sekund mówiony blues (talking blues). Na koncertach Arlo często wydłuża utwór nawet do 45 minut.
"Alice's Restaurant" jest satyrycznym sprzeciwem wobec obowiązkowego poboru do wojska podczas wojny w Wietnamie. Historia w niej opowiedziana oparta jest na prawdziwych wydarzeniach. Arlo dostał wezwanie do wojska, jednak został sklasyfikowany jako nienadający się do służby. Decyzja ta spowodowana była drobnym wykroczeniem zapisanym w jego aktach – został na krótko zatrzymany za zaśmiecanie miasta.

</doc>
<doc id="1255937" url="https://pl.wikipedia.org/wiki?curid=1255937" title="Zgromadzenie Kosowa">
Zgromadzenie Kosowa

Zgromadzenie Kosowa (, , "Skupština Kosova") – parlament Kosowa; od 22 marca 2021 roku przewodniczącym Zgromadzenia Kosowa jest Glauk Konjufca z Samookreślenia.
Kompetencje.
Do głównych kompetencji Zgromadzenia należy:
Podział partyjny.
Obecny podział pochodzi z przedterminowych wyborów z 14 lutego 2021. Oto podział mandatów:

</doc>
<doc id="1255940" url="https://pl.wikipedia.org/wiki?curid=1255940" title="Katedra w Barcelonie (powieść)">
Katedra w Barcelonie (powieść)

Katedra w Barcelonie (tytuł oryginału: "La catedral del mar") – powieść historyczna autorstwa hiszpańskiego pisarza Ildefonsa Falconesa. Jest to debiutancka powieść tego autora, nad którą Ildefonso Falcones pracował przez 5 lat badając źródła historyczne, z których najważniejszym była kronika Piotra III. Akcja utworu rozgrywa się w XIV-wiecznej Katalonii, głównie w jej stolicy – Barcelonie, gdzie przez cały czas trwania powieści budowana jest tytułowa katedra Santa María del Mar.
Opis fabuły.
Fabuła powieści podzielona jest na cztery części: Słudzy Ziemi, Słudzy Możnych, Słudzy Namiętności i Słudzy Przeznaczenia. Każda z części przedstawia poszczególne epizody z życia Arnaua Estanyola, syna zbiegłego chłopa pańszczyźnianego, który poprzez liczne koleje losu przemienia się z ubogiego tragarza w konsula morskiego zarządzającego sprawami handlowymi całej Barcelony. W powieści poruszane są wątki związane z moralnością chrześcijańską, a także ukazane są różne postawy ludzkie zmieniające się pod wpływem sytuacji zarówno duchowej, jak i materialnej.

</doc>
<doc id="1255946" url="https://pl.wikipedia.org/wiki?curid=1255946" title="Tarator">
Tarator

Tarator ogórkowy (bułg. "таратор" [tara’tor] "с краставици") – rodzaj zupy-chłodnika; danie charakterystyczne dla kuchni bułgarskiej.
Tarator przygotowuje się z jogurtu, wody, zsiadłego mleka, utartego lub posiekanego świeżego ogórka, oleju słonecznikowego (lub oliwy z oliwek), posiekanego kopru oraz roztartego czosnku z odrobiną soli. W przypadku nie dość kwaśnego (skisłego) mleka dodawany jest ocet winny. Oziębiony tarator posypuje się zmielonymi orzechami. Zamiast nich można dodać dwa ugotowane na twardo i pokrajane jajka. Tarator podaje się chłodny, najczęściej jako przystawkę.
Istnieje również wariant chłodnika bez zsiadłego mleka – jedynie z octem i wodą, bądź tylko ze zsiadłego mleka, bez octu i wody. Przygotowanie dania polega wtedy jedynie na zmieszaniu składników i zmiksowaniu.

</doc>
<doc id="1255951" url="https://pl.wikipedia.org/wiki?curid=1255951" title="Rott (dopływ Inn)">
Rott (dopływ Inn)

Rott – rzeka w Bawarii o długości 109 km, lewy dopływ Inn. 
Jej źródła znajdują się w jest osadzie Wurmsham w Bawarii pomiędzy Landshut a Waldkraiburgiem. Płynie na wschód poprzez Neumarkt-Sankt Veit, Eggenfelden, Pfarrkirchen, Pocking. Wpływa do rzeki Inn na granicy z Austrią.

</doc>
<doc id="1255953" url="https://pl.wikipedia.org/wiki?curid=1255953" title="Aricia agestis">
Aricia agestis



</doc>
<doc id="1255955" url="https://pl.wikipedia.org/wiki?curid=1255955" title="Lysandra bellargus">
Lysandra bellargus



</doc>
<doc id="1255956" url="https://pl.wikipedia.org/wiki?curid=1255956" title="Troszyn (przystanek kolejowy)">
Troszyn (przystanek kolejowy)

Troszyn – kolejowy przystanek osobowy w Troszynie, w województwie zachodniopomorskim, w Polsce. Zatrzymują się na nim jedynie regionalne pociągi osobowe relacji Poznań Główny /Szczecin Główny - Świnoujście.
W roku 2017 przystanek obsługiwał 20–49 pasażerów na dobę.

</doc>
<doc id="1255957" url="https://pl.wikipedia.org/wiki?curid=1255957" title="Lycaena hippothoe">
Lycaena hippothoe



</doc>
<doc id="1255959" url="https://pl.wikipedia.org/wiki?curid=1255959" title="Rozpruwacz z Lizbony">
Rozpruwacz z Lizbony

Rozpruwacz z Lizbony (port. "O Estripador de Lisboa") – pseudonim niezidentyfikowanego seryjnego zabójcy, który zamordował trzy kobiety w latach 1992–1993 w Lizbonie w Portugalii.
Zbrodnie.
Pierwszą ofiarą zabójcy była Maria Valentina znana jako „Tina”. Dwudziestodwulatkę znaleziono 31 lipca 1992 roku w miejscowości Póvoa de Santo Adrião. Została uduszona, zgwałcona, a część jej wewnętrznych organów została wycięta. 
Drugą ofiarą padła Maria Feranda. Znaleziono ją 27 stycznia 1993 roku w domu w Entrecampos. Podobnie jak poprzednia ofiara, została zgwałcona, a część jej organów wewnętrznych została wycięta.
Trzecią i ostatnią znaną ofiarą była Maria João – 27-latka, której ciało odnaleziono 15 marca 1993 niedaleko miejsca, gdzie zginęła pierwsza ofiara. Jej obrażenia były tożsame do pozostałych ofiar z tym wyjątkiem, że tym razem prawie wszystkie jej organy wewnętrzne zostały wycięte.
Wszystkie ofiary były młodymi brunetkami noszące imię Maria, które parały się prostytucją i były uzależnione od narkotyków. Zostały zgwałcone ostrym obiektem, jednak, jak wykazały badania, nie był to nóż.

</doc>
<doc id="1255960" url="https://pl.wikipedia.org/wiki?curid=1255960" title="Joachim Frederik Bernstorff">
Joachim Frederik Bernstorff

Joachim Frederik Bernstorff (ur. 1771, zm. 1835) - duński dyplomata.
Gdy jego starszy brat Christian Günther von Bernstorff (1769-1835) w roku 1817 został ambasadorem w Berlinie, pojechał w tym samym charakterze do Wiednia.

</doc>
<doc id="1255961" url="https://pl.wikipedia.org/wiki?curid=1255961" title="Erynnis tages">
Erynnis tages



</doc>
<doc id="1255962" url="https://pl.wikipedia.org/wiki?curid=1255962" title="Carterocephalus palaemon">
Carterocephalus palaemon



</doc>
<doc id="1255963" url="https://pl.wikipedia.org/wiki?curid=1255963" title="Ochlodes sylvanus">
Ochlodes sylvanus



</doc>
<doc id="1255964" url="https://pl.wikipedia.org/wiki?curid=1255964" title="Czerkizowskaja">
Czerkizowskaja

Czerkizowskaja (ros. Черкизовская/ – "Czerkizowska") – stacja moskiewskiego metra na linii Sokolniczeskiej. Zaprojektowana przez W.A. Czeremina, A.L. Wigdorowa, L.L. Borenkową, jest stacją płytko położoną ze sklepieniem łukowym (bez słupów). Otwarta 1 sierpnia 1990.

</doc>
<doc id="1255966" url="https://pl.wikipedia.org/wiki?curid=1255966" title="Parłówko (przystanek kolejowy)">
Parłówko (przystanek kolejowy)

Parłówko - kolejowy przystanek osobowy w Parłówku, w województwie zachodniopomorskim, w Polsce. Zatrzymują się na nim jedynie regionalne pociągi osobowe relacji Poznań Główny /Szczecin Główny - Świnoujście.
W roku 2017 przystanek obsługiwał 20–49 pasażerów na dobę.

</doc>
<doc id="1255967" url="https://pl.wikipedia.org/wiki?curid=1255967" title="Towy">
Towy



</doc>
<doc id="1255968" url="https://pl.wikipedia.org/wiki?curid=1255968" title="Wybory parlamentarne w Kosowie w 2007 roku">
Wybory parlamentarne w Kosowie w 2007 roku

Wybory parlamentarne w Kosowie w 2007 roku do Zgromadzenia Kosowa odbyły się 17 listopada. Mieszkańcy Kosowa wybierali 100 ze 120 członków Zgromadzenia Kosowa. Pozostałe mandaty to miejsca zarezerwowane dla mniejszości narodowych. W wyniku wyborów powstał rząd Hashima Thaciego, tworzony przez koalicję dwóch głównych partii politycznych: Demokratycznej Partii Kosowa i Demokratycznej Ligi Kosowa. Ostatecznie wyniki wyborów zostały ogłoszone 3 grudnia 2007 roku.

</doc>
<doc id="1255973" url="https://pl.wikipedia.org/wiki?curid=1255973" title="Leopold Friedrich zu Stolberg">
Leopold Friedrich zu Stolberg

Leopold Friedrich zu Stolberg (ur. 7 listopada 1750, zm. 5 grudnia 1819) – niemiecki poeta z Holsztynu i duński dyplomata.
Od 1770 roku studiował w Halle (razem z nim studiował tam jego brat Christian zu Stolberg (1748-1821).
W roku 1777 biskup Lubeki mianował go swym posłem w Danii, tam przeszedł na służbę tego kraju.
W roku 1788 został ambasadorem Danii w Berlinie, gdzie dołączył do niego (w 1789) siostrzeniec Christian Günther von Bernstorff (1769-1835) jako sekretarz legacji. W Berlinie ożenił się i zakończywszy misję (w 1790) udał się w podróż po Europie, w której towarzyszył mu Goethe.
Jako poeta tworzył w języku niemieckim.

</doc>
<doc id="1255977" url="https://pl.wikipedia.org/wiki?curid=1255977" title="SG 510">
SG 510



</doc>
<doc id="1255979" url="https://pl.wikipedia.org/wiki?curid=1255979" title="Aleksander Garlicki">
Aleksander Garlicki

Aleksander Jacek Garlicki (ur. 15 września 1934 w Krakowie) – polski geolog, specjalista geologii złóż surowców chemicznych, a zwłaszcza złóż soli, oraz geologii górniczej.
Wykształcenie.
Maturę zdał w Liceum Ogólnokształcącym im. T. Kościuszki w Krakowie w roku 1951. W tym samym roku został przyjęty na Wydział Geologiczno-Poszukiwawczy Akademii Górniczo-Hutniczej w Krakowie. W roku 1956 ukończył studia uzyskując stopień magistra inżyniera geologa w specjalności "geologia i poszukiwanie złóż soli".
Praca w (Państwowym) Instytucie Geologicznym.
Zgodnie z ukończoną specjalnością otrzymał nakaz pracy do Instytutu Geologicznego w Warszawie, do Zakładu Złóż Soli i Surowców Chemicznych, gdzie pracował do końca stycznia 1962, kolejno na stanowiskach asystenta i starszego asystenta. W lutym 1962 został przeniesiony służbowo do Oddziału Karpackiego Instytutu Geologicznego w Krakowie, gdzie do końca maja 1971 był zatrudniony na stanowiskach starszego asystenta, adiunkta i Kierownika Samodzielnej Pracowni Złóż Soli. W czerwcu 1971 został powołany na stanowisko samodzielnego pracownika naukowo-badawczego, a w kwietniu 1973 – na stanowisko docenta w Instytucie Geologicznym.
W latach 1959-1966 współpracował z Przemysłem Solnym, będąc zatrudnionym w niepełnym wymiarze godzin na stanowisku geologa Kopalni Soli w Bochni do roku 1962, a następnie, do roku 1966, na stanowisku geologa dokumentatora w Przedsiębiorstwie Specjalistycznym Górnictwa Surowców Chemicznych "Hydrokop" w Krakowie.
W roku 1964, po wykonaniu pod kierunkiem prof. Józefa Poborskiego pracy "Autochtoniczna seria solna w miocenie Podkarpacia na odcinku pomiędzy Skawiną a Tarnowem", uzyskał stopień doktora nauk technicznych na Wydziale Geologiczno-Poszukiwawczym AGH w Krakowie. W lipcu 1969 otrzymał nagrodę II stopnia im. K. Bohdanowicza za powyższą pracę, opublikowaną w 1968 w Biuletynie Instytutu Geologicznego nr 215. W 1970 został wyróżniony "Odznaką Instytutu Geologicznego CUG".
W roku 1972 otrzymał Stypendium Departamentu Stanu USA, w związku z czym od września 1972 do czerwca 1973 przebywał w Colorado School of Mines w Golden (Akademia Górnicza Colorado), w charakterze "wizytującego" profesora.
Praca na Akademii Górniczo-Hutniczej.
W październiku 1973 został przeniesiony służbowo do pracy na stanowisku docenta w Akademii Górniczo-Hutniczej w Krakowie, gdzie w Instytucie Geologii Regionalnej i Złóż Węgli, a po zmianie nazwy: w Instytucie Geologii i Surowców Mineralnych, objął funkcję kierownika Zakładu Geologii Regionalnej, a ponadto od października 1974 – funkcję zastępcy Dyrektora Instytutu, którą pełnił do końca września 1979.
W maju 1977, na podstawie pracy "Sedymentacja soli mioceńskich w Polsce" uzyskał stopień doktora habilitowanego nauk technicznych w zakresie geologii złóż na Wydziale Geologiczno-Poszukiwawczym AGH.
W roku 1980 przez 2 miesiące brał udział w pracach grupy polskich specjalistów w Iraku i 3 tygodnie przebywał w Egipcie na zaproszenie Ministerstwa Szkolnictwa Wyższego tego kraju, prowadząc cykl wykładów na kilku uniwersytetach egipskich.
W 1981 został wybrany przez Radę Wydziału Geologiczno-Poszukiwawczego AGH na stanowisko Dziekana Wydziału na okres 1981-1984. W lutym 1985 otrzymał tytuł profesora nadzwyczajnego, a na stanowisko profesora zwyczajnego został powołany w 1993. W latach 1987-1990 był Kierownikiem Studium Doktoranckiego AGH z zakresu geologii i geofizyki. Od 1990 do 1993 pełnił obowiązki Pierwszego Zastępcy Rektora AGH i Prorektora ds. Nauczania. W latach 1992-2001 był ponadto Kierownikiem Technicznego Uniwersytetu Otwartego na AGH. Od roku 1994 kierował nowo powstałym Zakładem Złóż Rud i Soli AGH (do września 2001).
Z końcem 2002 przeszedł na emeryturę.
Inne prace zawodowe i społeczne.
Poza podstawowymi obowiązkami spełniał również wiele innych funkcji naukowych, zawodowych i społecznych:
Dorobek naukowy i pedagogiczny.
Aleksander Garlicki jest autorem lub współautorem ponad 100 prac opublikowanych w czasopismach krajowych i zagranicznych. Jest również autorem lub współautorem ponad 250 prac niepublikowanych, w tym 5 dokumentacji geologicznych dotyczących złóż soli w Polsce. Prace te przyczyniły się do odkrycia dwóch nowych złóż soli kamiennej w Polsce (złoże soli kamiennej Łężkowice-Siedlec i złoże soli kamiennej Moszczenica-Łapczyca). Był promotorem 78 prac magisterskich oraz 8 prac doktorskich: 1981 – Ashraf M. A. A. Wali (Egipt), 1982 – Jan Niemczyk, 1984 – Piotr Rzepecki, 1988 – Wiesław Bujakowski, 1993 – Krzysztof Bukowski, 1999 – Tomasz Toboła, 2004 – Andrzej Markiewicz, 2008 – Katarzyna Cyran.

</doc>
<doc id="1255980" url="https://pl.wikipedia.org/wiki?curid=1255980" title="5,56 x 45 mm NATO">
5,56 x 45 mm NATO



</doc>
<doc id="1255981" url="https://pl.wikipedia.org/wiki?curid=1255981" title="Cmentarz Olszański w Pradze">
Cmentarz Olszański w Pradze

Cmentarz Olszański w Pradze () – największy cmentarz Pragi (zespół połączonych cmentarzy) o powierzchni 50,17 ha. Ocenia się, że od powstania pierwszego cmentarza w 1679 r. spoczęło na nim około 2 mln osób. 
Historia.
Nazwa Cmentarzy Olszańskich pochodzi od Olszan stanowiących część dzielnicy Žižkov. Pierwszy cmentarz tzw. (I cmentarz) powstał w pod koniec 1679, zajmował 1131 sążni i pochowano na nim ofiary epidemii dżumy. Konsekracja miała miejsce 29 stycznia 1680, dokonał jej proboszcz parafii św. Marcina Jan Wacław Ołomucki. Dwa lata później obok cmentarza wybudowano kościół św. Rocha, który jest patronem chroniącym od zarazy. Cmentarz epidemiczny przetrwał do 1860, kiedy został splantowany. Głównym miejscem pochówków mieszkańców Starego i Nowego Miasta Olszany zostały w 1786, gdy zgodnie z reformami józefińskimi zakazano pochówków na terenach przykościelnych wśród zabudowy miejskiej. Konsekracji drugiego cmentarza tzw. (II cmentarz) dokonał 16 września 1786 biskup Erazm Krieger, zajmował 3 morgi i 480 sążni. Istniał on również do 1860 i został splanowany razem z cmentarzem epidemicznym. Trzeci cmentarz (III cmentarz) zlokalizowano w 1835 na południe od drugiego, zajmował 3 morgi i 135 sążni. Konsekracja odbyła się 9 czerwca 1839, dokonał jej biskup praski Wilhelm Tippmann. Kolejna nekropolia (IV cmentarz) została konsekrowana już po dwóch latach, 10 lutego 1841 poświęcono 5 mórg i 323 sążnie. Piąty cmentarz (V cmentarz) został poświęcony 6 lipca 1862 przez księdza kanonika Frantiska Plouzara, zajmował obszar 6 mórg i 699 sążni. Szósta i siódma nekropolia (VI i VII cmentarz) zajęły teren o powierzchni 8 mórg i 817 sążni, konsekrowano je 28 lutego 1886. Kolejne dwa cmentarze (VIII i IX cmentarz) zajęły 6 mórg i 1506 sążni i konsekrowano je 27 stycznia 1889. W 1896 założono na obszarze 7 mórg i 852 sążni pierwszy cmentarz bezwyznaniowy o charakterze komunalnym (I cmentarz komunalny), pomiędzy 1900 a 1906 przeniesiono na niego szczątki zmarłych pochowanych wcześniej na likwidowanym cmentarzu ewangelickim na Karlinie. W 1910 otworzono na pochówki dziesiąty cmentarz wyznaniowy (X cmentarz), zaś w 1917 wykupiono tereny położone na terenie Starych Strasznic i założono tam II cmentarz komunalny. 
Na wschód od przeprowadzonej przez teren cmentarzy ulicy Jana Želivského znajduje się cmentarz wojskowy, gdzie spoczywają żołnierze z Korpusu Czechosłowackiego, Rosjanie polegli podczas I wojny światowej, Czesi polegli podczas bitwy pod Dreznem w 1813, w Powstaniu praskim, żołnierzy Wspólnoty Narodów. W oddzielnej kwaterze spoczywają żołnierze Armii Czerwonej polegli na terenie Czech podczas II wojny światowej. Na IX cmentarz w 1905 przeniesiono groby z likwidowanego cmentarza wojennego ma Karlinie.
Od południa do cmentarza wojskowego znajduje się cmentarz prawosławny, a na nim cerkiew Zaśnięcia Matki Bożej ("Chrám Zesnutí přesvaté Bohorodice") .
W skład kompleksu nekropolii wchodzi również Nowy Cmentarz Żydowski z synagogą. 
Cmentarz liczy około 25 tys. grobowców, 200 kaplic cmentarnych, 65 tys. grobów oraz 20 tys. urn, 6 kolumbariów i dwa miejsca rozsiewu prochów. Ogółem na terenie Cmentarzy Olszańskich spoczęło ok. 2 milionów zmarłych.

</doc>
<doc id="1255982" url="https://pl.wikipedia.org/wiki?curid=1255982" title="Szczerość">
Szczerość

Szczerość – wyrażanie tego, co się myśli (czuje) w sposób zgodny z rzeczywistością, oraz postępowanie zgodnie z tym, co się wyraża. W wielu kulturach (np. Starożytna Grecja, państwa konfucjańskie, chrześcijaństwo), cecha ta jest cnotą, a jej przeciwieństwami są dwulicowość, fałszywość, hipokryzja. Zdaniem Michela de Montaigne'a, szczerość jest cnotą rzadką i filozoficzną, pozwalającą na krytycyzm i na poprawę samego siebie. Szczerość (lub "prawdomówność") stanowi istotny element samurajskiego kodeksu bushidō oraz jedną z tzw. cnót pruskich.
Etymologia.
Nie jest oczywiste pochodzenie tego słowa w łacinie. Według popularnej etymologii słowo "szczerość" ("sinceritas") pochodzi od słów "sine" = "bez", "cera" = "wosk", co ma nawiązywać do tego, że nieuczciwi rzeźbiarze w Rzymie czy Grecji przykrywali niedoróbki w ich pracy woskiem, aby ukryć je przez widzem. Zatem rzeźba "bez wosku" oznacza najwyższy stopień szczerości. Według innych możliwych etymologii słowo to może pochodzić z łac. "sincerus" - "czysty dźwięk", a według słownika "American Heritage Dictionary" słowo pochodzi od praindoeuropejskich słów *sem i *ker co ma oznaczać "czyste, nieskażone".
W filozofii.
W filozofii języka, a przede wszystkim w jej nurcie pragmatycznym, reprezentowanym przez J.L. Austina i Johna Searle'a, szczerość jest warunkiem powodzenia aktów mowy. W "Jak działać słowami" (1962), Austin podkreśla, że pewne wypowiedzi mają sens wyłącznie, gdy spełniają wymóg bycia szczerymi; dotyczy to na przykład obietnic. Ten nurt rozważań stanowi rozszerzenie badań nad językiem, które odtąd nie zajmują się wyłącznie zagadnieniem prawdy, ale też konkretnej intencji wypowiedzi. Kryterium prawdziwości w takich kontekstach zostaje zastąpione kryterium szczerości wypowiedzi.
Granice szczerości.
Szczerość nie polega jednak na ujawnianiu sekretów, które zostały komuś powierzone w zaufaniu. Obowiązek zachowania tajemnicy może wynikać np. ze złożonej przysięgi, z charakteru wykonywanego zawodu, np. lekarza, dziennikarza, bądź też z tego, że cnota miłości zabrania ujawniania czegoś, co mogłoby komuś innemu zaszkodzić czy zranić go. 
W chrześcijaństwie.
W chrześcijaństwie kładzie się dodatkowo duży nacisk na wagę szczerości wobec Boga i siebie: na kierownictwie duchowym, spowiedzi, na osobistej modlitwie, na rachunku sumienia. Nie jest możliwe obcowanie z Bogiem bez szczerości i nie jest możliwa przyjaźń między ludźmi bez szczerości.

</doc>
<doc id="1255990" url="https://pl.wikipedia.org/wiki?curid=1255990" title="Euforia biegacza">
Euforia biegacza

Euforia biegacza (ang. "Runner's High") – fenomen stanu euforycznego, pojawiający się podczas biegu długodystansowego lub innej długotrwałej aktywności fizycznej, powodujący zwiększoną odporność na ból i zmęczenie.
Teoria euforii biegacza pojawiła się w latach 70. w USA na fali rosnącego entuzjazmu dla biegania, kiedy odkryto receptory opioidowe μ w mózgu.
Teoria endorfinowa.
Szeroko opisywanym w literaturze powodem wystąpienia stanu euforii biegacza jest produkcja endorfin.
Zgodnie z tym poglądem endorfiny są wydzielane w mózgu ćwiczącej osoby podczas długotrwałego, ciągłego wysiłku fizycznego z intensywnością na poziomie od umiarkowanego do wysokiego, kiedy oddychanie jest utrudnione. Moment wystąpienia efektu odpowiada czasowi, po którym mięśnie zużywają cały glikogen w nich zmagazynowany. Po upływie ok. 45-60 minut podczas wysiłku następuje moment przejścia z oddychania aerobowego na anaerobowe (próg anaerobowy), kiedy to powstaje tzw. dług tlenowy. Niedotlenienie wywołuje stres organizmu, co z kolei może powodować silne wydzielanie endorfin. Podczas krótszych, intensywnych ćwiczeń również są wydzielane endorfiny, jednakże w ilościach niemierzalnych, uwolnienie endorfin przygotowuje organizm na dalszy wysiłek fizyczny.
Produkcja endorfin wywołuje emocjonalną reakcję na stres, objawiającą się poprawą nastroju oraz zwiększeniem wytrzymałości i odporności organizmu na ból, co umożliwia dalszy wysiłek, który w normalnych warunkach nie mógłby być kontynuowany. Zjawisko to jest opisywane przez biegaczy jako przejęcie przez umysł kontroli nad ciałem.
Znane są także przypadki negatywnych odczuć u osób ćwiczących zamiast poprawy nastroju, co wiązane jest z negatywnym wpływem warunków zewnętrznych, np. podczas biegania w zimny deszczowy dzień po zmroku, w nieznanym terenie, czy pływania w zimnej wodzie.
Endorfiny oddziałują silnie na receptory μ (są ich agonistami), których pobudzanie wywołuje stany euforyczne. Aktywność fizyczna, podczas której może wystąpić stan euforyczny obejmuje nie tylko bieganie, ale również pływanie, narciarstwo biegowe, wioślarstwo długodystansowe, jazdę na rowerze, podnoszenie ciężarów, kulturystykę, aerobik, czy gry zespołowe takie jak koszykówka albo piłka nożna.
Według niektórych fizjologów, biegacze długodystansowi to "endogenni morfiniści" uzależnieni fizjologicznie od biegania i to właśnie maratończycy są grupą gdzie fenomen euforii występuje najczęściej.
Sugeruje się również, że może on być główną przyczyną uprawiania biegów długodystansowych. Znane są przypadki uzależnienia od wysiłku fizycznego, powodującego szkody fizyczne i psychiczne.
Euforia wysokościowa.
Wśród himalaistów, czy alpinistów, występuje efekt euforii wysokościowej, do której dochodzi na skutek niedotlenienia mózgu na dużej wysokości. Według niepotwierdzonej jeszcze teorii niedobór tlenu podczas wspinaczki wywołuje stres organizmu, który w odpowiedzi na niego wytwarza w płynie mózgowo-rdzeniowym endorfiny. Himalaiści opisują przypadki euforii wśród wspinaczy, objawiające się porzucaniem elementów sprzętu i ubioru, dziwnym zachowaniem czy halucynacjami.
Metodyka badań.
Badania wpływu endorfin na człowieka są znacznie utrudnione. Ogromna większość naukowych doniesień o wpływie endorfin na system opioidowy pochodzi z inwazyjnych badań na szczurach i myszach, u których bada się bezpośrednio zmiany mózgu, co niestety zazwyczaj oznacza śmierć obiektu badań. Badania na szczurach dowiodły, że intensywny długotrwały wysiłek powoduje wzrost poziomu endorfin w mózgu, co indukuje zwiększony próg odczuwania bólu. Wysiłek wpływa także na mechanizm oddziaływania dynorfin i enkefalin, pozostałych dwóch grup endogennych peptydów opioidowych, na receptory opioidowe.
U ludzi badania prowadzi się w dwojaki, pośredni sposób. Typowe badania polegają na oznaczaniu zawartości endorfin i innych substancji we krwi, przy założeniu, że jest ona powiązana z poziomem w mózgu (jednakże transport endorfin pomiędzy mózgiem i krwią nie zachodzi łatwo). Drugi sposób polega na obserwacji zmian jakie występują u ochotników, którym podaje się blokery receptorów opioidowych μ.
Badania prowadzone u ludzi potwierdziły, że poziom endorfin zależy od intensywności ćwiczeń: przy wysiłku aerobowym o dużej intensywności jest on większy niż w stanie spoczynku, natomiast przy łagodnym wysiłku aerobowym poziom endorfin nie zmienia się w porównaniu do stanu spoczynku.
Zastrzeżenia do teorii endorfinowej.
Niektórzy badacze postulują, że fenomen euforii biegacza jest raczej efektem sprostania wyzwaniu niż wysiłku, a poprawa nastroju i wydzielenie endorfin jest powodowane efektem placebo, czyli zdolnością umysłu do wywoływania zmian fizjologicznych w organizmie.
Jedna z hipotez głosi, że intensywne ćwiczenia prowadzą do uwolnienia się od negatywnych uczuć nieprzyjemności, gniewu, frustracji i niepokoju, i dopiero to może powodować wzrost poziomu endorfin. Dlatego raczej należałoby mówić nie o euforii, a o spokoju biegacza.
Studia we wczesnych latach 80. przyniosły wątpliwości dotyczące powiązania endorfin z euforią biegacza.Po pierwsze, po podaniu antagonisty blokującego receptory μ (co zablokowało oddziaływanie endorfin), poprzez wstrzyknięcie naloksonu lub podanie doustne naltreksonu (analogu naloksonu), u badanej osoby po wysiłku stwierdzono te same pozytywne zmiany nastroju, co w przypadku ćwiczenia bez zastosowania blokerów. Jednakże podobne badania przeprowadzone po podaniu naltreksonu przed ćwiczeniami aerobowymi, wręcz przeciwnie, wykazały brak pozytywnych zmian w nastroju w stosunku do stanu spoczynku, co może potwierdzać wpływ endorfin na fenomen euforii biegacza.
Badania przeprowadzone w Royal Perth Hospital u 8 biegaczy po ukończeniu ultramaratonu na dystansie 100 km nie wykazały wzrostu poziomu beta-endorfiny, jednej z ważniejszych i najbardziej poznanych endorfin, powyżej normalnego poziomu.
Po drugie okazuje się, że badacze nigdy nie mogą mieć pewności, że spowodują wystąpienie efektu euforii w laboratorium. To czyni fenomen bardzo trudnym do badania i utrudnia udowodnienie jego powiązania z endorfinami.
Wpływ fenyloetyloaminy.
Badania prowadzone w 2001 r. przez badaczy brytyjskiego Nottingham Trent University sugerują, że za fenomen euforii biegacza odpowiedzialna jest fenyloetyloamina (PEA), naturalnie produkowana przez ciało, spokrewniona z amfetaminą. Badacze donoszą, że umiarkowane ćwiczenia podnoszą poziom fenyloetyloaminy u większości ludzi. Osoby cierpiące na depresję mają niski poziom fenyloetyloaminy i to tłumaczy, dlaczego aktywność fizyczna jest naturalnym środkiem antydepresyjnym. Po podaniu fenyloetyloaminy u większości chorych na depresję następuje szybka doraźna poprawa nastroju (w ciągu około pół godziny).
Badania poziomu fenyloetyloaminy wykonano u 20 mężczyzn dzień po dniu, w którym nie wykonywano ćwiczeń i dzień po dniu, w którym ćwiczono z umiarkowaną intensywnością (30 minut, 70% tętna maksymalnego). U wszystkich badanych stwierdzono podwyższony poziom PEA, a u osób, które ćwiczyły najintensywniej był on najwyższy.
Badacze podkreślają, że otrzymane wyniki nie przekreślają całkowicie związku fenomenu euforii biegacza z endorfinami. Ich zdaniem endorfiny nie penetrują mózgu tak łatwo jak fenyloetyloamina, jednakże aktywność fizyczna może oddziaływać chemicznie na mózg jednocześnie w różnoraki sposób poprzez różne endogenne substancje psychoaktywne, zależnie od indywidualnych cech danego organizmu.
Odurzenie kannabinoidowe.
Badania prowadzone w 2004 r. na uniwersytecie Georgia Insitute of Technology w Atlancie oraz na Uniwersytecie Kalifornijskim w Irvine sugerują, że za fenomen euforii biegacza odpowiadają kannabinoidy.
Zespół badaczy odkrył bardzo duży wzrost poziomu anandamidu, naturalnego kannabinoidu (endokannabinoidu), u biegaczy i rowerzystów, którzy ćwiczyli z umiarkowaną intensywnością (70-80% tętna maksymalnego) w długim okresie (45 minut).
Kannabinoidy oddziałują na receptory kannabinoidowe w mózgu, znajdujące się w rejonach odpowiedzialnych za pamięć, sen i czuwanie, emocje i postawę ciała oraz na komórkach układu odpornościowego.
Anandamid jest alkaloidem kakaowca i występuje w niewielkich ilościach w czekoladzie. Ten alkaloid produkuje efekt podobny do tego jaki powoduje psychoaktywny THC (tetrahydrokannabinol) zawarty w marihuanie. Skłania to badaczy do spekulacji, że euforia biegacza powodowana jest naturalnym odurzeniem kannabinoidowym, a nie endorfinowym.
Długotrwały wysiłek, powodując przedłużający się stres fizyczny i ból mięśni, może spowodować aktywację układu endokannabinoidowego, wywołując odurzenie i stan euforii. Zdaniem badaczy efekt ten można wykorzystać w leczeniu bólu chronicznego i jaskry zastępując w ten sposób roślinne kannabinoidy takie jak THC.
Stwierdzono również, że anandamid jest produkowany w ciele nie tylko w odpowiedzi na wysiłek fizyczny, ale również podczas technik "pracy z ciałem" (ang. "bodywork") takich jak np. masaż.

</doc>
<doc id="1255991" url="https://pl.wikipedia.org/wiki?curid=1255991" title="Billy Greenbush">
Billy Greenbush



</doc>
<doc id="1255992" url="https://pl.wikipedia.org/wiki?curid=1255992" title="Karpathenverein">
Karpathenverein

Karpathenverein, KV (pol. "Towarzystwo Karpackie"), właściwie Ungarischer Karpathenverein (UKV), Magyarországi Kárpát-egyesület (MKE) (pol. "Węgierskie Towarzystwo Karpackie", słow. "Uhorský karpatský spolok") – organizacja turystyczna działająca w Karpatach, głównie w Tatrach, początkowo węgiersko-niemiecka, a w okresie międzywojennym i II wojny światowej głównie niemiecka.
Początki organizacji.
Pomysł powołania organizacji powstał w 1869 – jego autorem był austriacki lekarz Heinrich Wallmann. Ponowił ją w 1871 wraz z Gustavem Jägerem, wydając odezwę po węgiersku, niemiecku i polsku. Towarzystwo miało objąć swoim obszarem również teren Galicji, a władze urzędować w kolejnych siedzibach oddziałów (m.in. w Krakowie). Z powodu małego zainteresowania (przysłano tylko 6 zgłoszeń, w tym jedno z Galicji, od Józefa Stefana Szalaya ze Szczawnicy) pomysłodawcy skupili się na terenie Górnych Węgier (dzisiejszej Słowacji).
Kolejna grupa inicjatywna powstała w Kieżmarku w 1872 r. Najbardziej aktywnym był w niej emerytowany wojskowy Anton Döller, który opracował program i statut przyszłej organizacji, a w lokalnej (spiskiej) i ogólnowęgierskiej prasie uzasadniał potrzebę jej założenia oraz propagował jej program i cele działania. W 1873 w Kieżmarku powstał komitet organizacyjny, w skład którego obok Antona Döllera weszli Egyed Berzeviczy, Nándor Czerépy, Hugo Payer, Friedrich Scholcz i Samuel Weber). Zamiast wielonarodowego Towarzystwa Karpackiego zdecydowano się powołać Węgierskie (właściwie węgiersko-niemieckie) Towarzystwo Karpackie. Zebranie założycielskie, które powołało nowa organizację odbyło się 10 sierpnia 1873 r. w Starym Smokowcu, a statut Towarzystwa zatwierdziło Ministerstwo Spraw Wewnętrznych w Budapeszcie 21 września tegoż roku.
Celem organizacji miał być rozwój turystyczny Karpat, a w szczególności Tatr – było to bardzo ambitne zadanie, gdyż w węgierskiej części tych gór praktycznie nie było szlaków turystycznych, działało tylko jedno schronisko turystyczne (w Dolinie Zimnej Wody) i jedna miejscowość uzdrowiskowa (Stary Smokowiec). Przewodnictwo praktycznie nie istniało, wydano tylko dwa przewodniki turystyczne (Lohmeyera z 1842 i Fuchsa z 1863), a sieć kolejowa w tym rejonie funkcjonowała dopiero dwa lata (linia Bogumin-Koszyce przez Poprad, ale bez odgałęzień). Do 1891 było to jedyne towarzystwo turystyczne na tym terenie (a przez rok, do 1874, również jedyne i pierwsze w Tatrach).
Podział organizacyjny do 1918.
Najwięcej członków związku rekrutowało się ze Spiszu i tam też ustanowiono siedzibę MKE – początkowo był nią Kieżmark ("Késmárk", 1873–1884), później Lewocza ("Lőcse", 1884–1891), a następnie Nowa Wieś Spiska ("Igló", od 1891). Na terenie Węgier powstały sekcje terenowe. Powstała również jedna sekcja zagraniczna – we Wrocławiu (od 1887 r.) ("Sektion Schlesien des UKV, M.K.E. Sziléziai-osztály"). Wrocławska sekcja była jedną z najaktywniejszych (liczyła blisko 1000 osób), skupiała członków z Dolnego i Górnego Śląska. Wydawała również własny rocznik – "Bericht der Sektion Schlesien des Ungarischen Karpathen-Vereins". W 1895 r. wybudowała w Dolinie Wielickiej schronisko „Śląski Dom” ("Schlesierhaus, Sziléziai-ház", obecnie "Sliezsky dom").
Towarzystwo miało również sympatyków i członków w Galicji (niewielu, gdyż działało tam Towarzystwo Tatrzańskie) – głównie Polaków z Krakowa i Lwowa – oraz w austriackiej części Górnego Śląska, tj. na Śląsku Cieszyńskim, gdzie członkami byli głównie Austriacy. Liczba członków w najlepszym okresie osiągała 5000.
W 1891 r. od MKE odłączyło się 5 sekcji (m.in. z Budapesztu), które założyły osobne Węgierskie Towarzystwo Turystyczne ("Magyar Turista Egyesület, MTE") z siedzibą w Budapeszcie, które zajęło się także turystyką ogólną. Z biegiem czasu MTE zaczęło działać również w Tatrach i na Podtatrzu.
Pierwszym prezesem Magyarországi Kárpát-egyesület był Gusztáv Görgey (1873–1874, ale nie przejawiał większej aktywności), a następnie znacznie bardziej zasłużeni dla towarzystwa Egyed Berzeviczy (1874–1878), József Szentiványi (1878–1879) i Albin Csáky (1880–1891). W czasie, kiedy główną siedzibą była Lewocza, prezesowali MKE Vilmos Migazzy (1891–1896), Aurel Münnich (1897–1906), Géza Salamon (1907–1911) i Sándor Teleki (1911–1919). Ważną rolę odgrywali również wiceprezesi: Nikolaus Fischer, Samuel Roth z Lewoczy oraz Martin Róth z Nowej Wsi Spiskiej.
Organy prasowe.
Magyarországi Kárpát Egyesület wydawało własny rocznik w języku węgierskim "Magyarországi Kárpátegyesület Évkönyve" i niemieckim "Jahrbuch des Ungarischen Karpathenvereins" w latach 1874–1917 (w sumie wyszły 44 tomy; najpierw dwie wersje językowe w jednym wydaniu, następnie w osobnych). Rocznik zawierał artykuły poświęcone turystyce górskiej, badaniom naukowym, biografie, sprawozdania. Pisali w nim głównie Niemcy spiscy i Węgrzy, sporadycznie pojawiały się również teksty polskich autorów.
Niemieccy członkowie MKE wydawali w Kieżmarku od 1881 tygodnik "Karpathen-Post", poruszający problemy turystyki, działalności uzdrowisk w rejonach górskich, znaleźć w nim można było również prace historyczne, kulturalne i etnograficzne.
Schroniska MKE.
Budowanie schronisk było jedną z najważniejszych (oprócz wytyczania szlaków) aspektów działalności towarzystwa, gdyż w momencie założenia organizacji w Tatrach praktycznie ich nie było.
Działalność dydaktyczna i muzealna.
Oprócz działań podejmowanych bezpośrednio w górach towarzystwo również działać w dolinach, propagując tam turystykę górską. Chciało również dokumentować i upamiętniać bogatą kulturę ludową wielokulturowego rejonu, jakim był Spisz i Podtatrze.
Już w 1873 pojawił się pomysł wybudowania Muzeum Karpackiego. W 1876 powołano komisję muzealną i zaczęto gromadzić eksponaty, które magazynowano w różnych budynkach w Kieżmarku. Planowane były różne lokalizacje muzeum, ostatecznie zdecydowano się na Poprad. Zbieranie funduszy, budowa i przenoszenie eksponatów zajęło kilka lat i w 1887 uroczyście otwarto Muzeum Karpackie ("Karpathen-Museum; Kárpáti Muzeum"). Liczba eksponatów wynosiła wówczas 12 tysięcy. W następnych latach obiekt rozbudowywano, powstał przy nim park i alpinarium.
Grupa działaczy MKE, niezadowolona z tej lokalizacji, postanowiła utworzyć Muzeum Tatrzańskie w Wielkiej ("Tátra-Museum in Felka; Felkai Tátra Múzeum"; Wielka była wówczas osobną miejscowością, obecnie jest dzielnicą Popradu). Otwarto je wcześniej, bo w 1882 r. Zbiory dotyczyły głównie Tatr, ale również Spiszu i dalszych terenów. Wielokrotnie pojawiały się pomysły, aby oba muzea połączyć w jedno, ale nigdy do tego nie doszło.
Losy organizacji po I wojnie światowej.
Upadek Wielkich Węgier spowodował naturalne zmiany w funkcjonowaniu MKE. W nowych warunkach Republiki Czechosłowackiej i upadku znaczenia Węgrów jako narodu rządzącego w 1919 r. zmieniono nazwę na Karpathenverein (KV) i od tego momentu główną (i przewodnią) rolę w organizacji zaczęli odgrywać Niemcy spiscy, którzy byli w tym rejonie znacznie liczniejsi od Węgrów. Karpathenverein zgodnie z czechosłowackim prawem musiał ograniczyć swą działalność tylko do terenów CSRF, więc odpadły od niego wszystkie sekcje pozostające od tego momentu za granicą.
Początkowo towarzystwu groziła likwidacja, gdyż władze czechosłowackie uznawały je, podobnie jak wszystkie inne organizacje niemieckie i węgierskie, jako zagrożenie. Ostatecznie, dzięki m.in. poparciu Polskiego Towarzystwa Tatrzańskiego, KV mogło kontynuować działalność. Już w 1920 r. do Karpathenverein formalnie powróciła sekcja z Wrocławia, stopniowo dołączyło później kilka innych sekcji z Niemiec. Podobnie jak przed wojną organizowano wycieczki w Tatry, w 1926 r. odzyskano również schronisko „Śląski Dom”.
W 1923 r. do KV dołączyła organizacja Tatraverein (swojego czasu odłączyła się od MKE i przyłączyła do MTE) i funkcjonowała dalej jako samodzielna sekcja tatrzańska "Zweigverein Tatra des Karpathenvereines".
Zmniejszonym Karpathenverein, którego siedzibą ponownie został Kieżmark, kierował początkowo Michael Guhr (1920–1933), a następnie Miklós Szontagh (do 1939 r.). W tym okresie KV starał się nawiązać jak najbliższe kontakty z innymi niemieckimi organizacjami turystycznymi w Czechosłowacji, m.in. Morawsko-Śląskim Sudeckim Towarzystwem Górskim i Beskidenverein. Współpraca obejmowała zarówno wspólne występowanie w kontaktach z rządem w Pradze jak i zniżki w schroniskach dla członków zaprzyjaźnionych towarzystw, wspólne imprezy i wycieczki.
Towarzystwo współpracowało również z organizacjami czechosłowackimi, utrzymywało również przyjazne kontakty z polskimi – głównie z PTT.
W rękach Karpathenverein pozostało Muzeum Karpackie w Popradzie. W 1944 posiadało 35 tysięcy eksponatów w następujących działach: mineralogia i petrografia, prehistoria (z paleontologią), botanika, zoologia, historia, turystyka, etnografia. Znajdowała się tam również bogata biblioteka. Z kolei Muzeum Tatrzańskie w Wielkiej przekazano władzom miejskim, które w latach 20. dokupiły do niego nowy budynek (początkowo mieściło się dawnym kościele ewangelickim). Prezentowało wystawy w działach: zoologia, botanika, mineralogia, archeologia, kultura i historia, numizmatyka, etnografia i turystyka, posiadało też bibliotekę i archiwum.
Organy prasowe w latach 1918–1945.
Karpathenverein wydawało również własny rocznik, będący kontynuacją przedwojennego, ale pod innymi tytułami: "Turistik und Alpinismus" pod redakcją Gyuli Heftyego (1918–1923, 4 roczniki, początkowo pomyślane jako niemiecka wersja węgierskiego czasopisma "Turistaság és Alpinizmus", ale znacznie się od niej różniąca), "Turistik, Alpinismus, Wintersport" (1924–1933, uznane już oficjalnie za kontynuację przedwojennego rocznika; redaktorem był nadal Julius Andreas Hefty) oraz "Die Karpathen" (1934–1943, redaktorzy naczelni: Oskar Zuber w latach 1934–1938, Tibor Braisz w 1939, Geza Schreter w 1941 i Aurel Hensch w latach 1942–44; w okresie wojny ukazywał się nieregularnie).
W dalszym ciągu wydawany był również "Karpathen-Post" (do 1942), w którym oprócz pozostałej tematyki pojawiły się zagadnienia polityczne.
II wojna światowa.
W marcu 1939, kiedy rozpadła się Czechosłowacja, władze w KV przejęli naziści – komisarzem został Tibor Raisz. W 1940 podczas burzliwego zebrania walnego (część członków demonstracyjnie opuściła salę) wybrano nowy, narzucony zarząd z prezesem Gezą Kleinem. KV oraz "Die Karpathen" mocno się upolityczniło, a na szczycie Rysów doszło do spektakularnego spotkania z krakowskim oddziałem Alpenverein ("Zweig Krakau des Deutschen Alpenvereins"). Szeregowi członkowie KV pozostali jednak w wielu przypadkach wierni przedwojennym zasadom i prowadzili aktywną działalność m.in. w ratownictwie górskim.
W 1945 rozkradziono część zbiorów Muzeum Karpackiego, pozbawionego przez pewien czas opieki. Mocno ucierpiał też budynek i zbiory Muzeum Tatrzańskiego, kiedy wycofujące się wojska niemieckie wysadziły niedaleki most. W 1946 ocalałe zbiory z Wielkiej przeniesiono do Popradu, a w miejscu dwóch dawnych instytucji utworzono jedną – Muzeum Tatrzańskie w Popradzie ("Tatranské múzeum"). Część zbiorów z Wielkiej (głównie związanych z przyrodą) trafiło do muzeum TANAP-u w Tatrzańskiej Łomnicy.
Koniec Karpathenverein.
KV zostało rozwiązane przez władze czechosłowackie w 1945, podobnie jak inne organizacje niemieckie. W tym okresie niemal wszyscy członkowie towarzystwa opuścili już rodzinny Spisz i uciekli do Niemiec.

</doc>
<doc id="1255993" url="https://pl.wikipedia.org/wiki?curid=1255993" title="Konflikt naczyniowo-nerwowy">
Konflikt naczyniowo-nerwowy

Konflikt naczyniowo-nerwowy, spięcie naczyniowo-nerwowe (ang. neurovascular conflict) – mechanizm patogenetyczny leżący u podstaw wielu schorzeń neurologicznych i układowych. Do zjawiska konfliktu naczyniowo-nerwowego dochodzi, gdy wystąpi nieprawidłowa konfiguracja anatomiczna naczyń krwionośnych (głównie tętnic, rzadziej żył) i nerwów czaszkowych. Uważa się, że zmiana objętości naczynia spowodowana jego tętnieniem prowadzi do przewlekłego drażnienia nerwu i wywoływania w nim nieprawidłowych pobudzeń.
Kliniczne manifestacje konfliktu naczyniowo-nerwowego prawdopodobnie obejmują część przypadków następujących stanów:

</doc>
<doc id="1255995" url="https://pl.wikipedia.org/wiki?curid=1255995" title="Nadzieja Abramawa">
Nadzieja Abramawa

Nadzieja Abramawa-Teadarowicz (biał. "Надзея Абрамава"; ur. 30 marca 1907 pod Mińskiem, zm. 18 lutego 1979 w Monachium) – białoruska pisarka, publicystka, działaczka narodowa i religijna.
Ukończyła szkołę średnią, a następnie Instytut Pedagogiczny i Medyczny w Mińsku, po czym pracowała w klinice psychiatrycznej Białoruskiego Uniwersytetu Państwowego. Po ataku wojsk niemieckich na ZSRR 22 czerwca 1941 została zmobilizowana do Armii Czerwonej i skierowana do Głębokiego. Po zajęciu miasta przez Niemców podjęła współpracę z okupantami. Powróciła do okupowanego Mińska, do poprzedniej pracy w klinice psychiatrycznej, przekształconej w szpital chirurgiczny. Jesienią 1941 lub na pocz. 1942 wraz z Michałem Hańką założyła Związek Młodzieży Białoruskiej (ZMB), niepodległościową i antykomunistyczną organizację, która dopiero w 1943 została oficjalnie uznana przez władze niemieckie. Kierowała sekcją dziewczęcą i współuczestniczyła w wydawaniu organu prasowego ZMB "„Żywie Biełaruś”". Pod koniec czerwca 1944 ewakuowała się wraz z kierownictwem ZMB do Niemiec, gdzie wydawała pismo "„Wuczebny listok”". Po zakończeniu wojny zamieszkała w Niemczech Zachodnich. Zmieniła nazwisko na Teadarowicz. Ukrywała się przed sowieckimi agentami służb specjalnych w katolickim klasztorze. Następnie pracowała w Instytucie Badań nad Historią i Kulturą ZSRR w Monachium. Wydawała też w języku niemieckim czasopismo „Religia i ateizm w ZSRR”. Zaangażowała się w działalność religijną. Była autorką kilku książek i artykułów dotyczących sytuacji religii w ZSRR.

</doc>
<doc id="1255997" url="https://pl.wikipedia.org/wiki?curid=1255997" title="Dogging">
Dogging

Dogging – angielski eufemizm, określający podejmowanie aktywności seksualnej w miejscach publicznych (takich jak park lub kino) lub oglądanie osób podejmujących taką aktywność (stąd powiązanie z voyeuryzmem i ekshibicjonizmem). Osoby biorące udział w doggingu mogą być oglądane przez przypadkowych widzów lub przez osoby zaproszone przez internet.

</doc>
<doc id="1255998" url="https://pl.wikipedia.org/wiki?curid=1255998" title="Towarzystwo Karpackie">
Towarzystwo Karpackie



</doc>
<doc id="1255999" url="https://pl.wikipedia.org/wiki?curid=1255999" title="Marek Antoniusz Feliks">
Marek Antoniusz Feliks



</doc>
<doc id="1256000" url="https://pl.wikipedia.org/wiki?curid=1256000" title="Wyższa Szkoła Handlu i Prawa">
Wyższa Szkoła Handlu i Prawa



</doc>
<doc id="1256003" url="https://pl.wikipedia.org/wiki?curid=1256003" title="Magyarországi Kárpát Egyesület">
Magyarországi Kárpát Egyesület



</doc>
<doc id="1256004" url="https://pl.wikipedia.org/wiki?curid=1256004" title="Caius Julius Quadratus Bassus">
Caius Julius Quadratus Bassus



</doc>
<doc id="1256007" url="https://pl.wikipedia.org/wiki?curid=1256007" title="Charles Ancillon">
Charles Ancillon

Charles Ancillon (ur. 28 lipca 1659, zm. 5 lipca 1715) – francuski jurysta i hugenocki uchodźca z Francji (1685) do Brandenburgii-Prus.
Życiorys.
Jego ojciec David Ancillon Starszy (1692) był kaznodzieją gminy hugenockiej w Berlinie, a jego brat David Ancillon (1670-1723), nadwornym kaznodzieją króla Prus Fryderyka I.
Był prawnikiem parlamentu w Metzu do 1685, gdy król wygnał protestantów francuskich z Francji (Edykt z Fontainebleau). W Brandenburgii został sędzią francuskiej kolonii berlińskiej (po przyjęciu Hugenotów 1/3 mieszkańców Berlina była Francuzami).
W 1689 roku dyrektor berlińskiego "Collège Francais".
W 1691 został brandenburskim posłem do Szwajcarii i margrabiego von Baden-Durlach.
W 1699 powrócił do Berlina i, ponieważ wtedy zmarł, Samuel von Pufendorf został historiografem nadwornym.
Zmarł, będąc szefem berlińskiej policji ("Polizeidirektor")
Jego "Histoire de l'établissement des Français réfugiés dans les états de l’Electeur de Brandebourg" (Berlin 1690) zachęciła wielu francuskich protestantów do ucieczki do Brandenburgii.

</doc>
<doc id="1256009" url="https://pl.wikipedia.org/wiki?curid=1256009" title="Węgierskie Towarzystwo Karpackie">
Węgierskie Towarzystwo Karpackie



</doc>
<doc id="1256014" url="https://pl.wikipedia.org/wiki?curid=1256014" title="Wysoka Kamieńska (stacja kolejowa)">
Wysoka Kamieńska (stacja kolejowa)

Wysoka Kamieńska – stacja kolejowa w Wysokiej Kamieńskiej, w województwie zachodniopomorskim, w Polsce. Zatrzymują się na niej regionalne pociągi osobowe relacji Poznań Główny /Szczecin Główny - Świnoujście oraz Szczecin Główny - Kamień Pomorski, a także pociągi dalekobieżne jadące ze Świnoujścia w głąb Polski.
W roku 2017 stacja obsługiwała 200–299 pasażerów na dobę

</doc>
<doc id="1256018" url="https://pl.wikipedia.org/wiki?curid=1256018" title="Federacja Zielonych">
Federacja Zielonych

Federacja Zielonych (wł. "Federazione dei Verdi", "Verdi") – włoska partia ekologiczna, od 2008 pozaparlamentarna.
Przed wyborami w 2001 partia ta sformowała wraz z socjaldemokratami grupę Il Girasole (Słonecznik). Stała się ona częścią koalicji Drzewo Oliwne, uzyskując 16 miejsc w Izbie Deputowanych.
W wyborach do Parlamentu Europejskiego w 2004 startowała jako osobna lista, zyskując 2,5% głosów, czyli w efekcie dwoje eurodeputowanych – Monikę Frassoni i Seppa Kusstatschera, którzy należeli do grupy Zieloni – Wolny Sojusz Europejski.
Federacja Zielonych należy do Europejskiej Partii Zielonych.

</doc>
<doc id="1256021" url="https://pl.wikipedia.org/wiki?curid=1256021" title="Francis Pym">
Francis Pym

Francis Leslie Pym, baron Pym (ur. 13 lutego 1922 w Abergavenny, zm. 7 marca 2008 w Sandy) – brytyjski polityk, członek Partii Konserwatywnej, minister w rządach Edwarda Heatha i Margaret Thatcher.
Wykształcenie odebrał w Eton College oraz w Magdalene College na Uniwersytecie Cambridge. Podczas II wojny światowej walczył w Afryce Północnej oraz w kampanii włoskiej jako kapitan 9 pułku lansjerów. Został odznaczony Military Cross. Po wojnie zasiadał w radzie hrabstwa Herefordshire. W 1959 r. podjął nieudaną próbę dostania się do Izby Gmin w okręgu Rhondda West. Do parlamentu dostał się w 1961 r. wygrywając wybory uzupełniające w okręgu Cambridgeshire. Od 1983 r. reprezentował okręg wyborczy South East Cambridgeshire.
W 1964 r. został whipem opozycji. W latach 1970–1973 był głównym whipem konserwatywnego rządu Edwarda Heatha oraz parlamentarnym sekretarzem skarbu. W 1973 r. został członkiem gabinetu jako minister ds. Irlandii Północnej. W latach 1978–1979 był ministrem spraw zagranicznych w gabinecie cieni Margaret Thatcher. Po zwycięstwie konserwatystów w wyborach 1979 r. został ministrem obrony. W 1981 r. został Paymaster-General, Kanclerzem Księstwa Lancaster i wreszcie Lordem Przewodniczącym Rady oraz przewodniczącym Izby Gmin. W 1982 r. został ministrem spraw zagranicznych.
Jako minister Pym był jednym z najważniejszych „wetsów” w Partii Konserwatywnej – grupy działaczy, którzy sprzeciwiali się obowiązującej doktrynie monetaryzmu i zmniejszaniu wydatków socjalnych państwa. Podczas kampanii wyborczej 1983 r. publicznie wyraził wątpliwość, czy zdecydowane zwycięstwo pozwoli na utworzenie dobrego rządu. Margaret Thatcher skrytykowała Pyma za te słowa, Pym wkrótce utracił stanowisko ministra. Po wyborach założył Conservative Centre Forward, grupę nacisku wewnątrz partii, która, wobec popularności pani premier, nie spełniła oczekiwań Pyma.
Pym zrezygnował z miejsca w Izbie Gmin w 1987 r. Wkrótce potem został kreowany parem dożywotnim jako baron Pym i zasiadł w Izbie Lordów. Jest autorem książek "The Politics of Consent", opublikowanej w 1984 r., oraz "Sentimental Journey", opublikowanej w 1998 r. W 1994 r. został dyrektorem Christie Brockbank Shipton Ltd.
Był potomkiem XVII-wiecznego parlamentarzysty Johna Pyma. Jego dziadek, Walter Pym, był biskupem Bobmaju. Jego ojciec, Leslie Pym, również był deputowanym do Izby Gmin. Francis był żonaty z Valerie Daglish, miał z nią dwóch synów i dwie córki.

</doc>
<doc id="1256023" url="https://pl.wikipedia.org/wiki?curid=1256023" title="Zaczarowane baletki (film)">
Zaczarowane baletki (film)

Zaczarowane baletki (ang. "Ballet shoes") – zrealizowana przez BBC ekranizacja powieści "Zaczarowane baletki" autorstwa Noel Streatfeild o trzech adoptowanych dziewczynkach, z których jedna marzy o karierze filmowej (w roli Pauline Fossil Emma Watson), druga chce być sławną baletnicą a trzecia śni o lataniu.

</doc>
<doc id="1256024" url="https://pl.wikipedia.org/wiki?curid=1256024" title="Okręg wyborczy South East Cambridgeshire">
Okręg wyborczy South East Cambridgeshire

Okręg wyborczy South East Cambridgeshire powstał w 1983 r. i wysyła do brytyjskiej Izby Gmin jednego deputowanego. Okręg obejmuje wschodnią część południowego Cambridgeshire oraz południową część wschodniego Cambridgeshire wraz z miastem Ely.

</doc>
<doc id="1256025" url="https://pl.wikipedia.org/wiki?curid=1256025" title="Żółw egipski">
Żółw egipski

Żółw egipski ("Testudo kleinmanni") – najmniejszy żółw lądowy, znajdujący się w Czerwonej księdze gatunków zagrożonych IUCN jako gatunek krytycznie zagrożony wyginięciem. Występuje u wybrzeży Morza Śródziemnego od zachodniej Libii do Izraela.
Wygląd.
Rozmiary.
Osiągają do 14 cm długości (pancerz).
Waga do 400 g.
Opis.
Posiada owalny karapaks, który jest mocno wysklepiony i głęboko wcięty nad karkiem. Ma jednolite ubarwienie – żółtobrązowe do oliwkowego. Czasem na płytkach grzbietowych ciemniejsze obrzeżenie. Ich plastron jest jasny, pokryty ciemnymi plamkami. Ma małą głowę z ciemnobrązowymi, błyszczącymi oczyma.
Środowisko.
Zamieszkują obszary z niezbyt bujną roślinnością w strefie gorącego klimatu gdzie drzewa praktycznie nie występują. W cieplejsze dni ukrywają się pod kępami roślin lub kamieniami. Na obszarze jego występowania panuje wilgotność powietrza 60%, a średnie dzienne wahania temperatury dochodzą do 10 °C.
Pokarm.
Żółwie egipskie żywią się kwiatami i liśćmi roślin jednorocznych (np. hibiskusa, opuncji). W diecie powinno się uwzględniać niską zawartość białka i węglowodanów oraz wysoki poziom błonnika. Nie wolno go karmić mięsem, nabiałem, warzywami czy owocami, jest to niebezpieczne dla zdrowia żółwia i może się przyczynić do jego śmierci .
Terrarium.
Terrarium powinno być jak największych rozmiarów, ponieważ żółwie egipskie, podobnie do innych żółwi, uwielbiają duże przestrzenie. Najlepszym podłożem do terrarium dla tego gatunku żółwia jest ilasto-gliniasty piasek, który symuluje podłoże ich naturalnego środowiska. Podstawowym elementem wyposażenia powinno być również oświetlenie: świetlówka emitująca promieniowanie UV-B (8-10%) oraz tzw. lustrzanka (40-60W). Pomimo tego, że testudo kleinmanni pochodzi z bardzo suchych obszarów to w wyposażeniu jego terrarium musi również znaleźć się zbiornik z wodą – na tyle duży by cały żółw się w nim zmieścił i na tyle płytki by poziom wody był poniżej jego głowy. Zbiornik ten powinien być z materiału, którego żółw nie wywróci przy wchodzeniu do niego – najlepiej ceramika (i najlepiej unikać plastikowych pojemników).

</doc>
<doc id="1256027" url="https://pl.wikipedia.org/wiki?curid=1256027" title="Štiavnica (dopływ Ipoli)">
Štiavnica (dopływ Ipoli)

Štiavnica (pol. "Szczawnica") – niewielka rzeka w środkowej Słowacji, największy słowacki prawostronny dopływ Ipoli. Długość 56 km.
Początek rzece daje na wysokości 662 m n.p.m. sztuczny zbiornik wodny zwany Evičkino jazero, znajdujący się koło miejscowości Štiavnické Bane w centrum Gór Szczawnickich. Początkowo rzeczka płynie w kierunku wschodnim. Przed Antolem skręca na południe. Płynie przez wschodnią część Gór Szczawnickich (słow. "Sitnianska vrchovina"), a następnie poniżej miejscowości Hontianske Nemce skręca ku południowemu zachodowi. Przecina zachodni kraniec Pogórza Krupińskiego, po czym pod wsią Hokovce na wysokości 119 m n.p.m. wpada do Ipoli.
W górnym toku rzeczka jest dość mocno zanieczyszczona ściekami z rejonu Bańskiej Szczawnicy.

</doc>
<doc id="1256030" url="https://pl.wikipedia.org/wiki?curid=1256030" title="Werner Jacob">
Werner Jacob

Werner Jacob (ur. 4 marca 1938 w Mengersgereuth-Hämmern w Turyngii, zm. 23 maja 2006 w Norymberdze) – niemiecki organista, kompozytor i wykładowca akademicki. Interpretator dzieł Bacha i Regera.
Kariera muzyczna.
Do 1961 roku Werner Jacob studiował organy u Waltera Krafta, klawesyn i kompozycję u Wolfganga Fortnera, dyrygenturę u Carla Uetera w Musikhochschule Freiburg i prywatnie organy u Antona Nowakowskiego.
W latach 1969-1991 Werner Jacob był kantorem oraz organistą tytularnym w kościele św. Sebalda w Norymberdze.
Od 1985 do 2003 roku był dyrektorem artystycznym Międzynarodowego Tygodnia Muzyki Organowej w Norymberdze (Internationale Orgelwoche Nürnberg – Musica Sacra).
W latach 1976–1998 wykładał muzykę organową w Hochschule für Musik und Darstellende Kunst w Stuttgarcie. Obok działalności jako organista i pedagog zajmował się również działalnością kompozytorską. Do końca swych dni komponował – choć nie zdołał ukończyć – 5-częściową symfonię na wielką orkiestrę.
Werner Jacob zmarł po długiej chorobie 23 maja 2006 roku. Miał 68 lat.

</doc>
<doc id="1256035" url="https://pl.wikipedia.org/wiki?curid=1256035" title="LYPR">
LYPR



</doc>
<doc id="1256038" url="https://pl.wikipedia.org/wiki?curid=1256038" title="BKPR">
BKPR



</doc>
<doc id="1256042" url="https://pl.wikipedia.org/wiki?curid=1256042" title="Przesłona fotograficzna">
Przesłona fotograficzna



</doc>
<doc id="1256044" url="https://pl.wikipedia.org/wiki?curid=1256044" title="Wacław Wilhelm z Roupova">
Wacław Wilhelm z Roupova

Wacław Wilhelm z Roupova, cz. "Václav Vilém Roupovský z Roupova", niem. "Wenzel Wilhelm von Ruppau" (ur. ?, zm. 1641) – czeski szlachcic, protestant, jeden z przywódców powstania przeciw Habsburgom w Czechach.
Zdobył solidne wykształcenie we Włoszech i w Szwajcarii. Należał do Jednoty Brackiej, był jednym z najgorliwszych obrońców wolności religijnej, opartej na liście majestatycznym cesarza Rudolfa II Habsburga. Za panowania jego następcy, Macieja Habsburga pełnił m.in. funkcję radcy królewskiego. W 1618 roku został jednym z przywódców powstania stanów przeciw Habsburgom. Wraz z Jindřichem Matyášem Thurnem i Linhartem Coloną z Felsu należał do najważniejszych postaci w tymczasowym rządzie stanów. Z jego inicjatywy powstał trzydziestoosobowy dyrektoriat powstańczy, którego objął przewodnictwo.
Po bitwie na Białej Górze (1620) wyjechał z kraju. Pod swoją nieobecność został zaocznie skazany na karę śmierci. Dzięki staraniom Zdenka Vojtěcha Popela z Lobkovic w 1627 roku został ułaskawiony. Do kraju powrócił w 1631, z saskim wojskiem. Będąc w Czechach pogrzebał szczątki straconych powstańców, które do tego czasu wystawione były na wieży Mostu Karola w Pradze. Od 1632 roku mieszkał w saskim Dreźnie. Zmarł w 1641 roku, po ponownym przyjeździe do Czech.

</doc>
<doc id="1256045" url="https://pl.wikipedia.org/wiki?curid=1256045" title="Gersdorfit">
Gersdorfit



</doc>
<doc id="1256046" url="https://pl.wikipedia.org/wiki?curid=1256046" title="William Paterson (prawnik)">
William Paterson (prawnik)

William Paterson, niekiedy William Patterson (ur. 24 grudnia 1745, zm. 9 września 1806) – amerykański prawnik i polityk.
W 1787 roku został delegatem stanu New Jersey na Konwencję w Filadelfii podczas której uzgodniono Konstytucję Stanów Zjednoczonych, której był sygnatariuszem. W latach 1789–1790 reprezentował stan New Jersey w Senacie Stanów Zjednoczonych. W 1790 roku zrezygnował z miejsca w senacie, aby zostać gubernatorem stanu New Jersey. Funkcję tę sprawował w latach 1790–1793.
Prezydent George Washington mianował go 3 marca 1793 roku sędzią Sądu Najwyższego Stanów Zjednoczonych. Tydzień później senat zaakceptował jego kandydaturę. Funkcję tę sprawował aż do śmierci 9 września 1806 roku.

</doc>
<doc id="1256047" url="https://pl.wikipedia.org/wiki?curid=1256047" title="William Paterson (sędzia)">
William Paterson (sędzia)



</doc>
<doc id="1256048" url="https://pl.wikipedia.org/wiki?curid=1256048" title="Prawo oporu">
Prawo oporu

Prawo oporu (łac. "ius resistendi") – prawo wypowiedzenia posłuszeństwa władcy. 
Funkcjonowało w okresie średniowiecza, traktowane jako przywilej szlachty, stopniowo rozwijane, często wykorzystywane w celu wywarcia nacisku na monarchę. Stosowane do usuwania niewygodnych władców (Kazimierz Odnowiciel, Bolesław Śmiały). Miało ono skutek zbrojnego "zegnania" z tronu panującego. W przypadku niepowodzenia uznawane za bunt. 
Często ustawodawca wydając przywileje, obligując się do ich przestrzegania, nadawał prawo do odmowy posłuszeństwa w razie ich nierespektowania. Brytyjska Magna Charta Libertatum formułuje to w artykule 61. Na kontynencie najstarszym przykładem jest zapewne węgierska Złota Bulla Andrzeja II. Podobne zasady istniały w ówczesnej Hiszpanii i krajach Rzeszy. W Polsce prawo to gwarantował przywilej mielnicki, następnie artykuły henrykowskie w punkcie 21 (ostatnim). W późniejszym czasie prawo do oporu przekształciło się w konfederację zawiązywaną przeciwko królowi. Warunki sprecyzowano w ustawach z lat 1576, 1607 i 1609. Ze skargą mógł wystąpić każdy poseł na sejmie lub szlachcic na sejmiku, król musiał być wpierw upomniany przez prymasa lub senatora, w razie zlekceważenia tego ostrzeżenia przez radę senatu, w ostatecznej instancji przez Sejm. W praktyce nie było to przestrzegane, rokosze rozpoczynano bez zachowania tej procedury, natomiast Sejm inkwizycyjny oraz incydent trubecki nie doprowadziły do detronizacji. Prawa kardynalne potwierdziły prawo oporu w artykule 21, Konstytucja 3 maja (z uzasadnieniem, że król "nic sam przez się nie czyniący, za nic w odpowiedzi narodowi być nie może") zastąpiła je odpowiedzialnością ministrów (konstytucyjną oraz parlamentarną).

</doc>
<doc id="1256049" url="https://pl.wikipedia.org/wiki?curid=1256049" title="Thomas Johnson (Maryland)">
Thomas Johnson (Maryland)



</doc>
<doc id="1256052" url="https://pl.wikipedia.org/wiki?curid=1256052" title="Evičkino jazero">
Evičkino jazero

Evičkino jazero (również "Tajch Evička") – sztuczny zbiornik wodny koło miejscowości Szczawnickie Banie (słow. Štiavnické Bane) na Słowacji, w centrum Gór Szczawnickich. Powierzchnia 2,02 ha. Z jeziora wypływa rzeka Štiavnica.
Powstanie i eksploatacja zbiornika są związane z dawnym górnictwem złota i rud innych metali w rejonie Bańskiej Szczawnicy: zbierana w nim woda służyła do napędu kół wodnych, napędzających różne urządzenia górnicze i hutnicze. Pierwsze wiadomości o jego budowie pochodzą z 1638 r. Zbiornik zbierał wodę z płaskowyżu w rejonie Szczawnickich Bani. W 1718 r. podniesiona została wysokość zapory i wybudowany nowy kanał zbiorczy, doprowadzający do jeziora wodę ze stoków góry Sitno. Pojemność jeziora wzrosła do 211 600 m³, a jego głębokość maksymalna wynosiła 19,4 m. Lustro wody znajduje się na wysokości 662 m n.p.m.
Obecnie zbiornik wykorzystywany jest do celów rekreacyjnych (kąpielisko).

</doc>
<doc id="1256053" url="https://pl.wikipedia.org/wiki?curid=1256053" title="Mistrzostwa Świata w Pływaniu 1994">
Mistrzostwa Świata w Pływaniu 1994

7. Mistrzostwa Świata w Pływaniu pod patronatem Światowej Federacji Pływackiej (FINA) odbyły się w Rzymie, w dniach 1-11 września 1994.
W programie mistrzostw znalazły się konkurencje dla mężczyzn i kobiet. Oprócz pływania klasycznego przeprowadzone zostały zawody w piłce wodnej, pływaniu synchronicznym i skokach do wody.

</doc>
<doc id="1256054" url="https://pl.wikipedia.org/wiki?curid=1256054" title="20/25TP">
20/25TP

20/25TP – projekt polskiego czołgu średniego z czasów dwudziestolecia międzywojennego.
Geneza.
Koncepcja wyposażenia Wojska Polskiego w czołgi średnie pojawiła się już w połowie lat 20. XX wieku. Uznano wtedy, że powinien to być pojazd o masie do 20 t, szybki, a także w dostatecznym stopniu opancerzony i uzbrojony. Jednakże w ciągu następnych lat prace nad budową czołgu średniego nie posuwały się naprzód. Nie istniała możliwość wzorowania się na czołgach zagranicznych (odpowiednich czołgów albo nie było, albo trzymano ich projekty w tajemnicy). Brakowało także w kraju specjalistów z odpowiednim doświadczeniem oraz przemysłu zdolnego do produkcji takiego pojazdu. Ważnym powodem był również brak wystarczających środków pieniężnych.
Pierwsza koncepcja.
Do problemu opracowania czołgu średniego powrócono w połowie lat 30. XX wieku, po uruchomieniu produkcji tankietek TKS i czołgów lekkich 7TP. W styczniu 1937 roku Komitet do Spraw Uzbrojenia i Sprzętu Ministerstwa Spraw Wojskowych (KSUS) określił wytyczne dotyczące koncepcji nowego czołgu średniego. Masa pojazdu miała wynosić 16 ton, natomiast uzbrojenie miało składać się z armaty wz. 1897 kal. 75 mm oraz dwóch karabinów maszynowych. Napęd miał stanowić silnik wysokoprężny o mocy 320 KM. Ogólny układ miał być wzorowany na bazie angielskiego czołgu A6: uzbrojenie artyleryjskie miało być umieszczone w wieży głównej, zaś karabiny maszynowe w dwóch, mniejszych, jednoosobowych wieżach pomocniczych. Podobny układ miały sowieckie czołgi średnie T-28. Wstępne prace nad projektem przeprowadzone w Dowództwie Broni Pancernych wykazały, że przy zakładanych grubościach pancerza oraz uzbrojeniu masa czołgu wyniesie 23-25 ton, co przekroczy zakładany limit masy.
Projekt Wydziału Projektów i Konstrukcji BBT Br. Panc. i projekty KSUS.
W październiku 1937 roku Wydział Projektów i Konstrukcji Biura Badań Technicznych Broni Pancernych pod kierownictwem mjr. Rudolfa Gundlacha opracował autorski, wstępny projekt czołgu średniego. Oparty był na tym samym kadłubie co początkowy projekt, ale jego zasadniczą różnicą w stosunku do pierwowzoru było uzbrojenie. Głównym uzbrojeniem miała być automatyczna armata Boforsa kal. 40 mm (będąca pochodną armaty przeciwlotniczej), a jej uzupełnienie miał stanowić montowany w kadłubie moździerz kal. 81 mm i trzy karabiny maszynowe. Zmianie miał ulec, także napęd. Miał go tworzyć jeden silnik gaźnikowy o mocy 500 KM lub dwa silniki, każdy o mocy 300 KM. Projekt ten wraz z wnioskami zawarto w referacie „Uzasadnienie charakterystyki czołgu średniego proponowanej przez BBT Br. Panc.” z 4 grudnia 1937 roku celem przedstawienia na najbliższym posiedzeniu KSUS.
Swoje urealnione projekty czołgu średniego opracował również KSUS. Powstały tam dwa warianty. "Wariant pierwszy" czołg miał mieć pancerz o grubości 35 mm oraz masę 22 ton, zaś napęd stanowił silnik wysokoprężny o mocy 320 KM. Natomiast "drugi wariant" zakładał pancerz o grubości 50 mm, masę 25 ton oraz napęd w postaci dwóch silników gaźnikowych, każdy o mocy 300 KM lub jednego silnika o mocy 600 KM. Taki napęd miał pozwolić na rozwinięcie po drodze prędkości 45 km/h i 25 km/h w terenie.
Końcowy projekt BBT Br. Panc..
Prace Wydziału Projektów i Konstrukcji BBT Br. Panc. oraz KSUS poddano konfrontacji, w wyniku której w roku 1938 w BBT Br. Panc. powstał kolejny, kompromisowy projekt czołgu średniego. Przewidywano, że jego masa wyniesie 23 tony, pancerz będzie miał grubość 50 mm, zaś uzbrojenie będzie stanowić armata automatyczna kal. 40 mm lub działo kal. 75 mm oraz trzy karabiny maszynowe. Jako uzbrojenie główne kal. 75 mm początkowo rozważano armatę wz. 1897 Schneider lub haubicę nowej konstrukcji. Ostatecznie do montażu w wieży zarekomendowano działo Boforsa kal. 75 mm sprzężone z armatą automatyczną kal. 40 mm, rezygnując przy tym z karabinu maszynowego w wieży. Projekt w tej postaci został zatwierdzony przez KSUS do realizacji w BBT Br. Panc, któremu zlecono wykonanie prototypu.
Pierwszymi zagadnieniami, jakimi zajęli się konstruktorzy było m.in. opracowanie mechanizmu obrotu wieży oraz systemu naprowadzania armat, a także wybór odpowiedniej skrzyni biegów i opracowanie metody produkcji odpowiedniego pancerza. W międzyczasie rozpoczęto też pertraktacje nad zakupem w niemieckiej firmie Maybach silnika "Zeppelin" o mocy 550 KM. Rozmowy w tej sprawie toczyły się na tyle długo, że początkowo ustalony termin ukończenia prototypu oraz rozpoczęcie produkcji seryjnej na rok 1940, nie mógł być zrealizowany. Problemy te spowodowały ostateczną rezygnację z budowy tego czołgu.
Konkurencyjny projekt PZInż..
Konkurencyjny projekt czołgu średniego powstał na początku 1939 roku w Biurze Studiów Państwowych Zakładów Inżynierii. Pracami tymi kierował inż. Edward Habich. Konstruktorzy PZInż. odstąpili od projektu czołgu wielowieżowego, zaproponowano w zamian pojazd o możliwie niskim i szerokim kadłubie z pochylonymi płytami boków i przodu. Pancerz przedni miał mieć grubość 60 mm, zaś boczny i tylny – 40 mm. W przedniej części kadłuba, obok kierowcy znajdowało się stanowisko karabinu maszynowego. Zasadnicze uzbrojenie miało być zainstalowane w niskiej dużej wieży, początkowo wykonanej ze spawanych płyt pancernych, docelowo odlewanej.
Początkowo uzbrojeniem głównym miała być armata kal. 40-47 mm, później myślano o nowym dziale kal. 60 mm, jednakże szybko zmieniono te założenia i wiosną 1939 roku zdecydowano się na wykorzystanie francuskiej armaty przeciwlotniczej wz. 1922/1924 kal. 75 mm. Pomysłodawcą tego rozwiązania był inż. Tadeusz Tański. Armaty te, w ilości 14 sztuk znajdowały się na wyposażeniu artylerii przeciwlotniczej Marynarki Wojennej. W latach 30. XX wieku uznawano je już jako za przestarzałe i nienadające się do zwalczania nowoczesnych samolotów. Jednakże jej dobre charakterystyki balistyczne sprawiały, że nadawała się do zwalczania czołgów przeciwnika, dostępna była też amunicja odłamkowo-burząca dostatecznie skuteczna przeciwko typowym umocnieniom polowym. Uzbrojenie miał uzupełniać karabin maszynowy zainstalowany na wieży przeznaczony do obrony przeciwlotniczej. Karabin ten miał być umieszczony na obrotowej podstawie nad włazem dowódcy.
Napęd czołgu miał stanowić specjalnie opracowany widlasty silnik 12-cylindrowy w dwóch odmianach: gaźnikowej (o mocy 300 KM; wg innych źródeł miał być to silnik 8-cylindrowy) i wysokoprężnej z bezpośrednim wtryskiem paliwa (o mocy 250 KM). Do wybuchu wojny nie zdołano ukończyć żadnego z prototypów nowych silników.
Zamówiono jeden prototyp tego czołgu, który miał być dostarczony do prób. Do wybuchu wojny zdołano jednak wykonać w PZInż. tylko drewnianą makietę czołgu w skali 1:1.

</doc>
<doc id="1256059" url="https://pl.wikipedia.org/wiki?curid=1256059" title="Satelitarne sieci dostępowe">
Satelitarne sieci dostępowe

Satelitarne sieci dostępowe.
Pierwszą usługę przesyłania danych bezpośrednio do abonenta przy wykorzystaniu satelity wprowadzono na początku lat osiemdziesiątych pod nazwą Very Small Aperture Terminal. W latach dziewięćdziesiątych wprowadzono na rynek sieć Iridium, mającą służyć obok transmisji głosu, również do dwukierunkowej transmisji danych, oraz rozszerzono standard Digital Video Board o specyfikacje dotyczące sieci dostępowych. Postaramy się omówić w niniejszej pracy te trzy zupełnie różne platformy do świadczenia usług transmisji danych. Chcielibyśmy również pokazać, jakie są ich największe wady, zalety, obszary zastosowania, problemy w implementacji oraz ceny sprzętu i użytkowania. Porównaniem tych systemów zajmiemy się na różnych płaszczyznach.
Obok VSAT, Iridium i Digital Video Broadcasting istnieje możliwość transmisji danych drogą satelitarną poprzez systemy Inmarsat i Globalstar, jednak nie będziemy się nimi zajmować ze względu na duże podobieństwo do systemu Iridium. 
Przedstawienie działających systemów transmisji danych.
Very Small Aperture Terminal.
Techniki telekomunikacji satelitarnej wykorzystującej terminale abonenckie wyposażone w anteny o bardzo lub ultra małej średnicy, określane są odpowiednio jako Very Small Aperture Terminal - VSAT oraz Ultra Small Aperture Terminal - USAT. Systemy VSAT korzystają z transponderów satelitów geostacjonarnych (GEO). Wykorzystanie stacji VSAT umożliwia realizację różnorodnych usług telekomunikacyjnych w przypadkach, gdy dostępna infrastruktura naziemna nie jest w stanie zapewnić możliwości korzystania z łączy o odpowiednich parametrach technicznych.
Podstawową zaletą techniki VSAT jest elastyczność pozwalająca zarówno na organizowanie sieci o dowolnej strukturze, jak i zestawianie połączeń typu punkt-punkt do miejsc o słabo rozbudowanej infrastrukturze telekomunikacyjnej. Warto podkreślić, że system VSAT może być wykorzystywany jako sieć łączności podstawowej, lub też w charakterze systemu awaryjnego, uruchamianego w przypadku niedostępności łączy zasadniczych.
Iridium.
Iridium jest systemem satelitarnym typu LEO. Opracowany w latach 1987-90, uruchomiony został w listopadzie 1998 roku. Po uruchomieniu okazało się, że w rzeczywistości zainteresowanie tego typu systemem jest nikłe, co spowodowało upadłość konsorcjum Iridium i wykupienie całego majątku przez osobę prywatną. Obecnie Iridium nadal dostępne jest do osobistego użytku, ale największym klientem pozostaje rząd USA.
Satelity Iridium poruszają się na wysokości ok. 780 km n.p.m. (inklinacja 86,40), pokrywając swoim zasięgiem całą powierzchnię kuli ziemskiej. Na system składa się sieć 66 satelitów (plus 6 zapasowych), ułożonych na 6 płaszczyznach orbitalnych (11 satelitów na każdej). Orbity oddalone są od siebie o 31,20, oprócz poruszających się przeciwlegle orbity pierwszej i szóstej, które są oddalone o 220.
Okres obiegu satelitów wynosi ok. 100 minut. Z danego punktu na powierzchni Ziemi można obserwować jednego satelitę przez 10 minut. Jak łatwo obliczyć, satelity pokrywają dany punkt „na zakładkę” – zanim jeden satelitów zniknie nad horyzontem, następny już jest widoczny. Minimalna elewacja, jaką bierze się pod uwagę, to 8,20.
Każdy z satelitów posiada na pokładzie trzy zestawy anten, każdy z nich generuje 16 wiązek tworzących komórki o średnicy 600 km. Biorąc pod uwagę liczbę satelitów możemy obliczyć, że teoretyczna liczba komórek wynosi 3168. Praktycznie jednak utworzone jest 2150 komórek (ze względu na mniejszą wymaganą liczbę komórek na dużych szerokościach geograficznych).
Każda komórka ma przyporządkowane 20 kanałów radiowych. Jeden kanał o przepływności 50 kbit/s pozwala na utworzenie czterech dupleksowych połączeń. Innymi słowy, w komórce o promieniu 600 km może być obsłużonych 80 użytkowników. Pojedynczy satelita natomiast jest w stanie przetworzyć 1100 jednoczesnych rozmów.
Istotną cechą systemu jest fakt, iż przetwarzanie danych (komutacja) zachodzi na pokładzie satelity, bez łączności ze stacją naziemną. Łączność taka jest potrzebna tylko w dwóch wypadkach: podczas zestawiania połączenia (kiedy trzeba sprawdzić dane abonenta), oraz podczas łączenia się z inną siecią telekomunikacyjną.
Aby było to możliwe, satelity muszą utrzymywać połączenia między sobą – tzw. ISL (Intersatellite Link). Każdy z satelitów utrzymuje 4 takie połączenia (2 z satelitami z tej samej orbity, 2 z satelitami z sąsiednich orbit – oczywiście nie dotyczy to satelitów z orbity 1 i 6, które łączą się z trzema sąsiadami). 
Wypada jeszcze zauważyć, że ISL z sąsiednimi orbitami utrzymywane są prawdopodobnie tylko w pewnym zakresie szerokości geograficznej, ze względu na trudności w pozycjonowaniu anteny przy dużej względnej prędkości kątowej między dwoma satelitami.
Digital Video Board - Satellite.
Digital Video Board jest to zespół zaleceń opracowanych przez European Telecommunication Commission. We wrześniu 1993 stowarzyszenie europejskich nadawców postanowiło opracować standardy, które umożliwią wprowadzenie rewolucyjnej technologii - nadawania przekazu wideo i dźwięku w cyfrowej jakości równolegle wraz z dodatkowymi serwisami. W październiku 1996 rozpoczęła nadawać pierwsza japońska telewizja. W mniej więcej tym samym czasie firma DirectPC w porozumieniu z Eutelsatem rozpoczęła udostępnianie Internetu przez satelity. Jednakże dopiero niedawno obie firmy wprowadziły dystrybucję przez jednego sztucznego satelitę programów telewizyjnych wraz z danymi komputerowymi za cenę, którą byłby w stanie zaakceptować przeciętny użytkownik łącza szerokopasmowego.
Ogromna pojemność jednego transpondera satelitarnego, sięgająca 34 Mbit/s, daje ogromne możliwości przesyłania danych do użytkownika. Biorąc pod uwagę, że obecnie wokół Ziemi krąży około 170 satelitów geostacjonarnych, świadczących usługi komercyjne, a w ciągu najbliższych 15 lat planuje się wystrzelenie kolejnych 1700 sztuk, to pojemność satelitarnego systemu transmisji danych wydaje się imponująca.
Z punktu widzenia użytkownika, do korzystania z Internetu za pomocą łączności satelitarnej, niezbędny jest niestety kanał uplink, który umożliwia zamawianie danych, antena satelitarna i karta DVB/MPEG-2 wbudowana w komputer klasy PC. Wielkość czaszy anteny uzależniona jest od położenia użytkownika względem satelity (dla Polski wystarczy mała antena o średnicy 60 cm).
Protokoły transmisji danych.
Protokoły w sieci Very Small Aperture Terminal.
Nadajnik współpracuje z komputerami użytkowników za pośrednictwem standardowego kontrolera komunikacyjnego, który odczytuje i ustawia właściwe stany logiczne na liniach sterujących interfejsów RS-232C oraz dokonuje konwersji formatu wymienianych danych. Informacje dostarczane do przekazania są ramkowane zgodnie z wymaganiami protokołu HDLC i przesyłane do punktu przeznaczenia w sposób określony protokołem ALOHA. Dostrojenie nadajnika do wybranego losowo kanału odbywa się za pośrednictwem syntetyzera o skoku częstotliwości 62,5 kHz, natomiast formowanie sygnału BPSK prowadzi bezpośrednio procesor DSP, który dodatkowo synchronizuje momenty rozpoczynania przekazu wychwytując znaczniki szczelin czasowych z danych dostarczanych przez HS za pośrednictwem kanału OC.
Stacja centralna tworzy w kanale wyjściowym ramkę TDM, w której znajdują się szczeliny czasowe przeznaczone dla wszystkich stacji końcowych aktualnie z nią współpracujących. Każda stacja pobiera całą ramkę i wydziela przeznaczoną dla niej szczelinę. Stacja końcowa VSAT nadaje sygnały do stacji centralnej w przydzielonej jej szczelinie czasowej. Sygnały od aktywnych stacji VSAT zbiegają się na satelicie, w którym tworzy się sygnał TDMA, przesyłany następnie do stacji centralnej. Ramka TDM zawiera pakiet synchronizacyjny oraz pakiety informacyjne do poszczególnych stacji VSAT. Na początku pakietu synchronizacyjnego znajduje się wzorzec ramki UW (Unique Word), umożliwiający określenie krawędzi ramki, tzn. początku odczytywania czasu w danej ramce. Po nim następują bity służące do synchronizacji generatora odtwarzającego przebieg nośny oraz bitowej i symbolowej skali czasu. Pakiety informacyjne rozpoczynają się od nagłówka (flagi - F), po nim następuje adres stacji (A), do której jest skierowany pakiet oraz bity sterowania i synchronizacji (C), następnie przesyła się informację użytkową (dane) oraz bity kontrolne FCS, umożliwiające wykrycie błędów transmisji.
Użytkownik przekazuje lub odbiera strumień danych w odpowiednim standardzie. Informacje odebrane od nadawcy są dzielone na pakiety. Długość pakietu zależy od aktualnej konfiguracji kanału nadawczego, w szczególności od wielkości przydzielanej szczeliny czasowej. Dopasowanie danych i sterowanie transmisją prowadzone jest przez urządzenie nadawczo-odbiorcze. Pakiety informacji transmitowane przez sieć VSAT podlegają kapsułkowaniu w trzech warstwach, realizowanych przez następujące protokoły:
W warstwie łącza danych oraz w warstwie sieciowej transmitowane pakiety traktowane są indywidualnie. Informacje zawarte w nagłówku HDLC wykorzystywane są do sterowania łączem. Nagłówek protokołu CLNP zawiera podstawowe informacje dotyczące adresacji i długości transmitowanego pakietu. Adresy odbiorcy i nadawcy kodowane są według normy ISO 8348. W warstwie transportowej stacje nawiązują połączenie, prowadzą wymianę danych, po czym zamykają połączenie. Nagłówek protokołu TP4 zawiera informacje identyfikujące połączenie oraz typ pakietu. Odróżnienie pakietów danych od pakietów sterujących umożliwia pole kodu, zawarte w nagłówkach protokołu warstwy transportowej (TP4), który określa typ pakietu (może to być wykorzystane przy billingu). Jedyna możliwość odróżnienia pakietu retransmitowanego od pierwotnego to śledzenie numeracji pakietów.
Typowa komunikacja pomiędzy stacjami lub pomiędzy stacją a Host Interface w warstwie transportowej składa się z następujących faz:
nawiązanie połączenia:
transmisja danych:
rozwiązanie połączenia:
Rozwiązanie połączenia może być inicjowane przez każdą ze stacji, a w szczególnych wypadkach może być wymuszone przez stacje centralną.
Protokoły w sieci Digital Video Board.
Transport Stream.
Strumień o przepływności 38 Mb/s (jest to średnia przepływność eksploatowanych transponderów satelitarnych) może zawierać od 4 do 8 programów telewizyjnych, 150 programów radiowych, 550 połączeń ISDN, kanały transmisji danych lub kombinację tych sygnałów. Podstawową jednostką transmisji danych w DVB-S jest kontener TS o pojemności 188 bajtów. Pola nagłówka TS umożliwiają określenie szerokiej gamy parametrów potrzebnych do ustanowienia transmisji. W strumieniu TS wyróżnione są pewne ramki opisane standardowymi numerami PID. Znajduje się w nich informacja m.in. o przypisaniu numerów PID ramek do typu danych lub struktur danych, które przenoszą. Taki mechanizm w systemie umożliwia autokonfigurację terminala abonenckiego.
Sposoby realizacji transmisji danych.
Świadczenie usług interakcyjnych z wykorzystaniem platformy DVB-S wymaga stworzenia kanału zwrotnego. Dotychczas opracowano standardy tworzenia go za pośrednictwem sieci telefonicznej PSTN lub sieci z integracją usług ISDN. Trwają prace nad stworzeniem kanału zwrotnego przez satelitę. Należy zaznaczyć, że platforma ta została zaprojektowana dla silnie niesymetrycznego ruchu, więc wymagania wobec kanału zwrotnego nie są krytyczne. 
Największa zaletą DVB-S jest możliwość rozsiewczej transmisji wielkich ilości danych z bardzo dużą szybkością i bardzo dobrym zabezpieczeniem przed wszelkiego rodzaju błędami transmisji. Dla tej platformy opracowano specjalną specyfikację, dotyczącą transmisji danych. Umożliwia ona operatorowi przesyłanie oprogramowania, świadczenie usług internetowych (tunelowanie protokołu IP), realizację interakcyjnej telewizji itd. Wyróżnia się cztery profile - obszary zastosowań transmisji danych: 
Tryb kapsułkowania wieloprotokołowego umożliwia utworzenie sieci IP opartej na bazie systemu DVB i świadczenie usług związanych z dostępem do Internetu.
Multiprotocol Encapsulation.
Kapsułkowanie wieloprotokołowe (enkapsulacja wieloprotokołowa) jest mechanizmem służącym do utworzenia sieci transportowej na bazie komórek TS strumienia MPEG-2. Została zoptymalizowana do przenoszenia pakietów IP, ale może również służyć do kapsułkowania innych typów pakietów przy wykorzystaniu LLC/SNAP. Standardy DVB definiują tryb unicast, multicast i broadcast. Urządzenia odbiorcze używają 48-miobitowego adresu MAC.
Datagramy przesyłane są w ramkach zgodnych ze specyfikacją DSMCC dla danych prywatnych. Tryb datagramowy jest wydajnym sposobem fragmentowania danych w celu umieszczenia ich w komórkach TS. W odbiorniku tylko ramki o określonym adresie MAC są odfiltrowywane ze strumienia TS. Jeżeli wielkość datagramu jest mniejsza bądź równa 4080 bajtom (razem z ewentualnym nagłówkiem LLC/SNAP), datagram przesłany jest w sekcji umieszczonej w jednej ramce (zgodnej z DSMCC).
Adres MAC składa się z 6 bajtów podzielonych na dwie grupy. Pierwsza grupa, składająca się z pierwszych 4 bajtów, znajduje się w polu ładunku ramki DSMCC. Druga grupa, składająca się z ostatnich 2 bajtów, umieszczona jest w polu table_id_extention ramki DSMCC.
Protokół Transfer Control Protocol w sieci satelitarnej.
W satelitarnych systemach dostępowych stosuje się protokół TCP/IP. Został on opracowany i zoptymalizowany do pracy w łączach o bardzo małej stopie błędu i bardzo małym opóźnieniu. Dlatego jego stosowanie w łączach satelitarnych, które niestety nie spełniają tych kryteriów, nie jest optymalne. Problemy pojawiają się zarówno w odniesieniu do warstwy sieciowej IP, jak i do TCP. Podczas implementacji IP głównym problemem jest czas życia datagramu TTL (Time To Live). Ze względu na fragmentację pakietu IP nie można generować dwóch identycznych datagramów w czasie odpowiadającym maksymalnej długości ich życia (około 2 min.). Niedotrzymanie tego warunku może spowodować, że będą błędnie składane. Efektem jest wyraźne ograniczenie maksymalnej prędkości transmisji. Rozwiązanie to mechanizm MTU Discovery, umożliwiający hostowi określenie maksymalnego rozmiaru datagramu, który nie jest fragmentowany.
Dużo poważniejsze problemy pojawiają się jednak podczas implementacji protokołu TCP. Pierwszy to konieczność zapewnienia niepowtarzalności numeru kolejnego (Sequence Number) wysyłanego bajta przez około 2 min. Umożliwia to transmisję z szybkością do 286 Mb/s. Wprowadzenie przez IETF (Internet Engineering Task Force) znaczników czasu (Time Stamp) rozwiązało ten problem.
Przy transmisji danych o przepływności ponad 150 kbit/s i dużych opóźnieniach (a takie warunki występują podczas transmisji w satelitarnym kanale zwrotnym) konieczne jest zastosowanie zmodyfikowanej wersji protokołu TCP, o której mowa w . Problem polega na ograniczeniu długości okna TCP do 216 bajtów, co przy dużej przepływności i dużym opóźnieniu może łatwo doprowadzić spadku wydajności protokołu. IETF uporało się także z długością okna transmisyjnego TCP, wynoszącego w wielu aplikacjach kilka kB. Wykorzystano mechanizm skalowania okna, polegający na zastosowaniu mnożnika skali okna (Multiplication Factor of Window Size).
Najpoważniejszym i do dzisiaj nierozwiązanym problemem jest bardzo niska skuteczność wykorzystania szerokopasmowego kanału satelitarnego. Spowodowana jest ona działaniem jednego z podstawowych algorytmów pracy TCP - algorytmu wolnego startu SSA (Slow Start Algorithm). Składa się on z algorytmu eksponencjalnego zwiększania rozmiaru segmentu (Probing Algorithm) oraz mechanizmu interpretacji utraty segmentu TCP jako oznaki przeładowania łącza.

</doc>
<doc id="1256062" url="https://pl.wikipedia.org/wiki?curid=1256062" title="Carl Ulitzka">
Carl Ulitzka

Carl Ulitzka (ur. 24 września 1873 roku w Jaroniowie (dziś dzielnica Baborowa) w powiecie głubczyckim na Górnym Śląsku, zm. 12 października 1953 roku w Berlinie) – ksiądz katolicki, polityk śląski i niemiecki, w latach 1918–1933 twórca i przewodniczący Katolickiej Partii Ludowej (Katholische Volkspartei) Górnego Śląska – odłamu niemieckiej katolickiej partii Centrum, w latach 1922–1933 przewodniczący pruskiego Wydziału Krajowego – faktyczny przywódca niemieckiej Prowincji Górnośląskiej, więzień nazistowskiego obozu koncentracyjnego Dachau, po II wojnie światowej współorganizator struktur CDU.
Działalność.
Carl Franz Ulitzka przyszedł na świat w powiecie głubczyckim. Jego nazwisko ma słowiański rodowód (niekiedy w polskojęzycznych tekstach prasowych dokonywano jego transkrypcji na „Uliczka”), lecz rodzina Ulitzków, jak zdecydowana większość mieszkańców powiatu głubczyckiego, była niemieckojęzyczna. Carl Ulitzka był absolwentem gimnazjum w Raciborzu. Następnie ukończył studia teologiczne we Wrocławiu i austriackim Grazu. 21 czerwca 1897 roku otrzymał święcenia kapłańskie. Posługę rozpoczął jako wikary w Kluczborku. Następnie kontynuował działalność wśród katolickiej diaspory w Brandenburgii, gdzie przyczynił się do wybudowania kościołów w Biesenthalu i Bernau bei Berlin. Wkrótce uzyskał godność proboszcza właśnie w Bernau bei Berlin pod Berlinem. 15 marca 1910 roku wrócił na Górny Śląsk, jako proboszcz w kościele św. Mikołaja w Raciborzu–Starej Wsi. Najprawdopodobniej dopiero tutaj nauczył się języka polskiego. Jako działacz niemieckiej-katolickiej partii Centrum (Zentrum) ks. proboszcz Carl Ulitzka uzyskał mandat radnego miasta Racibórz. Wkrótce został również liderem górnośląskiej organizacji tego ugrupowania. Po zakończeniu I wojny światowej w roku 1918, był przedstawicielem Górnego Śląska w niemieckiej delegacji na konferencji pokojowej w Paryżu. 5 grudnia 1918 roku na posiedzeniu wyborczym partii Centrum (Zentrum), jeden z liderów jej górnośląskiej organizacji, ks. Ludwig Skowronek przedstawił koncepcję utworzenia wyłonionej z Prus – autonomicznej Republiki Śląskiej w ramach państwowych Niemiec. Ks. proboszcz Carl Ulitzka z Raciborza był autorem podobnego pomysłu wyłączenia Prowincji Śląskiej z Prus i uczynienia z niej autonomicznego landu "Schlesien" na wzór Bawarii i Saksonii. 7 grudnia separatystyczne hasło „Schlesien den Schlesiern” (Śląsk Ślązakom), lansujące autonomizację Prowincji Śląskiej, ukazało się w „Neisser Zeitung”.
Organizator konferencji kędzierzyńskiej.
9 grudnia 1918 roku w Kędzierzynie odbyła się, zainicjowana przez Carla Ulitzkę, konferencja wszystkich partii politycznych, działających na Górnym Śląsku, z wyjątkiem niemieckiej skrajnej lewicy i zwolenników Korfantego. Delegaci pierwotnie ustalili utworzenie "tymczasowego niezależnego państwa górnośląskiego", do czasu ustalenia przynależności państwowej Górnego Śląska w traktacie pokojowym. Zdecydowanie sprzeciwił się temu Komitet Górnośląski, którego lider Ewald Latacz ogłosił tam rezolucję utworzenia niepodległej i neutralnej Republiki Górnośląskiej. Rezolucję Kędzierzyńską poparli od razu czołowi politycy górnośląskiego Centrum m.in. poseł Franz Erhardt z Katowic. Przedstawiciele wszystkich obecnych partii utworzyli Komisję Śląską pod przewodnictwem landrata rybnickiego Hansa Lukaschka z katolickiej partii Centrum, która podjęła się uzupełnić Komitet Górnośląski oraz "separatystyczne wizje na Górnym Śląsku koordynować i rozpowszechniać". Początkowo także Carl Ulitzka popierał tę ideę.
Przywódca Katolickiej Partii Ludowej.
16 grudnia 1918 roku na zebraniu mężów zaufania górnośląskiej organizacji katolickiej partii Centrum (Zentrum) podjęto uchwałę o oderwaniu się od śląskiego zarządu prowincjonalnego tej partii we Wrocławiu i utworzeniu Katolickiej Partii Ludowej (Katholische Volkspartei) Górnego Śląska, nadal jednak ściśle związanej z zarządem głównym partii Centrum (Zentrum). W ten sposób przewodniczący komitetu wyborczego partii w powiecie raciborskim – ks. Carl Ulitzka został wówczas tymczasowym przewodniczącym wprawdzie nadal niemieckiej, lecz pozornie odrębnej już od ogólnoniemieckiego Centrum, organizacji górnośląskiej – Katolickiej Partii Ludowej (Katholische Volkspartei) Górnego Śląska. Partia popierała autonomizację Górnego Śląska w ogólnych ramach niemieckiej państwowości, lansowaną przez grupę Hansa Lukaschka, która w drugiej połowie grudnia odłączyła się od Komitetu Górnośląskiego (Oberschlesische Komitee). Pod wodzą Carla Ulitzki górnośląski odłam partii Centrum (Zentrum), radykalnie zmienił swoje oblicze. W cień odeszli dotychczasowi przywódcy, wywodzący się z górnośląskiej szlachty, którzy do końca pozostali wierni monarchii Hohenzollernów. Na czoło partii wysunęli się natomiast republikańscy reformatorzy, uznawani za lewicę na łonie konserwatystów. 19 stycznia 1919 roku Carl Ulitzka jako lider 70-tysięcznej, górnośląskiej, Katolickiej Partii Ludowej (Katholische Volkspartei) został wybrany posłem w Weimarskim Zgromadzeniu Narodowym. Na początku roku 1919 brał udział w utworzeniu Zjednoczonych Związków Górnoślązaków Wiernych Ojczyźnie (Vereinigte Verbände Heimattreuer Oberschlesier), których głównym zadaniem była niemiecka propaganda plebiscytowa.
Zwolennik niepodległości.
Górnośląscy centrowcy nadal brali pod uwagę opcję niepodległego państwa Górny Śląsk. Latem roku 1919 sam Carl Ulitzka odbył podróże dyplomatyczne do Paryża, Londynu i Rzymu w sprawie niepodległości Górnego Śląska. Gdy jednak jego próby zakończyły się fiaskiem, zaczął ostro krytykować opcję niepodległościową, jako "utopię, niemożliwą do zrealizowania". Odtąd również sama Katolicka Partia Ludowa (Katholische Volkspartei) jednoznacznie namawiała Górnoślązaków do głosowania za Niemcami, w których granicach Górny Śląsk w międzyczasie uzyskał rangę odrębnej od Wrocławia pruskiej prowincji, a wskutek późniejszego referendum miał zostać wyłączony z Prus, by stać się pełnoprawnym krajem związkowym Rzeszy. 10 września 1919 roku KVP zorganizowała półoficjalną konferencję programową w Kędzierzynie. Z inicjatywy zarządu podjęto tam bez zastrzeżeń rezolucję o utrzymaniu statusu Górnego Śląska, jako spornego regionu przy Niemczech. Carl Ulitzka faworyzował model autonomii, który zasygnalizował na zakończenie konferencji, a jednocześnie bronił dobrych stosunków ze zwolennikami niepodległości skupionymi w Związku Górnoślązaków-Bund der Oberschlesier, wskutek czego wraz z władzami, reprezentującymi jego kierunek był oskarżany o separatyzm. Zarzuty posunęły się wówczas nawet do "zdrady ojczyzny". W wyniku tego działacze grupy miejscowej Bytom, będący w opozycji do posła Józefa Musioła, utworzyli Niemiecką Katolicką Partię Ludową (Deutsche Katholische Volkspartei). Na czele tego lokalnego, bytomskiego ugrupowania stanął Galluschek, który zdecydowanie odciął się od ks. Ulitzki, tolerującego działalność separatystów. Ogłosił on postulat pozostania Prowincji Górnośląskiej w dotychczasowych granicach państwowych oraz skrytykował ks. Carla Ulitzkę i jego partyjnych kolegów, ogłaszając ich "zdrajcami niemczyzny". Carl Ulitzka odpierał ataki, stwierdzając iż działalność "wolnokrajowców" skutecznie osłabia obóz polski. Z powodu veta, otwarcie sprzyjającego Polakom francuskiego gen. Henri Le Ronda – przewodniczącego Komisji Międzysojuszniczej w Opolu, popularny wśród ludności górnośląskiej lider KVP nie został niemieckim komisarzem plebiscytowym. W tej sytuacji funkcję tę objął liberał Kurt Urbanek – burmistrz Rozbarku z ramienia Niemieckiej Partii Demokratycznej (DDP).
Górnośląski autonomista.
2 stycznia 1920 roku w katowickiej "Reichshalle" odbyło się otwarte zebranie Katholische Volkspartei (KVP), dotyczące kwestii górnośląskiej. Główne przemówienie wygłosił tam przewodniczący partii – ks. Carl Ulitzka, w którym zawarł swą polityczną dewizę: "My nie jesteśmy szowinistami, lecz tym co świadczy o ludzkim charakterze lub braku silnego charakteru jest wierność, a ta wierność właśnie teraz wiąże nas z niemiecką Rzeszą i narodem". 26 września 1920 roku 300 delegatów wzięło udział w zjeździe KVP w Gliwicach. W czasie debaty dwaj "wolnokrajowcy" (ZG-BdO) z Bytomia wśród siedmiu członków partyjnego zarządu Józef Musioł i Henryk Skowronek stwierdzili, że przewodniczący Ulitzka ma w kwestii górnośląskiej ciągle własną politykę, przez którą stracił "zaufanie partyjnej większości". W tej sytuacji Carl Ulitzka ustąpił ze stanowiska przewodniczącego, jednocześnie poddając obecny zarząd partii głosowaniu o votum zaufania. Wynik głosowania przekroczył najśmielsze oczekiwania samego skrzydła Ulitzki. Nawet bytomska opozycja ("wolnokrajowcy") złamała swą taktyczną strategię i jednomyślnie przyłączyła się do szerokiego frontu, głosującego za votum zaufania dla dotychczasowego zarządu (w którym dwa spośród siedmiu miejsc należały do "wolnokrajowców"). Latem 1920 roku – jak stwierdził niemiecki badacz Guido Hitze – "we wszystkich politycznych obozach, jasna stała się potrzeba przyznania Górnemu Śląskowi autonomii, a "każde ociągnie się lub podwójna interpretacja Berlina, stanowi wodę na młyn nie tylko dla Polaków, lecz również dla orędowników niepodległego państwa, mogąc spowodować nieprzewidywalne skutki" – jak pisano w raporcie dla kancelarii Rzeszy". Stąd podczas sprawozdania polityki władz górnośląskiego Centrum, wychwalano oficjalną autonomistyczną koncepcję Ulitzki, reprezentującego niemieckie interesy, jako przeciwstawiającą się separatystycznym koncepcjom wolnego państwa. 18 października 1920 roku w artykule na łamach „Rundschau” (nr 244) Ulitzka, ostro krytykując koncepcję niepodległości Górnego Śląska napisał, że plany Związku Górnoślązaków-Bund der Oberschlesier są "utopijne i niemożliwe do wprowadzenia". Od końca 1920 roku nasiliła się propaganda Związku Górnoślązaków-Bund der Oberschlesier, by bezpośrednio przed plebiscytem osiągnąć apogeum. Działalność bytomskich "wolnokrajowców" w ramach KVP narażała partię na niebezpieczeństwo rozłamu i szkodziła jej wizerunkowi wśród niemieckiej opinii publicznej.
W lutym 1921 roku Carl Ulitzka usunął z zarządu Katolickiej Partii Ludowej (Katholische Volkspartei) jej bytomskiego posła Józefa Musioła, będącego wiceliderem Związku Górnoślązaków-Bund der Oberschlesier. Carl Ulitzka powołał się tu na zarzuty prasy niemieckiej, która jednoznacznie twierdziła, iż Musioł dąży do oderwania Górnego Śląska od Niemiec, gdyż sprzedał się Polakom. Tygodnik „Bund-Związek” – organ (ZG-BdO nie omieszkał skrytykować lidera Katolickiej Partii Ludowej (Katholische Volkspartei), któremu już wcześniej nie szczędził wyrzutów za zwalczanie idei "wolnokrajowców". Ze względu na plebiscyt na Górnym Śląsku Carl Ulitzka powstrzymał się od bardziej drastycznych kroków. Dzięki temu kilka dni przed samym plebiscytem kierownik propagandy Związku Górnoślązaków-Bund der Oberschlesier, poseł Józef Musioł – jako członek KVP – publicznie poparł opcję niemiecką, nie narzucając jednak tego zdania zwolennikom niepodległości. Sytuacja zmieniła się w kwietniu, gdy liderzy Katolickiej Partii Ludowej (Katholische Volkspartei) wraz z wszystkimi innymi partiami niemieckimi, powołując się na zdecydowane (59,6%) zwycięstwo plebiscytowe, żądali pozostawienia całego terytorium plebiscytowego w granicach Niemiec. Natomiast członkowie zarządu bytomskiej grupy miejscowej tej samej Katolickiej Partii Ludowej (KVP): poseł Józef Musioł i Henryk Skowronek, będący równocześnie czołowymi działaczami Związku Górnoślązaków-Bund der Oberschlesier, powołując się na znaczne wymieszanie głosów, domagali się utworzenia niepodległego państwa górnośląskiego. Jak donosiła „Germania” nr 228 (2.05.1921), uchwałą zarządu KVP z kwietnia 1921 roku, Józefa Musioła i Henryka Skowronka usunięto z szeregów partii, a nową grupę miejscową Bytom, miał utworzyć, wywodzący się z Raciborza, poseł Reichstagu – Konstantin Zawadski, jako tymczasowy przewodniczący grupy. W lipcu 1921 po zakończeniu III powstania śląskiego, jasne się stało, że alianci dokonają podziału spornego terytorium. 26 września 1921 roku odbyła się konferencja Katolickiej Partii Ludowej (Katholische Volkspartei), podczas której postulowano utworzenie autonomicznego kraju górnośląskiego w ramach Rzeszy z terenów które pozostaną w jej granicach. Ulitzka i Erhardt pod hasłem „Górny Śląsk dla Górnoślązaków” obstawali przy wyłączeniu Prowincji Górnośląskiej z Prus i utworzeniu z niej autonomicznego państwa związkowego Rzeszy. Jednak ich partyjni koledzy po burzliwych latach 1918–1921 chcieli już tylko spokoju i obawiali się, że wyłączenie z Prus dodatkowo osłabi okrojoną prowincję. Ta różnica zdań omal nie doprowadziła do rozłamu na łonie górnośląskiego Centrum, sytuację uratował dopiero kompromis z Prusami. Kompromisowy układ z pruskim Landtagiem rozszerzył autonomię prowincjonalną o gwarancje swobód kulturalnych, wyznaniowych i językowych oraz przyznawał Prowincji Górnośląskiej samorząd w dziedzinach opieki społecznej i komunikacji, a także zapewnił jej władzom samorządowym głos w sprawie obsady stanowisk administracji państwowej na niemieckim Górnym Śląsku.
Przywódca Prowincji Górnośląskiej.
W miesiąc po objęciu podzielonych terenów plebiscytowych przez Niemcy i Polskę, 18 lipca 1922 roku na zjeździe tej partii w Prudniku, uznano okrojoną Prowincję Górnośląską za zbyt słabą, by pretendowała do statusu kraju związkowego Rzeszy, popierając pozostawienie jej w "pruskim związku państwowym". 27 grudnia 1921 roku odbył się zjazd w Katowicach, podczas którego powołano do życia całkowicie odrębną od Partii Centrum – Katolicką Partię Ludową (Katolische Volkspartei), która pod przywództwem Thomasa Szczeponika, działała na terenie województwa śląskiego w granicach Polski. Natomiast na terenie niemieckiej Prowincji Górnośląskiej, Carl Ulitzka działał na rzecz wzmocnienia tożsamości narodowej polskojęzycznych Górnoślązaków, chcąc przemienić ich tym sposobem w lojalnych obywateli niemieckich na wzór Serbołużyczan. Propagował więc polskie szkolnictwo mniejszościowe, polskojęzyczne nauczanie religii i duszpasterstwo, a nawet nauczanie polskiego, jako ojczystego w niemieckich szkołach publicznych. Stwierdził, że konflikt na Górnym Śląsku nie ma podłoża narodowego, lecz socjalne, językowe i kulturowe. Liberalna polityka językowo-kulturowa władz Prowincji Górnośląskiej skutecznie osłabiła pozycję polityczną obozu polskiego w niemieckiej części Górnego Śląska. Spośród 550–600 tys. Ślązaków, 330 tys. używało języka polskiego, natomiast najwyżej 160 tys. z nich deklarowało się jako Polacy, co nie przekładało się jednak na ich wybory polityczne. Górnośląska sekcja Związku Polaków w Niemczech liczyła 7 tys. osób (1923, 6 tys. – 1930).
W roku 1923 nadprezydentem Prowincji Górnośląskiej został Alfons Proske, górnośląskim starostą krajowym (Landshauptman) Hans Piontek, zaś Carl Ulitzka – przewodniczącym Wydziału Krajowego. Liczącą się pozycję miał także przyjaciel Ulitzki – nadburmistrz Raciborza – Adolf Kaschny. Od pierwszych członów ich nazwisk (PROske, PIontek, ULitzka, KAschny) Prowincję Górnośląską żartobliwie nazywano Provinz „Propiulka”, zaś samego Ulitzkę i jego najbliższych współpracowników "królem ze swoimi arcyksiążętami".
Po likwidacji organu prasowego Bund der Oberschlesier-Związku Górnoślązaków, jego główne hasła „Oberschlesien für Oberschlesier” (Górny Śląsk dla Górnoślązaków) i „Freistaat Oberschlesien” (Wolne Państwo Górny Śląsk), czyli postulat połączenia ziem niemieckiej Prowincji Górnośląskiej i polskiego Województwa Śląskiego, w ramach niepodległego państwa przejęła właśnie Katholische Volkspartei (Katolicka Partia Ludowa) z ks. prałatem Carlem Ulitzką – jej przewodniczącym oraz przywróconym na łono partii Heinrichem Skowronkiem na czele. Obydwu polityków w roku 1923 ostro skrytykowała za to prasa niemiecka. Carl Ulitzka oficjalnie tłumaczył, że hasło to oznacza jedynie postulat autonomii niemieckiej Prowincji Górnośląskiej. Jednak jeszcze podczas kampanii referendalnej w roku 1922 Carl Ulitzka jednoznacznie stwierdził, zgodnie z ustaleniami zjazdu w Prudniku, że postulat autonomii wskutek podziału terenów plebiscytowych stracił rację bytu. Natomiast z meldunku Komendy Powiatowej Policji w Katowicach (19.06.1926 roku) wynika, że Carl Ulitzka utrzymywał kontakty z liderem górnośląskich separatystów na terytorium polskiego Województwa Śląskiego – Janem Kustosem. Uprawdopodobnia to zarzuty polskiej i niemieckiej prasy, że Carl Ulitzka i Jan Kustos dążyli do utworzenia niepodległego państwa górnośląskiego, mającego powstać z obydwu części podzielonego Górnego Śląska. Zdaje się je także potwierdzać poparcie Jana Kustosa dla działaczy Katholische Volkspartei – Thomasa Szczeponika i Eduarda Panta na terenie Województwa Śląskiego. Natomiast dążenia do zjednoczenia Górnego Śląska często przewijały się również w ówczesnych wypowiedziach Ulitzki. Jak pisze Guido Hitze w biografii Ulitzki – "przyświecał mu tylko jeden cel – ponowne zjednoczenie ojczyzny". Równolegle Carl Ulitzka skutecznie zadbał o dofinansowanie Prowincji Górnośląskiej z budżetów Prus i Rzeszy, przedstawiając berlińskim politykom obraz Górnego Śląska, jako "zagrożonego bastionu niemczyzny na wschodzie". Dzięki jego polityce pozostała w państwie niemieckim Prowincja Górnośląska uporała się ze swoimi problemami i rozpoczęła dynamiczny rozkwit gospodarczy. Tymczasem "niemieccy szowiniści coraz skuteczniej głosili radykalną politykę destrukcji praw mniejszości narodowych, jednocześnie systematycznie oczerniali Ulitzkę, rujnując jego reputację". Wkrótce również KPD otwarcie przystąpiła do radykalnego antypolskiego obozu, stawiając górnośląskie Centrum z jego równouprawnieniem narodowościowym, w opozycji do całej lewicy i prawicy. Centrowcy, manifestujący poparcie dla praw polskojęzycznych Ślązaków i górnośląskich Polaków, pozostali więc samotni na szerokiej niwie politycznej.
Sterroryzowany przez nazistów.
W roku 1933, po przejęciu władzy w Niemczech przez NSDAP pod wodzą Adolfa Hitlera, politycy centrowi zostali usunięci w cień. Dotąd Carl Ulitzka nieprzerwanie sprawował mandat górnośląskiego posła w Reichstagu, a jego ugrupowanie otrzymywało głosy niemal połowy wyborców na terenie Prowincji Górnośląskiej. W kwietniu 1934 roku nazistowskie władze Niemiec połączyły prezydia Dolnego i Górnego Śląska, likwidując tym samym autonomiczny status Prowincji Górnośląskiej, która wróciła do rangi Rejencji Opolskiej. Jeszcze w roku 1933 Carl Ulitzka odczuł brutalność nowych władz, gdy został napadnięty i pobity w Gliwicach, a następnie na krótko aresztowany. 20 maja 1935 roku Carl Ulitzka w odpowiedzi udzielonej berlińskiemu politologowi Kurtowi Wittowi napisał: "Centrum nigdy nie dążyło do Wolnego Państwa Górnośląskiego oderwanego od Rzeszy Niemieckiej. Prawdopodobnie również przy Centrum – ale nie w nim samym – działały osobistości, dla których największym niebezpieczeństwem było zagrożenie ze strony Polski pod dyktatem Ententy. Rozważały one możliwość utworzenia Wolnego Państwa Górnośląskiego, ponieważ takie rozwiązanie wydawało im się mniejszym złem w porównaniu z bezwarunkowym przyłączeniem Górnego Śląska do Polski […] Nigdy jednak znaczącego odzewu nie zdobyły". Carl Ulitzka celowo mijał się z prawdą w wypowiedzi udzielonej już w czasach rządów nazistów. Do połowy 1919 roku sam zabiegał na drodze dyplomatycznej o niepodległość Górnego Śląska, później tę ideę oficjalnie propagowali dwaj członkowie zarządu górnośląskiego Centrum – Józef Musioł i Henryk Skowronek, posiadając poparcie partyjnych kolegów, zwłaszcza w grupie miejscowej Bytom. 15 lipca 1937 roku wygasła 15-letnia Konwencja Górnośląska podpisana pod naciskiem aliantów w Genewie przez przedstawicieli Polski i Niemiec. Wówczas raciborski proboszcz Carl Ulitzka bez oglądania się na konsekwencje stanął w obronie języka polskiego, a także nadal wygłaszał dwujęzyczne kazania, za co został kilkakrotnie dotkliwie pobity przez bojówki SA. 5 lipca 1939 roku Carl Ulitzka otrzymał urzędowe zawiadomienie władz Prowincji Śląskiej i Rejencji Opawskiej. Pismo datowane na 4 lipca 1939 roku, a przygotowane i podpisane osobiście przez gauleitera Wagnera 28 czerwca, zabraniało Carlowi Ulitzce pobytu na całym obrębie obowiązywania tego dokumentu od dnia 11 lipca 1939 roku. Pod przymusem przeniósł się on do Berlina. 20 lipca 1944 roku w kwaterze głównej "Wilczy Szaniec" w Prusach Wschodnich dokonano nieudanego zamachu na Hitlera. Nazajutrz gestapo rozpoczęło krwawą rozprawę z jego organizatorami, a wkrótce również zajęło się pozostałymi opozycjonistami. Carl Ulitzka został aresztowany 28 października 1944 roku, a na początku listopada również odizolowany. 21 listopada został przewieziony do obozu koncentracyjnego w Dachau.
Kres działalności.
Po oswobodzeniu tego obozu przez wojska alianckie ks. Carl Ulitzka przebywał w Ingolstadt, gdzie opiekował się Polakami – byłymi więźniami obozów koncentracyjnych. Tam zastało go zakończenie II wojny światowej. W sierpniu 1945 wrócił na ojczysty Górny Śląsk, ponownie obejmując stanowisko proboszcza w Raciborzu-Starej Wsi, by po tygodniu z powodu szykan i gróźb mordu ponownie wyemigrować. Sam uznawał za "tragikomiczny przypadek" fakt, że "ci, o prawa których walczył i wstawiał się za nimi, uczynili mu tę samą krzywdę i cierpienie, których doświadczył z powodu tego wstawiennictwa od ich wrogów: wygnanie z ojczyzny". Jak pisze Guido Hitze – niemieccy szowiniści uważali go za "przyjaciela Polaków", a tak samo szowinistyczni Polacy za "wroga Polaków". Gdy przybył do Berlina odrzucił propozycje objęcia stanowisk politycznych. Współtworzył wprawdzie CDU, lecz skoncentrował się wyłącznie na pomocy dla wygnanych z ojczyzny Górnoślązaków oraz kwestii rewizji krzywdzącej – jego zdaniem – granicy na Odrze i Nysie Łużyckiej. Swoim osobistym wysiłkiem pomógł wielu wypędzonym Górnoślązakom "w budowie nowego domu na obczyźnie". W toku Konferencji Moskiewskiej i podczas następnej, odbytej w listopadzie 1947 roku w Londynie, alianci stanowczo stwierdzili, że kwestia powrotu terenów wschodnich do Niemiec już nigdy nie będzie rozpatrywana.
Wówczas Carl Ulitzka usiłował przywrócić plan neutralizacji Śląska, jako strefy osadnictwa dla Polaków i Niemców na historycznym terytorium Śląska, znajdującego się pod międzysojuszniczą administracją. Energiczne kroki w kierunku realizacji tej opcji podjęli były nadburmistrz Raciborza – Adolf Kaschny i długoletni wydawca czasopisma kulturalnego "Der Oberschlesier" – Karl Schodrok. 7 marca 1947 roku Carl Ulitzka otrzymał pismo, w którym Schodrok przedstawiał Śląsk, jako przyszłą "wschodnioeuropejską Szwajcarię". 23 maja 1947 roku Adolf Kaschny w liście do Carla Ulitzki pisał: "Widać jak na dłoni, że jestem na bardziej poufałej stopie z dr. Adenauerem, z którym wcześniej współpracowałem w pruskiej Radzie Państwa, jak również w zarządzie Związku Niemieckich Miast, niż z kimkolwiek innym na obcym dla mnie do dziś zachodzie Niemiec […] Jednak można się obawiać, że Adenauer nie będzie gotowy na porzucenie interesów Zachodnich Niemiec, by np. Zagłębie Ruhry pod rosyjską kontrolę oddać, w zamian za kompromis w sprawie międzynarodowej kontroli Śląska". Współczesny biograf Ulitzki – Guido Hitze podsumował te dążenia następująco: "Paradoksalnie opcja Carla Ulitzki w sprawie instytucjonalizacji całego Śląska, jako buforowego państwa pomiędzy Polską, a Niemcami, pod międzynarodowym zarządem, był powrotem do politycznej koncepcji prześladującej go i kategorycznie zwalczanej ćwierćwiecze wcześniej w kwestii Górnego Śląska. Alianci jednak nie mieli ochoty na powtarzanie eksperymentu "wolnego miasta" Gdańsk". Ks. prałat Carl Ulitzka zmarł w Berlinie 12 października 1953 roku. Wskutek braku możliwości realizacji jego życzenia, by został pochowany na ojczystej górnośląskiej ziemi, jego pogrzeb odbył się tydzień później na cmentarzu ewangelickim w Berlinie-Karlhorst.

</doc>
<doc id="1256065" url="https://pl.wikipedia.org/wiki?curid=1256065" title="Okręg wyborczy Cambridgeshire">
Okręg wyborczy Cambridgeshire

Okręg wyborczy Cambridgeshire powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował hrabstwo Cambridgeshire, bez miasta Cambridge. W 1832 r. zwiększono liczbę mandatów do trzech. Okręg został zlikwidowany w 1885 r., ale utworzono go ponownie w 1918 r. Ostatecznie zlikwidowano go w 1983 r.

</doc>
<doc id="1256071" url="https://pl.wikipedia.org/wiki?curid=1256071" title="Oblężenie Torunia">
Oblężenie Torunia



</doc>
<doc id="1256075" url="https://pl.wikipedia.org/wiki?curid=1256075" title="Ureli Corelli Hill">
Ureli Corelli Hill

Ureli Corelli Hill (ur. 1802 w Hartford, zm. 2 września 1875 w Paterson) – amerykański dyrygent i skrzypek, założyciel i pierwszy dyrektor muzyczny Filharmonii Nowojorskiej.
Życiorys.
W latach 1828–1835, jako skrzypek i dyrygent, prowadził najważniejszą nowojorską organizację chóralną w tym czasie – New York Sacred Music Society. W latach 1835–1837 studiował w Kassel w Niemczech grę skrzypcową i kompozycję u Louis Spohra. Po powrocie do Nowego Jorku został założycielem, prezesem i dyrektorem muzycznym (1842–1849) New York Philharmonic Society. Dyrygował koncertem inauguracyjnym 7 grudnia 1842 oraz siedmioma kolejnymi koncertami w ciągu pierwszych pięciu sezonów, dając m.in. pierwsze amerykańskie wykonanie IX Symfonii Beethovena (20 maja 1846).
W 1847 przeniósł się do Cincinnati, gdzie miał nadzieję czerpać zyski z inwestycji w nieruchomości, ale po trzech latach wrócił do Nowego Jorku i do 1873 występował jako skrzypek w Filharmonii. Skonstruował fortepian, w którym struny zastąpił dzwonkami, dzięki czemu instrument miał się nie rozstrajać, ale pomimo wystaw w Nowym Jorku i Londynie nie udało mu się go sprzedać. Te i inne niepowodzenia biznesowe i artystyczne spowodowały, że popełnił samobójstwo przedawkowując morfię.
Zredagował "The New York Sacred Music Society's Collection of Church Music", wydanej w Nowym Jorku i Albany w 1843.

</doc>
<doc id="1256081" url="https://pl.wikipedia.org/wiki?curid=1256081" title="Studenské jazerá">
Studenské jazerá

Studenské jazerá (znane też pod nazwą "Kolpašské jazerá") – dwa sztuczne zbiorniki wodne (Studenské jazero i Malé Studenské jazero) koło wsi Banský Studenec (dawne "Kolpachy"), w Górach Szczawnickich na Słowacji.
Zbiorniki wodne, które otrzymały swą dawną nazwę od porzuconej dziś nazwy wsi "Kolpachy" (a obecną – od nowej nazwy tejże miejscowości), zostały zbudowane jako zasobniki wody, niezbędnej do napędu kół wodnych w okolicznych zakładach górniczych i hutniczych.
Większy zbiornik ("Studenské jazero") zaczęto budować w 1730 r. Ma powierzchnię 11,33 ha, maksymalną głębokość 15,0 m i objętość 799 000 m³. Mniejszy zbiornik ("Malé Studenské jazero") ma powierzchnię 2 ha, maksymalną głębokość 6,6 m i pojemność 109 000 m³.
Wodę do jezior doprowadzało pięć naturalnych cieków o łącznej długości 6000 m oraz dwie sztuczne wodne sztolnie, o długościach odpowiednio 93 i 318 m. Woda z jezior napędzała koła wodne stęp do rozdrabniania rudy, a następnie zasilała zbiornik "Rybnik" (dziś już zasypany), poniżej którego napędzała koło wodne tartaku.
Obecnie jeziora wykorzystywane są do celów rekreacyjnych (kąpielisko, sporty wodne).

</doc>
<doc id="1256084" url="https://pl.wikipedia.org/wiki?curid=1256084" title="Friedrich Christian Weber">
Friedrich Christian Weber

Friedrich Christian Weber – niemiecki dyplomata w służbie Hanoweru i Wielkiej Brytanii żyjącym w XVIII wieku, a także pisarz polityczny.
Friedrich Christian Weber Urodził się w Hanowerze. Podczas gdy Jerzy I Hanowerski został królem Wielkiej Brytanii w 1714, Weber reprezentował interesy brytyjskie w Rosji.
Jako dyplomata nie zanotował większych sukcesów, lecz napisał książkę mówiącą o tym jak Piotr Wielki zreformował Rosję na wzór zachodni. ""Das veraenderte Russland", wydał w trzech tomach: I w 1721, II w 1739 i III w 1740.
Gdy powrócił z Rosji w 1719, jego "Das veraenderte Russland" przetłumaczono na język angielski i opublikowano w latach 1722-1723 jako "The Present State of Russia"". Do tomu II Lorenz Lange dołączył wspomnienie z jego pierwszej podróży do Chin.

</doc>
<doc id="1256085" url="https://pl.wikipedia.org/wiki?curid=1256085" title="It Was Written">
It Was Written

It Was Written – drugi album studyjny amerykańskiego rapera Nasa. Został wydany 2 lipca 1996 roku nakładem wytwórni Columbia Records. Dnia 6 września 1996 r. album uzyskał status podwójnej platyny przez RIAA.

</doc>
<doc id="1256093" url="https://pl.wikipedia.org/wiki?curid=1256093" title="Poligynandria">
Poligynandria

Poligynandria (powst. z poł.: poligynia – z "polys" „liczny” i "gyne" „kobieta” + poliandria – z "polys" – „liczny” oraz "aner", dopełniacz "andros" – „mężczyzna”), wielogamia, multigamia, wielomałżeństwo – jedna z form poligamii.
Kontekst antropologiczny.
W antropologii odnosi się do formy małżeństwa więcej niż jednego mężczyzny z więcej niż jedną kobietą, którzy wraz ze swoimi dziećmi tworzą multilateralną rodzinę. Czasami spotykane współcześnie np. w Tybecie.
Kontekst biologiczny.
W biologii, polega na wyłącznym związku dwóch lub kilku samców z dwiema lub kilkoma samicami. Liczba samców i samic nie musi być jednakowa. Zjawisko występuje u ssaków (np. borsuki), także u małp człekokształtnych (u szympansów karłowatych, gdzie jednak nigdy nie dochodzi do kopulacji pomiędzy synami a matkami), ryb (igliczniowate, pielęgnicowate), ptaków (np. dzięciur żołędziowy), jak i owadów ("Aquarius remigis", gatunek nartnika).

</doc>
<doc id="1256095" url="https://pl.wikipedia.org/wiki?curid=1256095" title="Wzgórza Kiełczyńskie">
Wzgórza Kiełczyńskie

Wzgórza Kiełczyńskie – wzgórza w południowo-zachodniej Polsce na Przedgórzu Sudeckim w województwie dolnośląskim. Zgodnie z podziałem fizycznogeograficznym (według Kondrackiego i Walczaka) jest to mikroregion należący do mezoregionu Masyw Ślęży.
Położenie.
Wzgórza położone są na obszarze Ślężańskiego Parku Krajobrazowego, około 10 km na południowy wschód od Świdnicy, w południowo-zachodniej części Masywu Ślęży, między Przełęczą Jędrzejowicką na wschodzie a miejscowością Krzczonów na zachodzie. Zbocza południowe opadają w stronę Kotliny Dzierżoniowskiej.
Charakterystyka.
Wzgórza odchodzą niewielkim odgałęzieniem od Raduni w kierunku zachodnim, stanowią podjednostkę Masywu Ślęży. Jest to około pięciokilometrowe pasmo niewysokich wzgórz, stanowiące zachodnie ramię Masywu Ślęży, ciągnące się od Przełęczy Jędrzejowickiej w kierunku zachodnim. W zachodniej części formy pasma stają się łagodniejsze. Wzgórza ze względu na stromość zboczy nabrały charakteru pasma górskiego. Szczyty nie przekraczają wysokości 470 m n.p.m., wszystkie położone są w części grzbietowej. Grzbiet wzgórz biegnie równoleżnikowo, wznosi się z niego kilka bezimiennych wzniesień (346, 338, 346,3 i 395 m n.p.m.) oraz najwyższy szczyt pasma Szczytna o wysokości 466 m n.p.m., za którym grzbiet wyraźnie opada w kierunku wschodnim do Przełęczy Jędrzejowickiej (277 m n.p.m.).
Budowa.
Wzgórza zajmują północno-wschodni fragment niecki śródsudeckiej, na oderwanym i wypiętrzonym fragmencie formacji skalnej Masywu Czeskiego. Obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań. Ostateczny wygląd wzgórza otrzymały w okresie epoki lodowcowej, kiedy to lądolód skandynawski przykrył wzgórza, a następnie naniósł w doliny grubą warstwę osadów. Wzgórza zbudowane są ze skał metamorficznych, powstałych z przeobrażenia skał ultrazasadowych, tworzą go serpentynity z żyłkami magnezytu, kwarcu, chalcedonu i opalu, a sporadycznie występuje tu także nefryt, półszlachetna odmiana serpentynitu. Łagodniejsze stoki wzgórz pokryte są formami poglacjalnymi i utworami młodszymi, przeważnie czwartorzędowymi. W utworach czwartorzędowych występują plejstoceńskie, utwory lessopodobne, plejstoceńskie piaski i żwiry lodowcowe oraz gliny zwałowe. W kilku miejscach w części szczytowej wzgórz pojawiają się formy skalne w postaci wychodni serpentynitów, zwykle przybierające postać wydłużonych grzbietów.
Rzeźba.
Wzgórza charakteryzują się mało urozmaiconą rzeźbą terenu o płaskich wierzchołkach wzniesień i dość stromym nachyleniu zboczy południowych i północnych, całe pasmo ma kształt wrzeciona i stanowi jedną całość. Wzgórza mają charakterystyczną strukturę dla grzbietów i wzgórz wyspowych. Naturalne odsłonięcia skalne są stosunkowo częste i ograniczają się jedynie do partii szczytowej. Najwyższą wysokość wzgórza osiągają we wschodniej części. Na obszarze wzgórz występują grupy skalne oraz pojedyncze skały.
Krajobraz.
Krajobraz jest urozmaicony i posiada znaczące walory krajobrazowe. Cały obszar pasma jest górzysty. Pasmo przedstawia krajobraz niskich gór, z wyraźnie zaznaczonymi wzniesieniami. Szczyty są kopulaste, w całości zalesione z wyraźnym podkreśleniem zboczy. Cały obszar wzgórz porośnięty lasem mieszanym, niewielką część obszaru na niżej położonych zboczach zajmują łąki i pola uprawne. Krajobraz naturalny z enklawami krajobrazu pierwotnego. Pierwotny niskogórski charakter krajobrazu w większości został zachowany.
Klimat.
Klimat podgórski typowy dla większości obszaru Masywu Ślęży, gdzie mieszają się cechy klimatu oceanicznego kontynentalnego i górskiego. Jest to klimat ciepły, łagodny o umiarkowanej wilgotności. Przeważają wiatry nawiązujące do regionalnej cyrkulacji atmosferycznej, z przewagą kierunku zachodniego, o średnich prędkościach 3–3,5 m/s. W rejonie grzbietu prędkości wiatru wzrastają do 3,5–5 m/s. Średnioroczna temperatura powietrza wynosi 8 °C. Najniższe temperatury notuje się w styczniu, najwyższe w lipcu. Średnioroczne opady wynoszą około 580–700 mm, maksymalne opady notuje się w lipcu, minimalne w styczniu. Czas zalegania pokrywy śnieżnej wynosi od 50 do 60 dni. Wilgotność powietrza jest umiarkowana i sprzyja wegetacji roślin. Okres wegetacyjny wynosi około 220 dni i jest jednym z dłuższych w Polsce.
Flora i fauna.
Klimat i budowa geologiczna sprawiają, że świat roślinny wzgórz odznacza się różnorodnością, występuje tu wiele gatunków górskich. Stoki masywu niemal w całości pokrywa las mieszany. Wzgórza zamieszkuje głównie fauna leśna, bogata w gatunki górskie.
Wody.
Wzgórza należą do zlewiska Morza Bałtyckiego, położone są w dorzeczu Odry. Największą rzeką zbierającą wody ze wzgórz jest Piława odwadniająca swoimi dopływami południowe zbocza i Czarna Woda odwadniająca północne zbocza.
Miejscowości.
W najbliższej okolicy wzgórz położone są miejscowości: Książnica, Kiełczyn, Jędrzejowice, Gogołów, Wirki i Wiry.
Turystyka.
Partią szczytową wzgórz prowadzi szlak turystyczny
Z podnóży roztaczają się dalekie panoramy, z południowej strony na Góry Sowie, a z północnej Masyw Ślęży.

</doc>
<doc id="1256098" url="https://pl.wikipedia.org/wiki?curid=1256098" title="WSHiP">
WSHiP



</doc>
<doc id="1256099" url="https://pl.wikipedia.org/wiki?curid=1256099" title="Choroba Charcota, Mariego i Tootha">
Choroba Charcota, Mariego i Tootha



</doc>
<doc id="1256101" url="https://pl.wikipedia.org/wiki?curid=1256101" title="Zbigniew Witkowski (prawnik)">
Zbigniew Witkowski (prawnik)

Zbigniew Witkowski (ur. 13 sierpnia 1953 w Mrągowie) – polski prawnik, konstytucjonalista, profesor nauk prawnych, w latach 1999–2005 i ponownie od 2016 dziekan Wydziału Prawa i Administracji Uniwersytetu Mikołaja Kopernika w Toruniu. 
Życiorys.
W 1972 ukończył V Liceum Ogólnokształcące w Toruniu. W 1976 został absolwentem Wydziału Prawa i Administracji UMK. W latach 1976–1978 odbył aplikację sędziowską. Egzamin sędziowski złożył w 1978 w Toruniu. Pracę doktorską pt. "Instytucja prezydenta w konstytucjonalizmie II RP 1921–1935" obronił w 1983. Osiem lat później uzyskał stopień doktora habilitowanego na podstawie dorobku naukowego i rozprawy pt. "Prezydent Republiki w systemie ustrojowym współczesnych Włoch". W latach 1996–1999 był prodziekanem, a w latach 1999–2005 i ponownie od 2016 dziekanem Wydziału Prawa i Administracji UMK. Tytuł naukowy profesora otrzymał w 2005.
Objął funkcję kierownika Katedry Prawa Konstytucyjnego Uniwersytetu Mikołaja Kopernika w Toruniu. Zajmował stanowisko kierownika Zakładu Nauk Prawno-Ustrojowych Kujawsko-Pomorskiej Szkoły Wyższej w Bydgoszczy.
Pełnił funkcję doradcy i sekretarza naukowego Komisji Konstytucyjnej Senatu RP I kadencji, doradcy Szefa Kancelarii Senatu w latach 1993–1996. We wrześniu 1998 został członkiem Rady Legislacyjnej przy Prezesie Rady Ministrów VIII kadencji. Jest członkiem Towarzystwa Naukowego w Toruniu, członkiem korespondentem Towarzystwa Naukowego KUL w Lublinie (od 1995) oraz członkiem Polskiego Towarzystwa Legislacji. Ponadto członek Zarządu Głównego (przez dwie kadencje – wiceprezes) Polskiego Towarzystwa Prawa Konstytucyjnego (będącego częścią Międzynarodowego Stowarzyszenia Prawa Konstytucyjnego – AIDC), członek Rady Głównej Szkolnictwa Wyższego, przewodniczący Zespołu Prawnego Rady Głównej i członek Komisji Uprawnień Akademickich.
Do marca 2016 był członkiem kolegium redakcyjnego "Przeglądu Sejmowego".
Został wybrany na członka Komitetu Nauk Prawnych Polskiej Akademii Nauk kadencji 2020–2023.
Jego zainteresowania badawcze to współczesne, polskie prawo konstytucyjne ze szczególnym uwzględnieniem instytucji prezydenta RP i Senatu oraz prawo konstytucyjne porównawcze ze szczególnym uwzględnieniem Włoch. Jest autorem licznych publikacji z zakresu prawa konstytucyjnego. Był stypendystą MSZ Republiki Włoskiej, LUISS w Rzymie, stypendium Fundacji Rzymskiej Margrabiny J.S. Umiastowskiej i Fundacji Lanckorońskich, stypendium "ad personam" Przewodniczącego Senatu Republiki Włoskiej.
Brat Lecha Witkowskiego i Wojciecha Witkowskiego.

</doc>
<doc id="1256104" url="https://pl.wikipedia.org/wiki?curid=1256104" title="Maciej Mazur (rysownik)">
Maciej Mazur (rysownik)

Maciej Mazur (ur. 1 stycznia 1971 w Mielcu) – polski grafik, ilustrator, malarz, rysownik i autor komiksów.
Życiorys.
Pierwsze rysunki opublikował w 1988 w tygodniku „Odrodzenie”. Debiut komiksowy w 1992 w czasopiśmie „Świat Młodych” – komiks „Straszny John i jego banda” (scenariusz Jarosław Jarosz). Publikował w „Czasie Komiksu”, „Świecie Komiksu”, „Krakersie”, „AQQ”, „Super Expresie”, „Gazecie Wyborczej”, „Rzeczpospolitej”, „Newsweeku”, „Nowinach”, „Super Nowościach”, „Korso”, „Metropolu”, ”Echu Dnia”, „Super Komiksie”, „Gilotynie”, „Twoim Weekendzie”, „Chichocie”, „Fenixie”, „Czerwonym Karle”, „Komiks Forum”, „DD Reporterze”, „Mix Komixie”.
Autor rysunków do komiksów „Przymierze pajęczej nici” (scen. Wojciech Birek, „Czas Komiksu”), „Urwisko” (scen. W.Birek – Czas Komiksu), „Kapliczka” (scen. Witold Tkaczyk, Antologia 11/11), albumu „Włócznia Ottona” (scen. Wojciech Birek, wyd. Mandragora). Autorskie albumy „Rechot – Nie bój żaby”, „Striptiz, czyli prasa u podstaw” – wyd. A.I.R. Press.
Ilustrator i dyrektor artystyczny magazynu „Kapitan Muzyczka”, ilustrator magazynu „Świat Przygód z Hugo”.
Współpracował jako projektant i ilustrator z sieciowymi agencjami reklamowymi (G7, Ogilvy, Saatchi, McCann Erickson).
Ilustrator (a sporadycznie i autor tekstów) książeczek dla dzieci. Ponad 20 opublikowanych tytułów, m.in. „Mam na imię Mruczuś”, „Nazywam się Burasek”, „Dzień na wsi”, „Ciekawski kotek”, „Kurczakowe rachowanie”.
Twórca opracowania graficznego audiobooka „Miłek z Czarnego Lasu” Romualda Pawlaka, audiobooka „Dziedzictwo Orła Białego” Juliana E. Kulskiego, książki „Kalendarz EasyRidera”, kasety i płyty zespołu Last Zgredas „Too late?” EP (mini albumu) „LastZgredas”.
Otrzymał nagrody i wyróżnienia na festiwalach Komiksu w Łodzi, Festiwalu Rysunku „Złoty Kaktus” w Sieradzu.
Brał udział w wielu wystawach ogólnopolskich (indywidualnych, jak i zbiorowych) oraz we Francji, Portugalii i Włoszech.
Maciej Mazur udziela się również jako muzyk-gitarzysta. Był założycielem grup Saligia i Zelig, dla których tworzył muzykę i teksty – w 1996 zespół zarejestrował niewydany materiał „Zaklinacz”. Był członkiem zespół Horrendum, Idyl i Last Zgredas, gitarzystą, kompozytorem i autorem tekstów w zespole Fleurs. Współpracuje też z zespołem Neonovi (teksty).

</doc>
<doc id="1256109" url="https://pl.wikipedia.org/wiki?curid=1256109" title="Ambasadorowie Hanoweru">
Ambasadorowie Hanoweru

W roku 1714 Elektor Jerzy-Ludwik-Jerzy I Hanowerski zasiadł na tronie Brytyjskim. Dotąd państwa te nie miały ze sobą właściwie nic wspólnego. Jeszcze w 1702 roku do Anglii jako poseł Hanoweru przybył Ernst August von Platen-Hallermund.
Niemieccy ministrowie Elektora-Króla Jerzego tacy jak Andreas Gottlieb Bernstorff i Roberthon pomagali królowi-elektorowi spleść hanowerską i brytyjską politykę w jedną całość. Jednak takie działania jak używanie floty brytyjskiej do realizacji celów hanowerskiej polityki; jak manewry odstraszające wobec Rosjan na Bałtyku w latach 1719, 1720 i 1721, budziły zdecydowany sprzeciw Brytyjskich parlamentarzystów. Jeden z nich Robert Walpole w latach 1717 - 1721 stoczył z Bernstorffem prawdziwą zimną wojnę o wpływy. 
Brytyjczycy specjalnie uchwalili ze strachu przed Bernstorffem ustawę "Enlistment in Foreign Service Act" (1713) zwaną w skrócie "Foreign Act", która stwierdzała, że ministrem w Wielkiej Brytanii może być tylko Brytyjczyk. jeszcze William Pitt, 1. hrabia Chatham tropił wszelkie przejawy poświęcania interesów brytyjskich dla interesów "podławego Elektoratu" Hanowerskiego.
Mimo wszystko Hanowerczykom udało się częściowo zespolić aparaty dyplomatyczne obu państw. Sztandarowym przykładem jest tu misja jaką w latach 1714-1719 Friedrich Christian Weber pełnił w Rosji, jako reprezentant obu dworów; brytyjskiego i hanowerskiego.
Po kongresie wiedeńskim (1815) tego typu więzy między obu państwami rozluźniły się znacznie, a po 1832 pękły zupełnie.

</doc>
<doc id="1256115" url="https://pl.wikipedia.org/wiki?curid=1256115" title="Linia kolejowa nr 407">
Linia kolejowa nr 407

Linia kolejowa nr 407 – linia kolejowa o długości 55,63 km, łącząca Wysoką Kamieńską z Trzebiatowem. W tej chwili pozostał tylko odcinek o długości 16,643 z Wysokiej Kamieńskiej do Kamienia Pomorskiego, pozostała część linii została rozebrana po II wojnie światowej. Istniejący odcinek jest w całości jednotorowy i zelektryfikowany.
Przewozy pasażerskie.
Na linii kursują jedynie pociągi osobowe Polregio.
Czas przejazdu.
Według rozkładu jazdy na 2018 rok, odcinek Wysoka Kamieńska – Kamień Pomorski pokonywany jest w 20 minut.

</doc>
<doc id="1256122" url="https://pl.wikipedia.org/wiki?curid=1256122" title="Suntory Mermaid II">
Suntory Mermaid II

Suntory Mermaid II – pierwsza na świecie łódź napędzana energią fal. Zbudowany w japońskiej stoczni Tsuneishi Shipbuilding Company katamaran ma 9,5 m długości, 3,5 m szerokości i waży około 3 ton. Pod łodzią znajdują się dwie poziome "stateczniki" które pod wpływem fal poruszają się w górę i w dół nadając łodzi maksymalną prędkość pięciu węzłów.

</doc>
<doc id="1256123" url="https://pl.wikipedia.org/wiki?curid=1256123" title="Agafia Światosławówna">
Agafia Światosławówna

Agafia, pol. "Agata", (ur. między 1190 a 1195, zm. po 2 czerwca 1248) – księżna mazowiecka z dynastii Rurykowiczów, żona księcia Konrada I Mazowieckiego. 
Życiorys.
Była córką Światosława (Adriana) Igorowicza, księcia Nowogrodu Siewierskiego, syna Igora, bohatera eposu pt. Słowo o wyprawie Igora. W 1207 przybyła do Polski i została żoną księcia mazowieckiego Konrada I z dynastii Piastów. W związku małżeński z księciem Konradem urodziła dziewięcioro dzieci - pięciu synów i cztery córki. (wg niektórych hipotez Agafia i Konrad I doczekali się aż siedemnaściorga dzieci). Z imienia znani są:
Kilka lat po przybyciu Agafii do Polski wybuchł gwałtowny spór między jej ojcem a bojarami halickimi, których poparł jej szwagier Leszek Biały. Rycerstwo polskie i węgierskie zdobyło i splądrowało Halicz, a księcia Światosława oraz jego braci Romana i Rościsława powieszono. Wojna zakończyła się traktatem spiskim.
W 1239 para książęca została obłożona klątwą kościelną. , kanclerz Konrada i dawny wychowawca Kazimierza, książę mazowiecki nakazał uwięzienie Czapli. Po śmierci w wyniku tortur (na tzw. „koniu”) jego ciało zostało powieszone w Płocku na widok publiczny. 
Dalszy bieg zdarzeń Jan Długosz relacjonuje następująco: 
"„A kiedy zmarł i zdjęto go z pierwszej szubienicy i kilku braci dominikanów wiozło zdjętego do miasta, żeby go pochować, rozwścieczona księżna Agafia, spragniona krwi kapłańskiej, jak druga Jezabel, odebrała go im, kazała złożyć na wóz ciągnięty przez dwa woły i powiesić na nowo, na drugiej przygotowanej umyślnie szubienicy, koło kościoła św. Benedykta nad Wisłą, od strony katedry płockiej, aby był tak odstraszającym jak i haniebnym widowiskiem“."
Wieść o zabójstwie rozeszła się szerokim echem po kraju. Konrad został za nie obłożony przez arcybiskupa gnieźnieńskiego Pełkę klątwą, a cała diecezja interdyktem. W mazowieckich kościołach umilkły dzwony, zaprzestano odprawiania kościelnych pogrzebów, ślubów i mszy św. W obawie o utratę tronu para książęca odbyła pokutę i odkupiła winę nadając archidiecezji gnieźnieńskiej Łowicz.
Wg innej wersji Czapla przypłacił życiem konflikt na tle majątkowym zaistniały między księciem z kapitułą płocką.

</doc>
<doc id="1256124" url="https://pl.wikipedia.org/wiki?curid=1256124" title="Ernst August von Platen-Hallermund">
Ernst August von Platen-Hallermund

Ernst August, hrabia von Platen-Hallermund (ur. 3 sierpnia 1674, zm. 20 września 1726) - hanowerski szlachcic i dyplomata.
W latach 1702 był posłem nadzwyczajnym ("envoyé extraordinaire") Hanoweru do Anglii, gdzie zmarł właśnie w 1702 roku król Wilhelm III, a Anna Stuart była koronowana na Królową Anglii. Hrabia von Platen-Hallermund przybył by złożyć jej gratulacje, a przy okazji zaznaczyć obecność Elektoratu Hanoweru w Londynie.
W roku 1707 został nadszambelanem dworu ("Oberster Kammerherr"), a w 1709 generalnym zarządcą poczty elektorskiej ("General-Erbpostmeister").

</doc>
<doc id="1256126" url="https://pl.wikipedia.org/wiki?curid=1256126" title="Stadion im. Alfreda Smoczyka w Lesznie">
Stadion im. Alfreda Smoczyka w Lesznie

Stadion im. Alfreda Smoczyka – stadion żużlowy w Lesznie, na którym spotkania rozgrywa klub Unia Leszno. Stadion nosi imię Alfreda Smoczyka – żużlowca Unii oraz CWKS Warszawa, ndywidualnego Mistrza Polski na żużlu w 1949 roku, pierwszego polskiego zawodnika i zmarł tragicznie we wrześniu 1950 roku.
Modernizacja.
Stadion zbudowany został i oddany do użytku 11 września 1977 roku, specjalnie na organizację centralnych dożynek i wizytę w Lesznie Edwarda Gierka. Modernizacja reprezentacyjnego obiektu sportowego Leszna prowadzona była od 1999 roku. W tym czasie zamontowano monitoring, oświetlenie, zakupiono również dmuchaną bandę (2003 rok). Zmodernizowana została wieża sędziowska oraz ogrodzenie w sektorze dla gości. Zamontowany został telebim. W roku 2009 wymieniono ogrodzenie okalające tor. 
W 2012 roku zakończono montowanie plastikowych siedzisk na całym obiekcie. Całkowicie przebudowano również trybuny na pierwszym wirażu stadionu (2013). Obecnie znajduje się tam wielofunkcyjny budynek, który służyć ma zarówno żużlowcom, jak i piłkarzom posiadającym stadion zaraz za obiektem im. Alfreda Smoczyka.
Wydarzenia.
Na stadionie im. Alfreda Smoczyka odbyły się:
Co roku na tym stadionie odbywa się Memoriał Alfreda Smoczyka.

</doc>
<doc id="1256130" url="https://pl.wikipedia.org/wiki?curid=1256130" title="Szegedyn">
Szegedyn



</doc>
<doc id="1256131" url="https://pl.wikipedia.org/wiki?curid=1256131" title="Parodia (kaktusowate)">
Parodia (kaktusowate)



</doc>
<doc id="1256132" url="https://pl.wikipedia.org/wiki?curid=1256132" title="Wielka Synagoga w Jełgawie">
Wielka Synagoga w Jełgawie

Wielka Synagoga w Jełgawie (łot. "Jelgavas lielā sinagoga") – nieistniejąca synagoga znajdująca się w Jełgawie na Łotwie, przy ulicy Ūdens 1. Była główną synagogą jełgawskiej gminy żydowskiej.
Synagoga została zbudowana w 1860 roku. W latach 1934-1939 została gruntownie wyremontowana. Podczas II wojny światowej, po wkroczeniu wojsk niemieckich do Jełgawy w 1941 roku, synagoga została spalona. Po zakończeniu wojny nie została odbudowana.

</doc>
<doc id="1256136" url="https://pl.wikipedia.org/wiki?curid=1256136" title="Isola Bella">
Isola Bella

Isola Bella jest jedną z wysp Borromee na jeziorze Maggiore we Włoszech. Wyspa jest długa na 320 m a szeroka na 180 metrów. Centralną część wyspy zajmuje pałac Borromeuszów (it. "Borromee") oraz znajdujące się wokół niego ogrody. Isola Bella w przeszłości była zamieszkiwana lecz obecnie jest bezludna.
Historia.
Do 1632 roku wyspa była skalną wysepką znaną jako "Isola di Sotto". Jednakże w tym samym roku Carlo III członek rodziny Borromeuszów rozpoczął budowę pałacu w dedykacji dla swojej żony Isabeli D'Addy. Prac nad budową pałacu oraz projektem ogrodu podjął się mediolańczyk Angelo Criveli. Prace nad budową zostały przerwane około 1650 roku z powodu wybuchu epidemii w Księstwie Mediolanu. Po śmierci Carlo III zadanie ukończenia budowy odziedziczyli jego synowie Giberto III oraz Vitalino VI, którzy zatrudnili do pracy mediolańskiego architekta Carlo Fontane, który dokończył prace nad budową pałacu. Jednakże wykończenie prac nad ogrodem bracia zostawili swojemu bratankowi Carlo IV. Inauguracyjne otwarcie pałacu miało miejsce w 1671 roku.
Za czasów Giberta V Borromeusza (1751–1837) wyspa stała się popularnym miejscem odwiedzin najsławniejszych osób, wśród których zaleźli się między innymi Edward Gibbon, Napoleon Bonaparte wraz ze swoją ówczesna żoną Józefiną oraz Karolina Brunszwicka Księżna Walii.
Wyspa obecnie.
Mimo braku stałej populacji wyspa stała się bardzo popularna wśród turystów. Mogą o tym świadczyć choćby połączenia promowe z 4 gminami: Stresa, Baveno, Verbania oraz Intrą.

</doc>
<doc id="1256137" url="https://pl.wikipedia.org/wiki?curid=1256137" title="Układ wielomianów ortogonalnych">
Układ wielomianów ortogonalnych



</doc>
<doc id="1256138" url="https://pl.wikipedia.org/wiki?curid=1256138" title="Jobst Hermann von Ilten">
Jobst Hermann von Ilten

Jobst Hermann von Ilten (ur. 1649, zm. 27 czerwca 1730) – hanowerski polityk, dyplomata i urzędnik.
Urodził się w 1649 roku w ojcowskich dobrach Gestorf w Ks. Calenberg. Chociaż luteranin wstąpił z braku pieniędzy do jezuitów. Od 1667 roku w armii francuskiej, w której w latach 1672–1674 służył w wojnie przeciw Holandii. Z braku szans na objęcie dowództwa wrócił do Hanoweru.
Gdy w roku 1679 do władzy doszedł biskup Ernst August von Osnabrück, wziął von Iltena do swej ekipy ministerialnej. Von Iltenowi udało się wówczas bogato ożenić z siostrą innego ministra. Został Inspektorem Wojsk ("Inspektor der Truppen") i poprowadził kampanię wojenna przeciw Francuzom w latach 1688–1689.
Pełnił funkcję tajnego radcy stanu ("Geheimenrath") w Księstwie Brunszwik-Lüneburg, a ponieważ Jerzy I Hanowerski, elektor Hanoweru i pierwszy król Anglii z domu hanowerskiego (od 1714) był jednocześnie księciem Brunszwiku-Lüneburga i elektorem Cesarstwa, droga do hanowerskich służb dyplomatycznych stała przed von Iltenem i innymi szlachcicami z Calenbergu i Brunszwiku otworem.
W latach 1697–1708, z kilkoma przerwami był wysyłany w liczne misje dyplomatyczne.
Był dwukrotnie posłem Hanoweru do Prus (w 1702 i ponownie w okresie 1705–1708). W 1706 załatwiał sprawę zaręczyn hanowerskiej księżniczki Zofii Doroty i pruskiego następcy tronu Fryderyka. Zaślubiny Fryderyka i Zofii odbyły się 28 listopada 1706 roku. Na własne życzenie odwołany z Berlina w 1708.
Gdy elektor Jerzy-Ludwik objął w 1714 tron brytyjski jako Jerzy I Hanowerski, von Ilten został głównym "Staatsminister" w Hanowerze. Zmarł pełniąc tę funkcję 27 czerwca 1730 w Hanowerze.
Rodzina von Ilten należała do najbardziej wpływowych w Elektoracie. Prócz Jobsta von Iltena należeli do niej:

</doc>
<doc id="1256139" url="https://pl.wikipedia.org/wiki?curid=1256139" title="Synagoga w Kuldydze">
Synagoga w Kuldydze

Synagoga w Kuldydze (łot. "Kuldīgas sinagoga") – synagoga znajdująca się w kurlandzkim miasteczku Kuldyga na Łotwie, przy ówczesnej ulicy Ventspils 6, obecnie zwanej 1905. gada.
Synagoga została zbudowana w 1876 roku. Podczas II wojny światowej, po wkroczeniu wojsk niemieckich do Kuldygi w 1941 roku, synagoga została zdewastowana. Obecnie jest wykorzystywana do innych celów (biblioteka miejska).

</doc>
<doc id="1256140" url="https://pl.wikipedia.org/wiki?curid=1256140" title="Wielomiany ortonormalne">
Wielomiany ortonormalne



</doc>
<doc id="1256143" url="https://pl.wikipedia.org/wiki?curid=1256143" title="1995 (album Atari Teenage Riot)">
1995 (album Atari Teenage Riot)

1995 – debiutancki album studyjny niemieckiego zespołu Atari Teenage Riot, wydany w marcu 1995 roku. Płyta była nagrywana w latach 1993-1994. Przy tworzeniu muzycy wykorzystali sample z utworów m.in. Nirvany, Jamesa Browna i Sham 69. Płyta jest oznaczona pierwszym numerem katalogowym wytwórni Aleka Empere – Digital Hardcore Recordings. Album został jakiś czas później wydany ponownie z nowym tytułem – Delete Yourself! i nową okładką.
Utwór "Speed" pojawił się w filmie "", jak i również na jego .

</doc>
<doc id="1256146" url="https://pl.wikipedia.org/wiki?curid=1256146" title="Synagoga Białoruska w Rydze">
Synagoga Białoruska w Rydze

Synagoga Białoruska w Rydze (, jid. "Rajsisze szul", ) – nieistniejąca synagoga znajdująca się na tzw. Przedmieściu Moskiewskim w Rydze, stolicy Łotwy, przy ulicy Elijas 15.
Synagoga została zbudowana w latach 1883–1885 w stylu romańskim, według projektu architekta V. Grabego. Służyła Żydom przybyłym do miasta z głębi Rosji oraz Żydom pochodzącym z terenów dzisiejszej Białorusi, głównie terenów guberni witebskiej, w skład której w XIX wieku wchodziła Łatgalia. Uroczystego otwarcia synagogi dokonano 25 sierpnia 1885 roku. 
Podczas II wojny światowej, po wkroczeniu wojsk niemieckich do Rygi w 1941 roku, synagoga została zburzona. Po zakończeniu wojny nie została odbudowana.
Obecnie przy ulicy "Elijas" mieści się ambasada Republiki Białorusi.

</doc>
<doc id="1256148" url="https://pl.wikipedia.org/wiki?curid=1256148" title="The Curse of Blondie">
The Curse of Blondie

The Curse of Blondie – album zespołu Blondie wydany przez wytwórnie Sanctuary Records i Epic Records w październiku 2003. Nagrań dokonano m.in. w Nowym Jorku i Los Angeles.

</doc>
<doc id="1256150" url="https://pl.wikipedia.org/wiki?curid=1256150" title="Synagoga Wojskowa w Rydze">
Synagoga Wojskowa w Rydze

Synagoga Wojskowa w Rydze zwana Talmud-Torą (łot. "Rīgas Karavīru sinagoga", ros. "Солдатская синагогa") – nieistniejąca synagoga znajdująca się w Rydze, stolicy Łotwy, przy ulicy Krasławskiej 24 (łot. "Krāslavas ielā").
Synagoga została zbudowana w 1872 roku na tzw. Przedmieściu Łatgalskim dla rosyjskich pułków z Łatgalii stacjonujących w mieście. Podczas II wojny światowej, po wkroczeniu wojsk niemieckich do Rygi w 1941 roku, synagoga została zburzona. Po zakończeniu wojny nie została odbudowana.

</doc>
<doc id="1256152" url="https://pl.wikipedia.org/wiki?curid=1256152" title="Narabayashi Hirotaro">
Narabayashi Hirotaro



</doc>
<doc id="1256154" url="https://pl.wikipedia.org/wiki?curid=1256154" title="Synagoga w Lipawie">
Synagoga w Lipawie

Synagoga w Lipawie, zwana Wielką (łot. "Liepājas lielā sinagoga") – żydowska bóżnica wybudowana w latach 1868-72 w Lipawie przy "Pētera ielā 11" (obecnie "Kuršu ielā"). 
W latach 1933-36 przeszła gruntowną rekonstrukcję. Została spalona podczas II wojny światowej, podczas akcji likwidacji lipawskiego getta. 

</doc>
<doc id="1256158" url="https://pl.wikipedia.org/wiki?curid=1256158" title="Vincent Bochdalek">
Vincent Bochdalek

Vincent Alexander Bochdalek (ur. 11 lutego 1801 w Litomierzycach, zm. 3 lutego 1883 w Pradze) – czeski anatom.
Studiował medycynę w Pradze u Rokitansky'ego, Škody, Krombholza i Ilgi; doktorem nauk medycznych został w 1833. Później został profesorem anatomii i wykładał ją w Pradze do 1874, gdy przeszedł na emeryturę. Wrócił do rodzinnych Litomierzyc, zmarł w Pradze w 1883 z powodu obrzęku płuc. Jego syn Victor Bochdalek (1835-1868) był wybitnym lekarzem.
Z nazwiskiem Bochdaleka wiąże się szereg mniej lub bardziej popularnych eponimów anatomicznych:

</doc>
<doc id="1256159" url="https://pl.wikipedia.org/wiki?curid=1256159" title="Vincent Alexander Bochdalek">
Vincent Alexander Bochdalek



</doc>
<doc id="1256161" url="https://pl.wikipedia.org/wiki?curid=1256161" title="Philemon Dickinson">
Philemon Dickinson

Philemon Dickinson (ur. 5 kwietnia 1739, zm. 4 lutego 1809) – amerykański prawnik i polityk. W latach 1790–1793 reprezentował stan New Jersey w Senacie Stanów Zjednoczonych.

</doc>
<doc id="1256162" url="https://pl.wikipedia.org/wiki?curid=1256162" title="Customised Applications for Mobile networks Enhanced Logic">
Customised Applications for Mobile networks Enhanced Logic

CAMEL (ang. "Customised Application for Mobile network Enhanced Logic") – funkcjonalność sieci GSM i UMTS umożliwiająca abonentom będącym w roamingu korzystanie z usług udostępnianych w ich macierzystej sieci, bazujących na platformie sieci inteligentnych. Przykładem takiej usługi może być naliczanie opłat za rozmowę abonentom rozliczającym się w systemie prepaid. 
Technologia CAMEL używana jest także czasami w serwisach oferujących usługi abonentom znajdującym się w macierzystej sieci, ponieważ została zaprojektowana specjalnie dla standardów GSM/UMTS i potrafi wykorzystać specyficzne dla nich funkcjonalności (np. wysyłanie do sieci (poprzez HLR) zapytania o status lub lokalizację abonenta, lub obsługa funkcjonalności USSD przez aplikacje uruchomione na platformie sieci inteligentnych, np. podczas zasilania konta prepaid za pomocą popularnych „kart zdrapek”). 
Przykład połączenia z wykorzystaniem standardu CAMEL.
Większość operatorów umożliwia kontakt z pocztą głosową poprzez wybór krótkiego, 4 cyfrowego numeru (np. w SIMPLUSie jest to 2222) zamiast wybierania pełnego numeru, zawierającego prefix kraju i operatora (w tym przypadku +48601222222). Problem występuje, gdy np. użytkownik SIMPLUSa wybierze numer skrócony przebywając za granicą, gdyż numer ten może nie występować w zagranicznej sieci lub może być przypisany innej usłudze. W tym przypadku CAMEL zapewnia dostęp do usług, gdy korzystamy z roamingu. W momencie, gdy abonent loguje się do zagranicznej sieci (VPLMN), otrzymuje ona od sieci macierzystej (HPLMN) informacje o usługach, jakie muszą być świadczone dla tego abonenta. W naszym przykładzie, gdy abonent wybierze numer 2222, zagraniczna sieć zawiesi to połączenie i „poinformuje” sieć macierzystą abonenta o tym zdarzeniu. Następnie sieć macierzysta prześle instrukcje sieci zagranicznej w jaki sposób ma ona dalej postąpić: kontynuować połączenie bez zmian, dodać pewne informacje np. prefix czy zawiesić połączenie. Wszystkie te operacje wprowadzają niewielkie tylko opóźnienie.
Fazy implementacji standardu CAMEL.
Standard CAMEL jest precyzowany w fazach. Do roku 2007 powstały 4 fazy standardu, każda z nich zbudowana w oparciu o fazę wcześniejszą. Fazy numer 1 oraz 2 zostały sprecyzowane przed powstaniem specyfikacji sieci 3G, więc nie wspierają usług sieci inteligentnych wewnątrz sieci GSM, chociaż odnoszą się one do sieci 2.5G i 3G. Faza 3 została zdefiniowana dla 3GPP Publikacje 99 i 4. Faza 4 została zdefiniowana jako część Publikacji nr 5 3GPP.
W połączeniu z innymi specyfikacjami GSM, fazy późniejsze powinny być całkowicie kompatybilne wstecz z fazami wcześniejszymi. Odpowiedzialna jest za to procedura negocjacji Transaction Capabilities Application Part (TCAP) Application Context (AC). Każda faza standardu CAMEL posiada własną wersję AC.
Faza 1.
Standard CAMEL w Fazie 1 definiował tylko podstawy usług kontroli połączeń, wprowadzał koncept Basic Call State Model (BCSM) do Sieci Inteligentnych. Faza 1 dała gsmSCF możliwość zawieszania połączeń, kontynuacji połączenia bez zmian albo modyfikacji skończonej liczby parametrów połączenia zanim dochodziło ono do skutku. gsmSCF mógł również monitorować status połączenia dla różnych zdarzeń (inicjacja połączenia i rozłączenie).
Faza 1 została zdefiniowana jako część Publikacji nr 96 w 1997 roku.
Faza 2.
Standard CAMEL w Fazie 2 rozszerzał możliwości zdefiniowane w Fazie 1. Oprócz świadczenia usług identycznych jak w Fazie 1, Faza 2 zawierała m.in.:
Faza 2 została zdefiniowana jako część Publikacji nr 97 i 98 w 1998 roku, chociaż znajdują się w niej odnośniki do wersji 1 specyfikacji Publikacji nr 96.
Faza 3.
Faza 3 standardu CAMEL poszerzała możliwości fazy 2 m.in. o:
Faza 3 została opublikowana jako część Publikacji nr 99 oraz 4 dotyczących 3GPP w 1999 roku.
Faza 4.
Faza 4 została opublikowana jako część Publikacji nr 5 dotyczącej 3GPP w 2002 roku.

</doc>
<doc id="1256173" url="https://pl.wikipedia.org/wiki?curid=1256173" title="Roślinne regulatory wzrostu">
Roślinne regulatory wzrostu



</doc>
<doc id="1256176" url="https://pl.wikipedia.org/wiki?curid=1256176" title="Chott El Jerid">
Chott El Jerid



</doc>
<doc id="1256179" url="https://pl.wikipedia.org/wiki?curid=1256179" title="Optyczne zwielokrotnianie czasowe">
Optyczne zwielokrotnianie czasowe

Optyczne zwielokrotnianie czasowe () – rodzaj multipleksacji z podziałem czasowym, w którym multipleksacja i demultipleksacja są wykonywane w sposób optyczny.
W przeciwieństwie do mulitpeksacji elektrycznej TDM, konwersja elektrooptyczna jak i optoelektryczna realizowane są w paśmie podstawowym. Multipleksacji i demultipleksacji poddawany jest więc już sygnał optyczny.
Przetwarzanie E/O jest realizowane przed zwielokrotnianiem, jeszcze na strumieniach o mniejszej szybkości transmisji. Podobnie konwersja O/E ma miejsce po demultimpleksacji. 
W multipleksacji elektrycznej TDM, przy dużych szybkościach transmisji, istnieje problem ograniczonej szybkości działania układów elektronicznych. Szybkość części elektrycznej układu musi dorównywać szybkości sygnału zwielokrotnionego. 
W przypadku OTDM problem ten znika, gdyż układ elektryczny pracuje tylko w paśmie podstawowym, przed multiplekserem i po demultiplekserze.
Pierwszy etap procesu.
Pierwszym etapem procesu jest próbkowanie sygnału z kanałów pierwotnych. Powstaje ciąg impulsów optycznych charakterystycznych dla kanału pierwotnego. Impulsy te muszą być odpowiednio krótkie oraz posiadać stosunkowo niewielki współczynnik wypełnienia.
Metody generacji impulsów optycznych.
Najczęściej stosowane metody generacji impulsów optycznych to:
Synchronizacja próbkowania.
Ważną częścią całego układu jest synchronizacja próbkowania w kolejnych kanałach pierwotnych. Zapewnia właściwy czas i kolejność pobierania przez multiplekser sygnałów z kanałów. Ma to na celu uniemożliwienie nakładania się na siebie próbek. Wykorzystuje się tu układy opóźniające, których zadaniem jest odpowiednie przesunięcie czasów próbkowania poszczególnych kanałów.

</doc>
<doc id="1256189" url="https://pl.wikipedia.org/wiki?curid=1256189" title="Gliese 229B">
Gliese 229B

Gliese 229B – brązowy karzeł typu widmowego T stanowiący słabszy składnik układu podwójnego Gliese 229 znajdującego się w odległości ok. 18,75 lat świetlnych od Słońca. Krąży wokół znacznie jaśniejszego czerwonego karła Gliese 229A. Masa Gliese 229B zawiera się pomiędzy 20 a 50 mas Jowisza. 
Został odkryty w październiku 1994 roku, w listopadzie 1995 potwierdzono, że jest to pierwszy zidentyfikowany brązowy karzeł, czyli obiekt o masie podgwiazdowej (ang. "Substellar Mass Object"), niebędący planetą.

</doc>
<doc id="1256190" url="https://pl.wikipedia.org/wiki?curid=1256190" title="Gliese 229">
Gliese 229

Gliese 229 ("HD 42581") – gwiazda w gwiazdozbiorze Zająca, odległa o około 18,8 roku świetlnego od Słońca. Okrąża ją brązowy karzeł Gliese 229 B, pierwszy potwierdzony obiekt tego rodzaju, oraz co najmniej dwie planety.
Charakterystyka obserwacyjna.
Gliese 229 znajduje się w środkowo-wschodniej części gwiazdozbioru Zająca, na wschód od Delta Leporis i przy wielkości obserwowanej 8,1 nie jest widoczna nieuzbrojonym okiem. Charakteryzuje się dużym ruchem własnym, który odkrył Willem Jacob Luyten.
Charakterystyka fizyczna.
Gliese 229 to czerwony karzeł, gwiazda ciągu głównego należąca do typu widmowego M1. Jest zaliczana do gwiazd zmiennych rozbłyskowych. Ma masę 0,58 , temperaturę 3564 K, znacznie niższą niż Słońce i jasność zaledwie 2,8% jasności Słońca.
Brązowy karzeł.
W październiku 1994 roku astronomowie odkryli obiekt, który po dalszych obserwacjach okazał się towarzyszem tej gwiazdy. Oznaczono go Gliese 229B. Było to pierwsze pewne odkrycie brązowego karła, obiektu zbyt masywnego, żeby być planetą, a zbyt małego i chłodnego, aby być gwiazdą. Obserwacji dokonano z Obserwatorium Palomar i za pomocą Kosmicznego Teleskopu Hubble’a.
W czasie odkrycia był odległy o 7,8 sekundy kątowej od gwiazdy Gliese 229A, do 2011 roku przesunął się na orbicie, zbliżając się na 6,2″. Wielkość obserwowana tego karła to 17,1.
Gliese 229B jest zaliczany do typu widmowego T6,5. Ma masę 35 ± 15 MJ. Jego temperatura jest oceniana na około 1200 K.
Układ planetarny.
W 2014 roku poinformowano o odkryciu pierwszej znanej planety krążącej wokół tej gwiazdy.
Drugą planetę odkryto w 2020 roku. Krąży ona bliżej gwiazdy, obiegając ją w czasie 122 dni w odległości 0,339 au. Ekosfera Gliese 229A rozciąga się od 0,18 do 0,34 au od gwiazdy, co plasuje planetę c w jej zewnętrznej części. Współczynnik podobieństwa do Ziemi planety c ma wartość równą 0,61. Jednak mając masę 7,268 jest to prawdopodobnie tzw. mini-Neptun, a nie planeta skalista.

</doc>
<doc id="1256191" url="https://pl.wikipedia.org/wiki?curid=1256191" title="Wojskowy Instytut Historyczny im. Wandy Wasilewskiej">
Wojskowy Instytut Historyczny im. Wandy Wasilewskiej



</doc>
<doc id="1256192" url="https://pl.wikipedia.org/wiki?curid=1256192" title="Biograph">
Biograph

Biograph – trzydyskowy kompilacyjny album Boba Dylana prezentujący 53 utwory, z tego 22 publikowane po raz pierwszy, wybrane z nagrań dokonanych pomiędzy listopadem 1961 a sierpniem 1981 i wydany w 1985 r.
Historia i charakter albumu.
Chociaż cały wysiłek w 1985 r. Dylan włożył w propagowanie albumu "Empire Burlesque", nie odniósł on sukcesu, docierając zaledwie do 33. miejsca. Było to rozczarowanie dla Dylana, tym większe, że wydany w kilka miesięcy później "Biograph" powstawał bez jego udziału i nawet uważał, że ta kompilacja nie powinna być w ogóle reklamowana.
"Biograph", ku jego zaskoczeniu, zebrał znakomite recenzje i sprzedawał się mimo wyższej ceny dużo lepiej od "Empire Burlesque". Dotarł wprawdzie także do pozycji 33, jednak pozostał na liście dłużej i 29 marca 1989 r. osiągnął status platynowej płyty.
"Biograph" był wydawnictwem prekursorskim; po jego sukcesie zaczęto wydawać duże pudełkowe zestawy także i innych artystów.

</doc>
<doc id="1256196" url="https://pl.wikipedia.org/wiki?curid=1256196" title="Marcin Broniewski (zm. przed 31 marca 1593)">
Marcin Broniewski (zm. przed 31 marca 1593)

Marcin Broniewski (Broniowski) herbu Tarnawa, znany jako "Martinus Bronovius de Biezdzfedea" (ur. ?, zm. przed 31 marca 1593) – sekretarz Stefana Batorego, polski podróżnik, historyk, kartograf, dyplomata, kronikarz, pamiętnikarz i wydawca.
Życiorys.
Urodził się w I połowie XVI w. w rodzinie Broniowskich, właścicieli Bieździedzy pieczętujących się herbem Tarnawa. Gałąź bieździedzka rodu Broniewskich wywodzi się z gniazda majątku Broniewice, w dawnym powiecie sandomierskim. Za czasów króla Kazimierza Jagiellończyka (1447-1492) wszyscy należący do tego gniazda przyjęli nazwisko Broniewski, pisane często początkowo, jako "Broniowski". Syn Stanisława, brat Jerzego, Mikołaja i Krzysztofa. Posiadał dobre wykształcenie, lecz nieznane jest miejsce studiów. Dworzanin królewski Zygmunta Augusta, który należał do obozu katolickiego i podpisał protestację przeciwko konfederacji warszawskiej. Od 1577, na dworze króla Stefana Batorego, pełnił funkcję sekretarza monarchy. Jako burgrabia krakowski, nagrodzony został przez Jana Olbrachta starostwem w Lubaczowie i wójtostwami potwierdzonymi także przez Zygmunta I Starego, które utorowały drogę do dworu królewskiego następnym z rodu. Jako poseł polski do chana perekopskiego Machmet Gireja (4 kwietnia 1578) był architektem zawartego układu pokojowego. Rok później ponownie posłował do Tatarów. W 1580 powrócił i lata następne spędził na dworze królewskim. Po śmierci Stefana Batorego wystąpił w obronie swych praw majątkowych na sejmie konwokacyjnym 1587, domagając się jednocześnie wynagrodzenia za poselstwo do Tatarów. W czasie sejmu elekcyjnego był zwolennikiem "Piasta", godząc się w ostateczności na "królewicza szwedzkiego". Dla wymierzenia sprawiedliwości napadł na majątek Familicze, należący do prawosławnego biskupa łuckiego - Terleckiego. Schyłek życia prawdopodobnie spędził zajmując się rzemiosłem wojennym. Poseł na sejm koronacyjny 1587/1588 roku z województwa ruskiego.
Był podróżnikiem i twórcą pierwszego opisu ówczesnego Krymu – "Tartariae descriptio" (Opis Tatarii) w języku łacińskim i zarazem pierwszej informacji o żyjącym tam ludzie. Mapy północnych wybrzeży Morza Czarnego, które sporządził, były równie unikalnymi co jedynymi i uważane są dzisiaj za wybitny zabytek i osiągnięcie polskiej kartografii, a o ich nie tylko zabytkowej klasie może świadczyć fakt, iż ostatni raz drukiem wydano je w 1963.

</doc>
<doc id="1256197" url="https://pl.wikipedia.org/wiki?curid=1256197" title="Karoly Bartha">
Karoly Bartha



</doc>
<doc id="1256201" url="https://pl.wikipedia.org/wiki?curid=1256201" title="Philippe V de France Duc d'Anjou Roi d'Espagne">
Philippe V de France Duc d'Anjou Roi d'Espagne



</doc>
<doc id="1256202" url="https://pl.wikipedia.org/wiki?curid=1256202" title="Louis I Roi d'Espagne">
Louis I Roi d'Espagne



</doc>
<doc id="1256203" url="https://pl.wikipedia.org/wiki?curid=1256203" title="Ferdinand VI Roi d'Espagne">
Ferdinand VI Roi d'Espagne



</doc>
<doc id="1256204" url="https://pl.wikipedia.org/wiki?curid=1256204" title="Port Moresby">
Port Moresby

Port Moresby – stolica Papui-Nowej Gwinei na południowo-wschodnim wybrzeżu Nowej Gwinei, nad Zatoką Papua. Port Moresby wydzielone jest jako odrębny dystrykt stołeczny (ang. "National Capital District"), jest też stolicą Prowincji Centralnej. Liczba mieszkańców: 366 862. W mieście zlokalizowany jest międzynarodowy port lotniczy (port lotniczy Port Moresby) i morski oraz uniwersytet ("University of Papua New Guinea").
Zatokę w 1873 odkrył kapitan John Moresby. Miasto zostało założone w 1883 przez Europejczyków. W czasie II wojny światowej była to ważna baza wojsk alianckich w walce z Japonią.
W mieście rozwinął się przemysł spożywczy, drzewny oraz maszynowy.

</doc>
<doc id="1256205" url="https://pl.wikipedia.org/wiki?curid=1256205" title="Charles III Roi d'Espagne">
Charles III Roi d'Espagne



</doc>
<doc id="1256218" url="https://pl.wikipedia.org/wiki?curid=1256218" title="Wieczysta adoracja">
Wieczysta adoracja

Adoracja wieczysta – nieprzerwana adoracja wystawionego Najświętszego Sakramentu oddawana przez osoby lub wspólnoty religijne w obrębie diecezji.
Zwyczaj adoracji Najświętszego Sakramentu pojawił się w Katedrze Mediolańskiej na początku XVI wieku. Wraz z upływem czasu objął swoim zasięgiem całe miasto Mediolan. Stamtąd adoracja wieczysta została przeniesiona do Rzymu przez Filipa Nereusza w 1548. Została oficjalnie wprowadzona do kościołów rzymskich przez papieża Klemensa VIII. Z upływem czasu w kościołach pojawiły się adoracje który trwały przez cały rok (adoracje wieczyste). Zwyczaj też z Rzymu przeniósł się do Europy - w Polsce wzmianki o pierwszych wieczystych adoracjach datuje się na okres XVIII wieku. Prócz organizowanej w ramach diecezji wieczystej adoracji istnieją wieczysta adoracja odbywa się również w wybranych kaplicach w trybie ciągłym.

</doc>
<doc id="1256219" url="https://pl.wikipedia.org/wiki?curid=1256219" title="Philippe I Duc de Parme">
Philippe I Duc de Parme



</doc>
<doc id="1256220" url="https://pl.wikipedia.org/wiki?curid=1256220" title="Przełęcz Prehyba">
Przełęcz Prehyba

Przełęcz Prehyba (też: "Perehyba", ok. 820 m n.p.m.) – przełęcz w południowo-zachodniej części Beskidu Niskiego.
Leży w tzw. Hańczowskich Górach Rusztowych, w jednym z grzbietów (prętów owego "rusztu"), który od Cigelki przez Długi Dział (słow. Dlhy diel), Ostry Wierch, Białą Skałę i Wnyki ciągnie się w kierunku północno-zachodnim aż po Kamienny Wierch i Czereszenne. Siodło przełęczy znajduje się pomiędzy szczytami Białej Skały (903 m n.p.m.) na południowym wschodzie i Stożka (852 m n.p.m.) na północnym zachodzie.
Przełęcz zarośnięta lasem i jałowcami, bez widoków. W siodle przełęczy drewniany krzyż. Przez przełęcz biegnie leśna ścieżka, sporadycznie używana jako przejście z Izb do Ropek.

</doc>
<doc id="1256221" url="https://pl.wikipedia.org/wiki?curid=1256221" title="ODTM">
ODTM



</doc>
<doc id="1256224" url="https://pl.wikipedia.org/wiki?curid=1256224" title="Charles IV Roi d'Espagne">
Charles IV Roi d'Espagne



</doc>
<doc id="1256226" url="https://pl.wikipedia.org/wiki?curid=1256226" title="Ferdinand I Roi des Deux-Siciles">
Ferdinand I Roi des Deux-Siciles



</doc>
<doc id="1256229" url="https://pl.wikipedia.org/wiki?curid=1256229" title="Kocunia">
Kocunia

Kocunia ("Kocuń", w górnym biegu Skicka Struga) – rzeka, lewobrzeżny dopływ Głomi o długości 42,34 km.
Płynie przez Pojezierze Krajeńskie, w tym przepływa przez jezioro Borówno (Specjalny Obszar Ochrony Siedlisk Natura 2000 "Uroczyska Kujańskie" (PLH300052) oraz Jezioro Sławianowskie Wielkie. Uchodzi do Głomi w 26,2 km jej biegu w okolicach Krajenki. Odwadnia obszar o powierzchni 172 km².
Znaczną część zlewni stanowią tereny upraw rolnych. Rzeką biegnie szlak kajakowy.

</doc>
<doc id="1256231" url="https://pl.wikipedia.org/wiki?curid=1256231" title="Ferdinand VII Roi d'Espagne">
Ferdinand VII Roi d'Espagne



</doc>
<doc id="1256232" url="https://pl.wikipedia.org/wiki?curid=1256232" title="Charles Comte de Molina">
Charles Comte de Molina



</doc>
<doc id="1256234" url="https://pl.wikipedia.org/wiki?curid=1256234" title="Charles Comte de Montemolin">
Charles Comte de Montemolin



</doc>
<doc id="1256237" url="https://pl.wikipedia.org/wiki?curid=1256237" title="Jean Comte de Montizon">
Jean Comte de Montizon



</doc>
<doc id="1256239" url="https://pl.wikipedia.org/wiki?curid=1256239" title="Eksplozja w Lagos (2002)">
Eksplozja w Lagos (2002)

Eksplozja w Lagos – eksplozja w nigeryjskim mieście Lagos. Miała miejsce 27 stycznia 2002 roku. Kilkakrotnie zanotowano wówczas wybuchy podziemnego magazynu amunicji, a w efekcie zginęło ponad 1000 osób.
Eksplozja była wynikiem pożaru, jaki wybuchł na targowisku w pobliżu koszar, na terenie których znajdował się arsenał. Składowana na terenie arsenału amunicja wielkokalibrowa eksplodowała, niszcząc zarówno liczne budynki na terenie koszar, jak i targowisko, stojący w pobliżu kościół oraz liczne zabudowania mieszkalne. Pobliski szpital został uszkodzony. Amunicja wybuchała przez całą noc. Siła pierwszej eksplozji była tak duża, że wybiła szyby w promieniu 15 kilometrów. Walące się budynki i spadające szkło były dodatkową przyczyną znacznej liczby ofiar. Czerwony Krzyż wskazał, że część ofiar utonęła w kanale, podczas ucieczki z obszaru objętego eksplozjami. Kanał był zarośnięty hiacyntem wodnym i wiele osób nie zauważyło go w ciemnościach. Wiele dzieci zostało stratowanych.

</doc>
<doc id="1256241" url="https://pl.wikipedia.org/wiki?curid=1256241" title="Jef Maes">
Jef Maes

Jef "Joseph" Maes (ur. 5 kwietnia 1905 w Antwerpii, zm. 30 czerwca 1996 w Antwerpii) – belgijski kompozytor.

</doc>
<doc id="1256244" url="https://pl.wikipedia.org/wiki?curid=1256244" title="Alphonse Duc de San-Jaime">
Alphonse Duc de San-Jaime



</doc>
<doc id="1256245" url="https://pl.wikipedia.org/wiki?curid=1256245" title="Vaclav Wilhelm z Ruppy">
Vaclav Wilhelm z Ruppy



</doc>
<doc id="1256246" url="https://pl.wikipedia.org/wiki?curid=1256246" title="Klungkung">
Klungkung

Klungkung – miasto w Indonezji, na wyspie Bali. W 2004 roku liczyło 50 326 mieszkańców.

</doc>
<doc id="1256247" url="https://pl.wikipedia.org/wiki?curid=1256247" title="Czapetka">
Czapetka

Czapetka ("Syzygium" Gaertn.) – rodzaj roślin z rodziny mirtowatych. Należy do niego 400–500 do ponad tysiąca gatunków roślin pochodzących z tropikalnych i subtropikalnych obszarów Afryki, Azji Południowo-Wschodniej i Australii.
Morfologia.
Drzewa i krzewy. Owocami są jadalne białe, różowe, czerwone lub fioletowe jagody. Kwiaty drobne, zwykle różowe lub szkarłatne, z wystającymi pręcikami.
Systematyka.
"Acicalyptus" A. Gray, "Anetholea" Peter G. Wilson, "Aphanomyrtus" Miq., "Bostrychode" Miq. ex O. Berg, "Calyptranthus" Blume, "Caryophyllus" L., "Cerocarpus" Colebr. ex Hassk., "Clavimyrtus" Blume, "Cupheanthus" Seem., "Gelpkea" Blume, Jambos Adans., "Jambosa" Adans., "Leptomyrtus" Miq. ex O. Berg, "Macromyrtus" Miq., "Malidra" Raf., "Microjambosa" Blume, "Myrthoides" Wolf, Opa Lour., "Pareugenia" Turrill, "Pseudoeugenia" Scort., "Strongylocalyx" Blume, "Syllisium" Endl., orth. var., "Syllysium" Meyen &amp; Schauer, "Tetraeugenia" Merr.
Rodzaj należący do podrodziny "Myrtoideae", rodziny mirtowatych ("Myrtaceae" Juss.), która wraz z siostrzaną grupą "Vochysiaceae" wchodzi w skład rzędu mirtowców ("Myrtales"). Rząd należy do kladu różowych ("rosids") i w jego obrębie jest kladem siostrzanym bodziszkowców.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Myrtanae" Takht., rząd mirtowce ("Myrtales" Rchb.), podrząd "Myrtinae" Burnett., rodzina mirtowate ("Myrtaceae" Juss.), rodzaj czapetka ("Syzygium" Gaertn.)
Zastosowanie.
Wiele gatunków jest uprawianych jako rośliny ozdobne.

</doc>
<doc id="1256248" url="https://pl.wikipedia.org/wiki?curid=1256248" title="Jacques Duc de Madrid">
Jacques Duc de Madrid



</doc>
<doc id="1256249" url="https://pl.wikipedia.org/wiki?curid=1256249" title="Kuta (Indonezja)">
Kuta (Indonezja)

Kuta – miasto w Indonezji, na wyspie Bali. 
Zamachy.
12 października 2002 roku miały tam miejsce trzy zamachy, w których zginęły 202 osoby. W jednym z tych zamachów zginęła polska dziennikarka Beata Pawlak. U zbiegu ulic Jl Legian i Poppies II postawiony jest pomnik "Ground Zero" upamiętniający ofiary zamachów.

</doc>
<doc id="1256252" url="https://pl.wikipedia.org/wiki?curid=1256252" title="Generał (film 1926)">
Generał (film 1926)

Generał – film komediowy o okresie wojny secesyjnej w Stanach Zjednoczonych, w reżyserii i z udziałem w roli głównej Bustera Keatona.
Opis fabuły.
Treść filmu przedstawia historię człowieka, który dokonał bohaterskiego czynu, odzyskując porwaną przez wroga lokomotywę o nazwie "Generał". Historia oparta jest częściowo na prawdziwym wydarzeniu z rajdu Andrewsa w 1862.
Johnnie Gray, skromny maszynista, nie zostaje przyjęty do wojska, gdyż jest bardziej przydatny jako maszynista. Jego ukochana, Annabelle myśli, że Johnnie ją okłamał i tak naprawdę wcale nie próbował się zapisać do wojska i zrywa z nim znajomość. Los sprawia, że dziewczyna znajduje się w pociągu porwanym przez zwolenników Unii. Johnnie nie waha się ani chwili i rzuca się w pościg za porwanym pociągiem. Przez przypadek dowiaduje się, że jego ukochana jest w rękach Unii. Ratuje nie tylko swą dziewczynę, ale także Armię Tennessee i zostaje mianowany porucznikiem armii Konfederatów.

</doc>
<doc id="1256256" url="https://pl.wikipedia.org/wiki?curid=1256256" title="Atherton (Australia)">
Atherton (Australia)

Atherton – miejscowość w Australii, w stanie Queensland. 11 lipca 1916 roku urodził się tam Aleksander Michaiłowicz Prochorow, syn rosyjskich emigrantów, fizyk, laureat Nagrody Nobla.

</doc>
<doc id="1256257" url="https://pl.wikipedia.org/wiki?curid=1256257" title="Aleksander Michaiłowicz Prochorow">
Aleksander Michaiłowicz Prochorow



</doc>
<doc id="1256258" url="https://pl.wikipedia.org/wiki?curid=1256258" title="François II Duc de Cadix">
François II Duc de Cadix



</doc>
<doc id="1256259" url="https://pl.wikipedia.org/wiki?curid=1256259" title="François Duc de Cadix">
François Duc de Cadix



</doc>
<doc id="1256260" url="https://pl.wikipedia.org/wiki?curid=1256260" title="Termin jednostkowy">
Termin jednostkowy



</doc>
<doc id="1256262" url="https://pl.wikipedia.org/wiki?curid=1256262" title="Lennep (Remscheid)">
Lennep (Remscheid)

Lennep - dzielnica miasta Remscheid w Niemczech, w kraju związkowym Nadrenia Północna-Westfalia, w rejencji Düsseldorf. Do 1929 było to miasto i zarazem siedziba powiatu Lennep.
27 marca 1845 roku urodził się Wilhelm Röntgen, fizyk niemiecki, laureat Nagrody Nobla.

</doc>
<doc id="1256265" url="https://pl.wikipedia.org/wiki?curid=1256265" title="Alphonse XII Roi d'Espagne">
Alphonse XII Roi d'Espagne



</doc>
<doc id="1256267" url="https://pl.wikipedia.org/wiki?curid=1256267" title="Nazwa generalna">
Nazwa generalna

Nazwa generalna – nazwa, która w przeciwieństwie do nazwy indywidualnej, może stanowić nie tylko podmiot, ale także orzecznik w zdaniu podmiotowo-orzecznikowym.
Nazwy generalne mogą być:
Nazwami generalnymi jednostkowymi są deskrypcje.

</doc>
<doc id="1256268" url="https://pl.wikipedia.org/wiki?curid=1256268" title="Gubernator (film)">
Gubernator (film)

Gubernator (ang. "All the King’s Men") – amerykański dramat filmowy z 1949 roku w reżyserii Roberta Rossena. Obraz powstał w oparciu o powieść Roberta Penna Warrena o niszczącej naturze władzy. 
Film oparty na prawdziwych wydarzeniach z okresu kariery gubernatora stanu Luizjana w Stanach Zjednoczonych Hueya Longa. Film nagrodzony statuetką Oscara jako najlepszy film roku, za najlepszą pierwszoplanową rolę męską w wykonaniu Brodericka Crawforda oraz za najlepszą drugoplanową rolę żeńską dla Mercedes McCambridge.
Obsada.
i inni

</doc>
<doc id="1256270" url="https://pl.wikipedia.org/wiki?curid=1256270" title="Alphonse XIII Roi d'Espagne">
Alphonse XIII Roi d'Espagne



</doc>
<doc id="1256272" url="https://pl.wikipedia.org/wiki?curid=1256272" title="Rozjemstwo">
Rozjemstwo



</doc>
<doc id="1256273" url="https://pl.wikipedia.org/wiki?curid=1256273" title="Robot bojowy">
Robot bojowy



</doc>
<doc id="1256275" url="https://pl.wikipedia.org/wiki?curid=1256275" title="Lola Montez">
Lola Montez

Lola Montez, właśc. Elizabeth Rosanna Gilbert (ur. 17 lutego 1821 w Grange, zm. 17 stycznia 1861 w Nowym Jorku) − XIX-wieczna tancerka, aktorka i kurtyzana pochodzenia irlandzkiego, metresa króla Bawarii, Ludwika I, który nadał jej tytuł hrabiny Landsfeld.
Urodziła się w Grange w Irlandii, w 1821 roku, w 1823 rodzina wyjechała za ojcem, oficerem, do Indii. Po śmierci męża, w 1825, jej matka wyszła ponownie za mąż za innego oficera. Szkołę ukończyła w Wielkiej Brytanii. W 1842, po rozstaniu z partnerem, zaczęła pracę jako tancerka. W początkach swoich występów zetknęła się z Franzem Lisztem, który poznał ją z George Sand. Osiadła w Paryżu, gdzie była związana z Aleksandrem Dumas (ojcem).
W 1846 roku zjawiła się w Monachium, gdzie wkrótce została metresą króla Ludwika i szybko zyskała wielki wpływ na państwo, przyjmując też bawarskie obywatelstwo. Była bardzo niepopularna wśród Bawarczyków, pomimo oporów społecznych władca uczynił ją 25 sierpnia 1847 roku hrabiną von Landsfeld. W okresie Wiosny Ludów, pod naciskiem społecznym Ludwik abdykował, zaś Lola opuściła Bawarię.
W latach 1851–1853 występowała jako tancerka na wschodnim wybrzeżu Stanów Zjednoczonych, w maju tego roku zjawiła się w San Francisco. Po dwuletniej przerwie wyjechała w 1855 roku do Australii, by odbudować swoją karierę.
W 1857 przybyła do Nowego Jorku, gdzie mieszkała do końca życia. W czerwcu 1860 roku doznała wylewu krwi do mózgu i zaczął następować u niej paraliż. Zmarła 17 stycznia 1861 na zapalenie płuc.

</doc>
<doc id="1256276" url="https://pl.wikipedia.org/wiki?curid=1256276" title="Soft law">
Soft law



</doc>
<doc id="1256277" url="https://pl.wikipedia.org/wiki?curid=1256277" title="Albert Nađ">
Albert Nađ

Albert Nađ (cyryl. Алберт Нађ, wym. []; 29 października 1974 w Zemunie) – piłkarz serbski grający na pozycji defensywnego pomocnika.
Kariera klubowa.
Urodził się w mieście Zemun w rodzinie pochodzenia węgierskiego. Piłkarską karierę rozpoczął w Belgradzie, w klubie FK Partizan. W 1992 roku został włączony do kadry pierwszej drużyny i wtedy też zadebiutował w rozgrywkach pierwszej ligi jugosłowiańskiej. W 1993 roku osiągnął swój pierwszy sukces, którym było zdobycie mistrzostwa Jugosławii. W 1994 roku wywalczył dublet (mistrzostwo + swój pierwszy Puchar Jugosławii). W 1996 roku po raz trzeci został mistrzem kraju.
Latem 1996 roku wyjechał do Hiszpanii i tam spędził kolejne lata swojej kariery. Jego pierwszym klubem został Real Betis z Sewilli. W Primera División zadebiutował 1 września w wygranym 3:0 spotkaniu z Athletic Bilbao. W Betisie spędził dwa pełne sezony jako gracz podstawowego składu, w 1997 roku zajmując 4. pozycję w lidze. W 1998 roku odszedł do Realu Oviedo, w którym początkowo także był podstawowym zawodnikiem. W sezonie 2000/2001 przez pół roku był wypożyczony do Elche CF. W sezonie 2001/2002 wraz z Oviedo grał w Segunda División.
W 2002 roku powrócił do Partizana. W 2003 roku wywalczył mistrzostwo Serbii i Czarnogóry, a w sezonie 2003/2004 wystąpił z nim fazie grupowej Ligi Mistrzów. Został też wicemistrzem kraju, w 2005 roku – mistrzem, a w 2006 i 2007 – wicemistrzem. Dla Partizana rozegrał w swojej karierze łącznie 223 ligowe mecze i zdobył w nich 14 goli.
W drugiej połowie 2007 roku był zawodnikiem rosyjskiego FK Rostów. W rosyjskiej Premier Lidze zadebiutował 12 sierpnia w przegranym 0:1 meczu z Kubaniem Krasnodar. Na koniec roku spadł z Rostowem z ligi i na początku 2008 roku wrócił do Serbii. Podpisał kontrakt z zespołem FK Čukarički. W 2009 roku zakończył karierę.
Kariera reprezentacyjna.
W reprezentacji Jugosławii zadebiutował 23 grudnia 1994 w przegranym 0:2 towarzyskim spotkaniu z Brazylią. Był to także pierwszy od ponad dwóch lat mecz reprezentacji „Plavich”. W 2000 roku znalazł się w kadrze na Euro 2000, na których wystąpił w meczach ze Słowenią (3:3) i Norwegią (1:0). W 2006 roku Ilija Petković powołał go na Mistrzostwa Świata w Niemczech. Tam był podstawowym zawodnikiem i wystąpił we wszystkich spotkaniach grupowych Serbów: przegranych 0:1 z Holandią, 0:6 z Argentyną oraz 2:3 z Wybrzeżem Kości Słoniowej.

</doc>
<doc id="1256278" url="https://pl.wikipedia.org/wiki?curid=1256278" title="Jacques Duc d'Anjou">
Jacques Duc d'Anjou



</doc>
<doc id="1256279" url="https://pl.wikipedia.org/wiki?curid=1256279" title="Albert Nadj">
Albert Nadj



</doc>
<doc id="1256280" url="https://pl.wikipedia.org/wiki?curid=1256280" title="Hohenschwangau">
Hohenschwangau

Hohenschwangau – dzielnica gminy Schwangau w Niemczech, w Bawarii. Znajduje się w nim zamek Hohenschwangau.

</doc>
<doc id="1256282" url="https://pl.wikipedia.org/wiki?curid=1256282" title="Jean Comte de Barcelone">
Jean Comte de Barcelone



</doc>
<doc id="1256283" url="https://pl.wikipedia.org/wiki?curid=1256283" title="Nazwa indywidualna">
Nazwa indywidualna

Nazwa indywidualna – nazwa, która w odróżnieniu do nazwy generalnej, w zdaniu podmiotowo-orzecznikowym może pełnić jedynie funkcję podmiotu. Przysługuje ona desygnatowi bez względu na jego cechy. Wszystkie nazwy indywidualne są nazwami jednostkowymi (nie ma nazw indywidualnych ogólnych), nie wszystkie nazwy jednostkowe są jednak nazwami indywidualnymi. 
Przykładem nazwy indywidualnej jest nazwa „Sokrates”. Poprawne jest bowiem zdanie „Sokrates jest greckim filozofem”, nie jest jednak poprawne zdanie „Grecki filozof jest Sokratesem”. 
Synonimem terminu „nazwa indywidualna” jest termin „imię własne”, o ile bierze się ten termin w jego podstawowym rozumieniu, nie np. jako skrót zastępujący deskrypcję.

</doc>
<doc id="1256285" url="https://pl.wikipedia.org/wiki?curid=1256285" title="Ned Kelly (film 1970)">
Ned Kelly (film 1970)

Ned Kelly ("Ned Kelly") – biografia australijskiego przestępcy, z liderem zespołu The Rolling Stones Mickiem Jaggerem w roli głównej.

</doc>
<doc id="1256287" url="https://pl.wikipedia.org/wiki?curid=1256287" title="Przełęcz Lipka">
Przełęcz Lipka

Przełęcz Lipka (ok. 685 m n.p.m.) – przełęcz w południowo-zachodniej części Beskidu Niskiego, w tzw. Górach Hańczowskich.
Leży pomiędzy masywami Siwejki (785 m n.p.m.) na północnym wschodzie a Kamiennego Wierchu (776 m n.p.m., ściślej - jego wschodniego grzbietu, zwanego "Zieloną Lipką") na południowym zachodzie. Stanowi przejście z dolinki Polczynego Potoku (dopływ Ropki) na południowym wschodzie do doliny Czertyżnianki na północnym zachodzie.
Przez przełęcz nie prowadzi żaden znakowany pieszy szlak turystyczny, wiedzie przez nią natomiast wiejska droga, łącząca wieś Ropki z terenem nieistniejącej wsi Czertyżne.

</doc>
<doc id="1256288" url="https://pl.wikipedia.org/wiki?curid=1256288" title="Alphonse Duc d'Anjou">
Alphonse Duc d'Anjou



</doc>
<doc id="1256289" url="https://pl.wikipedia.org/wiki?curid=1256289" title="Wyższa Szkoła Handlu i Prawa im. Łazarskiego">
Wyższa Szkoła Handlu i Prawa im. Łazarskiego



</doc>
<doc id="1256291" url="https://pl.wikipedia.org/wiki?curid=1256291" title="Własności amfoteryczne">
Własności amfoteryczne



</doc>
<doc id="1256292" url="https://pl.wikipedia.org/wiki?curid=1256292" title="Gonzalve Duc d'Aquitane">
Gonzalve Duc d'Aquitane



</doc>
<doc id="1256296" url="https://pl.wikipedia.org/wiki?curid=1256296" title="Przełęcz Hutniańska">
Przełęcz Hutniańska

Przełęcz Hutniańska (645 m n.p.m.) – przełęcz w grupie Gór Hańczowskich, w zachodniej części Beskidu Niskiego.
Znajduje się pomiędzy masywem Ostrego Wierchu (938 m n.p.m.) na południowym zachodzie a masywem Bzianego (740 m n.p.m.) na północnym wschodzie. Siodło przełęczy pokrywają łąki i pastwiska, dziś już częściowo zarastające.
Przełęcz Hutniańska stanowiła od dawna lokalne połączenie między Ropkami na północy a Hutą Wysowską i Wysową na południowym wschodzie. Stąd też, od Huty Wysowskiej, pochodzi jej nazwa. Przez przełęcz pomiędzy tymi wsiami biegnie do dziś polna droga, którą wiedzie przywołany niżej znakowany szlak turystyczny..

</doc>
<doc id="1256297" url="https://pl.wikipedia.org/wiki?curid=1256297" title="Louis Duc d'Anjou">
Louis Duc d'Anjou



</doc>
<doc id="1256299" url="https://pl.wikipedia.org/wiki?curid=1256299" title="Jean Charles I Roi d'Espagne">
Jean Charles I Roi d'Espagne



</doc>
<doc id="1256300" url="https://pl.wikipedia.org/wiki?curid=1256300" title="Sighnaghi">
Sighnaghi

Sighnaghi (gruz.: სიღნაღი) – miasto w regionie Kachetia we wschodniej Gruzji, administracyjne centrum prowincji Sighnaghi. Jest jednym z najmniejszym miast w kraju, jego populacja w 2014 r. wynosiła 1485 mieszkańców. Gospodarka Sighnaghi opiera się głównie na produkcji wina i tradycyjnych dywanów. Miasto i jego okolica znana jest z pięknych krajobrazów oraz zabytków. Po rekonstrukcji miasta stało się ono ważnym ośrodkiem turystycznym Gruzji.
Historia.
Aktualne terytorium miasta zostało zasiedlone w okresie paleolitu i było znane jako Hereti w średniowieczu i jako Kiziqi od XV wieku. Pierwsza wzmianka o Sighnaghi (w języku tureckim oznacza "fort") jako osadzie została zarejestrowana w późnym XVIII wieku. W 1762 r., Herakliusz II zlecił wykonanie planu miasta oraz budowę fortecy, by uchronić osadę przed atakami Dagestańczyków. Według spisu ludności z 1770 r. Sighnaghi zamieszkiwało 100 rodzin, głównie trudniących się handlem i rzemiosłem. Kiedy Gruzja została przyłączona do Imperium Rosyjskiego w 1801 r., Sighnaghi uzyskało oficjalnie status miasta, dodatkowo stało się stolicą prowincji Sighnaghi. Miasto szybko rozrastało się w czasach Związku Radzieckiego, było ważnym ośrodkiem rolniczym w okolicy. Jednak ciężki kryzys ekonomiczny post-radzieckiej Gruzji znacząco odbił się na Sighnaghi. Miasto zostało objęte rządowym (i współfinansowanym przez organizacje międzynarodowe) programem rekonstrukcji zabytkowego centrum oraz infrastruktury. Spowodowało to znaczący rozwój turystyki w regionie.
Geografia i klimat.
Miasto ma powierzchnię 2,978 km², zamieszkaną przez 2146 osób. Sighnaghi leży około 113 km na południowy wschód od Tbilisi, stolicy Gruzji, położone jest na wschodnim wzgórzu pasma górskiego Gombori, pomiędzy dolinami rzek Iori i Alazani, w regionie rolniczo-sadowniczym. Usytuowane na wysokości 790 m n.p.m., skąd roztacza się widok na Alzańską równinę oraz w oddali na szczyty Wysokiego Kaukazu.
Sighnaghi leży w strefie łagodnego, wilgotnego klimatu. Występują tutaj cztery pory roku, z łagodnymi zimami oraz gorącymi latami. Najwyższa średnia temperatura występuje w lipcu i wynosi 24,3°C, podczas gdy najniższa średnia temperatura notowana jest w styczniu u wynosi 0,2 °C. Przeciętne roczne opady wynoszą od 602,1 do 949,7 mm, najbardziej deszczową porą roku jest wiosna i wczesne lato.
Kultura i zabytki.
W Sighnaghi i jego okolicach znajduje się wiele historycznych i kulturowych zabytków, dlatego też od 1975 r. są one szczególnie chronione przez państwo gruzińskie.
W 1762 r. powstały mury obronne miasta. Sighnaghijska twierdza była uważana za jeden z najbardziej solidnych systemów obronnych w całej Kachetii. W budowie twierdzy, oprócz miejscowych wzięli udział również mieszkańcy wszystkich okolicznych wsi. Podczas wrogich ataków ukrywali się oni w twierdzy wraz ze swoim dobytkiem, a ci chłopi, którzy mogli walczyć mieli obowiązek bronić wyznaczonego im terytorium.
Twierdza zajmowała powierzchnię około 40 ha. W swoim ogólnym planie twierdza przypomina zamkniętą łamaną krzywą, ponieważ odpowiada ona kształtowi góry, na której została wybudowana. Południowa część twierdzy znajduje się na wzniesieniu, dlatego mury twierdzy biegną zgodnie z grzbietem zachodniego i wschodniego stoku, po czym nagle skręcają do głębokiej przepaści, gdzie łączą się w całość. Całkowita długość murów twierdzy wynosi 2,5 km. Mury posiadają 23 wieże obronne, 5 wejść. Główne wejście, znane jako Magaros Wiszkari, łączy twierdzę bezpośrednio z miastem i jest chronione przez dwie boczne wieże obronne. Punkty obronne usytuowane są tak, aby razić wroga ogniem krzyżowym. Budowa wieży pozwalała także na odparcie ataków wewnątrz twierdzy. W XIX wieku w związku z rozbudową miasta, część twierdzy została zagospodarowana pod zabudowę mieszkalną.
W Sighnaghi znajdują się dwie cerkwie – Świętego Jerzego oraz Świętego Szczepana. Natomiast 2 km od Sighnaghi znajduje się monastyr Bodbe z relikwiami Świętej Nino, miejsce pielgrzymek Gruzinów.
Lokalne muzeum etnografii i archeologii istniejące od lat 50. XX wieku, stale rozwijane, zostało przemianowane w 2007 r. na Muzeum w Sighnaghi.

</doc>
<doc id="1256302" url="https://pl.wikipedia.org/wiki?curid=1256302" title="Przełęcz Smyczka">
Przełęcz Smyczka

Przełęcz Smyczka – przełęcz w środkowej części Beskidu Niskiego, położona na wysokości ok. 610 m n.p.m. pomiędzy szczytem Świerzowej (801 m n.p.m.) a wierzchołkiem Smyczki (ok. 670 m n.p.m). Przez przełęcz nie biegnie żaden znakowany pieszy szlak turystyczny.

</doc>
<doc id="1256303" url="https://pl.wikipedia.org/wiki?curid=1256303" title="Philippe Prince des Asturies">
Philippe Prince des Asturies



</doc>
<doc id="1256307" url="https://pl.wikipedia.org/wiki?curid=1256307" title="Mroczny przedmiot pożądania">
Mroczny przedmiot pożądania

Mroczny przedmiot pożądania (fr. "Cet obscur objet du désir") – francusko-hiszpański dramat z 1977 roku w reżyserii Luisa Buñuela, będący jego ostatnim filmem. Scenariusz powstał na powieści "La femme et le pantin" ("Kobieta i pajac") Pierre'a Louisa.
Zamożny Francuz po sześćdziesiątce zostaje owładnięty przez uczucie do młodej Hiszpanki o imieniu Conchita. W filmie jedną postać zagrały dwie aktorki (Carole Bouquet i Ángela Molina), obrazujące dwie natury kobiecej osobowości. W głównej roli męskiej wystąpił Fernando Rey. W rolę matki Conchity wcieliła się María Asquerino.

</doc>
<doc id="1256309" url="https://pl.wikipedia.org/wiki?curid=1256309" title="Przełęcz Majdan">
Przełęcz Majdan

Przełęcz Majdan (625 m n.p.m.) – przełęcz w środkowej części Beskidu Niskiego, położona pomiędzy szczytami Mareszki (801 m n.p.m.) a Magury (822 m n.p.m.). Niegdyś przez przełęcz przebiegała droga z Bartnego do nieistniejącej wsi Świerzowa Ruska – do dziś jest fragmentami przejezdna.&lt;br&gt;
Na przełęczy znajdują się podmokłe łąki.

</doc>
<doc id="1256311" url="https://pl.wikipedia.org/wiki?curid=1256311" title="Von Gaschin">
Von Gaschin



</doc>
<doc id="1256319" url="https://pl.wikipedia.org/wiki?curid=1256319" title="Stobajno">
Stobajno

Stobajno (Stobojno,Stobagien, Komin) – jezioro w Polsce, w województwie warmińsko-mazurskim, powiecie olsztyńskim, gminie Dobre Miasto.
Jezioro jest usytuowane między Dobrym Miastem a Cerkiewnikiem. Na zachodzie łączy się z jeziorem Limajno, a na wschodzie z Łyną. Wiosną rzeka często wylewa i poziom wody w jeziorze podnosi się nawet o 80 cm. Akwen podzielony jest na dwa zbiorniki połączone ciekiem, stąd też czasami spotyka się nazwy miejscowe: "Duży Komin" (Stobojno "właściwe"; niem. "Stobägen") i "Mały Komin" (niem. "Comen").
Dno jeziora piaszczysto-muliste, w płytkich partiach zarośnięte roślinnością zanurzoną (rogatek, rdestnice, moczarka kanadyjska). Miejscami występują nymfeidy, głównie grążel żółty. Brzegi są wysokie, pagórkowate i płaskie. Najbliższe otoczenie to podmokłe łąki i pola uprawne oraz tory kolejowe (nasyp kolejowy biegnie wzdłuż zachodniego brzegu). Bezpośrednio nad brzegiem dominuje olcha i miejscami łozowiska. W płytkim litoralu występuje roślinność szuwarowa z dominacją trzciny, tataraku i mozgi.
Jezioro typu linowo-szczupakowy. W rybostanie dominuje krąp, wzdręga, ukleja, leszcz, szczupak i okoń.
Dostęp do akwenu jest utrudniony ze względu na przyległe prywatne posesje.

</doc>
<doc id="1256320" url="https://pl.wikipedia.org/wiki?curid=1256320" title="Neuca">
Neuca

NEUCA S.A. – spółka notowana na Giełdzie Papierów Wartościowych w Warszawie, zajmująca się dystrybucją wyrobów farmaceutycznych. Jest podmiotem dominującym grupy kapitałowej.
Lokalizacja.
Główna siedziba spółki znajduje się w Toruniu, w dzielnicy Wrzosy, na osiedlu Jar, przy ulicy Fortecznej 35-37.
Charakterystyka.
Przedsiębiorstwo działa na rynku ochrony zdrowia, podstawową i najważniejszą działalnością jest dystrybucja leków do aptek. NEUCA działa również w innych segmentach rynku zdrowia: produkcji leków, suplementów i kosmetyków pod marką własną, badaniach klinicznych, telemedycynie, rozwiązaniach informatycznych i e-commerce w branży health care.
Jej głównymi akcjonariuszami są Kazimierz Herba, posiadający 22,87% akcji oraz Wiesława Herba, kontrolująca 22,14% akcji.
Spółka od 2004 roku notowana jest na GPW w Warszawie. NEUCA od ponad 16 lat regularnie wypłaca swoim akcjonariuszom dywidendę. Polityka dywidendowa spółki zakłada systematyczny wzrost dywidendy – co roku jej wartość na akcje rośnie o 10-15 proc. Z zysku za 2017 rok na jedną akcje spółka wypłaci 6,40 złotych (z zysku za 2016 r. wypłacono na akcje 5,75 złotych).
Centrala spółki mieści się w Toruniu i w 2018 roku spółka oddała tam do użytku nowoczesne centrum dystrybucji, rok później biurowiec. Grupa NEUCA posiada 15 magazynów na terenie całej Polski, w tym 5 centralnych, z których 4 są zautomatyzowane.
Magazyny.
Centra logistyczno-magazynowe spółki zlokalizowane są:

</doc>
<doc id="1256324" url="https://pl.wikipedia.org/wiki?curid=1256324" title="Spójnik (logika)">
Spójnik (logika)



</doc>
<doc id="1256326" url="https://pl.wikipedia.org/wiki?curid=1256326" title="Zarząd Ochrony Przyrody i Parków Narodowych">
Zarząd Ochrony Przyrody i Parków Narodowych

Zarząd Ochrony Przyrody i Parków Narodowych (hebr. רשות הטבע והגנים, "Raszut ha-tewa we-ha-gannim") – izraelska rządowa organizacja zarządzającą parkami narodowymi i rezerwatami przyrody w Izraelu. Powstała w kwietniu 1998 z połączenia dwóch organizacji, które wcześniej (od 1964) osobno zajmowały się rezerwatami przyrody i parkami narodowymi.
Organizacja zarządza 41 parkami narodowymi i 13 rezerwatami przyrody. Wszystkie parki i rezerwaty znajdują się w sześciu wydzielonych regionach:

</doc>
<doc id="1256327" url="https://pl.wikipedia.org/wiki?curid=1256327" title="Tezy rachunku zdań">
Tezy rachunku zdań



</doc>
<doc id="1256328" url="https://pl.wikipedia.org/wiki?curid=1256328" title="Promienni chłopcy">
Promienni chłopcy

Promienni chłopcy – amerykański film komediowy z 1975 roku w reżyserii Herberta Rossa, zrealizowany na podstawie sztuki Neila Simona "Słoneczni chłopcy"
Nagrody i nominacje (wybrane).
Oscary za rok 1975
Złote Globy 1975
Nagrody BAFTA 1976

</doc>
<doc id="1256332" url="https://pl.wikipedia.org/wiki?curid=1256332" title="Rezedowate">
Rezedowate

Rezedowate ("Resedaceae" L.) – rodzina roślin z rzędu kapustowców ("Brassicales"), do której zaliczanych jest 7 rodzajów występujących w strefie klimatu umiarkowanego ciepłego oraz na suchych obszarach w strefie międzyzwrotnikowej w Ameryce Środkowej i Północnej, w Europie, Afryce Północnej, Wschodniej i Południowej, w Azji Południowej. W Polsce rosną przedstawiciele rodzaju rezeda ("Reseda"). Do tego rodzaju też należą rośliny użytkowe z rodziny. Rezeda wonna uprawiana jest jako ozdobna ze względu na silny aromat. Z jej korzeni i płatków pozyskiwany jest olejek rezedowy wykorzystywany w perfumerii. Rezeda żółtawa jest rośliną barwierską dostarczającą żółtego barwnika znanego już od czasów antycznych. W sposób trwały barwi tkaniny, najlepiej jedwab i wełnę – białe na żółto, a niebieskie na zielono. 
Systematyka.
Rodzina siostrzana w stosunku do "Gyrostemonaceae" w obrębie rzędu kapustowców. W stosunku do systemu APG III z 2009 zmiana polega na przeniesieniu tu rodzaju "Borthwickia" i plemienia "Stixideae" wcześniej zaliczanych do kaparowatych "Capparaceae".
Gromada okrytonasienne, klasa dwuliścienne ("Magnoliopsida" Brongn.), podklasa ukęślowe ("Dilleniidae" Takht. ex Reveal &amp; Tahkt.), rząd kaparowce ("Capparales" Hutch.), rodzina rezedowate ("Resedaceae").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Resedineae" Engl., rodzina rezedowate ("Resedaceae" DC. ex Gray). 

</doc>
<doc id="1256333" url="https://pl.wikipedia.org/wiki?curid=1256333" title="Resedaceae">
Resedaceae



</doc>
<doc id="1256335" url="https://pl.wikipedia.org/wiki?curid=1256335" title="Cohen i Tate">
Cohen i Tate

Cohen i Tate (w Polsce znany także jako "Nieubłagany morderca") – amerykański kryminał z 1989 roku.

</doc>
<doc id="1256336" url="https://pl.wikipedia.org/wiki?curid=1256336" title="Synagoga w Talsi">
Synagoga w Talsi

Synagoga w Talsi zwana Chłodną (łot. "Talsu sinagoga"; "Ziemas sinagoga") – synagoga znajdująca się w kurlandzkim miasteczku Talsi na Łotwie, przy ulicy Kalnu 5.
Synagoga została zbudowana w 1854 roku. Podczas II wojny światowej, po wkroczeniu wojsk niemieckich do Talsi w 1941 roku, synagoga została zdewastowana. Od 1945 roku mieści się w niej dom mieszkalny.

</doc>
<doc id="1256337" url="https://pl.wikipedia.org/wiki?curid=1256337" title="Reseda">
Reseda



</doc>
<doc id="1256341" url="https://pl.wikipedia.org/wiki?curid=1256341" title="Maria z Boulogne">
Maria z Boulogne

Maria z Boulogne (ur. ok. 1136, zm. 1182 w Montreuil) – hrabina Boulogne, córka króla Anglii Stefana z Blois i Matyldy, hrabiny Boulogne, córki hrabiego Eustachego III. Siostra Eustachego IV z Boulogne i Wilhelma z Blois.
Jako mała dziewczynka została umieszczona w klasztorze w Ramsey, ale bezpotomna śmierć jej braci spowodowała, że stała się dziedziczką hrabstwa Boulogne, które objęła w 1159 r. Z tego powodu musiała opuścić klasztor i poślubić Mateusza Alzackiego (ok. 1130–1173), syna Thierryego, hrabiego Flandrii, i Sybilli, córki Fulka V Andegaweńskiego, króla jerozolimskiego. Ślub został zawarty w 1160 r. Nie było to szczęśliwe małżeństwo i zakończyło się rozwodem w 1170 r. Maria i Mateusz mieli razem dwie córki:
Po rozwodzie Maria zrezygnowała z rządów w hrabstwie i wycofała się do klasztoru św. Austreberta w Montreuil, gdzie zmarła w 1182 r. Mateusz pozostał hrabią Boulogne aż do swojej śmierci w 1173 r. Jego następczynią została najstarsza córka Marii, Ida.

</doc>
<doc id="1256344" url="https://pl.wikipedia.org/wiki?curid=1256344" title="Kefar Maneda">
Kefar Maneda

Kefar Maneda (hebr. כפר מנדא; arab. كفر مندا; ang. Kafar Manda) – samorząd lokalny położony w Dystrykcie Północnym, w Izraelu.
Położenie.
Miejscowość jest położona na wysokości od 160 do 220 metrów n.p.m. w północno-zachodniej części Doliny Bejt Netofa w Dolnej Galilei na północy Izraela. Leży u podnóża góry Har Acmon (547 m n.p.m.). W jej otoczeniu znajdują się miasteczka Kaukab Abu al-Hidża, Arraba, Bu’ejne Nudżejdat i Bir al-Maksur, kibuc Channaton, moszaw Jodfat, wioski komunalne Hosza’aja i Moreszet, oraz arabskie wioski Uzajr, Rummana, Rummat al-Hajb i Dumajda.
Kefar Maneda jest położona w Poddystrykcie Jezreel, w Dystrykcie Północnym Izraela.
Historia.
Pierwotnie w miejscu tym istniała żydowska miejscowość Kfar Mandi (hebr. כפר מנדי), w którym zgodnie z tradycją zostali pochowani rabini Akabia ben Mahalalel i Szymon ben Gamliel II. W okresie hellenistycznym na położonym na północy wzgórzu Jotapata znajdowało się ważne strategicznie miasto. Podczas wojny żydowsko-rzymskiej (66–73) zostało wybrane jako ważny ośrodek obrony przed Rzymianami. Latem 67 roku doszło do oblężenia Jotopaty, podczas którego zginęło 40 tys. Żydów.
Współczesna arabska wioska powstała prawdopodobnie w XVI wieku. Po I wojnie światowej w 1918 roku Kefar Maneda wraz z całą Palestyną przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Kefar Maneda miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które sparaliżowały żydowską komunikację w całej okolicy. Podczas I wojny izraelsko-arabskiej wojska izraelskie przeprowadziły operację „Dekel”, podczas której w dniu 15 lipca 1948 roku zajęto wioskę Kefar Maneda. W odróżnieniu od wielu wiosek w Galilei, Izraelczycy nie wysiedlili jednak mieszkańców, dzięki czemu Kefar Maneda zachowała swoją arabską tożsamość. W 1964 roku Kefar Maneda otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2013 roku w Kefar Maneda żyło 17,7 tys. mieszkańców, w 100% Arabowie muzułmanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 3,3%. W roku tym urodziło się 452 dzieci, a zmarły 421 osoby (odnotowano 2 zgony niemowląt). Według danych za 2010 rok liczba zatrudnionych pracowników wynosiła 7623, a liczba osób pracujących na własny rachunek wynosiła 423. Średnie miesięczne wynagrodzenie w 2011 roku wynosiło 4207 ILS (średnia krajowa 7964 ILS). Zasiłki dla bezrobotnych pobierało 191 osób, w tym 121 mężczyzn (średni wiek: 39 lat). Świadczenia emerytalne oraz rentowe pobierało 522 osób, a zapomogi społeczne 2778 osób.
Polityka.
Siedziba władz samorządowych znajduje się w samym centrum miasteczka, przy ulicy Ahmed Hussein Al’am.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych. Na południe od osady położony jest zbiornik retencyjny Eszkol, wchodzący w skład krajowego systemu wodnego Mekorot, który doprowadza wodę z Jeziora Tyberiadzkiego na pustynię Negew. Otwarty kanał doprowadzający wodę do zbiornika retencyjnego ma długość 17 km, szerokość wynosi 19,4 metra, szerokość dna – 12 metrów i głębokość – 2,6 metra. Zbiornik retencyjny Eszkol składa się w rzeczywistości z dwóch oddzielnych zbiorników, w których woda jest oczyszczana i sprawdzana przed dalszym transportem.
Transport.
Z miasteczka wyjeżdża się na zachód na drogę nr 784, którą jadąc na północny zachód dojeżdża się do wiosek Dumajda i Moreszet, lub jadąc na południe dojeżdża się do kibucu Channaton i dalej do drogi ekspresowej nr 79. W 2011 roku w miejscowości było zarejestrowanych 4047 pojazdów silnikowych, w tym 3033 samochodów osobowych (średnia wieku samochodów prywatnych wynosiła 10 lat). W roku tym w mieście doszło do 8 wypadków drogowych.
Architektura.
Pierwotnie była to wioska rolnicza, jednak wraz ze wzrostem liczebności mieszkańców zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych. Trudny teren górski utrudnia budownictwo i spowalnia tworzenie infrastruktury.
Edukacja.
W miejscowości są cztery szkoły podstawowe (al-Watanabi, Ibn Sina, al-Razi, al-Jizali), do których w 2010 roku uczęszczało 4,9 tys. uczniów.
Religia.
W Kefar Maneda są cztery meczety: Al-Huda, Al-Takwa, Al-Szuchada i Al-Nur.
Sport.
W miejscowości są dwa boisko do piłki nożnej.

</doc>
<doc id="1256346" url="https://pl.wikipedia.org/wiki?curid=1256346" title="Momo (powieść)">
Momo (powieść)

Momo – powieść niemieckiego pisarza Michaela Endego, wydana po raz pierwszy w 1973 roku. Pełny tytuł utworu brzmi: "Momo, czyli osobliwa historia o złodziejach czasu i dziecku, które zwróciło ludziom skradziony im czas" (oryg. "Momo oder Die seltsame Geschichte von den Zeit-Dieben und von dem Kind, das den Menschen die gestohlene Zeit zurückbrachte"). Zaliczana do klasyki literatury dziecięcej książka traktuje o pojęciu czasu i jego pojmowaniu przez dzisiejsze społeczeństwo. Jest też krytyką konsumpcjonizmu.
Treść utworu.
Część I – Momo i jej przyjaciele.
Pewnego razu do odległego, włoskiego miasteczka przybyła mała dziewczynka. Nosiła ona imię Momo, które sama sobie nadała. Uciekła z domu dziecka, gdzie była poniewierana i bita. Postanowiła zamieszkać w starym amfiteatrze. W jej nowym domu odwiedziła ją grupa mieszkańców. Chcieli się oni coś o niej dowiedzieć, ale dziewczynka niewiele im potrafiła wyjaśnić. Mieszkańcy zaproponowali jej więc, żeby zamieszkała u jednego z nich, lecz Momo wolała zostać sama. Zrobili więc jej małe mieszkanko w komórce w amfiteatrze. Murarz Nicola przyniósł tam nawet piecyk i namalował na ścianie wazonik z kwiatami, a inni ludzie zostawili tam kilka przedmiotów, by dziewczynce lepiej się mieszkało.
Dość szybko okazało się, że Momo posiadała niezwykłą moc. Potrafiła ona słuchać tak niezwykle, jak inni nie potrafią. Przy niej też rodziły się też nowe pomysły. Do dziewczynki często przychodzili ludzie z różnymi swoimi problemami, które ona potrafiła rozwiązać. Kiedyś odwiedzili ją barman Nino i murarz Nicola – obaj panowie byli kiedyś przyjaciółmi, ale potem pokłócili się ze sobą na śmierć i życie. Dopiero gdy przyszli do Momo, przypomnieli sobie powód swojego sporu. Otóż Nicola kupił od Nina obrazek św. Antoniego. Barman zażądał w zamian za to radia. Po wymianie wyszło na jaw, że za obrazkiem znajdował się banknot, warty tyle, ile radio Nicoli. Nino stwierdził, że banknot nie należy do wymiany i zażądał jego oddania. Nicola (który wiedział o banknocie przed dokonaniem wymiany) odmówił, za co Nino nie chciał dać mu drinka. Spowodowało to szereg różnych złośliwości, które obaj panowie nawzajem sobie zrobili. Po spotkaniu z Momo pogodzili się i odtąd żyli w zgodzie. Innym razem Momo odwiedził chłopiec, którego kanarek nie chciał śpiewać. Dziewczynka długo musiała słuchać ptaka, aż ten zaczął wreszcie śpiewać. Tymi czynami zdobyła sobie uznanie mieszkańców miasteczka. Zaczęły do niej przychodzić dzieci, by wspólnie się bawić. Raz, kiedy dziewczynki nie było w domu dzieci postanowiły pobawić się same: w morską wyprawę badawczą. Niestety nic rozsądnego nie przychodziło im do głowy. Dopiero, gdy przyszła Momo zabawa się rozkręciła.
Wśród wszystkich mieszkańców miasteczka Momo miała dwóch najlepszych przyjaciół. Jednym z nich był stary Beppo Zamiatacz Ulic, człowiek stary, spokojny i opanowany, trochę dziwaczny. Drugim był młody chłopak Girolamo, zwany Gigim Oprowadzaczem, beztroski i zwariowany młodzieniec, który parał się różnymi zajęciami, głównie oprowadzaniem wycieczek po mieście i opowiadaniem im zmyślonych historii. Beppo i Gigi przyjaźnili się zanim jeszcze poznali Momo, a wraz z jej poznaniem ich przyjaźń się umocniła. Gigi tak pokochał Momo, że chętnie brałby ją ze sobą wszędzie, gdyż w jej towarzystwie powstawały o wiele lepsze historie. Gigi wymyślał je na poczekaniu. Wymyślał też bajki dla Momo, które często jej opowiadał, gdy siedzieli razem w amfiteatrze i patrzyli na księżyc.
Część II – Szarzy Panowie.
Któregoś dnia w mieście pojawili się tajemniczy Szarzy Panowie. Obserwowali oni dokładnie wszystko oraz zapisywali w swoich notesach różne spostrzeżenia. Później zniknęli, a ludzie o nich zapomnieli. Wkrótce jednak pojawili się znowu. Jeden z nich odwiedził pana Fusi, fryzjera. Uświadomił mu, że ciągle marnuje on swój czas na różne głupstwa, jednak nic straconego, można to jeszcze zmienić. Wystarczy złożyć swój czas w ręce Szarych Panów, do Kasy Oszczędności Czasu, która będzie wydać ludziom czas, gdy będą chcieli odejść na emeryturę. Szary Pan zniknął, zaś pan Fusi zaczął maniakalnie oszczędzać czas. Stał się przy tym mrukliwy przestał poświęcać czas swojej matce i odwiedzać dziewczynę.
Wkrótce to samo ogarnęło wszystkich dorosłych w mieście. Ludzie przestali mieć czas dla swoich dzieci. Kupowali im piękne i drogie przedmioty, żeby tylko się ich pozbyć z domu. Dzieci odwiedzały więc Momo. Oprócz tego coraz częściej odwiedzali ją Beppo i Gigi. Wreszcie dziewczynka postanowiła odzyskać swoich przyjaciół. Spotkała Nicolę, który popadł w alkoholizm. Obiecał ją odwiedzić, lecz nie przyszedł. Później odwiedziła Nina, który dorobił się ekskluzywnego baru szybkiej obsługi. Nie był jednak z tego powodu szczęśliwy. Żeby zdobyć klientów wyrzucił z baru kilku starszych panów, w tym również wuja swojej żony. Z tego powodu pokłócił się z żoną. Dzięki Momo pogodził się z nią, a nawet odwiedził dziewczynkę.
Szarzy panowie zrozumieli, że w takiej sytuacji Momo stanowi dla nich zagrożenie. Postanowili ją przekonać, do odsunięcia się od przyjaciół. Przysłali jej Bibi, lalkę doskonałą, która ciągle powtarzała te same słowa. Momo nie potrafiła się nią bawić, więc odwiedził ją osobiście jeden Szary Pan: agent BLW/553/c. Próbował on wytłumaczyć dziewczynce, na czym polega zabawa lalką doskonałą. Momo nie potrafiła jednak zrozumieć, dlaczego ma bawić się zabawką i zostawić swoich przyjaciół. Swoją zadziwiającą umiejętnością słuchania dziewczynka wprowadziła agenta w trans, który wygadał się swojej rozmówczyni z prawdziwych zamiarów Szarych Panów względem ludzi. Gdy się ocknął przerażony swym czynem uciekł.
Momo opowiedziała całą historię Beppowi i Gigiemu. Gigi namówił ją, by urządzić zebranie dzieci, na którym dziewczynka przemówi, opowie swoją przygodę i wyjaśni, kim są naprawdę szarzy panowie. Mimo rad Beppa zebranie się odbyło, na którym Momo wszystko wyjaśniła. Dzieci doszły do wniosku, że trzeba urządzić paradę z transparentami i zaprosić wszystkich dorosłych na zebranie. Parada jednak nic nie dała (była to zasługa Szarych Panów), którzy sprawili, iż ludzie w ogóle nie z wrócili na nią uwagi.
Pewnego wieczoru Beppo, zmęczony całodzienną pracą zasnął na ulicy, niedaleko wysypiska śmieci. Gdy się obudził, to zobaczył sąd Szarych Panów nad agentem BLW/553/c. Za to, iż wygadał się on przed Momo z prawdziwych celów ich organizacji skazano go na śmierć poprzez pozbawienie czasu (ukrytego w cygarach, które panowie nieustannie palili). Agent rozpłynął się w powietrzu, zaś Szarzy Panowie postanowili raz na zawsze ukrócić działania Momo. Beppo, słysząc to wszystko, szybko wskoczył na rower, lecz kiedy przyjechał do amfiteatru nikogo tam nie zastał. Do dziewczynki przyszła bowiem żółwica Kasjopea i zaprowadziła ją do odległego świata, do domu Nigdy na ulicy Nigdzie. Szarzy Panowie się spóźnili, Beppo również. Przerażony pojechał do Gigiego i wszystko mu opowiedział. Chciał zgłosić sprawę na policję, lecz Gigi odradził mu to tłumacząc przyjacielowi, że mógłby on w ten sposób narobić dziewczynce kłopotów. Jednocześnie Szarzy Panowie rozpoczęli poszukiwania Momo, które jednak spełzły na niczym. Na specjalnym zebraniu ustalili, że Momo musiał pomóc ich największy wróg, Mistrz Hora. Uratował on dziewczynkę i na pewno nauczy ją, jak ich pokonać. Jeden z Szarych Panów zasugerował, żeby zdobyć zaufanie Momo. Pytaniem pozostawał fakt, jak to zrobić? Jedyne, co Szarzy Panowie mogli jej zaofiarować, to czas, ale ona ma go w nadmiarze. Postanowili więc, że sprawią, iż posiadany czas będzie mogła wykorzystać tylko dla siebie. By to przeprowadzić zaplanowali dobrać się do jej przyjaciół.
Tymczasem Momo trafiła do domu Nigdzie przy zaułku Nigdy, gdzie mieszkał Mistrz Hora. Ugościł on u siebie dziewczynkę i opowiedział jej o Szarych Panach. Wyjaśnił, że są złodziejami czasu, których ludzie sami nieopatrznie stworzyli, ciągle oszczędzając czas. Szarzy Panowie kradli Kwiaty Jednej Godziny, rozdawane ludziom przez Mistrza Horę. Robili z nich cygara, które bez przerwy palili. Jeśli tracili cygara, wówczas rozpływali się w nicość. Następnie Hora pokazał Momo Kwiaty Jednej Godziny. Dziewczynka zachwycona tym widokiem zapadła w bardzo długi sen i postanowiła, że po przebudzeniu opowiedzieć o Kwiatach swoim przyjaciołom.
Część III – Kwiaty Jednej Godziny.
Momo obudziła się w amfiteatrze wraz z Kasjopeą. Znalazła tam list od Gigiego, który mówił, żeby udała się do Nina, gdzie będzie mogła jeść ile chce na rachunek Gigiego. Dziewczynka skorzystała z propozycji. Nie miała pojęcia, że minął rok od jej ostatniej wizyty w prawdziwym świecie. Przez ten czas Szarzy Panowie zmienili jej przyjaciół. Gigiemu dali oni wielki majątek. Teraz młodzieniec wyjeżdżał na występy, podczas których opowiadał swoje historię. Szybko jednak znudziły go one, historię stały się bowiem banalne i nudne, ludzie tego jednak nie spostrzegali. Wreszcie postanowił on opowiedzieć ludziom o Szarych Panach, lecz otrzymał telefon z żądaniem, aby tego nie robił, gdyż w przeciwnym razie znowu stanie się znowu biedakiem, a ludzie i tak mu nie uwierzą. Zrezygnował więc z tego.
Co do Beppa, to długo szukał on Momo na własną rękę. Wreszcie poszedł na policję, lecz tam mu nie uwierzyno. Po wizycie na wielu komisariatach zamknięto go w szpitalu dla wariatów. Tam odwiedzili go Szarzy Panowie i powiedzieli, że to oni uprowadzili Momo i jeśli chce ją odzyskać, to musi oddać im 10 000 godzin swego czasu. Beppo zgodził się na to i gdy tylko został wypuszczony, natychmiast zabrał się do intensywnej pracy. Pracował bez wytchnienia.
Inni przyjaciele Momo – dzieci zostali zabrani do tzw. "przechowalni dzieci", gdzie uczono ich, jak należy się bawić i co robić warto, a co nie. Momo była więc sama. Najpierw poszła do Nina zjeść śniadanie. Zjadła dużo, lecz bardzo mało dowiedziała się od barmana, gdyż ten ciągle był zajęty. Gdy najadła się do syta poszła szukać swoich przyjaciół. Z trudem znalazła dom, w którym obecnie mieszkał Gigi. Właśnie wyjeżdżał on na kolejne występy. Chłopak ucieszył się bardzo na widok dziewczynki i zaprosił ją do samochodu. Usiłował z nią porozmawiać, w czym przeszkadzały mu jego sekretarki. Wreszcie, gdy dojechali nad lotnisko Gigi zaproponował Momo, by pojechała z nim na występy. Dziewczynka odmówiła jednak i chłopak ruszył sam. Na dodatek, podczas, spotkania z Gigim Momo zgubiła Kasjopeę i została teraz sama. Próbowała więc spotkać się z dziećmi, ale one też były zajęte. Tak jak to przewidzieli Szarzy Panowie dziewczynka nie miała z kim się bawić, a jej czas stał się dla niej przekleństwem. Wtedy właśnie odwiedzili ją Szarzy Panowie z propozycją nie do odrzucenia: ona wskaże im, gdzie jest Mistrz Hora, a oni oddadzą jej przyjaciół. Momo odmówiła i wyjaśniła, że i tak nie może im pomóc, gdyż drogę do Mistrza Hory zna jedynie żółwica Kasjopea, a on zniknęła. Ogłoszono więc alarm pierwszego stopnia i poszukiwania żółwicy.
Wkrótce Kasjopea pojawiła się u Momo i zabrała ją ze sobą na ulicę Nigdy. Tym razem jednak śledzili ich szarzy panowie. Dziewczynka odkryła ich obecność w chwili, kiedy próbowali wejść przez ścieżkę do domu Nigdzie. Okazało się to niemożliwe, ponieważ kiedy tylko na nią wchodzili, rozpływali się w powietrzu. Otoczyli więc dom ze wszystkich stron. Mistrz Hora ucieszył się na widok Momo. Zrozumiał jednak, że są oblężeni. Szarzy Panowie nie mogli tu wejść. Mieli jednak możliwość zatruć rozdawany ludziom czas dymem ze swoich cygar, co spowodowałoby u ludzi całkowitą nudę. Po zjedzeniu śniadania Mistrz Hora przedstawił dziewczynce swój plan działania. Otóż Hora nigdy w swoim życiu nie zasnął. Gdyby jednak tak się stało, wówczas czas przestałby biec, a Szarzy Panowie również przestaliby istnieć, ale wszyscy ludzie i wszystkie stworzenia na ziemi nigdy już nie mogłyby żyć (poza Kasjopeą, która zawierała czas w sobie). Momo otrzymała więc od Hory Kwiat Jednej Godziny. Z jego pomocą miała dostać się do kryjówki Szarych Panów, w której Szarzy Panowie przetrzymywali ukradziony czas i oddać go ludziom.
Wreszcie Hora zasnął. Szarzy Panowie mogli już wejść do domu Nigdzie i wówczas odkryli straszną prawdę: czas stanął w miejscu. Przerażeni rzucili się do ucieczki, ale ich samochody stanęły, więc musieli wrócić do swojej kryjówki na piechotę. W dodatku ich cygara zaczęły się wypalać. Szarzy panowie wyrywali je sobie nawzajem, niszcząc się przy okazji. Wreszcie dotarli do Banku Kasy Oszczędności Czasu. Za nimi szły cały czas Momo i Kasjopea. W budynku Szarzy Panowie zaczęli likwidować się nawzajem, gdyż w mniejszej liczbie mogli zachować na dłużej Kwiaty Jednej Godziny. Wreszcie spostrzegli Momo, która właśnie dotknęła Kwiatem Jednej Godziny ich kasę, a tym samym zamknęła Panom dostęp do skradziony. Szary Panie zobaczyli w ręku dziewczynki Kwiat. Zdesperowani rzucili się na nią, lecz ona zaczęła uciekać. Pomogła jej w tym Kasjopea, wpadając wrogom pod nogi, przez co ci potykali się i wypuszczali z ust swoje cygara, ginąc przy tym po kolei. Wreszcie zginął ostatni Szary Pan. Momo wówczas ponownie dotknęła Kwiatem skarbiec, otworzyła go i uwolniła Kwiaty Jednej Godziny. Uruchomiła w ten sposób z powrotem czas i wszystko ożyło na nowo. Kasjopea wróciła do Mistrza Hory, który po wybudzeniu ze snu bardzo ucieszył się z jej przybycia. Momo zaś odnalazła Beppa i wraz z nim wróciła do amfiteatru, gdzie już czekali na nią Gigi Oprowadzacz, Nino z żoną, Nicola i wszystkie dzieci. Rozpoczęło się wielkie przyjęcie.
Krótkie posłowie autora.
Autor wspomina, jak kiedyś jechał pociągiem i spotkał tajemniczego człowieka, który raz wydawał się stary, a raz młody. On to właśnie opowiedział mu historię Momo. Później jednak zniknął nie wiadomo jak i gdzie.
Adaptacje.
Powieść miała także wiele adaptacji scenicznych, także w Polsce, łącznie z operą, do której libretto napisał Michael Ende.
Polskie wydania i tłumaczenia.
"Momo" została wydana w Polsce w 1978 roku przez Naszą Księgarnię w przekładzie Teresy Jętkiewicz, ilustracje książki zostały wykonane przez Mariana Murawskiego. Wznowiona w 2000 roku nakładem Wydawnictwa Siedmioróg w tym samym tłumaczeniu. "Momo" została także wydana w kolekcji "Polityki", w ramach akcji "Cała Polska czyta dzieciom".

</doc>
<doc id="1256350" url="https://pl.wikipedia.org/wiki?curid=1256350" title="Synagoga w Bowsku">
Synagoga w Bowsku

Synagoga w Bowsku (łot. "Bauskas sinagoga") – nieistniejąca synagoga znajdująca się w kurlandzkim miasteczku Bowsk na Łotwie, przy ulicy Vienības 35.
Synagoga została zbudowana w 1840 roku. W 1922 roku została poddana gruntownej renowacji. Podczas II wojny światowej, po wkroczeniu wojsk niemieckich do Bowska w 1941 roku, synagoga została zburzona. Po zakończeniu wojny nie została odbudowana.
Według innych źródeł w mieście istniały obok siebie dwie synagogi: wielka i mała. Mała pochodziła z początku XIX wieku i po zbudowaniu wielkiej w II połowie stulecia służyła jako dom modlitewny. W mieście miała się też znajdować bóżnica chasydzka. 

</doc>
<doc id="1256354" url="https://pl.wikipedia.org/wiki?curid=1256354" title="Nierozłączni">
Nierozłączni

Nierozłączni (tytuł oryg. "Dead Ringers") – amerykańsko-kanadyjski film fabularny (thriller) z 1988 roku, powstały na podstawie powieści "Twins" Jacka Geaslanda i Bari Wood.
Fabuła.
Beverly i Elliot Mantle to bliźniacy jednojajowi. Oboje są ginekologami. Mieszkają razem. Pracują w swojej prywatnej klinice. Korzystają często ze swojego podobieństwa. Objawia się to między innymi w relacjach z pacjentkami, z którymi często miewają romanse, wymieniając się nimi - często jeden z nich udaje drugiego. Sprawy komplikują się, gdy na wizytę przychodzi znana aktorka, Claire Niveau. Bardzo chce mieć dzieci. Okazuje się, że ma trzy pochwy - jest bezpłodna. Bracia na początku swobodnie się nią wymieniają, jednak ona orientuje się, co się dzieje. Beverly jest w niej zakochany i nadal się z nią spotyka. Jest ona uzależniona od leków. Zakochany bliźniak spędzając z nią czas i bojąc się, że jego brat przeszkodzi im być razem, albo że Claire zerwie jego więź z Elliotem, wpada w uzależnienie, które pogłębia się wraz z wyjazdem aktorki. Elliot próbuje go ratować, jednocześnie ratując ich karierę, która powoli upada. Po tym jak Beverly wymyślonymi przez siebie narzędziami do "mutacji macicy" chce przeprowadzić operację, podczas której jest w dodatku odurzony narkotykami i ledwie zdolny do poruszania się i kontaktu, Elliot zaczyna dochodzić do wniosku że musi "zsynchronizować" się z bratem. Zaczyna zażywać różne substancje. W tym czasie wraca Claire i Beverly z jej pomocą zaczyna wychodzić z nałogu (a przynajmniej jest z nim lepiej). Jednak zaczyna się niepokoić o brata, który od dłuższego czasu nie kontaktuje się z nim, co nie jest do niego podobne. Wraca do ich mieszkania i zastaje Elliota siedzącego w ubraniu pod prysznicem. Zaczynają razem "brać" i wstrzykiwać właściwie wszystko, co się da. Na koniec Elliot ląduje na fotelu, na którym zwykli obsługiwać pacjentów. Beverly przeprowadza na nim zabieg "odłączenia bliźniaków syjamskich". Robi to swoimi, wcześniej wspomnianymi, narzędziami. Na początku spuszcza z niego krew. Potem sam budzi się na fotelu obok i mówi do Elliota, że miał okropny sen. Elliot leży niedaleko z wnętrznościami na zewnątrz. Beverly załamuje się, a ostatnia scena przedstawia go skulonego na martwym ciele brata.

</doc>
<doc id="1256355" url="https://pl.wikipedia.org/wiki?curid=1256355" title="Przełęcz Beskid nad Radoszycami">
Przełęcz Beskid nad Radoszycami



</doc>
<doc id="1256356" url="https://pl.wikipedia.org/wiki?curid=1256356" title="Synagoga Chóralna w Dyneburgu">
Synagoga Chóralna w Dyneburgu

Synagoga Chóralna w Dyneburgu (łot. "Daugavpils Horālā sinagoga", 
"Большая Хоральная синагога") – główna i największa bóżnica Dyneburga, zbudowana w 1864 przy "Saules iela" 49. 
Była jedną z ponad 40 synagog w Dyneburgu (1920-1940).

</doc>
<doc id="1256358" url="https://pl.wikipedia.org/wiki?curid=1256358" title="Przełęcz Beskidek (Beskid Niski)">
Przełęcz Beskidek (Beskid Niski)



</doc>
<doc id="1256359" url="https://pl.wikipedia.org/wiki?curid=1256359" title="KasaMowa">
KasaMowa

KasaMowa – amerykańska komedia sensacyjna z 1997 roku.
Nagrody i nominacje.
Złota Malina 1997

</doc>
<doc id="1256360" url="https://pl.wikipedia.org/wiki?curid=1256360" title="Dżubga">
Dżubga

Dżubga (, , ) - osiedle typu miejskiego w Rosji, nad Morzem Czarnym.
Stanica Dżubgskaja powstała w 1864 w miejscu wioski szapsugskiej. Od 1870 pod obecną nazwą. Nazwa pochodzi od rzeki, mającej tu ujście do Morza Czarnego.
Miejscowość zamieszkują w większości Rosjanie (66,8%) i Ormianie (21,7%). Adygejczycy stanowią 0,8% ludności.

</doc>
<doc id="1256362" url="https://pl.wikipedia.org/wiki?curid=1256362" title="Krasnaja Polana">
Krasnaja Polana

Krasnaja Polana (, , , hist. "Kbaade") – osiedle typu miejskiego w Rosji, w Kraju Krasnodarskim, oddalone o ok. 40 km od Soczi.
Historia.
We wczesnym średniowieczu sięgały tu granice Abchazji, a od XI w. Gruzji.
W XIX w. znajdowała się tu abchaska wioska "Kbaade". W 1864 stoczona została tu ostatnia bitwa wojen rosyjsko-czerkieskich, a wieś została podporządkowana Rosji. Tubylczą ludność wysiedlono, po czym od 1869 osiedlali się tu głównie Rosjanie i Grecy. Nazwę "Krasnaja Polana" nadali w 1878 greccy osadnicy. W 1899 urzędowo wprowadzono nazwę "Romanowsk", nawiązującą do panującej dynastii carskiej Romanowów. Po upadku caratu w 1917 powrócono do nazwy Krasnaja Polana.
W 1950 wieś otrzymała status osiedla typu miejskiego.
Ludność.
W 2002 miejscowość zamieszkiwali głównie Rosjanie (73,9%) i Grecy (14,2%). Spośród nacji historycznie związanych z regionem Gruzini stanowili 2,3%, Ormianie 1,8%, a Adygejczycy i Abchazowie po 0,1%.
Sport.
Podczas Zimowych Igrzysk Olimpijskich 2014 Krasnaja Polana była areną zmagań sportowców w wielu konkurencjach m.in. w biegach narciarskich, skokach narciarskich i kombinacji norweskiej na obiektach: Ekstrim-park „Roza Chutor”, ośrodek narciarstwa alpejskiego „Roza Chutor” i kompleks skoczni narciarskich „Russkije Gorki”. Obiekty były wykorzystane również podczas zimowych igrzysk wojskowych - Soczi 2017.

</doc>
<doc id="1256363" url="https://pl.wikipedia.org/wiki?curid=1256363" title="William F. Buckley Jr.">
William F. Buckley Jr.

William Frank Buckley Jr. (ur. 24 listopada 1925 w Nowym Jorku, zm. 27 lutego 2008 w Stamford) – amerykański publicysta konserwatywny, wydawca, pisarz, tradycjonalista katolicki.
Życiorys.
Ukończył studia na Uniwersytecie Yale. Był redaktorem naczelnym dwutygodnika „National Review”, który założył w 1955. Napisał ponad pięćdziesiąt książek politycznych, historycznych i powieści. 
Jego brat, James L. Buckley, był senatorem, a jego jedyny syn, Christopher Buckley, jest pisarzem i satyrykiem.

</doc>
<doc id="1256365" url="https://pl.wikipedia.org/wiki?curid=1256365" title="Henryk z Blois">
Henryk z Blois

Henryk z Blois, zwany również Henrykiem z Winchesteru (ur. 1101, zm. 8 sierpnia 1171) – opat w Glastonbury, biskup Winchesteru, młodszy syn Stefana Henryka, hrabiego Blois, i Adeli, córki Wilhelma Zdobywcy, młodszy brat hrabiego Szampanii Tybalda II i króla Anglii Stefana.
Henryk kształcił się w opactwie Cluny. Przez swojego wuja, króla Henryka I, został mianowany opatem w Glastonbury. 4 października 1129 został mianowany biskupem Winchesteru. Pozwolono mu również zachować tytuł opata. Konsekracja Henryka na biskupa nastąpiła 17 listopada 1129. W 1135 poparł kandydaturę swojego brata Stefana na króla Anglii. Relacje między Stefanem i Henrykiem nie zawsze układały się poprawnie, ale Henryk często sprawował rządy nad królestwem w czasie, gdy Stefan walczył ze swoimi przeciwnikami politycznymi.
Po przegranej Stefana pod Lincoln w 1141 r. Henryk nawiązał kontakty z przeciwniczką brata, cesarzową Matyldą. Aroganckie postępowanie pretendentki spowodowało jednak, że już w 1142 Henryk powrócił na stronę Stefana i z powodzeniem obronił diecezję Winchester przed atakiem wojsk Matyldy. Do śmierci brata w 1154 Henryk pozostał jego najbliższym doradcą. Z aktywnego życia politycznego wycofał się po wstąpieniu na tron Henryka II. Pod koniec życia został mianowany przewodniczącym sądu nad Thomasem Becketem.
Henryk był bardzo aktywnym biskupem. Przebudował opactwo w Glastonbury, katedrę i pałac w Winchesterze, na jego polecenie wybudowano zamek Farnham w hrabstwie Surrey oraz rozpoczęto budowę szpitala św. Krzyża w Winchesterze. Pod mecenasem Henryka powstało wiele książek, m.in. "Starożytności Glastonbury" Wilhelma z Malmsbury. Zlecił również napisanie największej ilustrowanej Biblii w historii. Biblia owa jest przechowywana w Winchesterze, ale nigdy nie została ukończona.
Biskup zmarł w 1171 i został pochowany pod chórem katedry w Winchesterze.

</doc>
<doc id="1256366" url="https://pl.wikipedia.org/wiki?curid=1256366" title="Kim Young-Kwang">
Kim Young-Kwang



</doc>
<doc id="1256367" url="https://pl.wikipedia.org/wiki?curid=1256367" title="Listonosz zawsze dzwoni dwa razy (film 1981)">
Listonosz zawsze dzwoni dwa razy (film 1981)

Listonosz zawsze dzwoni dwa razy – amerykański dramat kryminalny neo-noir z 1981 roku na podstawie powieści Jamesa Caina. To druga adaptacja amerykańska, pierwszej dokonano w 1946 roku.
Główne role.
i inni

</doc>
<doc id="1256368" url="https://pl.wikipedia.org/wiki?curid=1256368" title="Synagoga w Kandawie">
Synagoga w Kandawie

Synagoga w Kandawie (łot. "Kandavas sinagoga") – bóżnica zbudowana w 1880 roku w Kandawie w Kurlandii. 
Powstała w 1880 roku przy ul. Wielkiej ("Liela iela 33"), w 1937 roku przeszła rekonstrukcję. 

</doc>
<doc id="1256369" url="https://pl.wikipedia.org/wiki?curid=1256369" title="Dobra bezwzględnie poślednie">
Dobra bezwzględnie poślednie



</doc>
<doc id="1256371" url="https://pl.wikipedia.org/wiki?curid=1256371" title="Sir Samuel Vimes">
Sir Samuel Vimes



</doc>
<doc id="1256372" url="https://pl.wikipedia.org/wiki?curid=1256372" title="Jego łaskawość, jego ekscelencja diuk Ankh, komendant sir Samuel Vimes">
Jego łaskawość, jego ekscelencja diuk Ankh, komendant sir Samuel Vimes



</doc>
<doc id="1256373" url="https://pl.wikipedia.org/wiki?curid=1256373" title="Herb powiatu biłgorajskiego">
Herb powiatu biłgorajskiego

 
Herb powiatu biłgorajskiego – w polu czerwonym trzy wręby srebrne, nad którymi takiż półniedźwiedź-półorzeł z koroną złotą na szyi.
Autorem herbu jest dr Henryk Seroka.
Dolna część herbu nawiązuje do herbu Korczak, którym posługiwał się założyciel Biłgoraja - Adam Gorajski oraz jego rodzina.
Górna część herbu symbolizuje ziemię przemyską (symbol orła) oraz ziemię chełmską (symbol niedźwiedzia). Do dzisiaj jest to przedmiotem wielu kontrowersji, gdyż historycznie powiat nie miał zbyt wiele wspólnego z żadnym z tych regionów. Herb został jednak zaakceptowany przez Radę Powiatu, pomimo wielu sprzeciwów podczas konsultacji społecznych odnoszących się do tej kwestii.
Herb został ustanowiony "Uchwałą Nr XXV/101/2000 Rady Powiatu w Biłgoraju z dnia 27 czerwca 2000 r."

</doc>
<doc id="1256374" url="https://pl.wikipedia.org/wiki?curid=1256374" title="Genealogia Burbonów">
Genealogia Burbonów



</doc>
<doc id="1256375" url="https://pl.wikipedia.org/wiki?curid=1256375" title="Delfina Angua von Überwald">
Delfina Angua von Überwald



</doc>
<doc id="1256377" url="https://pl.wikipedia.org/wiki?curid=1256377" title="Ta ostatnia noc">
Ta ostatnia noc

Ta ostatnia noc – amerykański melodramat z 1986 r. w reżyserii Edwarda Zwicka na podstawie sztuki "Sexual Perversity in Chicago" Davida Mameta.

</doc>
<doc id="1256385" url="https://pl.wikipedia.org/wiki?curid=1256385" title="Dom gry">
Dom gry

Dom gier – amerykański film kryminalny z 1987 roku. Debiut reżyserski Davida Mameta.
Obsada.
i inni
Fabuła.
Margaret Ford jest lekarzem psychiatrii po trzydziestce. Zajmuje się bardzo ciężkimi przypadkami – nałogowcami i zabójcami. Jej książka stała się bestsellerem, dzięki temu Margaret jest niezależna finansowo. Pewnego dnia podczas sesji terapeutycznej zjawia się u niej Joey – nałogowy hazardzista. Dochodzi do spięcia, podczas którego Joey sięga po broń, ale Margaret łagodzi sytuację. Dowiaduje się, że Joey jest winien 25 tys. dolarów gangsterowi, który grozi mu śmiercią. Kobieta, nie bez oporów, zgadza się mu pomóc – w Domu Gry, spelunie w niebezpiecznej dzielnicy, wykłada własne pieniądze, które mają uratować Joeya. Cała sytuacja przez przypadek okazuje się jednak blefem. Margaret poznaje tu Mike'a – gangstera, który wprowadza ją w świat drobnych oszustów, którzy zdobywają pieniądze, żerując na ludzkiej naiwności.

</doc>
<doc id="1256387" url="https://pl.wikipedia.org/wiki?curid=1256387" title="Synagoga w Kārsavie">
Synagoga w Kārsavie

Synagoga w Kārsavie zwana Starą (łot. "Kārsavas sinagoga", "Veca sinagoga") – drewniana bóżnica wzniesiona w Karszawie (łot. "Kārsava", niem. "Karsau") w 1884 roku. 
Została zbudowana w 1884 roku przy ul. "15. maija iela". W 1928 roku poddano ją rekonstrukcji. 

</doc>
<doc id="1256391" url="https://pl.wikipedia.org/wiki?curid=1256391" title="Christopher Buckley">
Christopher Buckley

Christopher Taylor Buckley (ur. 1952) – amerykański pisarz i satyryk. Jego powieść "Thank You For Smoking" została w 2005 zekranizowana pt. "Dziękujemy za palenie". Pisarz jest synem konserwatywnego publicysty Williama Buckleya.

</doc>
<doc id="1256392" url="https://pl.wikipedia.org/wiki?curid=1256392" title="Fortuna kołem się toczy">
Fortuna kołem się toczy

Fortuna kołem się toczy – amerykański kryminał z 1988 roku.

</doc>
<doc id="1256396" url="https://pl.wikipedia.org/wiki?curid=1256396" title="Wydział zabójstw">
Wydział zabójstw

Wydział zabójstw – amerykański kryminał z 1991 roku.
Fabuła.
Agenci FBI organizuje obławę na czarnoskórego handlarza narkotyków Randolpha, jednak ten ucieka. Sprawę dostają gliniarze z wydziału zabójstw – Robert Gold i Tim Sullivan. W drodze widzą jak policja trafia do pewnego sklepu – w środku zostaje znaleziona martwa właścicielka, pani Klein. Mówiono o niej, że posiadała majątek. Gold zostaje odłączony od sprawy Randolpha i przydzielony do wyjaśnienia zabójstwa pani Klein. Gold sam jest Żydem, ale nie jest głęboko religijny. Rodzina przypuszcza, że stoi za tym organizacja antysemicka. Prawda okaże się inna niż się spodziewano...

</doc>
<doc id="1256398" url="https://pl.wikipedia.org/wiki?curid=1256398" title="Biskupi Winchesteru">
Biskupi Winchesteru

Lista biskupów Winchesteru

</doc>
<doc id="1256405" url="https://pl.wikipedia.org/wiki?curid=1256405" title="Kafr Jasif">
Kafr Jasif

Kafr Jasif (hebr. כפר יאסיף; arab. كفر ياسيف; ang. Kafr Yasif; pol. "Wieś Józefa") – samorząd lokalny położony w Dystrykcie Północnym, w Izraelu.
Położenie.
Miejscowość Kafr Jasif jest położona na wysokości 62 metrów n.p.m. na wzgórzach w Zachodniej Galilei. Po stronie wschodniej wznoszą się wzgórza masywu górskiego Matlul Curim (wysokość dochodzi do 769 m n.p.m.) w Górnej Galilei. Po stronie południowej przepływa strumień Jasaf, a na północnym zachodzie strumień Zoch. Okoliczny teren opada w kierunku zachodnim w stronę równiny przybrzeżnej Izraela. W jego otoczeniu znajdują się miasto Akka, miejscowości Abu Snan, Jirka, Julis i Dżudajda-Makr, kibuce Szamerat, Lochame ha-Geta’ot i Bet ha-Emek, oraz wieś komunalna Nes Ammim.
Podział administracyjny.
Kafr Jasif jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Kafr Jasif żyło prawie 9 tys. mieszkańców, z czego 52,4% Arabowie chrześcijanie, 44,3% Arabowie muzułmanie i 3,3% Druzowie. Wskaźnik wzrostu populacji w 2011 roku wynosił 1,1%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Kafr Jasif w 2009 roku wynosiło 4640 ILS (średnia krajowa 7070 ILS).
Historia.
Historycy utożsamiają miejscowość z biblijnym miastem żydowskim Chosa W I wieku wspominał o nim żydowski historyk Józef Flawiusz, a następnie Talmud i Miszna. Społeczność żydowska była tutaj obecna aż do XIX wieku. W czasach krzyżowców mieszkańcy płacili dziesięcinę na rzecz Królestwa Jerozolimskiego. W 1824 roku żydowski podróżnik David d'Beth Hillel napisał, że w osadzie znajdowała się mała synagoga. W wiosce żyło wówczas około 15 rodzin żydowskich, mówiących po arabsku. W 1841 roku lokalna społeczność żydowska została zniszczona, a pozostałych Żydów przesiedlono do Akki. W Kafr Jasif zachował się po nich starożytny cmentarz żydowski. Pod koniec XIX wieku francuski podróżnik Victor Guérin opisał Kafr Jasif jako dużą wioskę z 600 mieszkańcami muzułmańskimi i chrześcijańskimi. W wyniku I wojny światowej w 1918 roku cała Palestyna przeszła pod panowanie Brytyjczyków. W 1925 roku Kafr Jasif otrzymało status samorządu lokalnego. Podczas arabskiego powstania w Palestynie (1936–1939) w lutym 1939 roku do miejscowości wkroczyli brytyjscy żołnierzy. Mieszkańców oskarżono o napaść na brytyjskiego żołnierza i przeprowadzono brutalną akcję pacyfikacyjną. Spalono wówczas 70 domów, a kolejnych 40 wysadzono. Gdy rok później okazało się, że napastnicy nie pochodzili z Kafr Jasif, Brytyjczycy w ramach przeprosin wybudowali tutejszy ratusz miejski i szkołę. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do miejscowości wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Dekel, i 10 lipca 1948 roku bez walki zajęli Kafr Jasif. W odróżnieniu od wielu arabskich wiosek w Galilei, Izraelczycy nie wysiedlili mieszkańców Kafr Jasif. Dzięki temu miejscowość zachowała swój pierwotny charakter.
Polityka.
Siedziba władz samorządowych znajduje się w północnej części miejscowości. Przewodniczącym rady jest Awni Toma.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajdują się 4 szkoły. W 2010 roku uczyło się w nich ogółem ponad 2 tys. uczniów, w tym 1,3 tys. w szkołach podstawowych. Średnia liczba uczniów w klasie wynosiła 29.
Sport i rekreacja.
W północnej części miasteczka znajduje się boisko do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na małej działalności produkcyjnej oraz handlu. Część mieszkańców pracuje w okolicznych strefach przemysłowych.
Komunikacja.
Przez centrum miejscowości przebiega droga nr 70, którą jadąc na północny zachód dojeżdża się do kibucu Bet ha-Emek, lub jadąc na południe dojeżdża się do miasteczka Dżudajda-Makr. Lokalnymi drogami można dojechać do sąsiednich miasteczek Abu Sinan, Jirka i Julis.

</doc>
<doc id="1256409" url="https://pl.wikipedia.org/wiki?curid=1256409" title="Muhammad Nur">
Muhammad Nur

Muhammad Hasawi Nur (arab. محمد نور; ur. 26 lutego 1978 r. w Mekce) – saudyjski piłkarz występujący na pozycji pomocnika w An-Nassr.

</doc>
<doc id="1256410" url="https://pl.wikipedia.org/wiki?curid=1256410" title="William F. Buckley, Jr.">
William F. Buckley, Jr.



</doc>
<doc id="1256411" url="https://pl.wikipedia.org/wiki?curid=1256411" title="Ja, robot (film)">
Ja, robot (film)

Ja, robot (ang. "I, Robot") – amerykański film science fiction z 2004 roku, w reżyserii Alexa Proyasa, na podstawie cyklu powieści i opowiadań Isaaca Asimova o robotach.
Opis fabuły.
Przyszłość, Chicago rok 2035. Dzięki niebywałemu rozwojowi techniki najlepszym przyjacielem człowieka jest robot. Maszyny potrafią gotować obiady i sprzątać, kierują samolotami, a nawet opiekują się dziećmi. Są niegroźne, ponieważ zaprogramowano im zakaz krzywdzenia istot ludzkich. Detektyw Del Spooner (Will Smith) jest człowiekiem sceptycznie podchodzącym do nowinek elektronicznych. Jednak postęp techniczny jest nieodłącznym elementem życia człowieka. Teraz, zamiast psa, najlepszym stróżem i przyjacielem człowieka jest robot. Pewnego dnia w niewyjaśnionych okolicznościach ginie profesor Alfred Lanning (James Cromwell), projektant nowej serii robotów i twórca praw robotyki, które mówią, że:
Naukowiec wypada z okna drapacza chmur. Detektyw podejrzewa, że morderstwa dokonał robot. Byłoby to swoistą rewelacją, ponieważ po raz pierwszy zostałoby złamane prawo robotyki. Szefowie korporacji produkującej roboty próbują zatuszować sprawę. Spooner wraz z pomocą doktor Susan Calvin (Bridget Moynahan) i Sonny'ego (Alan Tudyk) próbuje rozwikłać zagadkę. Jeśli nowoczesne maszyny rzeczywiście wymknęły się spod kontroli, gatunkowi ludzkiemu grozi zagłada.

</doc>
<doc id="1256413" url="https://pl.wikipedia.org/wiki?curid=1256413" title="Trakt kalisko-wieluński">
Trakt kalisko-wieluński



</doc>
<doc id="1256414" url="https://pl.wikipedia.org/wiki?curid=1256414" title="Trakt wieluńsko-kaliski">
Trakt wieluńsko-kaliski



</doc>
<doc id="1256415" url="https://pl.wikipedia.org/wiki?curid=1256415" title="Hugo z Szampanii">
Hugo z Szampanii

Hugo (ur. ok. 1074, zm. 1126) – hrabia Szampanii, członek zakonu templariuszy, młodszy syn Tybalda III, hrabiego Blois, i Alicji de Crepy, córki Raoula IV de Vexin, hrabiego Valois.
Po śmierci ojca w 1089 r. został hrabią Bar-sur-Aube. W 1093 r. zmarł bezpotomnie jego starszy brat, Odon III, hrabia Troyes i Meaux. Hugo odziedziczył jego ziemie i przyjął tytuł hrabiego Szampanii, który nosili odtąd jego następcy.
W 1104 r. miał miejsce nieudany zamach na życie Hugona. W efekcie hrabia wyruszył na pielgrzymkę do Ziemi Świętej, gdzie przebywał do 1107 r. W 1115 r. Hugo nadał Bernardowi z Cîteaux ziemie na których ten założył opactwo Clairvaux. W 1114 r. ponownie wyruszył na Wschód. Powrócił w 1116 r. i przez następne 9 lat rządził swoim hrabstwem. Na trzecią pielgrzymkę wyruszył w 1125 r. Podczas tej wyprawy wstąpił do zakonu templariuszy. Zmarł w 1126 r.
Był dwukrotnie żonaty. Po raz pierwszy ożenił się w 1094 r. z Konstancją (1078 - 1125), córką króla Francji Filipa I i Berty, córki Florisa I, hrabiego Holandii. Małżeństwo to nie doczekało się potomstwa i zakończyło się rozwodem w 1105 r.
Drugą żoną Hugona została w 1110 r. Izabela Burgundzka, córka Stefana I, hrabiego Burgundii, i Beatrycze, córki Gerarda, księcia Lotaryngii. Izabela urodziła w 1123 r. syna Odona, który jednak nie został uznany przez jej męża, który przekazał Szampanię swojemu bratankowi, Tybaldowi.

</doc>
<doc id="1256416" url="https://pl.wikipedia.org/wiki?curid=1256416" title="Trakt Wieluń-Kalisz">
Trakt Wieluń-Kalisz



</doc>
<doc id="1256417" url="https://pl.wikipedia.org/wiki?curid=1256417" title="Trakt Wieluń - Kalisz">
Trakt Wieluń - Kalisz



</doc>
<doc id="1256419" url="https://pl.wikipedia.org/wiki?curid=1256419" title="Saad Al-Harthi">
Saad Al-Harthi

Saad Al-Harthi (ur. 2 lutego 1984 w Rijadzie) – saudyjski piłkarz występujący na pozycji napastnika w Al-Nasr. Zakończył karierę 22 sierpnia 2013.

</doc>
<doc id="1256421" url="https://pl.wikipedia.org/wiki?curid=1256421" title="Trakt Kalisz - Wieluń">
Trakt Kalisz - Wieluń



</doc>
<doc id="1256422" url="https://pl.wikipedia.org/wiki?curid=1256422" title="Weißenfels">
Weißenfels

Weißenfels – miasto w Niemczech w kraju związkowym Saksonia-Anhalt, w powiecie Burgenland, położone nad Soławą, około 30 km na południe od Halle (Saale). Największe miasto powiatu.
Historia.
Weißenfels otrzymało prawa miejskie w 1185 roku. Było stolicą księstwa Saksonia-Weißenfels od 1656 do 1746, a w latach 1746–1763 mieściło się w granicach unijnego państwa polsko-saskiego. W XVII w. wzniesiono tu zamek Neu-Augustusburg, będący główną rezydencją lokalnych książąt z dynastii Wettynów. W latach 1807–1815 wraz z Królestwem Saksonii było połączone unią z Księstwem Warszawskim, po czym zostało przyłączone do Królestwa Prus, wraz z którym w 1871 znalazło się w granicach Niemiec. 
U schyłku II wojny światowej miasto zostało w kwietniu 1945 zdobyte przez wojska amerykańskie. W latach 1949–1990 należało do NRD. Do roku 1994 było siedzibą powiatu Weißenfels. 1 stycznia 2010 obszar miasta został powiększony o gminy Langendorf, Markwerben i Uichteritz.
Podział administracyjny.
Części miasta: Beuditz, Borau, Burgwerben, Georgenberg, Großkorbetha, Klingenvorstadt, Langenfeld, Leißling, Markwerben, Nikolaivorstadt, Reichardtswerben, Saaltorvorstadt, Schkortleben, Storkau, Tagewerben, Uichteritz i Wengelsdorf.
Współpraca.
Miejscowości partnerskie:

</doc>
<doc id="1256430" url="https://pl.wikipedia.org/wiki?curid=1256430" title="Mieszalnia farb offsetowych arkuszowych">
Mieszalnia farb offsetowych arkuszowych



</doc>
<doc id="1256434" url="https://pl.wikipedia.org/wiki?curid=1256434" title="Dekanaty diecezji zielonogórsko-gorzowskiej">
Dekanaty diecezji zielonogórsko-gorzowskiej

Diecezja zielonogórsko-gorzowska podzielona jest na 30 dekanatów. 
Dekanaty diecezji Zielonogórsko-Gorzowskiej:

</doc>
<doc id="1256436" url="https://pl.wikipedia.org/wiki?curid=1256436" title="Black Friday (film)">
Black Friday (film)

Black Friday (hindi: ब्लैक फ्राईडे) to indyjski film, który przedstawia zamachy w Bombaju w 1993. Film (w oparciu o książkę S. Hussain Zaidi) zrealizowany w 2004 roku przez Anurag Kashyapa, scenarzystę i reżysera "No Smoking", uobecnia dramatyczne zdarzenia z marca 1993 roku w Mumbaju. Film ten także mottem z Gandhiego "Oko za oko i świat oślepnie" postawił problem Indii, które wciąż muszą wybierać: Zemsta za zemstę, czy głoszone w filmie przekonanie, że "wierzymy w tego samego Boga, który jest po stronie prawych i przeciw zabijaniu niewinnych. W Jego oczach jesteśmy tacy sami".
Motto filmu.
"An eye for an eye makes the whole world blind" (Gandhi) – "Oko za oko"- tak czynimy świat ślepym.
Reżyser Anurag Kashyap za swój film otrzymał na Festiwalu Filmowym w Locarno nominację do Nagrody Gold Leopard.
Fabuła.
Historię tę rozpoczyna bicie aresztowanego muzułmanina. Uderzenie za uderzeniem. I woda cucąca nieprzytomnego. W końcu z jego gardła wydarto słowa o zamachach bombowych w Bombaju. 12 marca 1993 roku. Piątek. Siedemnasty dzień ramadanu. Rocznica dnia, w którym Prorok wygrał świętą wojnę.
Podsumowanie:
Bomby w autach przy Giełdzie, kinie Plaza, i Air India. W skuterach na bazarach. Wybuchy w trzech luksusowych hotelach. 300 zabitych, 1600 rannych przyjmują szpitale.
Zaczyna się dochodzenie. Aresztują setki podejrzanych. Brutalnie ich przesłuchując. Wielu z podkładających bomby straciło wszystko. 2-3 miesiące wcześniej. Podczas zamieszek bombajskich. Przesłuchiwani muzułmanie krzyczą o hindusach: "Zniszczyli Babri Masjid! Mordowali muzułmanów.Bez zamachów nie mielibyśmy tu życia!". "Meczet Babri nie był z piasku. Nie użyliście ani bomb ani spychaczy Gołymi rękoma rozebraliście nasza świątynię! Biliście nas! Paliliście żywcem. Gwałcono nasze kobiety! Mordowano nam dzieci. Teraz, z błogosławieństwem Allaha, mamy pomoc w postaci zamachów." Trwa wzajemne obrzucanie się oskarżeniami: "Wróg was szkolił! W Pakistanie!" I druga strona: "wasza hinduska policja w grudniu 1992 strzelała do nas, muzułmanów. Wykorzystaliście listy wyborcze, aby nasze domy oznaczyć kredą. Obok posterunków płonęły samochody z muzułmanami". I znowu głosy hindusów: "Wykorzystano wasz gniew. Zorganizowano was z Dubaju." I gniewna odpowiedź: "Z Bogiem na ustach tysiące wieśniaków kijami i młotami zrównało z ziemią w Ayodhya 464-letni meczet Babri Masjid".
Dochodzenie nie dociera do Tiger Menona, kierującego akcją właściciela spalonego podczas zamieszek biura. W miarę największego w Indiach dochodzenia w ciągu 13 lat podczas przesłuchania 122 podejrzanych skazano 100 osób. Ze śledztwa stopniowo wyłania się obraz tragedii. Źródłem ich dwie fale zamieszek: spontaniczne w grudniu 1992 zaraz po rozebraniu meczetu w Ajodhja i w styczniu 1993, zainspirowane przez polityków. Zabito wówczas 600 osób, tysiące raniono. Ciąg dalszy łańcucha zemsty nastąpił wiosną 1993 podczas pokazanych w filmie zamachów bombowych zorganizowanych tym razem przez muzułmanów.

</doc>
<doc id="1256437" url="https://pl.wikipedia.org/wiki?curid=1256437" title="Droga krajowa B106 (Niemcy)">
Droga krajowa B106 (Niemcy)

Droga krajowa 106 () – niemiecka droga krajowa przebiegająca z południa na północ od skrzyżowania z drogą B5 w Ludwigslust do skrzyżowania z drogą B105 w Wismar w Meklemburgii-Pomorzu Przednim.

</doc>
<doc id="1256442" url="https://pl.wikipedia.org/wiki?curid=1256442" title="Amphetamine Reptile">
Amphetamine Reptile



</doc>
<doc id="1256443" url="https://pl.wikipedia.org/wiki?curid=1256443" title="Bożena Stelmachowska">
Bożena Stelmachowska

Bożena Stelmachowska (ur. 5 grudnia 1889 we Wrześni, zm. 21 listopada 1956 w Toruniu) – etnografka, działaczka społeczna, badaczka tradycyjnej kultury Słowińców i Kaszub.
Rodzina.
Jej ojciec – Ksawery (zm. 1908) był architektem. Matka – Ludwika z Hundtów pochodziła z rodziny emigrantów szkockich osiadłych na Pałukach, w miejscowości Ośno. Była najmłodsza z sześciorga rodzeństwa. Brat Bronisław (ur. 1883, zm. 1940 w Katyniu) był prawnikiem i profesorem Uniwersytetu Poznańskiego oraz Sędzią Sądu Najwyższego. Brat Metody (ur. 1885, zm. 1927) w latach 1919–1927 był starostą rawickim.
Wykształcenie i praca.
W 1908 roku skończyła pensję żeńską. W latach 1911–1918 pracowała jako nauczycielka języka polskiego w tajnej szkole polskiej przy parafii Św. Łazarza w Poznaniu. W tym czasie uczyła się historii i literatury polskiej na kursach organizowanych przez tajne Towarzystwo Tomasza Zana i Towarzystwo Pomocy Rodzicielskiej oraz na wyższych kursach dla dziewcząt im. Królowej Jadwigi. W latach 1919–1925 studiowała na Uniwersytecie Poznańskim archeologię pod kierunkiem Prof. Józefa Kostrzewskiego i etnografię pod kierunkiem Jana Stanisława Bystronia. W 1925 roku uzyskała tytuł doktora na podstawie rozprawy "System trzech epok w prehistorii polskiej". W latach 1920–1928 pracowała jako asystentka bibliotekarza w Katedrze Etnografii. W latach 1934–1939 pracowała jako kustosz w Muzeum Miejskim w Poznaniu, pełniąc funkcję kierowniczą. W 1939 uzyskała stopień doktora habilitowanego na Uniwersytecie Warszawskim na podstawie dwóch publikacji: "Rok obrzędowy na Pomorzu" (Toruń 1933) oraz "Podkoziołek" w obrzędowości "zapustnej Polski zachodniej", (Poznań 1933). W okresie II wojny światowej wykładała etnografię na tajnym Uniwersytecie Ziem Zachodnich. Od maja 1945 do stycznia 1946 pracowała na stanowisku nieetatowego docenta na Uniwersytecie Poznańskim. W 1945 roku została zatrudniona w Katedrze Etnologii i Etnografii Uniwersytetu Mikołaja Kopernika w Toruniu, od 1946 na stanowisku profesora nadzwyczajnego. Współpracowała z Instytutem Bałtyckim w Gdańsku, Instytutem Zachodniosłowiańskim w Poznaniu, Szkołą Morską w Gdyni (dla której zbierała eksponaty etnograficzne). Pomagała w organizacji wystaw w Muzeum w Kartuzach i Muzeum w Kwidzynie.
Działalność naukowa.
Redagowała wydawane przez Instytut Zachodnio-Słowiański Uniwersytetu Poznańskiego zeszyty "Archiwum Etnograficzne". Współpracowała z Komisją Etnograficzną Polskiej Akademii Umiejętności. Od 1945 roku była członkinią Polskiego Towarzystwa Ludoznawczego (w latach 1945–1947 oraz 1953–1956 będąc członkinią Zarządu Głównego). Współpracowała z CPLiA oraz zespołami folklorystycznymi.
Była autorką publikacji książkowych, z których dwie ukazały się już po jej śmierci. Jej dorobek naukowy obejmuje kilkadziesiąt artykułów opublikowanych w czasopismach naukowych o profilu archeologicznym: „Z Otchłani wieków: pismo poświęcone pradziejom Polski", „Przegląd archeologiczny”, etnograficznym: „Lud” i „Polska sztuka ludowa” oraz pozostałych: „Przegląd Zachodni”, „Teka Pomorska”, „Ziemia”, „Slavia Occidentalis”, „Kronika Miasta Poznania”, „Kwartalnik Historii Kultury Materialnej”, „Głos Uczelni”. Oprócz tego artykuły o charakterze popularnonaukowym publikowane były na łamach gazet: „Jantar”, „Kurier poznański”, „Głos Wielkopolski”, „Życie Warszawy”, „Rzeczpospolita”, „Dziennik Bałtycki”, „Rejsy” (dodatek do „Dziennika Bałtyckiego”).
Wykształciła wielu uczniów, którzy brali wraz z nią udział w terenowych badaniach etnograficznych Pomorza Gdańskiego i Zachodniego.
Działalność społeczna.
Działaczka Narodowej Demokracji, była kierowniczką działu "Ruch kobiecy" organu Narodowej Organizacji Kobiet Stronnictwa Narodowego. Została za to odznaczona w 1938 roku orderem Polonia Restituta.
Śmierć i spuścizna.
Zmarła 21 listopada 1956 roku w Toruniu. Staraniem jej długoletniej towarzyszki życia Wandy Brzeskiej została pochowana na cmentarzu Górczyńskim w Poznaniu. W 1963 roku archiwum naukowe i prywatne zostało przekazane w akcie darowizny do Archiwum PAN Oddział w Poznaniu. W 2020 roku zrekonstruowano nagrobek, na którym umieszczono rzeźbę autorstwa kaszubskiego artysty Piotra Golli oraz kapliczkę autorstwa Piotra Perzyńskiego. 

</doc>
<doc id="1256445" url="https://pl.wikipedia.org/wiki?curid=1256445" title="Koncepcja policji środowiskowej">
Koncepcja policji środowiskowej

Koncepcja policji środowiskowej (ang. "Community policing" lub "neighbourhood policing") opiera się na założeniu, że skuteczne zwalczanie przestępczości i antyspołecznych zachowań wymaga bliskiej współpracy Policji z członkami społeczności lokalnej.
Założenia koncepcji.
Funkcjonariusze Policji (a także innych podobnych służb) powinni być członkami społeczności, w których pracują. Budowanie wzajemnego zaufania i wiary w praworządność dokonuje się poprzez nawiązywanie bezpośrednich kontaktów z ludźmi- policjanci powinni być otwarci na problemy obywateli okazując cierpliwość, zrozumienie i chęć pomocy, nawet w przypadku kiedy powierzone problemy nie mają bezpośredniego związku z naruszeniem prawa. W założeniach policjant ma być bardziej kimś w rodzaju "przyjaciela" niż urzędnika państwowego i przedstawiciela władzy. Można wtedy liczyć na aktywny udział członków społeczności w działaniach mających na celu zwalczanie przestępstw.
W przeszłości dominował pogląd, że zadaniem Policji jest jedynie reagowanie- w sposób określony prawem- na fakt dokonania przestępstwa (funkcja represyjna). Dopuszczano wyłącznie ingerencję w sferę patologii. Współcześnie uważa się, że rolą Policji jest nie tylko zapewnienie bezpieczeństwa, ale również troska o jakość życia społeczności. Pierwszym krokiem powinno być tutaj ustalenie potrzeb (problemów) danej społeczności (np. bezdomność, natrętne żebractwo, nadużywanie alkoholu), a później przygotowanie i realizacja programów dostosowanych do tych szczególnych potrzeb. Pożądana jest tutaj także aktywność jak: organizowanie pogadanek antynarkotykowych, czy zachęcanie młodzieży do uprawiania sportu.
Działania typu "community policing" w Polsce.
Aktywna współpraca ze społecznościami lokalnymi zalicza się obecnie do głównych zadań polskiej Policji . 
Policjantami powołanymi do bliskiej współpracy ze społecznościami lokalnymi są w Polsce dzielnicowi. 
Zgodnie z danymi Komendy Głównej Policji w ostatnich latach (w porównaniu do wyników badań z lat 2002 i 2004) o 8% (2007) wzrósł odsetek Polaków, którzy deklarują znajomość swojego dzielnicowego . Badania jednocześnie wykazały jednak niższą ocenę dla jakości pracy dzielnicowych (76% dobrych opinii w roku 2004, a tylko 70% w roku 2007) (pdf).
Realizacji koncepcji policji środowiskowej i podniesieniu jakości pracy funkcjonariuszy w ogóle służy wdrażanie szkoleń kaskadowych przy wykorzystaniu doświadczeń służb zagranicznych .

</doc>
<doc id="1256449" url="https://pl.wikipedia.org/wiki?curid=1256449" title="Community policing">
Community policing



</doc>
<doc id="1256450" url="https://pl.wikipedia.org/wiki?curid=1256450" title="Omelan Antonowycz">
Omelan Antonowycz

Omelan Antonowycz (ur. 1914 w Dolinie, zm. 28 lutego 2008 we Lwowie) – ukraiński prawnik, mecenas sztuki.
Życiorys.
Urodził się w rodzinie urzędnika sądowego. Uczył się w Gimnazjum Akademickim we Lwowie, ukraińskim gimnazjum w Przemyślu, studiował na Katolickim Uniwersytecie Lubelskim, Wyższej Szkole Handlowej w Poznaniu, Akademii Handlowej w Berlinie.
W czasie studiów działał w organizacji studenckiej „Mołoda Hromada”, następnie wstąpił do Organizacji Ukraińskich Nacjonalistów. W 1933 został aresztowany za działalność w OUN, skazany, spędził trzy lata w polskim więzieniu. Podczas II wojny światowej zajmował się działalnością organizacyjną w OUN, wskutek czego został aresztowany przez władze niemieckie i wysłany do obozu koncentracyjnego Sachsenhausen.
W 1946 roku po ukończeniu wydziału prawniczego Wolnego Uniwersytetu Ukraińskiego w Pradze poślubił Tatianę Terłecką, znaną neuropatolog po Uniwersytecie Wiedeńskim.
W 1950 przeprowadzili się wraz z żoną na stałe do Waszyngtonu.
W 1980 założyli wspólnie Fundację Tatiany i Omelana Antonowyczów w celu wsparcia rozwoju ukraińskiego literaturoznawstwa, krytyki literackiej, historii, historii sztuki, językoznawstwa i polityki.

</doc>
<doc id="1256452" url="https://pl.wikipedia.org/wiki?curid=1256452" title="Tętniak żyły Galena">
Tętniak żyły Galena



</doc>
<doc id="1256453" url="https://pl.wikipedia.org/wiki?curid=1256453" title="Tętniaki żyły Galena">
Tętniaki żyły Galena



</doc>
<doc id="1256456" url="https://pl.wikipedia.org/wiki?curid=1256456" title="Wielkopolski Bank Kredytowy">
Wielkopolski Bank Kredytowy

Wielkopolski Bank Kredytowy – były bank komercyjny z siedzibą w Poznaniu, działający w latach 1988–2001.
Historia.
Utworzony w 1988 na mocy rozporządzenia Rady Ministrów z 11 kwietnia 1988 w sprawie utworzenia Wielkopolskiego Banku Kredytowego w Poznaniu na bazie 41 placówek Narodowego Banku Polskiego położonych w środkowo-zachodniej części Polski"". Pierwszym dyrektorem (od 1991 prezesem zarządu) został Franciszek Pospiech.
Na mocy rozporządzenia rady Ministrów z 14 maja 1991 w sprawie wyrażenia zgody na przekształcenie niektórych banków państwowych w spółki akcyjne bank został przekształcony w jednoosobową spółkę Skarbu Państwa, której jedynym udziałowcem został Skarb Państwa.
W 1993 zadebiutował na Giełdzie Papierów Wartościowych w Warszawie. Jako pierwszy z dziewięciu banków komercyjnych powstałych w 1989 roku został sprywatyzowany. Europejski Bank Odbudowy i Rozwoju zakupił 1 826 000 akcji, obejmując 28,5% kapitału akcyjnego.
W 1995 irlandzka grupa Allied Irish Banks nabyła od Skarbu Państwa 16,3% akcji banku. W następnych latach dokonywano kolejnych transakcji zakupu udziałów w spółce. 
W 1996 bank przejął Bydgoski Bank Budownictwa. Franciszka Pospiecha na stanowisku prezesa zarządu zastąpił Jacek Kseń, który pełnił tę funkcję do fuzji z Bankiem Zachodnim. 
W 1999 irlandzki właściciel banku nabył również większościowy pakiet 80% akcji Banku Zachodniego S.A. W tym samym roku bank rozpoczął oferowanie usług bankowości elektronicznej i telefonicznej o nazwie "WBK24". 
W 2000 bank przejął Gliwicki Bank Handlowy. Rozpoczęło się także wdrożenie nowego systemu centralnego ICBS.
W 2001 grupa AIB, przeprowadziła fuzję obu należących do niej banków w Polsce, czyli WBK i Banku Zachodniego, tworząc Bank Zachodni WBK, od 2018 działający pod nazwą Santander Bank Polska. Oznaczało to likwidację banku jako osobnej spółki, a siedzibę przeniesiono do Wrocławia. W momencie połączenia WBK zatrudniał 5 tys. pracowników i dysponował siecią 196 oddziałów i 184 bankomatów, a jego siedziba główna mieściła się w biurowcu Poznań Financial Centre.

</doc>
<doc id="1256457" url="https://pl.wikipedia.org/wiki?curid=1256457" title="Station to Station">
Station to Station

Station to Station – album Davida Bowiego wydany w roku 1976. W tym albumie pojawia się nowe wcielenie Bowiego, nazywane The Thin White Duke. Nagrania rozpoczęto zaraz po nakręceniu filmu "Człowiek, który spadł na ziemię", w którym Bowie zagrał główną rolę, dlatego okładka zawiera kadr z filmu.
Bowie, nagrywając ten album, miał problemy z narkotykami, szczególnie z kokainą.
W 2003 album został sklasyfikowany na 323. miejscu listy 500 albumów wszech czasów magazynu Rolling Stone.
Lista utworów.
Wszystkie utwory zostały napisane przez Davida Bowiego, chyba że napisano inaczej.

</doc>
<doc id="1256462" url="https://pl.wikipedia.org/wiki?curid=1256462" title="Georg Ossian Sars">
Georg Ossian Sars

Georg Ossian Sars (ur. 20 kwietnia 1837 w Florø, zm. 7 kwietnia 1927 w Oslo) – norweski hydrozoolog, jeden z pierwszych systematycznych badaczy fauny mórz, jeden z pionierów nauki o skorupiakach.
Podobnie jak jego ojciec, Michael Sars, Georg O. Sars był badaczem i systematykiem morskich zwierząt. Kontynuował prace swojego ojca, który na zlecenie rządu Norwegii badał połowy dorsza atlantyckiego w Morzu Norweskim. Ryba ta była głównym artykułem eksportu Norwegii, jednak w niektórych latach jej połowy wahały się drastycznie. Zmuszało to norweskich rybaków do zaciągania pożyczek i zagrażało to norweskiemu bilansowi handlowemu. Jego prace nad przypuszczanymi wtedy powiązaniami między występowaniem dorsza i wielorybów, zaliczane są do pierwszych systematycznych badań w nauce o rybołówstwie.
Z jego nazwiskiem związane są liczne, przez niego odkryte gatunki, przede wszystkim z gromad lasonogów i małżoraczków. Za swój wkład do rozszerzenia wiedzy o zoologii mórz, Sars został odznaczony Medalem Lineusza w 1910. Jego imieniem nazwanych jest wiele gatunków morskich bezkręgowców. Na jego cześć nazwano również najnowocześniejszy statek norweskiej floty badawczej "RV G.O.Sars".

</doc>
<doc id="1256463" url="https://pl.wikipedia.org/wiki?curid=1256463" title="Georg Sars">
Georg Sars



</doc>
<doc id="1256468" url="https://pl.wikipedia.org/wiki?curid=1256468" title="Oblężenie La Rochelle">
Oblężenie La Rochelle



</doc>
<doc id="1256470" url="https://pl.wikipedia.org/wiki?curid=1256470" title="Allied Irish Banks">
Allied Irish Banks

Allied Irish Banks, p.l.c. (AIB) (irl. "Bainc-Aontas Éireann") to bank komercyjny z siedzibą w Irlandii. Założony w 1966 roku z fuzji trzech banków: Provincial Bank of Ireland, Royal Bank of Ireland, oraz Munster &amp; Leinster Bank, jego centrala mieści się w Dublinie. AIB należy do "Wielkiej Czwórki" największych banków irlandzkich. Jego główny konkurent to Bank of Ireland.
W Polsce był większościowym udziałowcem Banku Zachodniego WBK w latach 1995-2011 (do 2001 Wielkopolskiego Banku Kredytowego, kiedy nastąpiła fuzja z Bankiem Zachodnim).
Spółka giełdowa była notowana na Irlandzkiej Giełdzie Papierów Wartościowych oraz na New York Stock Exchange, w Londynie i Frankfurcie. Obecnie jest notowana na irlandzkiej Enterprise Securities Market.
Kryzys 2008.
Po kłopotach z tzw."złymi kredytami" rząd Irlandii zdecydował się wspomóc AIB kwotą 3,5 miliarda euro. W zamian za pomoc państwo obejmie uprzywilejowane akcje banku.
24 grudnia 2010 Sąd Najwyższy Irlandii zezwolił irlandzkiemu rządowi na przejęcie Allied Irish Banks bez zgody akcjonariuszy, rząd objął 92% akcji banku, co oznacza jego nacjonalizację. W decyzji tej Sąd Najwyższy Irlandii nakazał także bankowi przenieść się z londyńskiej oraz głównej dublińskiej giełdy na Enterprise Securities Market (mniejszy irlandzki parkiet).

</doc>
<doc id="1256482" url="https://pl.wikipedia.org/wiki?curid=1256482" title="Poker Face (singel Ayumi Hamasaki)">
Poker Face (singel Ayumi Hamasaki)

poker face – pierwszy singel Ayumi Hamasaki wydany przez wytwórnię Avex Trax. Singel został wydany ponownie 28 lutego 2001 roku.

</doc>
<doc id="1256485" url="https://pl.wikipedia.org/wiki?curid=1256485" title="Dekanat Świebodzin – NMP Królowej Polski">
Dekanat Świebodzin – NMP Królowej Polski

Dekanat Świebodzin-NMP Królowej Polski – jeden z 30 dekanatów katolickich należących do diecezji zielonogórsko-gorzowskiej, w którego skład wchodzi 7 parafii.

</doc>
<doc id="1256487" url="https://pl.wikipedia.org/wiki?curid=1256487" title="Synagoga w Olicie">
Synagoga w Olicie

Synagoga w Olicie () – druga w historii miasta murowana bóżnica zbudowana w 1856 przy ul. Kowieńskiej (Kauno gatvė 9).
Budynek zaadaptowano po II wojnie na magazyn soli, a później wylęgarnię kurczaków. Synagoga zachowała swój pierwotny wygląd. Zachowane elewacje z czerwonej i żółtej cegły zakończone są trójkątnymi naczółkami ozdobionymi stylizowanymi pilastrami, zachowały się ostrołukowe otwory okienne, nad którymi znajdują się półkoliste wnęki z ceglanymi zębami.

</doc>
<doc id="1256490" url="https://pl.wikipedia.org/wiki?curid=1256490" title="Commerzbank">
Commerzbank

Commerzbank AG – drugi co do wielkości bank w Niemczech (zaraz po Deutsche Bank) z siedzibą we Frankfurcie nad Menem. Założony został w 1870 r. w Hamburgu jako "Commerz- und Disconto-Bank".
Bank posiada rozległą sieć oddziałów w Niemczech i Europie (jest obecny m.in. w Luksemburgu, Polsce, Hiszpanii i Szwajcarii) z dominującą pozycją w bankowości elektronicznej. W Polsce bank jest głównym akcjonariuszem mBanku.
Z powodu kryzysu finansowego Commerzbank otrzymał 18,2 mld euro pomocy od rządu niemieckiego w zamian za objęcie pakietu 25% akcji banku.
W lipcu 2019 ogłoszono, że Europejski Bank Centralny i niemiecki regulator finansowy BaFin prowadzą dochodzenie przeciw Commerzbankowi pod kątem ułatwienia jego spółce zależnej, mBankowi, sprzedaży toksycznych produktów finansowych w Polsce, a także w związku z potencjalnym uchylaniem się od płacenia podatków wynikającym z finansowania przez Commerzbank toksycznych produktów finansowych mBanku powiązanych z frankiem szwajcarskim.

</doc>
<doc id="1256491" url="https://pl.wikipedia.org/wiki?curid=1256491" title="Hugonoci">
Hugonoci



</doc>
<doc id="1256493" url="https://pl.wikipedia.org/wiki?curid=1256493" title="Hugenot">
Hugenot



</doc>
<doc id="1256496" url="https://pl.wikipedia.org/wiki?curid=1256496" title="Hugonot">
Hugonot



</doc>
<doc id="1256498" url="https://pl.wikipedia.org/wiki?curid=1256498" title="Oblężenie La Rochelle (1627–1628)">
Oblężenie La Rochelle (1627–1628)

Oblężenie La Rochelle miało miejsce od sierpnia 1627 do 28 października 1628 podczas wojny hugenockiej 1626–1629.
W edykcie nantejskim Henryk IV rozszerzył prawa przysługujące hugenotom. Twierdza La Rochelle stała się jednym z głównych ośrodków hugenotów, którzy mieli nad nią pełną władzę.
W następstwie hugenockiego buntu wywołanego przez księcia Henri de Rohana i jego brata księcia de Soubise, do którego doszło w 1625 roku, następca Henryka IV Ludwik XIII wznowił wojnę z Hugenotami. Pierwszy minister króla Francji kardynał Richelieu ogłosił, że stłumienie hugenockiego buntu jest dla królestwa sprawą priorytetową.
Ponieważ Holandia w walce z Habsburgami wspomagana była przez Francję, doszło do sytuacji, w której do walki z francuskimi protestantami w La Rochelle miały być użyte statki wynajęte w protestanckiej Holandii. Rada miasta Amsterdam, gdzie Francja wynajmowała statki zastrzegła, że na ich pokładzie nie będzie można prowadzić katolickich kazań.
Karol I był skłonny poprzeć hugenotów, by osłabić Francję. Należy pamiętać, że wspierał buntowników przeciwko legalnej władzy. Do pomocy skłoniły go też problemy finansowe rządu francuskiego oraz ambicje morskie i kolonialne Kardynała.
27 czerwca 1627 wysłał 80 okrętów pod wodzą swego faworyta księcia Buckingham. Flota angielska w 20 lipca 1627 wysadziła na wyspie Île de Ré, leżącej przed wejściem do zatoki La Rochelle, desant w sile 6 tys. żołnierzy.
Rada miejska nie wpuściła Anglików do miasta. Większość jej składu stanowili ludzie umiarkowani i rojaliści, bojący się oskarżenia o zdradę stanu. Dostarczali za to prowiantu, świetnie na tym wychodząc.
Hugenoci zablokowali ujście Żyrondy, przez co utrudnili żeglugę i zahamowali handel z Bordeaux. Wojska królewskie obległy La Rochelle w sierpniu. Była to największa twierdza hugenocka we Francji, stanowiąca główne centrum hugenockiego oporu. Wbrew utartemu poglądowi armią nie dowodził cały czas kardynał Richelieu. W obozie znajdowało się wielu dowódców (generałów i marszałków), początkowo wojskiem dowodził brat króla, ks. Orleanu Gaston. Ludwik XIII przybył wraz z kardynałem 12 października.
Anglicy pod Saint-Martin.
Działający na wyspie Île de Ré Anglicy próbowali zdobyć małą twierdzę Saint Martin, jednak ich szturm został odparty. Francuzi, pomimo angielskiej blokady, zdołali na małych łodziach dostarczać zaopatrzenie do obleganej fortecy Saint Martin. Ponieważ działania wojenne przedłużały się, Buckingham został w końcu bez pieniędzy i wsparcia, a jego armia topniała z powodu chorób. Po ostatnim nieudanym szturmie na St. Martin, w którym Anglicy ponieśli bardzo ciężkie straty, na wyspie wylądował desant złożony z 4500 żołnierzy francuskich. W tej sytuacji Buckingham 17 listopada 1627 załadował pozostałych przy życiu żołnierzy na okręty i odpłynął do Anglii.
Francuscy inżynierowie otoczyli wkrótce La Rochelle linią okopów długą na 12 kilometrów, wzmocnioną 11 fortami i 18 redutami. Gdy roboty zostały ukończone 28 października 1627 armia królewska rozpoczęła bombardowanie miasta. Na początku 1627 zaczęto budować z pomocą 4 tys. robotników zaporę morską długości 1400 metrów, mającą uniemożliwić dostęp do obleganej twierdzy od strony morza (zakończono na wiosnę 1628). Podstawą dla budowanej zapory były zatopione hulki wypełnione gruzem i faszyną. Ponadto zbudowano dwa wały długości 700-800 kroków, a wolną przestrzeń między nimi zamknięto łańcuchami. Angielskie okręty próbujące dostarczyć zaopatrzenie do twierdzy ostrzeliwała francuska artyleria, jednak blokada nie była całkiem szczelna. Prac budowlanych doglądał kardynał.
W lutym 1628 król opuścił obóz i udał się do Paryża, wówczas przekazał Richelieu naczelne dowództwo. Kardynał próbował nie dopuścić do tego bojąc się o swoją pozycję i opozycję wobec jego osoby na dworze.
Obrońcy twierdzy próbują się pozbyć kobiet i dzieci, jednak bezskutecznie. W mieście zaczyna się epidemia. Jednocześnie zaczyna się radykalizować rada miejska. Władzę przejmuje Jean Guitton, fanatyk walki do końca, który zawarł układ o pomocy z Karolem I – posiadający klauzule o wpuszczeniu floty angielskiej do portu.
W maju pojawiła się flota angielska, nie podjęła jednak próby sforsowania blokady. Po tygodniowym postoju powróciła do kraju.
W kwietniu powrócił Ludwik XIII.
Lato 1628 – w La Rochelle zapanował głód i epidemie. W sierpniu książę Buckingham szykował wyprawę, lecz zginął od noża Johna Feltona. Ekspedycja jednak wyruszyła; końcem września znalazła się pod twierdzą.
3 października flota angielska próbował przebić się przez blokadę, po nieudanej próbie zawróciła.
28 października do króla przybyli posłowie z twierdzy. Nastąpiła kapitulacja na następujących warunkach:
10 listopada nastąpił odwrót armii królewskiej.
Przed oblężeniem miasto zamieszkiwało ok. 28 tys., po jego zakończeniu ok. 5 tysięcy. Tak drastyczny spadek ludności spowodowany był przez typowe dla oblężenia głód i choroby, a poza tym było wiele ofiar bezpośrednich działań wojennych.
Na mocy warunków pokoju w Alais hugenoci stracili prawa do posiadania swych wydzielonych terytoriów oraz pozbawieni zostali dotychczasowych politycznych i wojskowych swobód. Pozostawiono im natomiast wolność wyznawania religii zagwarantowaną w edykcie nantejskim.
W 1627 roku miejsce oblężenia La Rochelle odwiedził francuski filozof Kartezjusz.
Oblężenie La Rochelle rozsławił Aleksander Dumas w swojej powieści "Trzej muszkieterowie".

</doc>
<doc id="1256504" url="https://pl.wikipedia.org/wiki?curid=1256504" title="Ilhéu Laja Branca">
Ilhéu Laja Branca

Ilhéu Laja Branca (w języku kreolskim Wysp Zielonego Przylądka: "Idjéu Laja Branka", języku kreolskim São Vicente: "Ilhéu Laja Branka") – wysepka położona około 400 m na północ od najbliższego wybrzeża wyspy Maio, jednej spośród Wysp Zielonego Przylądka.
Administracyjnie Ilhéu Laja Branca jest częścią jednostki samorządowej Maio. Wysepka ma pochodzenie wulkaniczne i kiedyś była połączona z sąsiednią wyspą.
Geografia.
Na wyspie w zasadzie brak jest roślinności. Jej długość wynosi około 80 m, a szerokość około 70 m. Wysepka jest widoczna z północno-wschodniej części Maio oraz z jej gór. Ze względu na płaski krajobraz wysepki, można z niej obejrzeć tylko pobliskie góry i północne rejony sąsiedniej wyspy.

</doc>
<doc id="1256505" url="https://pl.wikipedia.org/wiki?curid=1256505" title="Trust (singel Ayumi Hamasaki)">
Trust (singel Ayumi Hamasaki)

Trust – trzeci singel Ayumi Hamasaki, wydany przez wytwórnię Avex trax, 5 sierpnia 1998 r. oraz wydany ponownie 28 lutego 2001. Singel był w najlepszej dziesiątce rankingu Oricon.

</doc>
<doc id="1256507" url="https://pl.wikipedia.org/wiki?curid=1256507" title="Pęd życia">
Pęd życia



</doc>
<doc id="1256510" url="https://pl.wikipedia.org/wiki?curid=1256510" title="Kopalnia uranu Okrzeszyn">
Kopalnia uranu Okrzeszyn

Kopalnia uranu Okrzeszyn – nieczynna, głębinowa kopalnia rudy uranowej w pobliżu wsi Okrzeszyn, w gminie Lubawka, w powiecie kamiennogórskim, należąca do grupy poszukiwawczej dawnych Zakładów Przemysłowych R-1, nadzorowanych wówczas przez ZSRR.
Położenie.
Wylot sztolni nr 1 znajdował się u podnóża góry Węglarz, na południowym krańcu wsi, 100-120 m na północny wschód od miejsca, w którym potok Szkło dopływa do granicy polsko-czeskiej oraz ruin kościoła. Około 200 m na wschód od tego miejsca znajdował się szyb nr 1 (obecnie widoczna jest tu kilkumetrowa hałda).
Szyb nr 2 drążony był ok. 650 m w kierunku zachodnim od nieistniejącej obecnie stacji kolejowej Okrzeszyn, u podnóża Jańskiego Wierchu w dolinie Beczkowskiego Potoku, na prawym jego brzegu. Widoczne są tu pozostałości dawnych budynków.
Historia.
Rozpoznanie złoża rozpoczęła w 1947 r. grupa poszukiwawcza Zakładów R-1. Do 1951 r. przeprowadzono głównie wiercenia powierzchniowe, których wyniki były obiecujące. Rozpoczęła się budowa kopalni – w 1954 r. postawiono dwie drewniane, prowizoryczne wieże wyciągowe, a przy nich budynki maszynowni. Od 1955 r. prowadzono roboty podziemne.
Plany zakładały wykonanie trzech poziomów wydobycia na głębokości 140, 214 i 314 m, z czego początkowo miano eksploatować dwa płytsze, a później dwa głębsze. Szacunek zakładał wydobycie dzienne w wielkości ok. 142 t rudy oraz 535 t kamienia. Kopalnię zaliczano do pierwszej kategorii zagrożenia gazowego i trzeciej kategorii pyłowego, przy niewielkim zagrożeniu wodnym (750 l/min i 1000 l/min przy zejściu na poziom 314 m).
Złoże miano eksploatować systemem ścianowym, urabiając je ręcznie za pomocą młotków i wiertarek elektrycznych. Odstawianie urobku planowano przy pomocy lekkich przenośników zgrzebłowych, a dalszy transport wagonikami ciągniętymi akumulatorową lokomotywą elektryczną typu Ld a/1. Przewidywano użycie ok. 150 wagonów i 4 lokomotyw.
Planów nie zrealizowano do końca. Wydrążona została tylko sztolnia nr 1 oraz szyby nr 1 i 2, oba o wymiarach 4,476 m × 1,85 m. Szyb nr 1 został zagłębiony na 230 m. Planowano jego wykorzystanie wyłącznie jako wdechowy szyb wentylacyjny, zakryty po zdemontowaniu wieży, z awaryjnym kołowrotem. Szyb nr 2 miał być głównym szybem wydobywczym i wentylacyjnym wydechowym. Zagłębiono go do 214 m.
Ogrodzony siatką i drutem kolczastym teren kopalni przy szybie nr 2 miał powierzchnię 4,14 ha. Postawiono na nim 20 budynków i urządzeń powierzchniowych: m.in. wspomniane już wieżę i maszynownię oraz estakadę transportową, kompresownię, suszarnię ubrań, magazyn rdzeni grupy wiertniczej, warsztat ciesielski, budynek piły tarczowej, sztygarówkę z warsztatem ślusarskim i stację średniego napięcia 40/10 kV. W większości były to jednak budowle prowizoryczne. Ustawione były też tory o szerokości 50 cm, na hałdzie budka na narzędzia, zaś przy bramie wjazdowej – portiernia.
Udało się dotrzeć do złoża, jednak dalsze prace zostały przerwane. Przez pewien czas trwały jeszcze prace konserwacyjne, licząc na późniejszą rozbudowę i uruchomienie wydobycia. W ostateczności szersza eksploatacja nie ruszyła tu nigdy z powodów ekonomicznych, wydobyto 4000 t rudy.
Dokumentacja kopalni znajduje się archiwum państwowym w Jeleniej Górze.

</doc>
<doc id="1256511" url="https://pl.wikipedia.org/wiki?curid=1256511" title="Stara Synagoga w Dyneburgu">
Stara Synagoga w Dyneburgu

Stara Synagoga w Dyneburgu, zwana też Planower lub synagogą rabiego Rogaczewa (łot. "Daugavpils sinagoga", "Rogačevas rabīna Lūgšanu nams", "Синагога Плановер", "Синагога Рогачевского раввина") – drewniana bóżnica zbudowana w 1840 przy "Lāčplēša iela 57". 
Powstała pod koniec I połowy XIX wieku jako główna siedziba dźwińskiego rabina. Drewniany budynek poddano renowacji w 1936. 
Była jedną z ponad 40 synagog w Dyneburgu (1920-1940).

</doc>
<doc id="1256512" url="https://pl.wikipedia.org/wiki?curid=1256512" title="Gur-Baal">
Gur-Baal

Gur-Baal – miejsce (być może miejscowość) wymienione w Biblii tylko jeden raz - w 2 Księdze Kronik 26:7. W czasach króla Uzjasza zamieszkiwane było przez Arabów (2 Krn 26:3, 7). Bóg pomógł temu królowi walczyć z mieszkańcami Gur-Baal.
Dokładna lokalizacja Gur-Baal jest nieznana. Prawdopodobnie znajdowało się pomiędzy Palestyną a Półwyspem Arabskim, być może na wschód od Beer-Szeby.

</doc>
<doc id="1256515" url="https://pl.wikipedia.org/wiki?curid=1256515" title="Jan Sikorski (duchowny)">
Jan Sikorski (duchowny)

Jan Andrzej Sikorski (ur. 12 listopada 1935 w Kaliszu) – duchowny katolicki, kapłan archidiecezji warszawskiej, doktor teologii, honorowy prałat Jego Świątobliwości, pierwszy naczelny kapelan Duszpasterstwa Więziennego RP, od 2011 protonotariusz apostolski.
Zarys biografii.
W Kaliszu uczęszczał do Liceum Ogólnokształcącego im. Adama Asnyka. W 1952 wstąpił do seminarium duchownego w Warszawie, gdzie 6 lat później przyjął święcenia kapłańskie. Jako wikariusz posługiwał kolejno w parafiach: św. Jakuba Apostoła w Skierniewicach (1957–1964) i św. Michała Archanioła w Warszawie na Mokotowie (1964-1979). W 1979 został mianowany ojcem duchownym w seminarium warszawskim. Funkcję tę spełniał do 1985, kiedy to otrzymał nominację na proboszcza parafii św. Józefa Oblubieńca NMP w Warszawie na Kole. W parafii tej rozwinął bardzo bogatą działalność duszpasterską, przejawiającą się głównie w zakładaniu i wspieraniu licznych wspólnot formacyjnych i modlitewnych, wzbogacaniu uroczystości kościelnych różnymi ciekawymi inicjatywami i ustanowieniem całodobowej adoracji, która rozsławiła kościół na Kole i trwa do dziś. W 2006 zasłużony i ceniony przez wiernych ks. Sikorski przeszedł na emeryturę i został rezydentem przy swojej byłej parafii. Na niespełna rok wyjechał na Ukrainę, by działać jako ojciec duchowny w seminarium kijowskim. Powrócił wiosną 2007, gdyż został mianowany ojcem duchownym duchowieństwa archidiecezji warszawskiej.
Od 2017 roku odprawia Msze święte w nadzwyczajnej formie rytu rzymskiego dla młodzieży warszawskiej związanej z Tradycją Łacińską.
Pomoc internowanym i msze za Ojczyznę.
Pod koniec 1981 ks. Sikorski został oddelegowany przez prymasa Józefa Glempa do duszpasterstwa wśród internowanych w więzieniu na warszawskiej Białołęce, a po śmierci ks. Jerzego Popiełuszki (1984), został odpowiedzialnym za odprawianie mszy św. za Ojczyznę w kościele św. Stanisława Kostki na Żoliborzu. Był też honorowym kapelanem „Solidarności” regionu Mazowsze.
Duszpasterstwo więzienne.
Obowiązki proboszcza ks. Sikorski godził z równie aktywną działalnością na rzecz opieki duszpasterskiej nad więźniami. W latach 1990–2001 sprawował godność naczelnego kapelana Więziennictwa RP. Jest współtwórcą Bractwa Więziennego – grupy zajmującej się religijną i materialną pomocą więźniom i ich rodzinom.

</doc>
<doc id="1256517" url="https://pl.wikipedia.org/wiki?curid=1256517" title="Krwiak nadtwardówkowy">
Krwiak nadtwardówkowy

Krwiak nadtwardówkowy (łac. "haematoma epidurale", ang. extradural haematoma, epidural haematoma) – nagromadzenie wynaczynionej krwi pomiędzy kością czaszki lub kręgosłupa a oponą twardą. 
Epidemiologia.
Krwiak nadtwardówkowy powstaje jako powikłanie 1-3% wszystkich urazów czaszkowo-mózgowych i 10% ciężkich urazów. 
Etiologia.
Najczęściej krwiak powstaje wskutek rozerwania naczyń oponowych, najczęściej tętnicy oponowej środkowej. Rzadziej źródłem krwawienia są żyły oponowe, zatoki opony twardej i żyły śródkostne.
Objawy i przebieg.
Bezpośrednio po urazie pacjenci są najczęściej nieprzytomni. Charakterystycznym (ale nie patognomonicznym) objawem jest trwające kilka minut-kilka godzin przejaśnienie świadomości (przerwa jasna, łac. "intervallum lucidum"). Narastaniu krwiaka towarzyszyć mogą takie objawy, jak:
Badania obrazowe.
Badaniem z wyboru przy podejrzeniu krwiaka nadtwardówkowego jest tomografia komputerowa. W TK widoczny jest krwiak o soczewkowatym kształcie i niekiedy szczelina złamania kości.
Rozpoznanie.
Rozpoznanie stawiane jest na podstawie badania TK. W części przypadków gdy rozpoznanie budzi wątpliwości, wymagana jest weryfikacja śródoperacyjna diagnozy.
Leczenie.
Krwiak nadtwardówkowy wymaga natychmiastowej interwencji neurochirurgicznej, mającej na celu odbarczenie krwiaka. W przypadku dobrego stanu chorego i grubości krwiaka mniejszej niż 15 mm oraz przesunięciu struktur linii środkowej o mniej niż 5 mm można rozważyć obserwację i leczenie zachowawcze. Dotyczy to około 60% krwiaków nadtwardówkowych. Gdy objawy są jednoznaczne i (lub) narastają gwałtownie, trepanacja nie musi być poprzedzona badaniem neuroobrazowym.
Kraniotomia osteoplastyczna jest bardziej skomplikowaną i obciążającą procedurą, umożliwiającą jednak ewakuację krwiaka, zmniejszenie ciśnienia śródczaszkowego, i właściwą kontrolę miejsca (miejsc) krwotoku. Krwawienia żylne są skutecznie leczone trepanacją z drenażem.
Rokowanie.
Rokowanie, o ile odpowiednio wcześnie odbarczono chirurgicznie krwiak, jest dobre. Gdy efekt masy spowoduje wgłobienie mózgu, rokowanie jest złe.

</doc>
<doc id="1256518" url="https://pl.wikipedia.org/wiki?curid=1256518" title="Polski Program Gospodarczy">
Polski Program Gospodarczy

Polski Program Gospodarczy (PPG) – koło poselskie funkcjonujące w Sejmie I kadencji w latach 1991–1992.
PPG został założony bezpośrednio po wyborach w 1991 na początku kadencji w wyniku rozłamu w Polskiej Partii Przyjaciół Piwa. Początkowo występował w Sejmie jako frakcja PPPP pod nieformalną nazwą "Duże Piwo". Koło poselskie obejmowało 13 posłów, wchodzili do niego Tomasz Bańkowski, Tomasz Brach, Leszek Bubel, Sławomir Chabiński, Andrzej Czernecki, Jerzy Dziewulski, Zbigniew Eysmont, Tomasz Holc, Marek Kłoczko, Janusz Rewiński, Cezary Urbaniak, Jan Zylber i Andrzej Zakrzewski. 
Polski Program Gospodarczy współtworzył rząd Hanny Suchockiej (ministrem został Zbigniew Eysmont). Kilka miesięcy po powstaniu tego gabinetu większość posłów PPG razem z posłami KLD utworzyli wspólny klub poselski pod nazwą Polski Program Liberalny.

</doc>
<doc id="1256522" url="https://pl.wikipedia.org/wiki?curid=1256522" title="Droga krajowa B107 (Niemcy)">
Droga krajowa B107 (Niemcy)

Droga krajowa 107 () – niemiecka droga krajowa przebiegająca z południa na północ z Chemnitz od skrzyżowania z drogami B95, B169, B173 i B174 w Saksonii do Pritzwalk w Brandenburgii, gdzie krzyżuje się z drogami B103, B189 i B321.
Miejscowości leżące przy B107.
Saksonia.
Chemnitz, Draisdorf, Lichtenau, Garnsdorf, Markersdorf bei Burgstädt, Claußnitz, Diethensdorf, Königshain-Wiederau, Biesern, Rochlitz, Möseln, Colditz, Schönbach, Leisenau, Großbothen, Nimbischen, Grimma, Trebsen (Mulde), Bach, Pausitz, Bennewitz, Püchau, Eilenburg, Zschepplin, Hohenprießnitz, Niederglaucha, Wellaune, Bad Düben.
Saksonia-Anhalt.
Schwemsal, Schköna, Gräfenhainichen, Jüdenberg, Oranienbaum, Göritz, Paplitz, Tucheim, Hüttermühle, Genthin, Redekin, Jerichow, Fischbeck, Schönhausen (Elbe), Hohengöhren, Klietz, Scharlibbe, Schönfeld, Sandau (Elbe), Havelberg.
Brandenburgia.
Jeserig, Wiesenburg/Mark, Neuehütten, Görzke, Rottstock, Buckautal, Köpernitz, Ziesar, Glöwen, Neu Schrepkow, Groß Welle, Garz, Tüchen, Messendorf, Eggersdorf, Pritzwalk.

</doc>
<doc id="1256524" url="https://pl.wikipedia.org/wiki?curid=1256524" title="RV G.O.Sars">
RV G.O.Sars

RV G.O.Sars – statek badawczy zwodowany w Bergen w maju 2003.
Statek zastąpił stary statek badawczy o tej samej nazwie. Armatorami są norweski Instytut Badań Morskich i Uniwersytet w Bergen. Na statku zastosowano najnowocześniejsze technologie do badań biologii mórz. Płynąc jest cichszy od konwencjonalnych statków badawczych o 99%.
Nazwany jest na cześć norweskiego hydrozoologa Georga Ossiana Sarsa.

</doc>
<doc id="1256525" url="https://pl.wikipedia.org/wiki?curid=1256525" title="Synagoga Kolumnowa w Rydze">
Synagoga Kolumnowa w Rydze

Synagoga Kolumnowa w Rydze (, jid. "Zojlen-szul", ) – synagoga znajdująca się w Rydze, stolicy Łotwy, przy ulicy Stabu 63 (niem. "Säulenstraße", ros. Столбовая).
Synagoga została zbudowana w latach 1899–1901 według projektu ryskiego architekta Mandelsztama. Jej wnętrze było uznane za najpiękniejsze spośród miejskich synagog. Od 1901 roku aż do lipca 1941 roku odbywały się tu regularnie nabożeństwa. 4 lipca 1941 roku niemieckie wojska z pomocą lokalnej społeczności zamknęły od 30 do 200 Żydów we wnętrzu synagogi, a budynek podpalili. Wśród zabitych znalazł się rabin I. M. Kiłow, który w ostatniej chwili dostał się do budynku, by podzielić los wiernych. 
Po II wojnie światowej spalona synagoga została odbudowana, jednak gminie żydowskiej zwrócono ją dopiero w 1995 roku. Od tego czasu mieści zarząd duchowny ryskiej gminy oraz siedziba towarzystwa kulturalnego „Szamir”. Od 1998 roku za sprawą rabina Rygi Barkana znów odbywają się tu nabożeństwa. Cześć pomieszczeń budynku jest wynajmowana, m.in. pod szkołę biznesową "Latvijas Biznesa koledža". 
Synagoga przy "Stabu ielā" jest bóżnicą chasydzką, rabin Rygi i Łotwy Natan Barkan uznawany jest za następcę lubawickiego rabina Schneersohna.

</doc>
<doc id="1256527" url="https://pl.wikipedia.org/wiki?curid=1256527" title="G.O.Sars">
G.O.Sars



</doc>
<doc id="1256531" url="https://pl.wikipedia.org/wiki?curid=1256531" title="Who Shot Ya?">
Who Shot Ya?

Who Shot Ya? – utwór amerykańskiego rapera Biggiego z albumów „Born Again”, remasterowanej wersji „Ready to Die” i „Greatest Hits”. Jest to również strona B singla „Big Poppa”.
Utwór został nagrany kilka miesięcy przed postrzeleniem 2paca w 1994, lecz przez niektórych jest uważany przez diss na niego. Utwór zawiera sample z „I’m Afraid The Masquerade Is Over” Davida Portera.
Początkowo utwór został nagrany na album Mary J. Blige „My Life”. Jednak w wersji z Biggiem został uznany za zbyt brutalny na album R&amp;B.
W 2006 wokalista System of a Down, Serj Tankian, nagrał remiks utworu do gry wideo „Mark Eckō's Getting Up: Contents Under Pressure”. Utwór coverowało i remiksowało wielu raperów. Przed oficjalnym rozpoczęciem swej kariery DMX nagrał freestyle oparty na beacie „Who Shot Ya”, z tekstem, którego później użył w „Bring Your Whole Crew” i „Murdergram” (zamieszczony na albumie „Unleashed &amp; Unreleased”). Powstała również wersja z Doc Holiday, w której DMX wykorzystał tylko tekst z „Bring Your Whole Crew” (zamieszczona na albumie „The Early Years”). W 2003 Ja Rule miał beef z G-Unit. Nagrał cover utworu Biggiego, który zatytułował „Guess Who Shot Ya”. Wykorzystał do niego beat oraz przekształcony tekst (między innymi zastępując „Puff Daddy”-„Irv Gotti”). W 2008 Papoose użył podkładu i części tekstu do swojej wersji, w której dissował Uncle Murda. Swoje „Who Shot Ya” nagrali również między innymi: Big L, Foxy Brown, G-Unit, The Game, Styles P i LL Cool J.

</doc>
<doc id="1256533" url="https://pl.wikipedia.org/wiki?curid=1256533" title="AdaBoost">
AdaBoost

AdaBoost – podstawowy algorytm do boostingu, metoda dzięki której z dużej liczby słabych klasyfikatorów można otrzymać jeden lepszy. Autorami algorytmu są Yoav Freund i Robert Schapire.
Zasada działania.
AdaBoost działa w ten sposób, że w kolejnych iteracjach trenuje, a następnie mierzy błąd wszystkich dostępnych słabych klasyfikatorów. W każdej następnej iteracji "ważność" źle zakwalifikowanych obserwacji jest zwiększana, tak że klasyfikatory zwracają na nie większą uwagę. Nad AdaBoost pracowali dwaj amerykańscy profesorowie Uniwersytetu Princeton Robert Schapire i Yoav Freund za co otrzymali w 2003 roku nagrodę Gödla, a w 2004 roku Nagrodę Parisa Kanellakisa. Po raz pierwszy zaprezentowali tą technikę w 1997 roku.

</doc>
<doc id="1256534" url="https://pl.wikipedia.org/wiki?curid=1256534" title="Kanał Dortmund-Ems">
Kanał Dortmund-Ems

Kanał Dortmund-Ems (niem. "Dortmund-Ems-Kanal") – droga wodna łącząca Dortmund z rzeką Ems. Zaprojektowany celem ułatwienia transportu do/z Zagłębia Ruhry i zwiększenia konkurencyjności niemieckich produktów. Stara trasa kanału krzyżuje się z rzekami Lippe, Stever oraz Ems poprzez wiadukty wodne. Konstrukcyjnie są one oparte na szerokich łukach. Wiadukt nad rzeką Lippe leży 15 m ponad lustrem wody w rzece. Po II wojnie światowej kanał musiał ulec poszerzeniu. Z uwagi na to, że poszerzenie tych odcinków, które leżały ponad poziomem gruntu stanowiło poważny problem techniczny i logistyczny, podjęta została decyzja o skonstruowaniu zupełnie nowego, równoległego odcinka kanału między Olfen i Münsterem. Po wybudowaniu jego, stara trasa kanału na tym odcinku została zamknięta dla żeglugi.
Posiada połączenie z licznymi szlakami wodnymi Niemiec. Sztuczna, południowa część kanału zaczyna się w porcie rzecznym w Dortmundzie, a kończy na 215 km przy śluzie Herbrum w pobliżu Meppen. Niedaleko Dortmundu, w Waltrop-Oberwiese znajduje się zabytkowa winda dla statków projektu szczecińskiego inżyniera Rudolfa Haacka. Na 20 kilometrze na północny zachód od Dortmundu znajduje się miejscowość Datteln, gdzie trasa kanału krzyżuje się z trasami trzech innych kanałów: Kanału Wesel-Datteln, Kanału Datteln-Hamm oraz Kanału Ren-Herne. Dalej, w Nasse Dreieck w pobliżu Hörstel Kanał Dortmund-Ems łączy się z Kanałem Śródlądowym (Mittelland). Stąd szlak wodny biegnie przez następne 45 km korytem rzeki Ems aż do śluzy Oldersum, a następnie ponownie wykopem przez dalsze 9 km.
Miejscowości.
Dortmund − 
Waltrop − 
Datteln − 
Olfen − 
Lüdinghausen − 
Senden − 
Münster − 
Greven −
Ibbenbüren − 
Hörstel − 
Rheine − 
Hesselte − 
Lingen (Ems) − 
Geeste − 
Meppen − 
Haren (Ems) − 
Lathen − 
Fresenburg −
Dörpen − 
Rhede − 
Papenburg − 
Weener − 
Leer (Ostfriesland) − 
Oldersum − 
Emden

</doc>
<doc id="1256535" url="https://pl.wikipedia.org/wiki?curid=1256535" title="Droga krajowa B108 (Niemcy)">
Droga krajowa B108 (Niemcy)

Droga krajowa 108 () – niemiecka droga krajowa przebiegająca z południa na północ z od skrzyżowania z drogą B192 w Waren (Müritz) do Laage w Brandenburgii.

</doc>
<doc id="1256549" url="https://pl.wikipedia.org/wiki?curid=1256549" title="Spójnik">
Spójnik



</doc>
<doc id="1256551" url="https://pl.wikipedia.org/wiki?curid=1256551" title="Świat Todda">
Świat Todda

Świat Todda (, 2004–2008) – indyjsko-irlandzko-brytyjsko-amerykański serial animowany produkcji Taffy Entertainment, Mike Young Productions, HiT Entertainment, Telegael Teoranta, DQ Entertainment i Discovery Kids. Zawiera 52 odcinki po 15 minut.
Serial emitowany w Polsce na kanale CBeebies 3 marca 2008 roku.
Wersja polska.
Opracowanie i udźwiękowienie wersji polskiej: na zlecenie BBC Worldwide
Reżyseria:
Obsada: Małgorzata Boratyńska (odcinki ze studia Sonica)
Dialogi:
Dźwięk:
Montaż:
Kierownictwo produkcji:
Teksty piosenek:
Opracowanie muzyczne: Piotr Gogol
Udział wzięli:
i inni
Piosenkę śpiewały:
Lektor: Dominika Kluźniak

</doc>
<doc id="1256559" url="https://pl.wikipedia.org/wiki?curid=1256559" title="Operator (logika)">
Operator (logika)

Operator – termin, za pomocą którego zazwyczaj określa się wyrażenie wiążące zmienne, przy czym zakłada się, że pojęcie wiązania zmiennej zostało wcześniej zdefiniowane. 
Jeśli nie zakłada się pojęcia związania zmiennej z góry, operatory danego języka charakteryzuje się przez wymienienie ich oraz podanie reguł, za pomocą których buduje się z nich w tym języku wyrażenia sensowne. Przykładami operatorów mogą być kwantyfikatory (dla których odpowiednie reguły budowania wyrażeń sensownych podaje rachunek kwantyfikatorów), operatory deskrypcji (dla których odpowiednie reguły budowania wyrażeń sensownych podaje teoria deskrypcji), a także znak abstrakcji czy wiele innych znaków matematycznych (sumy, iloczynu, całki itp.). Pojęcie operatora pojawia się w analizach logiczno-filozoficznych Kazimierza Ajdukiewicza, który kontrastuje operatory z funktorami.

</doc>
<doc id="1256560" url="https://pl.wikipedia.org/wiki?curid=1256560" title="Scorpik">
Scorpik



</doc>
<doc id="1256565" url="https://pl.wikipedia.org/wiki?curid=1256565" title="Skąpodrzewiak">
Skąpodrzewiak

Skąpodrzewiak (łac. "oligodendroglioma") – nowotwór złośliwy ośrodkowego układu nerwowego wywodzący się z komórek gleju skąpowypustkowego (oligodendrocytów). Jest nowotworem o pośredniej złośliwości (II stopnia według WHO); wariant anaplastyczny (skąpodrzewiak anaplastyczny) jest guzem o wysokiej złośliwości (III stopnia według WHO). Skąpodrzewiak rozwija się najczęściej w płacie czołowym.
Epidemiologia.
Występuje przede wszystkim u dorosłych, między 3. a 5. dekadą życia, nieco częściej u mężczyzn.
Objawy i przebieg.
Obraz kliniczny wynika z lokalizacji guza. Ponieważ nowotwór charakteryzuje się powolnym tempem wzrostu, objawy rozwijają się powoli i mogą na wiele lat wyprzedzać rozpoznanie choroby. Jednym z dominujących objawów guza zlokalizowanego w płacie czołowym (50–65%) jest padaczka. Drugą pod względem częstości lokalizacją jest płat skroniowy.
Leczenie.
Leczenie skąpodrzewiaka jest takie jak przy gwiaździakach. Leczeniem z wyboru jest chirurgiczna resekcja guza, wyniki radioterapii są określane jako kontrowersyjne.
Skąpodrzewiak anaplastyczny jest natomiast wysoce chemiowrażliwy. Najczęściej stosuje się schemat PCV (prokarbazyna, lomustyna i winkrystyna). Inne chemioterapeutyki skuteczne w leczeniu skąpodrzewiaków anaplastycznych to tiotepa, temozolomid, paklitaksel, cisplatyna.

</doc>
<doc id="1256566" url="https://pl.wikipedia.org/wiki?curid=1256566" title="Oligodendroglioma">
Oligodendroglioma



</doc>
<doc id="1256572" url="https://pl.wikipedia.org/wiki?curid=1256572" title="Jacek Jadacki">
Jacek Jadacki



</doc>
<doc id="1256574" url="https://pl.wikipedia.org/wiki?curid=1256574" title="Piwnice na Wawelu">
Piwnice na Wawelu

Piwnica w Zamku Królewskim na Wawelu składa się z trzech pomieszczeń (jednej gotyckiej i dwóch renesansowych) i wchodzi w skład ekspozycji Zbrojowni. Mieści się w podziemiu Wieży Łokietkowej.
I sala.
Sklepienie sali (XIV w.) wsparte jest na filarze w centralnym miejscu. W niej znajdują się wywieszone pod sklepieniem kopie chorągwi krzyżackich spod Grunwaldu (1410), odtworzone w XX w. na podstawie szczegółowych opisów pióra Jana Długosza i miniatur Stanisława Durinka w dziele "Banderia Prutenorum". W niej zobaczyć można m.in. paradne armatki (w tym dwie cenniejsze z 1560 r., odlane przez Oswalda Baldnera - ludwisarza Zygmunta II Augusta). Przy ścianach umieszczono również m.in. gotyckie halabardy szwajcarskie i niemieckie z w. XIV - XVI, miecze katowskie (XVII w.) oraz miecz sędziowski, włócznie niemieckie i jedną czeską (XVII - XVIII w.), a także dwa XVII-wieczne berdysze - polski i rosyjski.
II sala.
Przy ścianach pomieszczono lufy armat, haubic i moździerzy – od małych wiwatówek do ogromnych polowych. Znajdują się tu także kule do armat.
III sala.
W niej, tak jak i w II. sali znajdują się armaty, moździerze oraz kule do nich. Pochodzą one ze zbiorów królewskich jak i magnackich z XVI - XVIII w.

</doc>
<doc id="1256575" url="https://pl.wikipedia.org/wiki?curid=1256575" title="Ernst &amp; Young">
Ernst &amp; Young

EY (dawniej Ernst &amp; Young) – międzynarodowy koncern świadczący profesjonalne usługi doradcze i audytorskie z główną siedzibą w Londynie. Należy do tzw. wielkiej czwórki.
Historia.
Protoplastą "EY" był Szkot Arthur Young, który w 1894 roku otworzył w Chicago własne przedsiębiorstwo księgowe z kapitałem założycielskim 500 dolarów, które działając do 1971 roku pod firmą "Ernst &amp; Ernst" połączyła się z przedsiębiorstwem "Whinney Murray &amp; Co" tworząc "Ernst &amp; Whinney".
Koncern pod firmą "Ernst &amp; Young" powstał w roku 1989 z połączenia "Ernst &amp; Whinney" i "Arthur Young". W 2002 roku połączył się z innym koncernem "Arthur Andersen" nie zmieniając dotychczasowej firmy, pod którą działał.
Usługi.
Ernst &amp; Young świadczy usługi w zakresie: 
Ernst &amp; Young w Polsce.
Pierwsze przedstawicielstwo koncernu w Polsce powstało w 1932, kiedy to w Warszawie przedsiębiorstwo "Whinney, Murray &amp; Co" otworzyło swoje pierwsze biuro działające do września 1939. Wznowienie działalności po II wojnie światowej nastąpiło w 1990.
Pierwszy oddział firmy Arthur Andersen zakładał w 1990 Duleep Aluwihare. W 2002 Arthur Andersen Polska połączył się z Ernst &amp; Young. Połączone firmy działały pod nazwą Ernst &amp; Young a ich szefem był do końca czerwca 2013 Duleep Aluwihare. Od 1 lipca 2013 firma posługuje się nazwą EY. Od 1 stycznia 2014 roku Partnerem Zarządzającym EY w Polsce jest Jacek Kędzior.
Główna siedziba "EY" w Polsce znajduje się w Warszawie. Lokalne biura funkcjonują w Katowicach, Krakowie, Poznaniu, Wrocławiu, Gdańsku oraz Łodzi.
W Warszawie oraz Wrocławiu znajdują się także biura spółki EY Global Delivery Services (GDS Poland), która jest centrum usług wspólnych, świadczącym usługi biznesowe na rzecz innych jednostek EY. Obszary wspierane przez EY GDS obejmują:

</doc>
<doc id="1256576" url="https://pl.wikipedia.org/wiki?curid=1256576" title="Parafia Narodzenia Najświętszej Maryi Panny w Gorlicach">
Parafia Narodzenia Najświętszej Maryi Panny w Gorlicach

Parafia Narodzenia Najświętszej Maryi Panny w Gorlicach − parafia rzymskokatolicka w diecezji rzeszowskiej w dekanacie gorlickim.
Historia.
Parafia powstała w XIV w. Pierwsza pisemna wzmianka o jej istnieniu pochodzi z 1411 r. Pierwszy kościół powstał przed 1399, był murowany. Świątynią filialną był piętnastowieczny drewniany kościółek św. Mikołaja, rozebrany około roku 1830. W latach 1550–1628 ówczesny kościół parafialny został zamieniony na zbór protestancki. Katolicy otrzymali świątynię z powrotem na podstawie decyzji Trybunału Koronnego. Podczas potopu szwedzkiego kościół spalono.
Około roku 1630 rolę kościoła parafialnego przejęła nowa świątynia. Została ona wzniesiona w stylu gotyckim na cyplu pagórka usytuowanego na wschód od dzisiejszego rynku. Około 1730 wzniesiono obok kościoła kaplicę, zwaną „Więzieniem Chrystusa”. W latach 1779 i 1874 kościół trawiły pożary miasta. Po pierwszym z nich odbudowano go w nowej formie, dobudowując nawy boczne. W konsekwencji uszkodzeń powstałych podczas drugiego, podjęto decyzję o całkowitej rozbiórce świątyni. 
Obecny kościół pw. Narodzenia NMP powstał w latach 1885–1892 w stylu neorenesansowym. Budowy kościoła podjął się proboszcz Marceli Żabicki. Autorem projektu był Franciszek Pavoni, włoski zakonnik, przełożony dominikanów w Krakowie. W roku 1915 świątynia uległa poważnym zniszczeniom w wyniku działań wojennych. Odbudowano ją w latach 1921–1932. W latach 2000–2003 miała miejsce renowacja kościoła. 
23 maja 2009 roku, decyzją Watykanu kościół pod wezwaniem Narodzenia Najświętszej Maryi Panny w Gorlicach został bazyliką mniejszą. Uroczysty akt nadania wręczył biskup Kazimierz Górny, ordynariusz diecezji rzeszowskiej.
Figura Pana Jezusa w Więzieniu.
W bocznej nawie kościoła znajduje się naturalnych rozmiarów (164 cm wysokości) figura przedstawiająca Chrystusa Ubiczowanego. Ta barokowa figura jest wykonana w drewnie i przedstawia postać ubiczowanego Chrystusa przywiązanego do słupa. Nie wiadomo kto był jej twórcą, przyjmuje się, że powstała w połowie XVII wieku. 
Pierwotnie miejscem kultu była murowana, kryta gontem kaplica, tzw. „Więzienie Chrystusa” („Carceris Christi”). Była ona zlokalizowana w południowej części przykościelnego cmentarza. W górnej części tej dwupoziomowej budowli znajdował się ołtarz z obrazem przedstawiającym zdjęcie Chrystusa z krzyża, podczas gdy w dolnej stała figura Chrystusa Ubiczowanego oraz ołtarz Matki Bożej Bolesnej. Kaplica kilkakrotnie, m.in. po pożarach starego kościoła i budowie nowego, odgrywała rolę świątyni parafialnej. Podczas pierwszej wojny światowej górna część została znacznie uszkodzona. Dlatego też, po odbudowaniu świątyni, w roku 1925 przeniesiono do niej figurę i umieszczono w nawie północnej. Kaplica została rozebrana, a jej dolna część zasypana ziemią. 
W 1961 figurę poddano renowacji. W 1963 umieszczono ją na stałe w ołtarzu między nawą główną i północną, który został wybudowany specjalnie w tym celu. Poświęcenia ołtarza dokonał 7 marca 1963 biskup tarnowski Jerzy Ablewicz. Wyrazem kultu figury Chrystusa Ubiczowanego są msze odprawiane w każdy trzeci wtorek miesiąca przy ołtarzu Pana Jezusa w Więzieniu oraz odpust parafialny obchodzony w pierwszą niedzielę wielkiego postu.

</doc>
<doc id="1256577" url="https://pl.wikipedia.org/wiki?curid=1256577" title="Jarek Szyszko">
Jarek Szyszko



</doc>
<doc id="1256578" url="https://pl.wikipedia.org/wiki?curid=1256578" title="Szahruch">
Szahruch

Szahruch, pers. شاه رخ (albo Szahruch Mirza), ur. 30 sierpnia 1377 w Samarkandzie, zm. 13 marca 1447 w Reju) – władca z dynastii Timurydów, panujący w latach 1405–1447.
Szahruch był czwartym i najmłodszym synem Timura (1370–1405), w chwili jego śmierci sprawującym namiestnictwo Chorasanu. W walce o schedę po ojcu Szahruch udzielił wsparcia desygnowanemu przez niego następcy, Pir Muhammadowi (1405–1407), jednak miało ono wymiar raczej czysto nominalny. Kiedy w roku 1407 zginął Pir Muhammad, a w roku 1408 jedyny obok Szahrucha żyjący syn Timura, Miranszah (1405–1408), Szahruch stał się głównym kandydatem do przejęcia dziedzictwa ojca. W roku 1409 opanował on Mawarannahr wraz ze stolicą Timura, Samarkandą, i następnie do roku 1418 podporządkował sobie pozostałych Timurydów. Niemniej nie udało mu się opanować wszystkich dawnych terytoriów Timura, ponieważ w międzyczasie w Azerbejdżanie i Iraku zainstalowali się Kara Kojunlu. Mimo kilku wypraw ostatecznie Szahruch musiał zadowolić się jedynie nominalnym zwierzchnictwem nad desygnowanym przez siebie władcą Kara Kojunlu, Dżahanszahem (1438–1467). Jednocześnie od roku 1430 posiadłości Timurydów w Azji Środkowej były najeżdżane przez Uzbeków Abu al-Chajr-chana (1428–1468). W ostatnich latach życia kontrola coraz bardziej schorowanego Szahrucha nad sprawami państwa zaczęła słabnąć. W roku 1446 w zachodnim i centralnym Iranie wybuchła rebelia jego wnuka, Sultana Muhammada, i Szahruch zmarł podczas jej tłumienia.
Młodość.
Szahruch był czwartym i najmłodszym synem Timura (1370–1405) oraz jednym z dwóch (obok Miranszaha (1405–1408), który przeżył swojego ojca. Zgodnie z tradycją Timur otrzymał informację o narodzinach syna podczas gry w szachy, kiedy jego „rycerz” (w polskiej terminologii szachowej „skoczek”) dawał właśnie szacha królowi. Stąd imię „szahruch”. Ożeniony przez ojca w wieku jedenastu lat, w wieku lat trzynastu Szahruch był już nominalnym namiestnikiem państwa podczas wyprawy Timura przeciwko Złotej Ordzie. W roku 1392 wyróżnił się na polu bitwy, ścinając głowę władcy Muzaffarydów, Szah Mansurowi. Rzucając ją pod nogi Timura miał powiedzieć: „Niech głowy wszystkich twoich wrogów legną u twoich stóp jak głowa dumnego Mansura”. W roku 1393/1394 został namiestnikiem Samarkandy, potem zaś wziął udział w tzw. kampanii siedmioletniej (w rzeczywistości trwała krócej), podczas której walczył u boku swojego ojca z Turkami Osmańskimi, Mamelukami i Dżalajirydami, w tym m.in. w bitwie pod Ankarą.
Śmierć Timura i początek walki o sukcesję.
Timur zmarł 17 lub 18 lutego 1405 roku w Otrarze podczas zamierzonej wyprawy na Chiny. W przypadku Timurydów, co było refleksem starych tureckich tradycji, państwo uważano raczej za dziedzictwo całego rodu, a nie tylko władcy. Timur, być może wzorując się w tym na Czyngis-chanie, jeszcze za życia podzielił państwo na cztery dzielnice rządzone przez jego czterech synów. Ponieważ dwóch z nich, Dżahangir (zm. 1376/1377) i Umar Szajch (zm. 1394), już nie żyło, ich dzielnicami rządzili ich synowie. I tak w Azerbejdżanie i Iraku władzę sprawował Miranszah wraz z synami, Umarem i Aba Bakrem. Szahruch od roku 1396/1397 rządził z Heratu Chorasanem, Mazandaranem i Sistanem. Trzej dorośli synowie nieżyjącego już syna Timura, Umara Szajcha, rządzili, kolejno Pir Muhammad w Szirazie, Rustam w Isfahanie, zaś Iskandar Sultan w Hamadanie. Wreszcie jedyny pełnoletni syn Dżahangira, Pir Muhammad (1405–1407), był namiestnikiem Kabulu. Cieszący się opinią osoby skromnej, pobożnej i miłującej pokój Szahruch był uważany za nieposiadającego kwalifikacji do sprawowania władzy. Przed swoją śmiercią Timur wyznaczył na swojego następcę Pir Muhammada, syna Dżahangira i namiestnika Kabulu. Dopóki Timur żył, jego synowie i wnukowie byli nie więcej niż namiestnikami, poddanymi silnej kontroli ze strony władzy centralnej. Po jego śmierci państwo niemal natychmiast rozpadło się na właściwie niezależne rządzone przez nich dzielnice.
Ani Pir Muhammada, ani Szahrucha nie było przy Timurze w chwili jego śmierci. W wyprawie na Chiny brał natomiast udział Chalil Sultan (1405–1409), inny syn Miranszaha, który przekonał do siebie dużą część armii zimującej w Taszkencie i w marcu 1405 roku zajął Samarkandę zanim dotarł do niej ze swojej odległej prowincji Pir Muhammad. Szahruch wyruszył z wojskiem nad Amu-Darię, ostatecznie jednak nie zaatakował Chalila, niewątpliwie dlatego, że od strony zachodu zagrażała mu armia prowadzona przez jego ojca. Pir Muhammad mógł przeprowadzić atak na Chalila Sultana jedynie z terytorium Szahrucha. Pod koniec 1405 roku Pir Muhammad przybył do Balchu i zażądał od niego pomocy, w odpowiedzi na co jego stryj przysłał mu armię na czele z jego emirem Szahmalikiem i synem Uług Begiem. Sytuacja Chalila Sultana była w tym momencie nader skomplikowana, ponieważ Chorezm zaatakował Edygej ze Złotej Ordy, stepy kontrolował emir Bardi Beg, a Ferganę, Chudżand i Taszkent inni buntownicy, emirowie Chudajdad i Szajch Nur ad-Din. Mimo to dysponujący znaczną częścią dawnej armii Timura Chalil Sultan w lutym 1406 roku pokonał połączone siły Pir Muhammada i Szahrucha pod Karszi w dzisiejszym Uzbekistanie. W lutym 1407 roku Pir Muhammad został zamordowany z inicjatywy swojego najpotężniejszego emira, Pir Ali Taz Suldusa. Rok później Szahruch najechał Balch oraz pokonał i pojmał Pir Ali Taza, który został skazany na śmierć. W ten sposób popierając Pir Muhammada Szahruch zyskał opinię osoby, która uszanowała testament swojego ojca, a jednocześnie nic nie stracił z punktu widzenia ewentualnej próby przejęcia jego dziedzictwa dla siebie.
Zajęcie Mawarannahru.
W latach 1405–1408 Szahruch musiał się zmierzyć z szeregiem rebelii, które wzniecali nieposłuszni emirowie chcący skorzystać z ogólnego zamętu jaki panował po śmierci Timura. Dzięki temu, że władał swoją dzielnicą już od kilku lat, miał w niej jednak stosunkowo silne oparcie i udało mu się stłumić wszystkie rebelie. Co więcej, karząc poszczególnych buntowników, Szahruch nie rozciągał swojej niełaski na ich krewnych, tak że udało mu się zachować lojalność w stosunku do siebie większości miejscowych elit.
Tymczasem władza Chalila Sultana w Mawarannahrze opierała się nie na poparciu lokalnej społeczności, ale armii złożonej w większości z ludności przesiedlonej przez Timura do Mawarannahru z różnych zakątków jego imperium. Żołnierze ci nie odczuwali żadnej szczególnej lojalności w stosunku do Timurydów i Chalil Sultan musiał kupować ich poparcie za pomocą szczodrych donacji rujnujących skarb zgromadzony przez jego dziada. Kiedy pieniądze zaczęły się kończyć, ludzie tworzący jego armię zaczęli powracać do swoich macierzystych regionów, przez co jego militarna siła znacznie spadła. Zajmując Samarkandę Chalil Sultan starał się zachować chociaż pozory legalizmu, ustanawiając jako nominalnego chana nie księcia z rodu Czagataja, ale dziewięcioletniego Muhammada Dżahangira, syna zmarłego Muhammada Sultana (syna Dżahangira), który jako pierwszy był desygnowany na następcę Timura. Ostatecznie Chalil Sultan zniechęcił do siebie miejscową arystokrację, wydając żony Timura i Muhammada Sultana za emirów o niższej od nich pozycji, co było odbierane jako obelga zarówno dla założyciela dynastii, jak i dla samych żon. Kiedy dodatkowo wybuchł głód, wykorzystując sprzyjające im nastroje ludności i wsparcie mogolskie i ojrackie, w roku 1408/1409 Chudajdad i Szajch Nur ad-Din zaatakowali Samarkandę. Miasto zostało zdobyte, a Chalil pojmany przez buntowników.
Kiedy Chudajdad walczył z Chalilem Sultanem, przeciągnął na swoją stronę Muhammada Dżahangira i przysiągł, że władza w Mawarannahrze znajdzie się w jego ręku. Późną zimą 1409 roku zaprosił on do Mawarannahru Szahrucha, prawdopodobnie spodziewając się, że ten poprze Muhammada Dżahangira, tak jak wcześniej zgodnie z testamentem Timura popierał jego wuja, Pir Muhammada. Szahruch jednak odmówił poparcia Muhammadowi i 13 maja 1409 roku wkroczył do opuszczonej przez Chudajdada Samarkandy. Ten ostatni zwrócił się o pomoc do władcy Mogolistanu Muhammada-chana (1408–1415), który początkowo przysłał mu posiłki pod wodzą swojego brata, później jednak ocenił, że w tym konflikcie większe szanse na zwycięstwo ma Szahruch, i zabił Chudajdada. Chalil Sultan, którego ukochana żona Szad al-Mulk wpadła w ręce Szahrucha, zdał się teraz na jego łaskę. Jego wuj uczynił go namiestnikiem Reju, w którym tenże zmarł w roku 1411. Namiestnikiem Mawarannahru z ramienia Szahrucha został jego 15-letni syn, Uług Beg (1447–1449), któremu ojciec przydał jako mentora sławnego emira Szahmalika. Uług Beg nie rządził jednak w całym regionie. Tocharystan i Szadman otrzymał Muhammad Dżahangir, w Badachszanie pozostawiono rodzimą dynastię szachów pod kuratelą Idżila, syna Miranszaha, Balch otrzymał Kajdu, syn Pir Muhammada, a rejon Andiżanu i Kaszgaru – Amirak Ahmad, syn Umara Szajcha. Osobnego namiestnika otrzymał także region Chuttalianu. Tak więc Szahruch zdecentralizował władzę w regionie, natomiast swoją stolicę pozostawił w Heracie, do którego był bardzo przywiązany.
Władza Szahrucha w Mawarannahrze nie była pewna, ponieważ Szajch Nur ad-Din, mimo że początkowo zaprzysiągł posłuszeństwo Uług Begowi, później zaczął przygotowywać atak przeciwko niemu. 17 kwietnia 1410 roku pokonał on armię Uług Bega dowodzoną przez Szahmalika, który uciekł w góry, pozostawiając Samarkandę niebronioną. Kiedy jednak Szajch Nur ad-Din dotarł do niej, miejscowi notable, którzy przygotowali miasto do obrony, odmówili mu wstępu. Jego następnym krokiem było przeciągnięcie na swoją stronę Muhammada Dżahangira (według Hafiza-i Abru został on do tego zmuszony przez dawnych emirów swojego ojca). Przyłączyła się teraz do niego grupa nowych zwolenników, lecz kiedy Szajch Nur ad-Din przybył pod bramy Samarkandy razem z Muhammadem Dżahangirem te znowu pozostały przed nim zamknięte. 12 lipca 1410 roku Szahruch pokonał Szajch Nur ad-Dina i splądrował jego ziemie, jednak stłumienie buntu plemienia Sułdus w rejonie Hisar-i Szadman wymagało osobnej ekspedycji.
Siła Szajch Nur ad-Dina miała swoje źródło w poparciu Czagataidów rządzących w Mogolistanie, z którymi łączyły go osobiste więzy. Po jego klęsce Muhammad-chan przysłał mu armię pod wodzą swojego brata. Szajch Nur ad-Din znajdował się jednak w konflikcie z synem Chudajdada Abd al-Chalikiem, który reprezentował znaczną siłę w regionie, co pozwoliło Szahmalikowi na przełomie 1410/1411 roku zmusić buntownika wraz z Mogołami do ucieczki. Przez krótki czas ci ostatni wspierali jeszcze jego sprawę, jednak wkrótce zawarli pokój z Szahruchem. Pozbawiony ich wsparcia Szajch Nur ad-Din stanowił daleko mniejsze zagrożenie i Szahmalik w imieniu Szahrucha rozmawiał z nim na temat okazania przez niego posłuszeństwa. Kiedy Szahmalik zorientował się, że Szajch Nur ad-Din wcale nie zamierza dokonywać tego aktu podstępnie, zabił swojego dawnego kolegę z rady przybocznej Timura, który teraz wybrał inną stronę wojny pomiędzy Timurydami. 16 września 1411 roku Szahmalik przywiózł głowę Szajch Nur ad-Dina do Samarkandy i okazał ją przebywającemu w mieście Szahruchowi. Od tej pory władza Uług Bega w Mawarannahrze nie spotkała się już z poważną opozycją.
Podporządkowanie sobie pozostałych Timurydów.
Jeszcze przed zajęciem Mawarannahru Szahruch opanował Gurgan i Mazandaran, a ponieważ w roku 1408 Miranszah zginął z rąk Kara Jusufa (1389–1420), władcy turkmeńskiej federacji Kara Kojunlu, Szahruch został jedynym żyjącym synem Timura. W tej sytuacji synowie Umara Szajcha władający w południowo-zachodnim Iranie formalnie uznali jego zwierzchność. Logicznym dalszym krokiem w kierunku przejęcia całego dziedzictwa Timura było odbicie jego dawnych terytoriów zajętych przez Kara Kojunlu, tj. Azerbejdżanu i Iraku. W roku 1413 Szahruch wezwał do udziału w kampanii przeciwko Kara Kojunlu swojego bratanka i pasierba, Iskandara Sultana, panującego z Isfahanu nad zachodnim Iranem. Jego wysłannik powrócił jednak z wiadomością, iż Iskandar ogłosił się sułtanem, zaczął bić monety we własnym imieniu i przestał wymieniać imię Szahrucha w chutbie, tym samym kwestionując jego zwierzchność. W tej sytuacji w roku 1414 Szahruch wyruszył przeciwko Iskandarowi i 21 lipca po krótkim oblężeniu zdobył Isfahan. Iskandar uciekł, został jednak złapany i wydany w ręce swojego brata, Rustama. W roku 1411/1412 Iskandar zajął należący poprzednio do Rustama Isfahan, a teraz ten go oślepił.
Szahruch przekazał zarząd Isfahanu Rustamowi, zaś Hamadanu i Lorestanu jego młodszemu bratu, Bajkarze. Kom otrzymał syn Muhammada Sultana, Sa’d-i Wakkas, zaś Fars syn Szahrucha, Ibrahim Sultan. Krewniacy pozostawieni przez Szahrucha w Iranie nie przestali jednak sprawiać kłopotów. Kiedy jeden z emirów Kara Jusufa, Bistam Czakir, uciekł do Sa’d-i Wakkasa, ten zakuł go w łańcuchy. Szahruch skarcił go za takie potraktowanie gościa, w odpowiedzi na co Sa’d-i Wakkas wraz ze swym zakładnikiem uciekł do Kara Kojunlu. Powstałe w związku z tym zamieszanie postanowili wykorzystać Iskandar i Bajkara, którzy wyrzucili Ibrahima Sultana z Farsu. Iskandar został szybko schwytany i zabity przez Rustama, jednak przeciwko Bajkarze Szahruch musiał wyruszyć osobiście. Dopiero w październiku 1415 roku otoczył on Sziraz i pod naciskiem mieszkańców miasta Bajkara poddał się. Dzięki wstawiennictwu syna Szahrucha, Bajsunkura, Bajkara uzyskał przebaczenie i został odesłany do Kandaharu pod kuratelę syna Pir Muhammada, Kajdu.
Na wiosnę roku 1416 Szahruch przedsięwziął karną ekspedycję przeciwko Kermanowi, którego namiestnik nie stawił się na wezwanie. W tym samym roku wygnał też kilku nieposłusznych książąt, w tym Amiraka Ahmada, który jako namiestnik Andiżanu sprzeciwiał się Uług Begowi. Niedługo potem problemy zaczął sprawiać Kajdu. Miał on wokół siebie wielu byłych emirów swojego ojca, w tym potężnego Buhlula Barlasa, który niegdyś popierał Szajcha Nur ad-Dina, potem zaś uzyskał przebaczenie. Teraz zaproponował on innym emirom, by Kajdu zastąpić jego bratem Sandżarem i ten pierwszy wezwał Szahrucha na pomoc. Akcja nie przyniosła jednak spokoju, a Kajdu wydawał się nie być szczególnie lojalny, co przejawiło się między innymi w proponowaniu Sułtanowi Delhi Chizr Chanowi (1414–1421), by ten czytał chutbę w jego imieniu. W roku 1417/1418, dowiedziawszy się o niepokojach wśród Hazarów i innych ludów zamieszkujących terytorium rządzone przez Kajdu, Szahruch zdecydował się udać tam osobiście. Kiedy dotarł do Kandaharu i wezwał Kajdu do przyłączenia się do niego, ten uciekł. Po negocjacjach zgodził się przybyć do Heratu, ale wkrótce zawrócił na południe. Armia Szahrucha pod wodzą Bajsunkura doścignęła go jednak i Kajdu został uwięziony w Heracie. Namiestnikiem Kabulu został syn Szahrucha, Sojurgatmysz. W rebelii Kajdu wziął także udział Bajkara, który w jej wyniku stracił życie w niejasnych okolicznościach. „Teraz wszystkie większe namiestnictwa były w rękach synów i emirów Szahrucha”, a on sam stał się „absolutnym władcą królestwa Timura”.
Kara Kojunlu.
W roku 1419 Kara Jusuf zajął Soltanije, Tarom, Kazwin i Sawe w Iraku Perskim, w odpowiedzi na co w roku 1420 Szahruch wyruszył przeciwko niemu. Zdając sobie sprawę z potęgi przeciwnika, zebrał siły z całego królestwa. Namiestnik Kazwinu zbiegł przed siłami Timurydów i miasto zostało łatwo zajęte, jednak syn Kara Jusufa Dżahanszah przygotował Soltanije do obrony. 17 października 1420 roku Kara Jusuf zmarł, a Kara Kojunlu wpadli w panikę. W tej sytuacji Szahruch zajął Soltanije bez trudu i udał się na zimowe pastwiska w Karabachu. W ciągu zimy wielu miejscowych władców, m.in. Szyrwanu, Szeki, Gruzji i Ak Kojunlu, a także szereg tureckich naczelników plemiennych złożyło mu hołd. W międzyczasie Kara Kojunlu skupili się jednak wokół syna Kara Jusufa Iskandara (1421–1438), pokonali Ak Kojunlu i rzucili wyzwanie Szahruchowi. Ten pokonał ich dopiero po trzydniowej bitwie stoczonej na równinie Alaszgird w dniach 29 lipca do 1 sierpnia 1421 roku. Zadowolony z tego zwycięstwa Szahruch wyruszył w drogę powrotną do Heratu, nie zatrzymując się w celu zabezpieczenia regionu.
W rezultacie Azerbejdżan pozostał w rękach Kara Kojunlu. W sierpniu/wrześniu 1422 roku dowódcy Iskandara zaatakowali Soltanije, zostali jednak pokonani przez jej namiestnika, Iliasa Chodżę. Po tym wydarzeniu Szahruch przysłał posiłki dla wzmocnienia obrony regionu. Wiosną 1427 roku Uług Beg wraz ze swoim bratem Muhammadem Dżukim wbrew zakazowi Szahrucha wyruszył przeciwko plądrującemu jego terytorium chanowi Złotej Ordy Borakowi (1422–1427). Bracia ponieśli dotkliwą porażkę i ich armia powróciła w nieładzie do Samarkandy. Niedługo potem Szahruch przybył do Mawarannahru i czasowo odwołał Uług Bega z jego namiestnictwa. W roku 1428 Iskandar splądrował terytoria Timurydów, a w następnym zajął szereg ich zachodnich miast, włącznie z Soltanije i Kazwinem. W odpowiedzi Szahruch wyruszył przeciwko niemu z wielką armią i pokonał go w dwudniowej bitwie stoczonej 17 i 18 września pod Salmas. Zdał on sobie jednak sprawę, że nie pokona całkowicie Kara Kojunlu, i ustanowił najmłodszego syna Kara Jusufa, Abu Sa’ida, namiestnikiem Azerbejdżanu w swoim imieniu. Niedługo po tym, jak Szahruch wiosną 1430 roku wycofał się z Azerbejdżanu, Iskandar pokonał i zabił Abu Sa’ida. Niemniej walki pomiędzy synami Kara Jusufa zapewniły Szahruchowi kilka lat pokoju. W latach 1433 i 1434 walczący z Iskandarem bracia, Szah Mehmed, Isfahan i Dżahanszah (1438–1467), kolejno uznawali się za wasali Szahrucha. W roku 1434 uznał on Dżahanszaha za przywódcę Kara Kojunlu i wyruszył przeciwko Iskandarowi. Ten wycofał się w kierunku Erzurumu i po krwawej choć zwycięskiej bitwie z Ak Kojunlu uciekł na terytorium Osmanów, co pozwoliło Szahruchowi zainstalować Dżahanszaha w Azerbejdżanie. W październiku 1436 roku Szahruch powrócił do Chorasanu. Iskandar zaatakował Dżahanszaha, jednak w roku 1438 został przez niego pokonany w bitwie w pobliżu Tebrizu. Oblężony przez swojego brata w niedostępnej twierdzy Alindżak Iskandar zginął z ręki własnego syna Szah Kubada w tym samym roku. Dżahanszah uznawał nominalną zwierzchność Szahrucha aż do jego śmierci.
Zmierzch władzy.
Rządy Szahrucha opierały się na współpracy szeregu dowódców i urzędników, których udało mu się do siebie przyciągnąć w trakcie wczesnego okresu swoich rządów. Większość z nich była starsza od niego w momencie rozpoczęcia walki o schedę po Timurze. Ponieważ tradycyjnie stanowiska przechodziły z ojca na syna, wraz ze śmiercią tego pierwszego na miejsce doświadczonego dowódcy lub urzędnika pojawiał się jego niezbyt kompetentny potomek. Niewielka liczba wielkich kampanii w środkowym okresie rządów Szahrucha, podczas których młodzi ludzie mogliby zdobyć doświadczenie, prawdopodobnie przyczyniła się do powstania problemu. I tak, na przykład, jedną ze szczególnie ważnych popierających Szahrucha rodzin była rodzina jego żony, Gouharszad. Spośród jej braci Hamza zmarł w roku 1416, Husajn Sufi nie jest wspominany przez kronikarzy po roku 1416/1417, Ali zmarł w roku 1417, Sajjid Ahmad w 1422, Hasan Sufi w 1424, a Muhammad Sufi zniknął z kronik po roku 1431/1432. Wiadomo o pojawieniu się na ich miejsce dwóch ich synów, nie zmienia to jednak faktu, iż Szahruch w wyniku ich śmierci stracił grupę doświadczonych emirów. Dwoma najbliższymi współpracownikami Szahrucha byli Alika Kukeltasz i Firuzszah, pierwszy zmarł w roku 1440, a drugi – w 1444. Znaczną pomoc w rządzeniu państwem stanowili dla Szahrucha jego synowie, zarządzający w jego imieniu ważnymi prowincjami i wypełniający inne zadania; tylko Uług Beg przeżył swojego ojca. Sojurgatmysz zmarł w roku 1426, Bajsunkur w 1433, Ibrahim Sultan w 1435, a Muhammad Dżuki w 1444. Coraz większy brak kompetentnych współpracowników wraz z pogarszającym się zdrowiem samego Szahrucha sprawiły, iż w ostatnich latach życia był świadkiem postępującego osłabienia jego władzy.
Utrata doświadczonych dowódców była szczególnie kłopotliwa w związku z wzrastającym naciskiem na posiadłości Timurydów ze strony ich stepowych sąsiadów. Zimą 1430/1431 roku zjednoczeni niedawno przez Abu al-Chajr-chana Uzbecy zaatakowali Chorezm i rozpoczęli okupację jego północnej części, plądrując Urgencz. Latem 1431 Abu al-Chajr opuścił Chorezm, w roku 1435/1436 ponownie go zaatakował i splądrował. Z kolei w roku 1434/1435 Czagataidzi odbili zajęty dwadzieścia lat wcześniej przez Uług Bega Kaszgar. W tym samym roku w Chorasanie wybuchła zaraza, zabijając wielką liczbę ludzi. Po tym, jak w 1440 roku zmarł Alika Kukeltasz, Uzbecy zaatakowali Mazandaran i pokonali armię Szachrucha, zabijając jednego z jego ważniejszych dowódców, Hadżdżi Jusufa Dżalila. W rezultacie Szahruch musiał co roku wysyłać silną armię w celu obrony tej prowincji. Czagataidzi zaczęli regularnie plądrować region Andiżanu, podczas gdy Uzbecy urządzali rajdy na północne pogranicze Mawarannahru.
Kontrola starego i schorowanego Szahrucha nad państwem zaczęła słabnąć. Po śmierci Ibrahima Sultana w roku 1435 nominalnym namiestnikiem Farsu został jego dwuletni syn Abdallah. Rzeczywistą władzę w jego imieniu sprawował Muhibb ad-Din Abu al-Chajr i nadużycia, jakich się dopuścił, doprowadziły w roku 1441/1442 do interwencji miejscowych notablów w rządzie centralnym. Szachruch odwołał Muhibb ad-Dina, ten jednak za pomocą hojnych łapówek doprowadził do tego, że grupa emirów i urzędników Szachrucha wyniosła go z powrotem na urząd. Prawdopodobnie powrócił do dawnych praktyk, gdyż wiadomo, że w chwili śmierci Szahrucha znajdował się w więzieniu. Rok 1441/1442 był świadkiem wielkiego zamętu w rządzie centralnym. Na skutek informacji o nadużyciach Szahruch nakazał Firuzszahowi wdrożyć dochodzenie przeciwko wezyrowi Ali Szakaniemu, które zakończyło się zmuszeniem go do ustąpienia pomimo opozycji jego kolegi na urzędzie, Pir Ahmada Chafiego. Ponadto preferowanie przez Gouharszad Ala ad-Dauli Ibn Bajsunkura ponad innych potomków Szahrucha przybrało takie rozmiary, że ten musiał udzielić jej reprymendy. Śmierć Aliki Kukeltasza i innych ważnych emirów oraz członków dynastii pozwoliła Firuzszahowi na sprawowanie coraz większej kontroli nad starzejącym się władcą i prawdopodobnie zaczął on nadużywać swojej pozycji. W roku 1443/1444 Szahruch nakazał swojemu synowi Muhammadowi Dżukiemu przeprowadzenie kontroli wpływów z podlegającego Firuzszahowi Balchu. Od maja do czerwca 1444 roku Szahruch był tak poważnie chory, że sądzono, iż umrze. Gouharszad przekonała Firuzszaha do zaprzysiężenia wierności Ala ad-Dauli, co wzbudziło gniew innych Timurydów. Kiedy Szahruch wyzdrowiał, kontrola była kontynuowana i wykazała nieprawidłowości. Firuzszah nie zniósł utraty łaski Szahrucha i zmarł kilka dni po przedstawieniu wyników śledztwa. Muhammad Dżuki zmarł później w tym samym roku.
Rebelia Sultana Muhammada.
W roku 1441/1442 także inne wydarzenie ukazało słabość rządów Szahrucha. Namiestnik Soltanije i Komu, Jusuf Chodża, został wciągnięty w walki, jakie miejscowy władca Rustamdaru, Malik Gajomart, prowadził w Gilanie. Jego przeciwnicy poprosili o pomoc armię Timurydów, ta jednak w trudnym terenie poniosła upokarzającą klęskę, a Jusuf Chodża niedługo potem zmarł. Malik Gajomart poprosił o pokój i uzyskał przebaczenie, ale Szahruch stwierdził, że region potrzebuje silnego namiestnika. W tym celu w roku 1442/1443 zarządcą Soltanije, Kazwinu, Reju i Komu ustanowił swojego wnuka, Sultana Muhammada Ibn Bajsunkura. Do syna Bajsunkura szybko przybyły delegacje z trybutem, także spoza obszaru jego władzy, ten zaś, zamiast zatrzymać go w skarbie, zaczął rozdawać celem zdobycia popularności. W odpowiedzi Szahruch zabrał Kazwin i Soltanije spod zarządu Sultana Muhammada, a namiestnikiem Jazdu mianował doświadczonego Dżalad ad-Dina Czakmaka, któremu kazał fortyfikować miasto. Na wiosnę 1444 roku Szahruch był złożony chorobą i niezdolny do działania. Z kolei wiosną roku 1445 Sultan Muhammad pokonał i zabił miejscowego władcę Hamadanu, Hadżdżi Husajna, który odmówił uznania jego władzy. To zwycięstwo bardzo podniosło prestiż Sultana Muhammada w regionie. Powiadomiony o nim Szahruch zrugał swojego wnuka za samowolne zabicie przedstawiciela rodu, który dotąd wiernie służył Timurydom. Wkrótce potem bez konsultacji z Sultanem Muhammadem Szahruch ustanowił nowym namiestnikiem Isfahanu Sa’adata Ibn Firuzszaha, jego dotychczasowego podwładnego. Wrogość pomiędzy Szahruchem a Sultanem Muhammadem była już wówczas faktem powszechnie znanym, toteż, kiedy mieszkańcy Isfahanu nie mogli spłacić długu wobec rządu centralnego, zwrócili się o pomoc do syna Bajsunkura. Ten zajął Isfahan 2 maja 1446 roku, a Sa’adat uciekł.
Większość opisów postępowania Sultana Muhammada wiąże moment rozpoczęcia jego otwartego buntu właśnie z tym faktem, ponieważ zajął on terytorium znajdujące się w sposób niewątpliwy poza jego domeną. Następnie wezwał on wielu regionalnych władców i namiestników, także poza swoją pierwotną domeną, do okazania mu lojalności. Wezwanie to spotkało się z entuzjastycznym poparciem, co najłatwiej wytłumaczyć oczekiwaniem przez większość poddanych schorowanego Szahrucha jego śmierci i wybuchu wojny o dziedzictwo po nim. Mieszkańcy regionu widzieli w Sultanie Muhammadzie naturalnego kandydata do roli obrońcy ich życia i mienia podczas nadciągającego zamętu. Podporządkowania się mu odmówił Fars, i wkrótce wyruszył ze swoją armią przeciwko Szirazowi. Według źródeł to Gouharszad nakłoniła śmiertelnie chorego Szahrucha, by ten osobiście wyruszył stłumić rebelię. Na wieść o jego pochodzie Sultan Muhammad odstąpił od oblężenia Szirazu, pozwolił odejść tym swoim żołnierzom, którzy nie chcieli z nim pozostać, i udał się w kierunku Lorestanu. Szahruch zajął Isfahan i kazał dokonać egzekucji na przywódcach miejskich notabli, nie oszczędzając przy tym ulemów i sajjidów, czym zszokował swoich poddanych. Wojnę pomiędzy Timurydami wykorzystał Abu al-Chajr-chan, który podbił tereny w środkowym biegu Syr-darii wraz z kilkoma miastami stanowiącymi ważne ośrodki handlu Złotej Ordy z Turkiestanem. Szahruch nie pokonał już ani jego, ani Sultana Muhammada, zmarł bowiem 13 marca 1447 roku na kwaterze zimowej w Reju, podczas celebrowania Nouruzu.

</doc>
<doc id="1256579" url="https://pl.wikipedia.org/wiki?curid=1256579" title="Droga krajowa B109 (Niemcy)">
Droga krajowa B109 (Niemcy)

Droga krajowa 109 () – niemiecka droga krajowa przebiegająca z południa na północ z Berlina do skrzyżowania z autostradą A20 na węźle "Greifswald" na zachód od Greifswaldu w Meklemburgii-Pomorzu Przednim.
Miejscowości leżące przy B109.
Berlin.
Berlin
Brandenburgia.
Schönerlinde, Schönwalde, Basdorf, Wandlitz, Klosterfelde, Zerpenschleuse, Groß Schönebeck (Schorfheide), Golin, Ahlimbsmühle, Milmersdorf, Mittenwalde, Haßleben, Prenzlau, Blindow, Dauer, Göritz, Malchow.
Meklemburgia-Pomorze Przednie.
Rollwitz, Pasewalk, Belling, Wilhelmsthal, Jatznick, Heinrichsruh, Ferdinandshof, Rathebur, Ducherow, Neu Kosenow, Anklam, Ziethen, Karlsburg, Zarnekow, Diedrichshagen, Greifswald, Heilgeisthof, Levenhagen, Griebenow.

</doc>
<doc id="1256580" url="https://pl.wikipedia.org/wiki?curid=1256580" title="HoI">
HoI



</doc>
<doc id="1256581" url="https://pl.wikipedia.org/wiki?curid=1256581" title="Szach Ruch">
Szach Ruch



</doc>
<doc id="1256582" url="https://pl.wikipedia.org/wiki?curid=1256582" title="HoI2">
HoI2



</doc>
<doc id="1256584" url="https://pl.wikipedia.org/wiki?curid=1256584" title="Ja wam pokażę!">
Ja wam pokażę!



</doc>
<doc id="1256585" url="https://pl.wikipedia.org/wiki?curid=1256585" title="Mirosław Cezariusz Patalon">
Mirosław Cezariusz Patalon

Mirosław Cezariusz Patalon (ur. 31 stycznia 1966 w Ostródzie) – polski pedagog i religioznawca, działacz społeczny i ekumeniczny, profesor nauk humanistycznych, dziekan Wydziału Nauk Społecznych Akademii Pomorskiej w Słupsku w kadencji 2016–2020.
Życiorys.
Maturę uzyskał w I Liceum Ogólnokształcącym im. Jana Bażyńskiego w Ostródzie. Studiował w Seminarium Teologicznym Polskiego Kościoła Chrześcijan Baptystów, a następnie w Chrześcijańskiej Akademii Teologicznej w Warszawie (ChAT), gdzie uzyskał tytuł magistra teologii. W 1999 r. doktoryzował się w zakresie pedagogiki w Instytucie Pedagogiki Wydziału Nauk Społecznych Uniwersytetu Gdańskiego na podstawie rozprawy pt. "Przejawy postmodernizmu w pedagogice współczesnego protestantyzmu na przykładzie Kościoła chrześcijan baptystów w RP". Stopień doktora habilitowanego nauk teologicznych uzyskał w 2004 r. na Wydziale Teologicznym ChAT. W 2010 r. otrzymał tytuł naukowy profesora nauk humanistycznych, a w 2011 r. objął stanowisko profesora zwyczajnego Uniwersytetu Gdańskiego.
Współpracuje z zagranicznymi ośrodkami naukowymi, m.in. z Uniwersytetem Południowoczeskim w Czeskich Budziejowicach, Instytutem Jad Waszem w Jerozolimie i Uniwersytetem Zachodniej Wirginii w Morgantown jako research scholar oraz z międzynarodowym zespołem badawczym Brazil Research Group. Od 2005 roku jest członkiem kolegium recenzentów amerykańskiego półrocznika naukowego „Process Studies” (wydawca: Center for Process Studies, Claremont, Kalifornia). Członek Rady Naukowej Międzynarodowego Forum Pedagogicznoreligijnego „Keryks”.
W latach 1989–2003 był założycielem i pastorem zborów baptystycznych we Wrocławiu i Gdańsku. Był wykładowcą Wyższego Baptystycznego Seminarium Teologicznego w Warszawie oraz Ewangelikalnej Wyższej Szkoły Teologicznej we Wrocławiu. W latach 2008–2011 pełnił funkcję prodziekana Wydziału Nauk Społecznych Uniwersytetu Gdańskiego.
12 marca 2004 roku reprezentował Kościół Chrześcijan Baptystów w Ekumenicznej Drodze Krzyżowej, będącej zwieńczeniem V Zjazdu Gnieźnieńskiego. Wydarzenie to miało historyczne znaczenie i było ewenementem na skalę światową (nigdy wcześniej zwierzchnicy tylu Kościołów nie uczestniczyli we wspólnym nabożeństwie Drogi Krzyżowej). Członek Komisji Ekumenicznej i współorganizator VII Zjazdu Gnieźnieńskiego (15–17 czerwca 2007 roku), w latach 2006–2008 wiceprzewodniczący Komisji Wychowania Chrześcijańskiego Polskiej Rady Ekumenicznej w Warszawie.
W latach 2013–2016 był dyrektorem Instytutu Pedagogiki i Pracy Socjalnej Akademii Pomorskiej w Słupsku. Członek Zarządu Towarzystwa Metafizycznego im. A.N. Whiteheada.
27 kwietnia 2016 został wybrany na dziekana Wydziału Nauk Społecznych Akademii Pomorskiej w Słupsku na kadencję 2016–2020.
Jest również zatrudniony na stanowisku profesora w Państwowej Wyższej Szkole Zawodowej w Elblągu.
Na podstawie Zarządzenia Prezydenta Miasta Gdańska z dnia 8 września 2016 roku został powołany na członka Gdańskiej Rady ds. Równego Traktowania. Do kompetencji Rady należy monitorowanie i analizowanie zjawisk wywołujących dyskryminacje, podejmowanie działań interwencyjnych, edukowanie i promowanie postaw tolerancyjnych, a także opiniowanie projektów uchwał i programów przyjmowanych przez Radę Miasta.
Życie prywatne.
Ojciec czterech córek: Aleksandry, Weroniki, Zofii Antoniny i Marlene Mia oraz syna Abrahama.

</doc>
<doc id="1256588" url="https://pl.wikipedia.org/wiki?curid=1256588" title="Nigdy w życiu!">
Nigdy w życiu!



</doc>
<doc id="1256590" url="https://pl.wikipedia.org/wiki?curid=1256590" title="Raport (program telewizyjny)">
Raport (program telewizyjny)

Raport / Raport Turbo – codzienny program informacyjno-motoryzacyjny, poświęcony wszystkiemu co związane z motoryzacją. Program prowadzą Kacper Jeneralski, Patryk Mikiciuk i Marcin Orzepiński. Premierowe odcinki emitowane są na antenie TVN Turbo od poniedziałku do piątku o 18.00.

</doc>
<doc id="1256592" url="https://pl.wikipedia.org/wiki?curid=1256592" title="Billy Drago">
Billy Drago

Billy Drago, właśc. William Eugene Burrows (ur. 30 listopada 1945 w Hugoton, zm. 24 czerwca 2019 w Los Angeles) − amerykański aktor i producent filmowy i telewizyjny, a także piosenkarz muzyki country, model i kaskader. Miał korzenie romskie ze strony matki i indiańskie Chiricahua ze strony ojca. Stał się prawdopodobnie najbardziej znany z roli Franka Nitti w filmie Briana De Palmy "Nietykalni" ("The Untouchables", 1987).
Życiorys.
Wczesne lata.
Urodził się w Hugoton w Kansas jako syn Gladys Marie (z domu Wilcox; 1918–1990) i Williama Franklina Burrowsa Juniora. Jego rodzina miała pochodzenie angielskie, czeskie i irlandzkie; jego rodowód ze strony matki był pochodzenia romskiego, a rodowód ze strony ojca to rdzenni Amerykanie. Swój pseudonim artystyczny przyjął od nazwiska panieńskiego babki, by ludzie nie mylili go ze słynnym autorem powieści "Nagi lunch" Williamem S. Burroughsem.
Po ukończeniu szkoły średniej, pracował jako kaskader przy western parku Boot Hill w Dodge City w stanie Kansas. Następnie uczęszczał na Uniwersytet Kansas w Lawrence. Podjął pracę jako DJ w rozgłośni radiowej w Winfield i Falfurias w stanie Teksas. Występował wraz z trupą aktorską w Kanadzie, a później przeniósł się do Nowego Jorku.
Kariera.
Swoją ekranową przygodę rozpoczął w wieku trzydziestu lat od występu w dramacie telewizyjnym CBS "Żadna inna miłość" ("No Other Love", 1979) z Robertem Loggią i serialu-westernie CBS "Rodzina Chisholmów" ("The Chisholms", 1979) jako Teetontah. Dwa lata potem zadebiutował niewielką rolą Kruka Wywiadowcy na dużym ekranie w westernie "Opowieść skrzydlatego wiatru" ("Windwalker", 1980) u boku Trevora Howarda i Jamesa Remara, a niedługo potem pojawił się jako śmieciarz w dramacie kryminalnym "Sposób Cuttera" ("Cutter's Way", 1981) z główną rolą Jeffa Bridgesa i Johna Hearda.
Powrócił jednak na szklany ekran w licznych serialach, w tym w medycznym CBS "Klinika w Teksasie" ("Cutter to Houston", 1983). W nominowanym do Złotej Palmy w Cannes westernie Clinta Eastwooda "Niesamowity jeździec" ("Pale Rider", 1985) wystąpił jako zastępca Mather. Można go było też dostrzec w filmie "Wamp" ("Vamp", 1986) z Grace Jones. 
Drago stał się najbardziej znany szerszej publiczności z roli Franka Nitti, śliskiego typa w białym garniturze, złośliwego zwolennika i prawej ręki gangstera włoskiego pochodzenia Ala Capone w filmie Briana De Palmy "Nietykalni" ("The Untouchables", 1987). Grywał w produkcjach klasy B, m.in. z Chuckiem Norrisem – "Bohater i Strach" ("Hero and the Terror", 1988) i "Oddział Delta 2" ("Delta Force 2: Operation Stranglehold", 1990).
Wystąpił w teledysku zespołu Mike and the Mechanics „Silent Running (On Dangerous Ground)” (1985) i wideoklipie Michaela Jacksona „You Rock My World” (2001).
Życie prywatne.
Jego syn Darren Eugene (ur. 12 września 1966) został także aktorem. W 1980 poślubił trenerkę aktorstwa scenicznego Silvanę Gallardo, która okazjonalnie grywała w serialach telewizyjnych: "Dni naszego życia", "Starsky i Hutch", "Kojak", "Lou Grant", "Quincy M.E.", "Posterunek przy Hill Street", "Cagney i Lacey", "Falcon Crest", "Trapper John M.D.", "Złotka", "Knots Landing", "MacGyver", "Prawnicy z Miasta Aniołów", "Babilon 5", "Ostry dyżur", "Nowojorscy gliniarze" i "Powrót do Providence", a także pojawiała się w filmach: "Opowieść skrzydlatego wiatru" (1980) u boku męża, "Życzenie śmierci 2" ("Death Wish II", 1982) z Charlesem Bronsonem w roli zgwałconej pokojówki, "Nienasycony" ("Calendar Girl Murders/Insatiable", ABC 1984) z Tomem Skerrittem i Sharon Stone oraz "Milczące serce" ("Silence of the Heart", CBS 1984) z Chadem Lowe i Charlie Sheenem. 2 stycznia 2012 zmarła w wieku 58 lat.
Billy Drago zmarł 24 czerwca 2019 w Los Angeles w wieku 73 lat. Przyczyną śmierci były komplikacje po wylewie.

</doc>
<doc id="1256593" url="https://pl.wikipedia.org/wiki?curid=1256593" title="Rada Generalna Stanów Skonfederowanych Konfederacji Barskiej">
Rada Generalna Stanów Skonfederowanych Konfederacji Barskiej

Rada Generalna Stanów Skonfederowanych Konfederacji Barskiej – "Generalność" – naczelny organ władz konfederacji barskiej w latach 1769–1772, który tworzyli przedstawiciele 66 lokalnych konfederacji Korony i Litwy..
Powołana z inicjatywy dyplomacji francuskiej, która utworzenie Rady Generalnej Stanów Skonfederowanych traktowała jako warunek udzielenia konfederatom pomocy finansowej i wojskowej. Założona 31 października 1769 w ratuszu Białej przez biskupa kamienieckiego Adama Stanisława Krasińskiego. Do jej władz weszli: Michał Jan Pac jako marszałek generalny konfederacji na Litwie, Joachim Karol Potocki jako regimentarz koronny, Józef Sapieha jako regimentarz litewski. Od grudnia 1769 władze barżan rezydowały w Preszowie. W 1771 zmuszone zostały do przeniesienia się do Cieszyna.
Generalność utrzymywała swoich przedstawicieli dyplomatycznych, za pośrednictwem których próbowała wpływać na dyplomację europejską. W październiku 1770 za poduszczeniem Francji ogłosiła Stanisława Augusta Poniatowskiego i proklamowała bezkrólewie.

</doc>
<doc id="1256598" url="https://pl.wikipedia.org/wiki?curid=1256598" title="Studenckie Koło Przewodników Górskich w Krakowie">
Studenckie Koło Przewodników Górskich w Krakowie

Studenckie Koło Przewodników Górskich w Krakowie jest najstarszym studenckim kołem przewodnickim w Polsce. Zostało założone w 1955 r. przez Włodzimierza Kulczyckiego. Od 1963 działa w strukturze Oddziału Akademickiego PTTK w Krakowie. W 1987 r. z SKPG odłączyli się przewodnicy tatrzańscy tworząc Akademickie Koło Przewodników Tatrzańskich. W trakcie ponad 50-letniej działalności do Koła przyjęto ponad 1000 osób (w tym prawie 900 z numerowanymi, trójkątnymi odznakami SKPG, projektu Janusza Jutrzenki-Trzebiatowskiego). Osobom szczególnie związanym z Kołem, które nie są przewodnikami, SKPG przyznaje odznakę „Sympatyka Koła”.
W swej działalności SKPG skupia się przede wszystkim na szkoleniu kadry przewodnickiej wywodzącej się głównie z krakowskiego środowiska akademickiego. Szkolenie trwa ok. półtora roku i zakończone jest egzaminami teoretycznymi oraz praktycznym egzaminem wewnętrznym, których zdanie uprawnia do podejścia do egzaminu państwowego na przewodnika beskidzkiego. SKPG organizuje również weekendowe wyjazdy "non profit" w Beskidy, Pieniny oraz na Pogórza, w cyklach „Weekend w górach” oraz „Korona Pogórzy”. Nowatorską inicjatywą SKPG jest impreza „Góry po robocie”, polegająca na popołudniowym wyjeździe w środku tygodnia do któregoś z beskidzkich schronisk i powrót rankiem dnia następnego. W okresie letnim SKPG czynnie uczestniczy w organizacji „Akcji Lato”, czyli wyjazdów wielodniowych w góry Polski oraz krajów sąsiednich.
Przewodnicy z SKPG opiekują się ponadto bazami namiotowymi na Gorcu, na Lubaniu oraz w Radocynie.
Innym przejawem działalności promującej turystykę są organizowane cyklicznie, co dwa tygodnie, pokazy slajdów osób mniej lub bardziej związanych z Kołem, z ich wypraw w różne zakątki świata. 
Koło prowadzi również działalność wydawniczą. W dorobku SKPG znajduje się kilkadziesiąt pozycji obejmujących przewodniki, śpiewniki, materiały szkoleniowe, biuletyny informacyjne, materiały bibliograficzne oraz reportaże z górskich wypraw. Do najbardziej reprezentacyjnych wydawnictw SKPG należy ukazujący się od 1978 roku periodyk „Watra”.
Oficjalnym biuletynem SKPG jest aperiodyk Beskidnik, ukazujący się od 1998 r.

</doc>
<doc id="1256599" url="https://pl.wikipedia.org/wiki?curid=1256599" title="Sala I na Wawelu">
Sala I na Wawelu

I sala zbrojowni Zamku Królewskiego na Wawelu powstałej w czasie przebudowy zamku w XVI w. Zachowały się tu dwa gotycko - renesansowe portale oraz fragmenty XVIII-wiecznej polichromii na wschodniej ścianie.
W sali tej zgromadzone są dwa miecze dwuręczne, głównie niemieckie i szwajcarskie z XV - pocz. XVII w. (wśród nich miecz używany przez gwardzistów Juliusza II Brunszwickiego) oraz broń drzewcowa z XVI - XVIII w.: piki, paradne, glewie, partyzany i halabardy o dekoracji trawionej, czernionej i złoconej oraz oszczepy myśliwskie. Na niektórych halabardach widnieją daty, herby i monogramy, m.in. arcyksiążęta Ferdynand (późniejszy cesarz) i Ernest, książę Bawarii Ferdynand, arcybiskupi Salzburga: Wolf Dietrich von Reitenau, Parys i Franciszek Lodronowie. Obok wejścia do piwnicy polonica: partyzany dworskie, jedna z wyrytym wizerunkiem Jana Kazimierza, dwie halabardy z herbami Michała Korybuta Wiśniowieckiego i Jana III Sobieskiego oraz partyzany i szponton z herbami Augusta II Mocnego.

</doc>
<doc id="1256600" url="https://pl.wikipedia.org/wiki?curid=1256600" title="Torbiel Tarlova">
Torbiel Tarlova

Torbiel Tarlova (ang. "Tarlov cyst", "perineural cyst") – wrodzona zmiana torbielowata o niejasnym pochodzeniu, lokalizująca się między onerwiem a zewnętrzną blaszką opony miękkiej obejmujących zwój nerwowy rdzeniowy. Włókna nerwowe przebiegają w ścianie torbieli. 
Torbiele Tarlova rozpoznawane są zazwyczaj przypadkowo w badaniu MRI wykonanym z innego powodu, np. zmian zwyrodnieniowych kręgosłupa. 
Uznawane były przez wiele lat za asymptomatyczne, choć jej odkrywca dr Isadore Tarlov bardzo szybko sprostował swoje pierwotne stwierdzenie, od roku 1938 powielane jest ono w wielu publikacjach. Rozwój zaawansowanych technik obrazowych i postępy neurochirurgii dowodzą błędności tego założenia. Według badań opublikowanych na Neurosurgerytoday.org w 2006 zaledwie ok. 3% pacjentów ze stwierdzoną w badaniach MR obecnością torbieli nie odczuwa żadnych dolegliwości, 4,2% określa ból jako bardzo słaby, 7,6% słaby, 31,5% umiarkowany, 38,6% jako silny, 15,1% bardzo silny. 
Obecnie prowadzone są badania nad różnymi technikami operacyjnego leczenia torbieli. Prowadzą je między innymi dr Daniel Maitrot w Strasbourgu i dr Donlin Long w Baltimore. W krajach Unii Europejskiej Torbiel Tarlova zostaje dopisana do listy chorób rzadkich. Powstają też grupy samopomocowe pacjentów.

</doc>
<doc id="1256601" url="https://pl.wikipedia.org/wiki?curid=1256601" title="Oko (ujednoznacznienie)">
Oko (ujednoznacznienie)



</doc>
<doc id="1256607" url="https://pl.wikipedia.org/wiki?curid=1256607" title="Gwiaździak włosianokomórkowy">
Gwiaździak włosianokomórkowy



</doc>
<doc id="1256609" url="https://pl.wikipedia.org/wiki?curid=1256609" title="Szkło (ujednoznacznienie)">
Szkło (ujednoznacznienie)

3 cieki wodne:

</doc>
<doc id="1256614" url="https://pl.wikipedia.org/wiki?curid=1256614" title="Synagoga Ryska">
Synagoga Ryska



</doc>
<doc id="1256616" url="https://pl.wikipedia.org/wiki?curid=1256616" title="SM-3 Block IIA">
SM-3 Block IIA



</doc>
<doc id="1256617" url="https://pl.wikipedia.org/wiki?curid=1256617" title="Oko (film 2008)">
Oko (film 2008)

Oko (ang. "The Eye") − amerykański horror z 2008 roku, w reżyserii Xaviera Paluda i Davida Moreau'a. Jest to remake produkcji z Hongkongu pt. "Oko" z 2002 roku. Światowa premiera filmu odbyła się 31 stycznia 2008.
Dozwolony dla widzów powyżej 16. roku życia.
Opis fabuły.
Film opowiada o dziewczynie, która w wieku 5 lat straciła wzrok, kiedy miała 12 lat przeszła nieudaną operację przeszczepienia rogówki. Teraz otrzymuje kolejną szansę na odzyskanie wzroku. Zabieg kończy się sukcesem. Sydney stopniowo odzyskuje wzrok. Poza światem realnym dostrzega ona jednak istoty zabierające z ziemi ludzi, którzy umierają, oraz miejsca, w których nie była. Zdezorientowana i przestraszona pragnie dowiedzieć się, kim była dawczyni rogówki, której wspomnienia teraz widzi.
Obsada.
i inni. 

</doc>
<doc id="1256622" url="https://pl.wikipedia.org/wiki?curid=1256622" title="Sala II na Wawelu">
Sala II na Wawelu

II salę zbrojowni Zamku Królewskiego na Wawelu zajmują zbroje. Zajmuje podziemia wieży Duńskiej.
W przejściu, w gablocie, widnieją strzemiona, nachrapnik, fragmenty zbroi rycerskich gotyckich i renesansowych z XVI i XVII w. Znajduje się tu także rękawica z palcami (1571 r.), należąca do zbroi arcyksięcia Ernesta, pretendenta do tronu polskiego.
W sali wystawiono zbroje i półzbroje rycerskie, polerowane i czernione, karaceny, tarcze i kopie. Znajduje się tu także gotycka zbroja turniejowa, wykonana w Norymberdze przez Konrada Polera ok. 1490 r. z Dworu Artusa w Gdańsku. Inne, to dzieła płatnerzy niemieckich, głównie norymberskich. Z szeregu polskich okazów z w. XVII – XVIII wyróżniają się: półzbroja husarska z parą skrzydeł (jedna z czterech zachowanych w Polsce zbroi husarskich) oraz karacena z zachowaną pełną ochroną nóg. Okrągłe żelazne tarcze używane były przez piechotę niemiecką w XVII w. Unikatową pamiątką jest kopia husarska z XVII w., malowana w złote pióra, użyta niegdyś jako drzewce chorągwi zdobytej w 1683 r. pod Wiedniem.

</doc>
<doc id="1256629" url="https://pl.wikipedia.org/wiki?curid=1256629" title="Droga krajowa B111 (Niemcy)">
Droga krajowa B111 (Niemcy)

Droga krajowa nr 111 () – niemiecka droga krajowa w Meklemburgii-Pomorzu Przednim, przebiegająca z zachodu na wschód od 2002 r. od skrzyżowania z autostradą A20 ok. 2 km na zachód od Gützkow do drogi krajowej B110 koło Mellenthina. Wcześniej droga ta kończyła się na granicy z Polską, w Ahlbecku. Droga ma długość 69 km. Pełni funkcję obwodnicy miejscowości Gützkow i Mellenthin. W planach pozostaje budowa obwodnicy Wolgast, która ominie miasto od południa. 
Miejscowości leżące przy drodze B111.
Gützkow, Jarmen, Wolgast, Mellenthin.

</doc>
<doc id="1256630" url="https://pl.wikipedia.org/wiki?curid=1256630" title="Teofil Rewoliński">
Teofil Rewoliński

Teofil Aleksander Rewoliński (ur. 14 marca 1821 w Rawie Mazowieckiej, zm. 1899 w Radomiu) – polski lekarz, urzędnik sanitarny, wydawca i redaktor, kolekcjoner.
Życiorys.
Urodzony w zubożałej rodzinie szlacheckiej, jako syn Wojciecha, wachmistrza żandarmerii wojskowej, i Magdaleny z Kotlińskich. Uczył się kolejno w Rawie Mazowieckiej, Kielcach i Radomiu, gdzie w ciężkich warunkach materialnych ukończył gimnazjum. Dzięki stypendium, w 1842-1847 studiował w Cesarskiej Akademii Medyko-Chirurgicznej w Petersburgu. Następnie, do 1859, odsłużył stypendium rządowe w armii. Jeszcze w trakcie służby wojskowej objął stanowisko ordynatora Szpitala Ujazdowskiego w Warszawie, którego wykonywanie przerwał, skierowany do sztabu głównego wojsk rosyjskich w kampanii węgierskiej (1849). Później objął podobne stanowisko w Łowiczu. W 1852 Rada Lekarska Królestwa Polskiego przyznała mu stopień doktora medycyny po obronie (niedrukowanej) pracy "De abscessu fridigo seu lymphatico". Niedługo potem powołany do służby w wojnie tureckiej (1853-1856), gdzie objął stanowisko lekarza sztabu głównego; przebywał w Kiszyniowie, następnie w Księstwach Naddunajskich (1854 - lekarz naczelny szpitali wojennych w Krajowej, Bukareszcie i Bałcie).
Zwolniony z wojska przyjął Rewoliński stanowisko lekarza powiatowego w Siedlcach. Po złożeniu w 1862 przed Radą Lekarską egzaminów służbowych i przedstawieniu rozpraw: "Topograficzno-lekarski opis Wołoszczyzny" oraz "O epidemii szkorbutu grasującej nad Dunajem w wojskach cesarsko-rosyjskich podczas kampanii r. 1855" (obydwie niepublikowane), uzyskał kwalifikacje niezbędne do objęcia funkcji inspektora lekarskiego guberni augustowskiej w Suwałkach (od 1863). Wystąpił wtedy z koncepcją tworzenia komitetów sanitarnych we wszystkich miastach Królestwa Polskiego. Komitet taki zorganizował w Suwałkach, zaś w 1877 z jego inspiracji także w Radomiu. W 1865-80 Rewoliński pracował jako inspektor sanitarny guberni radomskiej. Na tym stanowisku zaangażował się znacząco w działalność, mającą na celu poprawę stanu sanitarnego miasta i guberni. Z jego inicjatywy zarządzono kontrolę stanu domów, zwłaszcza mieszkań, we wszystkich miastach i wielu gminach. Dzięki jego osobistej aktywności, zreformowano prawodawstwo lokalne dotyczące felczerów. W tej dziedzinie Rewoliński opublikował m.in. "Kwestia felczerska. Uporządkowanie praktyki felczerskiej w guberni radomskiej" ("Klinika" 1868) oraz "Kwestia higieny publicznej w guberni radomskiej" ("Gazeta Lekarska" 1871: 19). Rewoliński występował również przeciwko działalności znachorów i niewykwalifikowanych "babek" położnych. W tym celu korzystał często z uprawnień inspektora sanitarnego i innych przepisów (także z sankcjami karnymi), co spowodowało przesiedlenie się wielu znachorów z guberni radomskiej. Z jego inicjatywy rozpoczęto szkolenie akuszerek i organizację izb położnych w miastach guberni, co ograniczyło rolę "babek".
Rewoliński był płodnym publicystą z zakresu higieny publicznej. W jego obfitej twórczości pisarskiej przeważały artykuły prasowe i popularnonaukowe dotyczące organizacji służby zdrowia i inspekcji sanitarnej. Ogłaszał również artykuły kazuistyczne z zakresu wenerologii, położnictwa, chorób zakaźnych i epidemiologii. Należał do najbieglejszych urzędników służby zdrowia w Królestwie Polskim, co potwierdza jego praca nad rewizją prawodawstwa sanitarnego. Chętnie i nieustępliwie wypowiadał się o potrzebie realizacji nowoczesnych koncepcji organizacji służby zdrowia (m.in. "Odpowiedzi na pytania umieszczone w okólniku przez Komitet ustanowiony do rewizyi ustawy i organizacji służby cywilno-lekarskiej w Królestwie", "Tygodnik Lekarski" 1863: 14-17 - za którą uzyskał nagrodę tegoż tygodnika).
5 stycznia 1869 został wybrany na członka korespondenta Towarzystwa Lekarskiego Warszawskiego w uznaniu prac ogłoszonych drukiem z zakresu medycyny sądowej i policji lekarskiej. Od 60. XIX w. zaangażował się w działalność samoorganizacyjną przedstawicieli zawodów medycznych w Królestwie; 1863-86 jako członek Kasy Wsparcia Podupadłych Lekarzy zbierał środki dla jej podopiecznych w guberniach augustowskiej i radomskiej. Brał czynny udział w zjazdach i sympozjach lekarzy oraz przyrodników polskich w Poznaniu, Krakowie i Lwowie. Podjął próbę zorganizowania lokalnego towarzystwa lekarzy guberni radomskiej, jednak po wstępnych rozmowach, projekt ten nie znalazł szerszej akceptacji z powodu przewidywanego wyłączenia z niego lekarzy-Żydów.
Po przejściu na emeryturę poświęcił się Rewoliński pracy dziennikarskiej. W październiku 1883 założył, wydawał własnym sumptem i redagował (do końca 1888) "Gazetę Radomską". Pisywał regularnie do "Kłosów", "Tygodnika Illustrowanego" i "Wędrowca".
Teofil Rewoliński zajmował się również archeologią, a przede wszystkim numizmatyką. Był jednym z pierwszych polskich badaczy XIX stulecia, który dokładniej zainteresował się polskimi medalikami religijnymi i patriotyczno-religijnymi. Własnym wysiłkiem utworzył zbiór medali związanych z historią Polski, znakomitych Polaków, medalików religijnych, znaków pieniężnych; miał szerokie kontakty wśród kolekcjonerów w kraju (korespondował m.in. z Janem Matejką), ale również w Czechach, zwłaszcza w Pradze, i w Rzymie. Zdołał zgromadzić unikatową kolekcję polskich medali i medalików o treści religijnej. Zbiór numizmatyczny Rewolińskiego był uważany za jeden z większych w kraju. W okresie opracowywania katalogu swoich zbiorów (1877) Rewoliński mógł pochwalić się 1324 medalami o tematyce historycznej (w tym 135 dotychczas nie opisanych), 117 medalionami portretowymi królów polskich, 324 żetonami, markami, liczmanami i znakami pieniężnymi oraz 1200 medalikami religijnymi. Kolekcja ta uległa rozproszeniu - jej część znajduje się w Muzeum im. Emeryka Hutten-Czapskiego w Krakowie (MNK), niewielkie jej części w Domu Jana Matejki (dary Rewolińskiego dla malarza-kolekcjonera) oraz w Muzeum Sztuki Medalierskiej we Wrocławiu.
Rewoliński ożenił się z Adelą z Waryńskich, która zmarła przed nim. Z tego małżeństwa miał dwoje dzieci: córkę Julię, która w 1886 prowadziła antykwariat w Radomiu, i syna Leona Konstantego (ur. 1845), polonistę, nauczyciela w gimnazjum radomskim.
Pasją jego życia były jednak badania i poszukiwania archeologiczne. Dążył do stworzenia najpełniejszej kolekcji polskich medali historycznych i religijnych. Był członkiem zwyczajnym „Towarzystwa numizmatycznego” w Krakowie. Pochowany jest na cmentarzu rzymskokatolickim w Radomiu. Od roku 1969 Teofil Rewoliński jest patronem radomskich numizmatyków. W 1974 wydano medal z jego podobizną.

</doc>
<doc id="1256635" url="https://pl.wikipedia.org/wiki?curid=1256635" title="Dwujęzyczne nazwy miejscowości w Polsce">
Dwujęzyczne nazwy miejscowości w Polsce



</doc>
<doc id="1256636" url="https://pl.wikipedia.org/wiki?curid=1256636" title="Grodzie (przystanek kolejowy)">
Grodzie (przystanek kolejowy)

Grodzie – przystanek kolejowy w Grodziu, w województwie warmińsko-mazurskim, w Polsce.

</doc>
<doc id="1256642" url="https://pl.wikipedia.org/wiki?curid=1256642" title="Wrocław Gądów">
Wrocław Gądów

Wrocław Gądów – kolejowy węzeł towarowy we Wrocławiu, niegdyś także przystanek pasażerski (do 1945 nosił nazwę "Bahnhof Mochbern", odnoszącą się do pobliskiej miejscowości "Mochbern", dziś wrocławskiego osiedla Muchobór Mały). Stacja znajduje się między ulicami: Strzegomską i Bystrzycką na pograniczu osiedli Gądów Mały oraz Muchobór Mały.
Stacja została zamknięta dla ruchu pasażerskiego i obecnie służy jedynie w ruchu towarowym.
Linie kolejowe.
Przez stację przebiegają następujące linie kolejowe:

</doc>
<doc id="1256644" url="https://pl.wikipedia.org/wiki?curid=1256644" title="Witold Gawłowski">
Witold Gawłowski

Witold Józef Gawłowski (ur. 1956) – polski architekt.
Życiorys.
Jest absolwentem Wydziału Architektury Politechniki Krakowskiej. W 2017 uzyskał stopień doktora sztuk plastycznych na Akademii Sztuk Pięknych im. Jana Matejki w Krakowie. Jest współautorem projektu Mostu Kotlarskiego w Krakowie (najdłuższego w Polsce mostu łukowego) oraz Galerii „Nowe Miasto” w Rzeszowie, wspówłaścicielem i prezesem spółki "Studio Archi 5".
Zdobywca nagrody konkursu z cyklu Biennale (International Biennale of Architekture Cracow) w 1985 roku, cyklicznej imprezy organizowanej od 1985 roku przez Stowarzyszenie Architektów Polskich SARP. Jako członek SARP zasiada w jury oceniając prace nadesłane na organizowane przez Stowarzyszenie konkursy projektów architektonicznych. Jako sędzia Sądu Konkursowego w samorządzie miasta Krakowa uczestniczy w ocenach projektów wykonanych na potrzebę miasta.
Witold Gawłowski jest również autorem projektu Centrum Biurowego Euromarket, który otrzymał nagrody MISTER Krakowa 2000 za najlepszy obiekt użyteczności publicznej oraz Inteligentny Budynek Roku 2001 w kategorii obiekt usługowo-handlowy.
Jest wykładowcą w Akademii Sztuk Pięknych im. Jana Matejki w Krakowie na Wydziale Architektury Wnętrz.

</doc>
<doc id="1256646" url="https://pl.wikipedia.org/wiki?curid=1256646" title="Wellingborough">
Wellingborough

Wellingborough – miasto w Wielkiej Brytanii, w środkowej części Anglii, w regionie East Midlands i hrabstwie Northamptonshire, w dystrykcie ("unitary authority") North Northamptonshire. Położone nad rzeką Nene, 18 km od siedziby hrabstwa (Northampton) oraz 13 km na południe od Kettering. Odległość od Londynu wynosi ok. 110 km. W 2001 roku miasto liczyło 46 959 mieszkańców.
Początki historii miasta szacowane są na VI w. n.e., a obecny charakter miejski nadał mu w 1201 roku Jan bez Ziemi.
W Wellingborough nie ma obecnie ani jednego samodzielnego kina. Najbliższe to Odeon w Kettering i Vue w Northampton. Ostatnim kinem był The Palace mieszczący się w miejscu dzisiejszego baru "The Cutting Room". Miasto posiada za to nowoczesny teatr (The Castle Theatre) otwarty w 1995 roku. Znajdują się w nim m.in. sala główna z 501 miejscami siedzącymi, Studio Theatre, The Drama Room, kino, bar czy galeria sztuki. Organizowanych jest tam wiele imprez cyklicznych i okolicznościowych. Wellingborough jest wspomniana w Domesday Book (1086) jako "Wedlingeberie"/"Wendle(s)berie".
Miasto posiada jedną bibliotekę, zlokalizowaną niedaleko rynku oraz muzeum położone obok The Castle Theatre, które można odwiedzać od poniedziałku do soboty w godzinach 10.00-16.30.
W Wellingborough znajduje się wiele zakładów przemysłowych, oferujących miejsca pracy. Stało się to przyczyną dużej imigracji do tego miasta, najpierw mieszkańców państw Wspólnoty Brytyjskiej, a następnie czarnoskórych mieszkańców Karaibów oraz Hindusów i Pakistańczyków, których liczba przekracza obecnie 11% ogólnej liczby ludności.
Największym skupiskiem zakładów jest Park Farm Industrial Estate, położona w zachodniej części miasta. Znajdują się tam siedziby łącznie 42 przedsiębiorstw, takich jak m.in. MAHLE Powertrain, Wincanton Logistics, Nimlok, Booker Distribution, EasyDo Products, Emplas Window System.
Wellingborough posiada także dobrze rozwiniętą sieć połączeń drogowych i kolejowych.
Od południa omija miasto droga szybkiego ruchu A45, łącząca je z drogą A14 oraz autostradą M1, pozwalające bez większych problemów dotrzeć w każdą część kraju. Ponadto w czasie dnia co 10 minut kursuje autobus do Northampton, a linia X4 łączy co pół godziny miasto z Milton Keynes, Kettering, Corby oraz Peterborough.
Również średnio co 30 minut odjeżdża pociąg do londyńskiej stacji kolejowej St Pancras Station, którego podróż trwa 55 minut. Ze stacji kolejowej Wellingborough można także do dojechać do Leicester, Nottingham, Derby, Sheffield i Leeds. Istnieją ponadto połączenia kolejowe z dwoma najbliższymi międzynarodowymi portami lotniczymi – Londyn-Luton (bez przesiadki) oraz Londyn Stansted (z przesiadką w Leicester lub Londynie). Podróż ta, podobnie jak samochodem, nie powinna trwać dłużej niż 1-2 godziny.
Największym centrum handlowym Wellingborough jest Swansgate Shopping Centre leżące w samym środku miasta. Miasto posiada także kilka większych supermarketów.

</doc>
<doc id="1256648" url="https://pl.wikipedia.org/wiki?curid=1256648" title="Piaskiem po oczach">
Piaskiem po oczach

Piaskiem po oczach – polski telewizyjny program publicystyczny, emitowany od 29 lutego 2008 do 6 lipca 2018 w każdy piątek o godzinie 20:00 na antenie telewizji TVN24. Prowadzony był przez Konrada Piaseckiego, który każdorazowo przeprowadzał wywiad z osobą związaną z wydarzeniami z mijającego tygodnia. 
Emisja programu została zakończona w związku ze zmianą obowiązków Piaseckiego z TVN24 w lipcu 2018.

</doc>
<doc id="1256653" url="https://pl.wikipedia.org/wiki?curid=1256653" title="Port lotniczy Teheran-Mehrabad">
Port lotniczy Teheran-Mehrabad

Port lotniczy Teheran-Mehrabad (IATA: THR, ICAO: OIII) – port lotniczy położony 5 km na zachód od centrum Teheranu, stolicy Iranu. Jest jednym z największych portów lotniczych w kraju, mimo tego, że został on w dużej mierze zastąpiony nieco bardziej oddalonym od centrum miasta portem lotniczym Teheran-Imam Khomeini. Od 2008 roku Mehrabad obsługuje głównie ruch wewnątrz kraju, a loty międzynarodowe ograniczają się prawie wyłącznie do sezonowych pielgrzymek do Mekki.

</doc>
<doc id="1256654" url="https://pl.wikipedia.org/wiki?curid=1256654" title="Łazarski (uczelnia)">
Łazarski (uczelnia)



</doc>
<doc id="1256663" url="https://pl.wikipedia.org/wiki?curid=1256663" title="Sala III na Wawelu">
Sala III na Wawelu

III sala zbrojowni Zamku Królewskiego na Wawelu zajmuje renesansowe wnętrze sklepione kolebkowo, z zachowanym pierwotnym portalem. Pomieszczenie służy ekspozycji broni siecznej Europy zachodniej od końca XV do początku XIX stulecia.
Ekspozycja.
W gablocie pośrodku znajduje się pełny rząd i osiodłanie konia z XVII w. zachodnioeuropejskie oraz dwa XVII-wieczne siodła i rzędy polskie.
Ściana północna.
Przy tej ścianie widnieją m.in. miecze wykopaliskowe (XII i XIII w.), półtarczoręczne z XV i XVI w. oraz elementy gotyckiego uzbrojenia ochronnego - napierśnik niemiecki (ok. 1500 r.), przyłbicę - "hundsgugel" (XIV w.) i włoską łebkę (koniec XV stulecia). Po drugiej stronie wejścia sztylety włoskie, hiszpańskie i niemieckie z XV - XVIII w., wśród nich leworęczne (tzw. lewaki). Inne: rapiery (XVI i XVII w.), szpady dworskie (XVII - XIX w., francuskie, wiedeńskie i włoskie, o uchwytach z dekoracją rzeźbioną, porcelanową i emaliowaną), a także dwa pałasze szkockie z końca XVIII stulecia.
Ściana wschodnia.
Na tle tej ściany umieszczono m.in. kolczugi z XVI w., miecze półtoraręczne i elementy uzbrojenia ochronnego. Znajdują się tu paradne renesansowe tarcze włoskie, przyłbice typu maksymiliańskiego (1. poł. XVI stulecia) oraz groteskowe przyłbice w formie stalowych masek z wąsami, należące do serii, którą ok. 1535 wykonano dla arcyksięcia Ferdynanda Tyrolskiego. Nad gablotą widnieje chorągiew króla Stanisława Leszczyńskiego, przerobiona następnie na chorągiew jego konkurenta w walce o tron - Augusta II Mocnego.
Ściana południowa.
Gabloty przy tej ścianie mieszczą głównie zespół paradnych rapierów hiszpańskich mi włoskich z XVI i XVII w., o rękojeściach z dekoracją rzeźbioną, trawioną, złoconą, a także inkrustowaną złotem i srebrem. Wśród nich tzw. "schiavony" z koszyczkową ochroną rękojeści, używane przez Słowian, wynajmowanych do służby przez Rzeczpospolitą Wenecką oraz rapiery hiszpańskie z rękojeściami dzwonowymi, służące głównie do pojedynków. Znajduje się tu również kilka okazów mieczy niemieckich z końca XVI w. oraz włoskie hełmy (tzw. moriony), noszone od XVI - pocz. XVII w. przez oddziały piesze.
Ściana zachodnia.
Przy tej ścianie znajdują się m.in. części husarskiego uzbrojenia ochronnego z XVII w.: szyszaki, napierśnik, a także polski koncerz z głową Turka (1 poł. XVIII w.). Ze zbiorów Izabeli Czartoryskiej w Puławach pochodzi chorągiew nagrobna wojewody krakowskiego Barziego (1571), pierwotnie przechowywana w katedrze. Drug gablota zawiera dwa turbanowe szyszaki karacenowe z XVII stulecia, dwie cenne szable z końca XVI w. - polska batorówka i ormiańska tzw. czeczuga oraz współczesne imitacje hełmów, tzw. kapaliny. Pamiątką historyczną jest głownia szabli hetmana wielkiego koronnego Stanisława Jabłonowskiego, uczestnika bitwy pod Wiedniem w 1683 r.

</doc>
<doc id="1256670" url="https://pl.wikipedia.org/wiki?curid=1256670" title="Airest">
Airest

Airest – estońska linia lotnicza z siedzibą w Tallinnie. Obsługuje połączenie Tallinn-Helsinki a także wykonuje loty czarterowe.
Flota:
Stan na 02.12.2014r.: 5 x Saab 340A Cargo: ES-LSA, ES-LSB, ES-LSC, ES-LSD, ES-LSE.
Stan na 22.01.2016r.: 8 x Saab 340A Cargo: ES-LSA, ES-LSB, ES-LSC, ES-LSD, ES-LSE, ES-LSF, ES-LSG, ES-LSH.

</doc>
<doc id="1256673" url="https://pl.wikipedia.org/wiki?curid=1256673" title="Krępica (struga)">
Krępica (struga)

Krępica – struga na Wysoczyźnie Kaliskiej, lewy dopływ Prosny, wypływa na granicy Kalisza i wsi Biskupice, uchodzi na Ogrodach; wody IV klasy czystości.
W 1601 na Krępicy wybudowano zbiornik wodny, z którego wodociągiem dostarczano wodę pitną do Kalisza. Do 1934 na Krępicy przebiegała zachodnia granica miasta.
Na Korczaku Krępica przepływa przez założony w 2000 park dendrologiczny o pow. 2,5 ha.
Mimo powszechnie używanej nazwy Krępica, według Komisji Nazw Miejscowości i Obiektów Fizjograficznych struga nosi nazwę Pokrzywnica.

</doc>
<doc id="1256683" url="https://pl.wikipedia.org/wiki?curid=1256683" title="Rastuch">
Rastuch



</doc>
<doc id="1256686" url="https://pl.wikipedia.org/wiki?curid=1256686" title="Złamania części twarzowej czaszki">
Złamania części twarzowej czaszki

Złamania części twarzowej czaszki (złamania struktur kostnych masywu szczękowo-sitowego) stanowią do 20% złamań w obrębie kości twarzy.
Podział Le Forta.
Zaproponowany przez René Le Forta (1869–1951) w 1901 roku podział złamań struktur kostnych masywu szczękowo-sitowego jest wciąż w użyciu. Le Fort wyodrębnił trzy typy złamań, nazwane później od jego nazwiska:
Objawy.
Objawy kliniczne złamań typu Le Fort I.
Pacjent skarży się na bóle w obrębie dolnej części szczęki i przylegających do niej tkanek miękkich, trudności w zwarciu zębów, drętwienie zębów górnych, krwawienie z nosa. 
Stwierdza się: 
Ból uciskowy stwierdza się w miejscu przebiegu szczeliny złamania a zwłaszcza w obrębie guza szczęki. Można też wywołać dotkliwy ból uciskając na wyrostek haczykowaty kości podniebiennej - objaw Guerina. Ponadto stwierdza się ruchomość odłamu kostnego, a niekiedy można wyczuć uskoki kostne w obrębie grzebieni jarzmowo-zębodołowych.
Objawy kliniczne złamania typu Le Fort II.
Występują nasilone pourazowe odczyny tkanek miękkich, znaczne zaburzenia czynnościowe i anatomiczne. Pacjent skarży się na bóle samoistne i dotykowe, krwawienie z nosa, trudności w zwieraniu szczęk, oddychaniu przez nos oraz przyjmowaniu pokarmów, zaburzenia czucia w zakresie II gałęzi nerwu trójdzielnego a niekiedy zaburzenia wzroku. 
W badaniu klinicznym stwierdza się: 
Podczas badania należy zwrócić szczególna uwagę na treść płynną wyciekającą z nosa - możliwość przeoczenia złamania podstawy czaszki.
Objawy kliniczne złamania typu Le Fort III.
Występujące tu rozległe uszkodzenie kości powoduje powstawanie dużych pourazowych odczynów ze strony tkanek miękkich, znaczne zaburzenia anatomiczne i czynnościowe. 
Skargi chorego podobnie jak w złamaniu typu Le Fort II, z tym że bardziej nasilone i częściej dotyczą zaburzeń wzroku, węchu, trudności w oddychaniu i przyjmowaniu pokarmów. W badaniu klinicznym zwraca uwagę szybko narastający obrzęk powłok twarzy w obrębie: nasady nosa, powiek, policzków, kości, łuków jarzmowych. Obrzęk przechodzi na sąsiednie okolice. Może dojść do opadnięcia gałek ocznych, czasem występują zaburzenia ruchomości gałek ocznych. Z przewodów nosowych wycieka krew lub znajdują się w nich skrzepy krwi. Uskoki kostne wyczuwa się dobrze w obrębie nasady nosa, zewnętrznych brzegów oczodołów, a mniej wyraźnie w zakresie łuków jarzmowych. badając wewnątrzustnie spostrzega się zaburzenia w zwarciu, występujące w postaci zgryzu otwartego, krzyżowego lub rzekomego przodozgryzu. W przedsionku i jamie ustnej oraz gardle zalega świeża krew lub skrzepy krwi. Przemieszczona szczęka daje się łatwo unieść ku górze.
Leczenie.
Leczenie złamań części twarzowej czaszki należy do chirurga szczękowo-twarzowego. Każdy chory z rozpoznaniem tych złamań powinien zostać hospitalizowany. Celem leczenia jest przywrócenie prawidłowych relacji anatomicznych struktur kostnych i tkanek miękkich; leczenie polega na opracowaniu rany, usunięciu martwiczych fragmentów tkanek i repozycji złamań, i późniejszej rekonstrukcji ubytków tkankowych. 

</doc>
<doc id="1256690" url="https://pl.wikipedia.org/wiki?curid=1256690" title="Herakleon">
Herakleon



</doc>
<doc id="1256691" url="https://pl.wikipedia.org/wiki?curid=1256691" title="Droga krajowa B112 (Niemcy)">
Droga krajowa B112 (Niemcy)

Droga federalna nr 112 () – niemiecka droga krajowa. Rozpoczyna swój przebieg w Forst na węźle z autostradą federalną A15 i kończy się na skrzyżowaniu z drogą B1 w okolicy Küstrin (gmina Küstriner Vorland). Długość trasy wynosi około 112 kilometrów. Arteria przebiega równolegle do granicy z Polską.
Historia.
Dawna Reichsstraße 112 biegła z Kostrzyna przez Pyrzyce do Szczecina.
Pierwszy odcinek drogi powstał w 1833 roku – z Frankfurtu do Kostrzyna, o długości 26 km. Łączył on dwie trasy z Berlina do Wrocławia (późniejsza Reichsstraße 5) i Królewca (późniejsza Reichsstraße 1).
Odcinek ze Szczecina do Pyrzyc był gotowy w 1850 roku, a dalsza część do Kostrzyna powstała do 1856 r. Jako ostatni zbudowano fragment między Frankfurtem a Guben, w latach 1901–1902.
Przebudowa i plany.
Między Markendorf (B 87) a Booßen (B 5) powstała nowa droga typu 2+1, stanowiąca zachodnią obwodnicę Frankfurtu. Planowane jest przedłużenie trasy na północ, do B 167.
4 lipca 2006 roku otwarto blisko piętnastokilometrową obwodnicę Guben. Według ministerstwa transportu, budownictwa i rozwoju miast Niemiec koszt budowy wyniósł 30 milionów euro.
Ze względu na funkcjonowanie kopalni odkrywkowej Jänschwalde w 2017 roku dokonano zmiany przebiegu trasy pomiędzy Grießen a Groß Gastroße.
W styczniu 2018 roku zaproponowano przedłużenie B 112 z Forst do Spremberg i połączenia z B 156. Gdyby doszło do realizacji planów, rozbudowie uległyby drogi L 482 w okolicy Döbern i L 48 przez Hornow do Spremberg.
Miejscowości leżące przy B112.
Forst, Mulknitz, Bohrau, Briesnig, Grießen, Taubendorf, Gastrose-Kerwitz, Klein Gastrose, Guben, Steindorf, Neuzelle, Eisenhüttenstadt, Ziltendorf, Wiesenau, Brieskow-Finkenheerd, Lossow, Frankfurt nad Odrą, Lebus, Podelzig, Hathenow, Rathstock, Manschnow

</doc>
<doc id="1256693" url="https://pl.wikipedia.org/wiki?curid=1256693" title="Droga krajowa B112n (Niemcy)">
Droga krajowa B112n (Niemcy)



</doc>
<doc id="1256696" url="https://pl.wikipedia.org/wiki?curid=1256696" title="New criticism">
New criticism



</doc>
<doc id="1256697" url="https://pl.wikipedia.org/wiki?curid=1256697" title="Stotin">
Stotin

__ZESPISEM__

</doc>
<doc id="1256699" url="https://pl.wikipedia.org/wiki?curid=1256699" title="Franciszek Grimaldi">
Franciszek Grimaldi

Franciszek Grimaldi, zwany Przebiegłym (zm. 1309) – pierwszy senior Monako w latach 1297–1301.
Życiorys.
Franciszek (wł. Francesco) był synem Wilhelma (zm. przed 1302) i Jakubiny. Wilhelm był synem Antoniego (zm. 1259), stryja Rainiera I, głowy rodu Grimaldich.
Ożenił się w 1295 r. z Aurelią del Carretto, wdową po Lanfranco Grimaldi, francuskim namiestniku Prowansji. Małżeństwo było bezdzietne. Żona miała z pierwszego małżeństwa dzieci, w tym Rainiera I Grimaldi, seniora Cagnes.
Franciszek zazdrościł Rainierowi I bogactwa i władzy. Z powodu swoich cech zwany Malizia, czyli Przebiegłym, Złośliwcem. Należał wraz z rodziną Grimaldich do stronnictwa cesarskiego (gibelinów). W 1295 r. prowadząc oddziały Gibelinów pokonał genueńskich gwelfów na terenie Ligurii. Uciekli oni na , do fortecy. Franciszek, celem zaatakowania twierdzy, musiał czekać dwa lata. 8 stycznia 1297 r., nocą przy porywistym wietrze, poprowadził grupę swoich wiernych ludzi, aż pod mury. Franciszek w przebraniu mnicha franciszkańskiego zapukał do bramy celem gościny na noc. Strażnicy wpuścili go do środka. Wyciągnął miecz spod habitu i krzyknął na swych ukrytych ludzi, którzy wpadli na otwartą bramę. Pozabijali oni zaskoczonych Genueńczyków oraz przejęli twierdzę. W ten sposób Monako znalazło się w rękach rodziny Grimaldich. Franciszek nie miał siły ani środków, aby odpierać ponawiane ataki Genueńczyków. W 1301 r., cztery lata po zdobyciu Skały, postanowił z niej uciekać.

</doc>
<doc id="1256702" url="https://pl.wikipedia.org/wiki?curid=1256702" title="Jolanta Jabłońska-Bonca">
Jolanta Jabłońska-Bonca

Jolanta Elżbieta Jabłońska-Bonca (ur. 4 grudnia 1953 w Gdyni) – profesor nauk prawnych, prorektor ds. studiów prawniczych i dyrektor Kolegium Prawa Akademii Leona Koźmińskiego.
Życiorys.
W 1977 zdała egzamin sędziowski. W 1980 uzyskała stopień naukowy doktora, a w 1988 otrzymała stopień doktora habilitowanego. W latach 1991–2003 była kierownikiem Zespołowej Katedry Teorii Państwa i Prawa (najpierw Zakładu Prawa) WPiA UG. Od 1996 do 1999 pełniła funkcję prorektor ds. kształcenia UG. W 1997 uzyskała tytuł profesora. W 2001 została dziekanem Wydziału Humanistycznego filii Szkoły Wyższej im. P. Włodkowica. Od 2003 kierowała Katedrą Teorii i Filozofii Prawa i Państwa WPiA UWM. Od 2003 jest zatrudniona jako profesor prawa Akademii Leona Koźmińskiego, prorektor ds. studiów prawniczych i dyrektor Kolegium Prawa tej uczelni.
Prowadzi zajęcia z teorii i filozofii prawa, wstępu do prawoznawstwa, metodologii nauki i prawoznawstwa, retoryki prawniczej i negocjacji, zasad tworzenia prawa, źródeł prawa wspólnotowego, podstaw prawa dla ekonomistów. Specjalizuje się w następujących zagadnieniach: otoczenie prawne biznesu, teoria i filozofia prawa, legislacja i technika prawodawcza, sztuka retoryki.
Autorka książek o tematyce prawnej, podręczników, ponadto licznych ekspertyz z zakresu legislacji i prac projektowych, promotor trzech doktorów, recenzent w wielu przewodach habilitacyjnych i doktorskich.
Członek Komitetu Nauk Prawnych PAN, członek Rady Naukowej INP PAN w Warszawie od 1999, członek sekcji polskiej Assosation Internationale de Philosophie de Droit et de Philosophie Social, członek założyciel Polskiego Towarzystwa Legislacji, członek założyciel Uniwersyteckiej Komisji Akredytacyjnej, ekspert Państwowej Komisji Akredytacyjnej. 
Została członkiem Rady Naukowej kwartalnika „Prawo i Więź”.
15 lutego 2014 zasiadła w radzie programowej partii Prawo i Sprawiedliwość.
30 marca 2016 została powołana przez marszałka Sejmu Marka Kuchcińskiego w skład Zespołu Ekspertów do Spraw problematyki Trybunału Konstytucyjnego, który otrzymał za zadanie podjęcie kwestii powodujących zaistniały w 2015 kryzys wokół TK (zespół złożył raport 1 sierpnia 2016).
W 2019 odznaczona Krzyżem Oficerskim Orderu Odrodzenia Polski "za wybitne zasługi w pracy naukowej, za działalność na rzecz podnoszenia jakości kształcenia w szkolnictwie wyższym".

</doc>
<doc id="1256703" url="https://pl.wikipedia.org/wiki?curid=1256703" title="John Brendan Kelly">
John Brendan Kelly



</doc>
<doc id="1256704" url="https://pl.wikipedia.org/wiki?curid=1256704" title="BFC Siófok">
BFC Siófok

Bodajk Futball Club Siófok (BFC Siófok, Bodajk FC) – węgierski klub piłkarski z siedzibą w mieście Siófok.
Historia.
Chronologia nazw.
Klub założony został w 1921 roku pod nazwą "Siófoki Sport Egyesület", co można przetłumaczyć jako "Stowarzyszenie Sportowe miasta Siófok".
W 1956 roku klub stał się klubem resortowym i przyjął nazwę "Siófoki Bányász", co tłumaczy się jako "Górnik Siófok". Nazwę tę nosił – z przerwami – aż do 1998 roku.
W 1984 roku klub osiągnął swój największy sukces, pokonał w finale Pucharu Węgier Győr ETO FC 2:1. Dwa lata później awansował pierwszy raz do NB I. Pierwszy pobyt w ekstraklasie trwał 9 sezonów. Siófok grał do 2007 roku w ekstraklasie jeszcze 6 sezonów.
W 2004 roku połączył się z Diósgyőri VTK Miszkolc, który wszedł w jego miejsce do NB I, a klub z Siófok grał w NB II. Obecna nazwa wzięła się od klubu, z którym Siófok wszedł w fuzję w 2005 roku.
Sezon 2006/07, dzięki odjęciu Haladásowi 8 punktów, Bodajk zakończył na 1 miejscu w zachodniej grupie NB II.

</doc>
<doc id="1256706" url="https://pl.wikipedia.org/wiki?curid=1256706" title="Said Owajran">
Said Owajran



</doc>
<doc id="1256708" url="https://pl.wikipedia.org/wiki?curid=1256708" title="Rzewniowate">
Rzewniowate

Rzewniowate ("Casuarinaceae" R. Br.) – rodzina roślin z rzędu bukowców ("Fagales"). Zalicza się tutaj 4 rodzaje z 95 gatunkami. Zasięg ich występowania obejmuje obszar od Madagaskaru, poprzez południowo-wschodnią Azję do wysp Oceanii i Australii, gdzie znajduje się centrum zróżnicowania rodziny. Ślady kopalne świadczą o dawnym występowaniu tych roślin także w południowej Afryce i w Ameryce Południowej. Jedynym gatunkiem szeroko rozprzestrzenionym jest rzewnia skrzypolistna "Casuarina equisetifolia", który też uprawiany jest poza zasięgiem rodzimym w całej strefie międzyzwrotnikowej, głównie w celu utrwalania wydm oraz dla drewna, także jako rośliny ozdobne. Bardzo twarde drewno drzew z rodzaju rzewnia powoduje, że zaliczane są one do tzw. drzew żelaznych. Rośliny te w większości zasiedlają siedliska suche tworząc kseromorficzne zarośla.
Systematyka.
Jedna z rodzin rzędu bukowców należącego do kladu różowych w obrębie okrytonasiennych. Ze względu na specyficzną budowę rodzina ta dawniej była wyodrębniana w osobny rząd rzewniowców "Casuarinales". 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd "Casuarinanae" Takht. ex Reveal &amp; Doweld, rząd rzewniowce ("Casuarinales" Lindl.), rodzina rzewniowate ("Casuarinaceae" R. Br. in Flinders). Do rodziny należą 4 rodzaje.

</doc>
<doc id="1256709" url="https://pl.wikipedia.org/wiki?curid=1256709" title="Laurent Cassegrain">
Laurent Cassegrain

Laurent Cassegrain (ur. ok. 1629, zm. 31 sierpnia 1693) – francuski ksiądz.
Do samej śmierci pracował w Wyższej Szkole w Chartres wykładając fizykę. Istnieją dowody na to, że był twórcą teleskopu zwierciadlanego Cassegraina, którego konstrukcja okazała się lepsza od teleskopu Newtona. Teleskop ten składa się z dwóch zwierciadeł, przy czym osie optyczne obu leżą na jednej prostej. Teleskopy zwierciadlane odgrywają do dzisiaj dużą rolę w astronomii, ponieważ eliminują aberrację chromatyczną występującą w teleskopach soczewkowych.
Jego prace na ten temat nie zostały opublikowane po krytycznej ocenie Huygensa, który zapewne obawiał się konkurencji dla teleskopu Newtona. Dlatego imię Cassegraina zostało na długo zapomniane, ale większość współczesnych teleskopów zwierciadlanych wykorzystuje konstrukcję zaproponowaną przez niego.

</doc>
<doc id="1256711" url="https://pl.wikipedia.org/wiki?curid=1256711" title="Casuarinaceae">
Casuarinaceae



</doc>
<doc id="1256713" url="https://pl.wikipedia.org/wiki?curid=1256713" title="Droga krajowa B113 (Niemcy)">
Droga krajowa B113 (Niemcy)

Droga federalna nr 113 () – niemiecka droga federalna przebiegająca wzdłuż granicy z Polską, z północy na południe od skrzyżowania z drogą B104 w Linken (gmina Ramin) koło granicy i przejścia granicznego Lubieszyn-Linken z Polską w Meklemburgii-Pomorzu Przednim.
Od węzła autostradowego z autostradą federalną A11 (trasą europejską E28) zakręca w kierunku wschodnim do granicy z Polską koło Mescherin w Brandenburgii, gdzie na moście granicznym przechodzi w polską drogę wojewódzką nr 120.

</doc>
<doc id="1256717" url="https://pl.wikipedia.org/wiki?curid=1256717" title="Dwa Światy">
Dwa Światy



</doc>
<doc id="1256719" url="https://pl.wikipedia.org/wiki?curid=1256719" title="Bogdan Głębowicz">
Bogdan Głębowicz

Bogdan Głębowicz (ur. 19 sierpnia 1929 w Toruniu, zm. 1 lipca 1974 w Szadłowicach) – polski historyk, profesor i rektor Wyższej Szkoły Nauczycielskiej w Bydgoszczy.
Życiorys.
Urodził się 19 sierpnia 1929 r. w Toruniu. Był synem Jana, naczelnika wydziału w Pomorskiej Izbie Rolniczej w Toruniu, i Wandy z Grzybińskich. W rodzinnym mieście ukończył trzy klasy szkoły powszechnej. Po wybuchu II wojny światowej został wysiedlony wraz z rodzicami z Torunia. Okupację niemiecką przetrwał w Sandomierzu i Kielcach.
W 1945 r. ukończył czwartą klasę gimnazjum w Kielcach, po czym powrócił do Torunia. Uczęszczał do I Liceum Ogólnokształcącego im. Mikołaja Kopernika, gdzie złożył egzamin dojrzałości w 1947 r. Następnie podjął studia historyczne w Uniwersytecie Mikołaja Kopernika, broniąc w 1952 r. dyplomu pod kierunkiem Ryszarda Mienickiego. Na tej samej uczelni doktoryzował się w 1960 r. (rozprawa "Przemysł i rzemiosło gdańskie w latach 1770–1814", przygotowana pod kierunkiem Jadwigi Lechickiej) oraz w 1967 r. uzyskał habilitację (rozprawa "Realizacja reformy rolnej PKWN w woj. pomorskim w latach 1945–1948").
Do 1950 r. był etatowym pracownikiem Związku Harcerstwa Polskiego, następnie przez rok uczył w Liceum Ogólnokształcącym Towarzystwa Przyjaciół Dzieci w Toruniu. W latach 1951–1952 był pracownikiem etatowym Wydziału Szkolno-Harcerskiego Zarządu Wojewódzkiego Związku Młodzieży Polskiej w Bydgoszczy.
Od 1952 r. pracował na Uniwersytecie Mikołaja Kopernika, początkowo jako aspirant w Katedrze Historii Polski, następnie starszy asystent (1956), adiunkt (1956) i docent (od 1967) w Katedrze Historii Polski i Powszechnej XIX i XX wieku. Kierował na uczelni Studium Nauk Politycznych.
W 1971 r. przeszedł do pracy w Wyższej Szkole Nauczycielskiej w Bydgoszczy, gdzie jako docent (potem profesor nadzwyczajny) kierował Zakładem Nauk Politycznych, a także pełnił funkcję rektora uczelni, która już po jego śmierci została przemianowana na Wyższą Szkołę Pedagogiczną, a w 2005 r. weszła w skład nowo utworzonego Uniwersytetu Kazimierza Wielkiego.
Zmarł śmiercią tragiczną wraz z żoną Marią (wypadek samochodowy) w Szadłowicach koło Inowrocławia 1 lipca 1974 r. Został pochowany na Cmentarzu Komunalnym nr 1 przy ulicy Grudziądzkiej w Toruniu.
Działalność polityczna.
Bogdan Głębowicz od czerwca 1948 r. należał do Polskiej Partii Socjalistycznej, a w grudniu tego roku został członkiem Polskiej Zjednoczonej Partii Robotniczej. W latach 1949–1951 był członkiem egzekutywy podstawowej organizacji partyjnej przy ZM ZMP w Toruniu, a w latach 1953–1954 pełnił funkcję II sekretarza Komitetu Uczelnianego PZPR na UMK w Toruniu.
Rodzina.
Bogdan Głębowicz był żonaty z Marią z d. Konkol. Miał córkę Magdalenę.
Dorobek naukowy.
Bogdan Głębowicz był autorem szeregu prac monograficznych, rozpraw i artykułów. Skupiał się w nich głównie na życiu politycznym województwa pomorskiego (bydgoskiego) w latach 1945–1948. Jego zainteresowania naukowe obejmowały nauki polityczne, historię najnowszą Polski, historię ruchu robotniczego. Ogłosił m.in. prace:
Był członkiem Towarzystwa Naukowego w Toruniu, Bydgoskiego Towarzystwa Naukowego oraz Polskiego Towarzystwa Historycznego.

</doc>
<doc id="1256729" url="https://pl.wikipedia.org/wiki?curid=1256729" title="August De Morgan">
August De Morgan



</doc>
<doc id="1256738" url="https://pl.wikipedia.org/wiki?curid=1256738" title="Park dendrologiczny">
Park dendrologiczny



</doc>
<doc id="1256742" url="https://pl.wikipedia.org/wiki?curid=1256742" title="Samhorodok (obwód winnicki)">
Samhorodok (obwód winnicki)

Samhorodok (ukr. Самгородок, pol. hist. Samhorodek) – wieś na Ukrainie, w obwodzie winnickim, w rejonie koziatyńskim, nad Desną. W 2001 roku liczyła 2085 mieszkańców
W 1627 roku było to prywatne miasto szlacheckie należące do kasztelana krakowskiego Jerzego Zbaraskiego. W dniu 5 czerwca 1920 miała tam miejsce bitwa Grupy Operacyjnej gen. Jana Sawickiego z 4, 11 i 14 Dywizją kawalerii 1 Armii Konnej S. Budionnego.
Około 1870 roku Józef Rehbinder wzniósł w miejscowości dwór na miejscu starego dworu w stylu pałacu.

</doc>
<doc id="1256744" url="https://pl.wikipedia.org/wiki?curid=1256744" title="Sokolica (Beskid Żywiecki)">
Sokolica (Beskid Żywiecki)

Sokolica (1368 m) – najniższy i położony najdalej na wschód wierzchołek w północno-wschodniej grani masywu Babiej Góry w Beskidzie Żywieckim. Wschodnie stoki opadają bezpośrednio do przełęczy Krowiarki, natomiast na południowy zachód od szczytu biegnie główny grzbiet babiogórski w kierunku następnej kulminacji, jaką jest Kępa.
Sokolica nie tworzy wierzchołka, lecz wyraźne spłaszczenie (platformę). Platforma ta od północno-zachodniej strony podcięta jest skalnym urwiskiem będącym efektem potężnego obrywu sprzed kilkuset lat. Urwisko ma wysokość kilkunastu metrów, strome stoki poniżej niego są zawalone dużymi głazami i porośnięte kosodrzewiną i lasem. W drugiej połowie XIX wieku w urwisku gnieździł się orzeł przedni, przez miejscową ludność uważany za sokoła i stąd pochodzi nazwa szczytu.
Z wyjątkiem wspomnianej zerwy, stoki Sokolicy porośnięte są lasem i, częściowo, w górnych partiach, kosodrzewiną. Z powodu braku lasu na podszczytowym urwisku Sokolica jest doskonałym punktem widokowym. Platformę szczytową, na której znajduje się punkt widokowy, wybrukowano kamieniami i ogrodzono. Znajdują się tutaj też ławki i tablice ścieżki edukacyjnej „"Śladami Wawrzyńca Szkolnika"”. Panorama widokowa z Sokolicy obejmuje grzbiet Babiej Góry, szczyty Beskidu Śląskiego (Barania Góra, Skrzyczne, grupa Klimczoka), Pasmo Jałowieckie, Pasmo Polic, Beskid Mały i Beskid Makowski oraz Zawoję.
Z przełęczy Krowiarki przez platformę widokową Sokolicy przebiega czerwony szlak turystyczny – jeden z najpopularniejszych wariantów wejścia na Diablak. Stromymi północnymi stokami Sokolicy poprowadzono zielono znakowany szlak, zwany Percią Przyrodników. Obydwa te szlaki łączą się z sobą na grzbiecie Sokolicy.

</doc>
<doc id="1256746" url="https://pl.wikipedia.org/wiki?curid=1256746" title="Herb Turks i Caicos">
Herb Turks i Caicos

Herb Wysp Turks i Caicos nadany został 26 września 1965 r. Tarczę herbową podtrzymują dwa flamingi, a klejnotem są liście sizalu i pelikan. Na tarczy są symbole lokalnej fauny i flory. U góry po prawej jest koncha królowej (Strombus gigas), jedna z najpięknieszych muszli. Po lewej przedstawiono langustę (palinurus vulgaris), a u dołu endemiczny gatunek kaktusa z rodzaju Melocatus.

</doc>
<doc id="1256748" url="https://pl.wikipedia.org/wiki?curid=1256748" title="Bill i Ben">
Bill i Ben

Bill i Ben (ang. "Bill and Ben", 2001-2005) – serial animowany produkcji brytyjskiej. Zawiera 52 odcinki po 10 minut.
Wersja polska.
Opracowanie i udźwiękowienie wersji polskiej:
Wystąpili:
i inni
Lektorzy:
Opis odcinków.
Seria I
Seria II

</doc>
<doc id="1256749" url="https://pl.wikipedia.org/wiki?curid=1256749" title="Modele proporcjonalnego hazardu">
Modele proporcjonalnego hazardu

Modele proporcjonalnego hazardu to gałąź statystycznej analizy przeżycia pozwalającej na przewidywanie czasu do wystąpienia jakiegoś zdarzenia, np. śmierci, znalezienia pracy lub awarii urządzenia.
Założenie proporcjonalnego hazardu.
Na potrzeby tego artykułu rozważmy modele przeżycia jako złożone z dwóch części:
Założenie proporcjonalnego hazardu (lub założenie proporcjonalności) postuluje, że parametry efektu wpływają na funkcję hazardu, po prostu mnożąc się przez nią. Na przykład jeśli dany lek zmniejszał hazard w chwili 0 dwukrotnie, w momentach 1, 2, ... także zmniejszy hazard dwukrotnie.
Model proporcjonalnego hazardu Coxa.
Sir David Cox zaobserwował, że jeśli spełnione jest założenie proporcjonalnego hazardu, to możliwa jest estymacja parametrów efektu bez jakichkolwiek założeń dotyczących funkcji hazardu. To podejście jest nazywane modelem proporcjonalnego hazardu Coxa, modelem Coxa lub po prostu modelem proporcjonalnego hazardu, choć istnieją też inne, opisane dalej.
Model ma postać:
gdzie:
Model można sprowadzić do postaci liniowej przez podzielenie obu stron przez formula_7 i zlogarytmowanie:
Termin model regresyjny Coxa (bez "proporcjonalnego hazardu") jest czasem używany do opisu uogólnienia modelu Coxa w celu uwzględnienia czynników zależnych od czasu.
Parametryczne modele proporcjonalnego hazardu.
Istnieją również inne modele proporcjonalnego hazardu. Można na przykład przyjąć, że spełnione jest założenie proporcjonalnego hazardu, ale dodatkowo funkcja hazardu ma pewną z góry założoną postać. To tzw. parametryczne modele proporcjonalnego hazardu. Jednym z nich jest model proporcjonalnego hazardu Weibulla, który zakłada weibullowską postać funkcji hazardu. W modelu tym czasy przeżycia mają rozkład Weibulla. W odróżnieniu od nich model Coxa czasem nazywany jest "półparametrycznym".
Związek z modelami Poissona.
Istnieje związek między modelami proporcjonalnego hazardu Coxa i modelami regresji Poissona. Jest on czasem używany do aproksymacji modeli proporcjonalnego hazardu w oprogramowaniu statystycznym, dzięki czemu obliczenia są znacznie szybsze, co ma znaczenie przy dużych zbiorach danych lub złożonych modelach. Podstawy matematyczne są zawarte np. w pracy Lairda i Oliviera (Journal of the American Statistical Association, 1981), którzy zauważają:

</doc>
<doc id="1256750" url="https://pl.wikipedia.org/wiki?curid=1256750" title="Model proporcjonalnego hazardu Coxa">
Model proporcjonalnego hazardu Coxa



</doc>
<doc id="1256751" url="https://pl.wikipedia.org/wiki?curid=1256751" title="Model proporcjonalnego hazardu">
Model proporcjonalnego hazardu



</doc>
<doc id="1256752" url="https://pl.wikipedia.org/wiki?curid=1256752" title="Model Coxa">
Model Coxa



</doc>
<doc id="1256754" url="https://pl.wikipedia.org/wiki?curid=1256754" title="Model regresyjny Coxa">
Model regresyjny Coxa



</doc>
<doc id="1256755" url="https://pl.wikipedia.org/wiki?curid=1256755" title="Założenie proporcjonalnego hazardu">
Założenie proporcjonalnego hazardu



</doc>
<doc id="1256757" url="https://pl.wikipedia.org/wiki?curid=1256757" title="Parametryczne modele proporcjonalnego hazardu">
Parametryczne modele proporcjonalnego hazardu



</doc>
<doc id="1256769" url="https://pl.wikipedia.org/wiki?curid=1256769" title="Chodnik (wyrobisko)">
Chodnik (wyrobisko)



</doc>
<doc id="1256771" url="https://pl.wikipedia.org/wiki?curid=1256771" title="Jan Alcyato">
Jan Alcyato

Jan Alcyato (Jan Chrzciciel Antoni Alcyato, Jan Baptysta Antoni Alcyato, ur. 4 stycznia 1809 r. w Warszawie, zm. 4 czerwca 1855 r. w Paryżu) – polski publicysta, emigracyjny działacz polityczny, niepodległościowy, uczestnik powstania listopadowego, jeden z organizatorów powstania krakowskiego.
Życiorys.
Syn szlachcica włoskiego z Mediolanu i Polki, Marianny z Mleczków.
Studiował na Wydziale Prawa i Administracji na Królewskim Uniwersytecie Warszawskim. Przerwał jednak studia, by jako ochotnik wziąć udział w powstaniu listopadowym. Walczył w 1. pułku ułanów, zdobył stopień podporucznika. Po upadku powstania wyjechał do Francji (Dijon). Tam studiował nauki moralne oraz języki obce. Przystał do organizacji karbonariuszy. Wziął udział w wyprawie frankfurckiej (1833) oraz sabaudzkiej (1834).
Był członkiem Towarzystwa Demokratycznego Polskiego (1836-1846), z jego ramienia przyjeżdżał do ojczyzny (Wielkopolska, Galicja, Kraków – 1846), biorąc udział w przygotowywaniu kolejnego powstania (powstanie krakowskie). Ostatecznie emisariusz opowiedział się jednak za jego odwołaniem. Decyzja ta spowodowana była aresztowaniem spiskowców w Poznańskiem i wkroczeniem Austriaków do Krakowa. 18 lutego 1846 r. wrócił do Francji.
Okrzyknięty zdrajcą i tchórzem został wykluczony z Towarzystwa Demokratycznego Polskiego (TDP) na mocy wyroku Sądu Bratniego. Tym samym odsunięto go od czynnego życia politycznego. Wyjechał do Londynu. Do końca życia zajął się już wyłącznie pracą naukową i publicystyczną.
Pochowany na Cmentarzu Montmartre.
Ważniejsze publikacje

</doc>
<doc id="1256775" url="https://pl.wikipedia.org/wiki?curid=1256775" title="Thierry Mugler">
Thierry Mugler

Manfred Thierry Mugler (ur. 21 grudnia 1948 w Strasburgu, zm. 23 stycznia 2022 w Paryżu) – francuski projektant mody, fotograf i założyciel firmy sygnowanej jego nazwiskiem. 
W latach 70. założył swój dom mody i szybko zyskał rozgłos w kolejnych dekadach dzięki awangardowemu, architektonicznemu, hiperkobiecemu i teatralnemu podejściu do haute couture. Był jednym z pierwszych projektantów, którzy bronili różnorodności w swoich pokazach na wybiegach, które często zajmowały się rasizmem i ageizmem oraz zawierały nietradycyjne modele, takie jak drag queen, gwiazdy porno i kobiety transpłciowe. W 2002 przeszedł na emeryturę, a w 2013 powrócił jako doradca kreatywny.
Na początku swojej kariery projektował charakterystyczne stylizacje dla Michaela Jacksona, Madonny, Grace Jones, Davida Bowiego i Diany Ross; a przede wszystkim stworzył słynną czarną sukienkę noszoną przez Demi Moore w melodramacie Adriana Lyne’a "Niemoralna propozycja" ("Indecent Proposal", 1993), która została kiedyś nazwana „najsłynniejszą sukienką lat 90.”. Wyreżyserował i zaprojektował stroje do teledysku George’a Michaela „Too Funky” z udziałem Lindy Evangelisty, Estelle Lefébure, Nadji Auermann, John Epperson, Rossy de Palmy, Julie Newmar, Emmy Sjöberg, Tyry Banks, Kevina Alexandra Stei i Beverly Peele. 
W 1992 wypuścił na rynek kultowe perfumy Angel, które stały się jednymi z najlepiej sprzedających się perfum XX wieku. Jesienna kolekcja haute couture Muglera z 1995, z okazji 20-lecia jego marki, została wystawiona w paryskim Cirque d’Hiver; i była określana jako „Woodstock of Fashion”, za ponad 300 zaprojektowanych stylizacji, wyszukaną scenografię, dziesiątki znanych supermodelek i występ Jamesa Browna.
W późniejszych latach klasyczne projekty Muglera spotkały się ze znaczącym odrodzeniem wśród celebrytów, w tym Lady Gagi w teledysku do „Telephone” (2010) i Cardi B, która przyjaźniła się z Muglerem, często nosząc jego klasyczne projekty na czerwonych dywanach i teledyskach, a taką wspominając markę w piosence „Wild Side” (2021). Zaprojektował także kostiumy do "I Am... Tour" (2009) Beyoncé, czyniąc swoją markę jedną z najbardziej pożądanych luksusowych marek vintage dla konsumentów z pokolenia Z, według „Teen Vogue”. W 2019 stworzył jednorazowy projekt dla Kim Kardashian na galę Met. W tym samym roku Musée des Beaux-Arts de Montréal uruchomiło dedykowaną mu wystawę "Thierry Mugler: Couturissime".
Wczesne lata.
Urodził się w Strasburgu we Francji jako syn gospodyni domowej i lekarza. Mając 9 lat zaczął uczyć się tańca klasycznego. W wieku 14 lat dołączył do Baletu Narodowej Opery Renu (Opéra national du Rhin) i tańczył przez sześć lat. Uczęszczał jednocześnie na wydział architektury wnętrz w Strasburskiej Szkole Sztuki Dekoracyjnej, co doprowadziło go do stworzenia i zaprojektowania własnych ubrań.
Kariera.
W wieku 24 lat, zaczął podróżować po świecie i opuścił Strasburg. Wkrótce osiadł w Paryżu. Zaczął projektować ubrania dla paryskiego butiku o nazwie „Gudule”. W wieku 26 lat pracował już dla wielu dużych domów mody w Paryżu, Mediolanie, Londynie oraz Barcelonie.
W 1973 stworzył swoją pierwszą osobistą kolekcję o nazwie „Café de Paris”. W 1976 zaprezentował swoje prace w Tokio, na imprezie zorganizowanej przez Shiseido. W 1978 otworzył swój pierwszy butik w Paryżu „Place des Victoires”. W ślad za damskimi kreacjami pojawiły się męskie, a nieco ekscentryczne i przerysowane stroje stały się z czasem wizytówką projektanta. Ta kolekcja niosła za sobą nowoczesny styl. Czyste, precyzyjne cięcie, wysoce rozpoznawalna sylwetka, dynamiczna i szczupła, wystające łopatki.
Karierę fotograficzną rozpoczął w 1978, po spotkaniu z Helmutem Newtonem, aby nakręcić jedną ze swoich kampanii. Zaprojektował suknię Viktor Lazlo na 32. Konkurs Piosenki Eurowizji w Brukseli (1987). 
W 1985 powstał film dokumentalny "Thierry Mugler". Na przełomie lat 80. i 90. XX wieku Thierry Mugler stał się międzynarodowej sławy projektantem mody, jego kolekcje osiągnęły sukces komercyjny. Prezentowali je m.in.: Diana Ross, Cyd Charisse, Tippi Hedren, Jerry Hall, Lady Gaga i Ivana Trump, a także aktorzy porno – Jeff Stryker i Traci Lords. Na wybiegu kolekcje Muglera prezentowały modelki światowego formatu, w tym Carmen Dell’Orefice, Eva Herzigová, Nadja Auermann, Irina Pantajewa, Karen Mulder, Elle Macpherson, a także Polki: Agnieszka Martyna, Lilianna Guderska i Ewa Witkowska.
Zaprojektował kostiumy do dreszczowca "L’Homme qui n’était pas là" (1987) z Claude Jade i Georgesem Descrières oraz do koncertu Mylène Farmer (1990). Pojawił się także w czarnej komedii Roberta Altmana "Prêt-à-Porter" (1994).
Na wniosek Chambre Syndicale de la Haute Couture, ukończył swoją pierwszą kolekcję haute couture w 1992. Chociaż firma Mugler zajmowała się tworzeniem kreacji haute couture, jak i prêt-à-porter, to znana była z produkcji perfum.
Życie prywatne.
Był gejem. Przez wiele lat uprawiał kulturystykę. Był wieloletnim partnerem Krzysztofa „Leona” Dziemaszkiewicza.
Zmarł 23 stycznia 2022 w Paryżu z przyczyn naturalnych w wieku 73 lat.

</doc>
<doc id="1256780" url="https://pl.wikipedia.org/wiki?curid=1256780" title="Krawężnik">
Krawężnik

Krawężnik – zewnętrzna część chodnika oddzielająca go od jezdni. Na przejściach dla pieszych jest on obniżony, by ułatwić im wejście na poziom chodnika.

</doc>
<doc id="1256787" url="https://pl.wikipedia.org/wiki?curid=1256787" title="Jąkanie się">
Jąkanie się



</doc>
<doc id="1256788" url="https://pl.wikipedia.org/wiki?curid=1256788" title="TuxOnIce">
TuxOnIce

TuxOnIce – zestaw modyfikacji dla jądra Linuksa dających mu możliwość hibernacji. Projekt wcześniej nazywał się "Suspend2". Umożliwia pełny zrzut stanu systemu na partycję wymiany lub do pliku. Zrzut ten może być kompresowany algorytmem LZF.
TuxOnIce przygotowywany jest dla jądra z drzewa 2.6. Łaty dla wersji 2.4 zostały wycofane. Oprócz łat na źródła jądra projekt przygotowuje również:
TuxOnIce do prawidłowego obudzenia systemu wymaga wsparcia w skryptach startowych dystrybucji Linuksa.

</doc>
<doc id="1256798" url="https://pl.wikipedia.org/wiki?curid=1256798" title="Evolved High Speed Packet Access">
Evolved High Speed Packet Access

Evolved High Speed Packet Access (HSPA+) – standard bezprzewodowej komunikacji szerokopasmowej zdefiniowany przez konsorcjum 3GPP i opisany w zbiorze dokumentów oznaczonym jako "Release 7". Technologia zapewnia mobilny dostęp do internetu z szybkością dosyłową do 42 Mb/s oraz wysyłanie do 11 Mb/s (wersja Dual-Cell HSPA+ pracuje z prędkościami odpowiednio 84 Mb/s oraz 22 Mb/s). HSPA+ jest ewolucją standardu HSPA, na HSPA składają się natomiast technologie HSUPA ("High Speed Uplink Packet Access" – szybka transmisja pakietów od klienta) oraz HSDPA ("High Speed Downlink Packet Access" – szybka transmisja pakietów do klienta).
Osiągnięcie większych prędkości transmisji danych było możliwe dzięki zastosowaniu technologii MIMO ("Multiple Input/Multiple Output") oraz nowych modulacji sygnału: 16QAM dla danych przesyłanych od klienta (Uplink) oraz 64QAM dla danych przesyłanych do klienta (Downlink). Dla technologii DC-HSPA+ uzyskanie wysokich prędkości możliwe było dzięki zastosowaniu agregacji pasma.
HSPA+ w Polsce.
Inwestycja jest realizowana w Polsce od grudnia 2008. Działa na częstotliwości 900 MHz. Przetarg, który został zorganizowany przez UKE na zagospodarowanie częstotliwości radiowych z decyzji Anny Streżyńskiej z dnia 9 grudnia 2008, wygrała firma Aero2, rezerwując sobie w ten sposób częstotliwość z zakresu E-GSM (880–960 MHz). W październiku 2009 złożyła do UKE wniosek o rezerwację kolejnych częstotliwości w pasmie 2570–2620 MHz przeznaczonych do świadczenia usług transportowych przez sieci bezprzewodowe na terenie całego kraju.
Zasięg sieci ma się skupić na małych aglomeracjach i terenach wiejskich, zapewniając dostęp ich mieszkańców do szerokopasmowego internetu. Docelowo rozbudowa ma sięgnąć 80% mieszkańców Polski, co pozwoli na bezprzewodowe ściąganie i udostępnianie dużych plików, wraz z oglądaniem online filmów w rozdzielczości HD, a także wymianę danych między użytkownikami, zamieszkującymi rozległe tereny.
Pierwszej prezentacji niezależnej sieci 3G dokonała 22 października 2009 firma Aero2. Radiowa infrastruktura tworzona jest przez firmę Sferia, wraz ze współpracą z chińską firmą Huawei, dostarczającą oprócz stacji bazowych modemy do komputerów PC i notebooków.
Budowa sieci została podzielona na 3 etapy. Pierwszy zakończył się w 2009, znalazło się w jego obszarze około 350 stacji bazowych, w ich zasięgu 380 obszarów wiejskich oraz 140 mniejszych i 6 większych miast. Z końcem wprowadzenia trzeciego etapu docelowy zasięg sieci ma obejmować 810 obszarów wiejskich, 240 mniejszych miast oraz wszystkie duże aglomeracje.
Dodatkowym atutem jest możliwość przebudowy nadajników w LTE o większej szybkości. W październiku 2010 Cyfrowy Polsat wprowadził do swojej oferty nowe modemy Huawei E182E MIMO dzięki którym prędkość ściągania danych wynosi do 28 Mbit/s. Z usługi mogą korzystać mieszkańcy blisko 11000 miejscowości.
HSPA+DC w Polsce.
W październiku 2010 PTK Centertel, operator sieci Orange, ogłosił uruchomienie dostępu do internetu w technologii HSPA+Dual Carrier. Technologia Dual Carrier polega na jednoczesnym wykorzystaniu dwóch kanałów transmisji o szerokości pasma 5 MHz, dzięki czemu możliwe jest osiągnięcie transferu do 42 Mb/s przy pobieraniu danych przez użytkownika.
Pierwsze nadajniki HSPA+DC zlokalizowano w Krakowie. W pierwszym kwartale 2011 nowa usługa miała być dostępna poprzez blisko 650 stacji bazowych zlokalizowanych w dużych miastach: Krakowie, Wrocławiu, Poznaniu, Szczecinie oraz miastach aglomeracji katowickiej. Dzięki temu dostęp do HSPA+DC miało mieć ok. 11 proc. populacji Polski. Kolejne etapy zwiększania zasięgu usługi były przewidziane również na rok 2011. Docelowo w zasięgu ma znaleźć się około 60 proc. Polaków.
Obecnie HSPA+ DC posiadają wszyscy z czterech operatorów infrastrukturalnych: Play, T-Mobile, Plus oraz Orange.
W 2012 T-Mobile i Orange rozpoczęli modernizację sieci dostępu radiowego. Polegała ona na tym, że każda stacja bazowa będzie przystosowana do obsługi 4G LTE, jednocześnie obsługując HSPA+ w paśmie 900 MHz, oraz HSPA+DC w paśmie 2100 MHz. Pasmo 900 MHz jest używane głównie na obszarach wiejskich i mało zaludnionych, natomiast 2100 MHz w dużych aglomeracjach.

</doc>
<doc id="1256802" url="https://pl.wikipedia.org/wiki?curid=1256802" title="Stanisław Janecki">
Stanisław Janecki

Stanisław Janecki (ur. 7 listopada 1955) – polski dziennikarz, publicysta.
Życiorys.
W latach 1974–1979 studiował historię sztuki na Uniwersytecie im. Adama Mickiewicza w Poznaniu, napisał pracę magisterską pod tytułem „Matejko. Historia i styl”. Rozpoczął studia doktoranckie z zakresu Historii i Teorii Kultury, jednak nie istnieją informacje potwierdzające ich ukończenie. 
Ponadto podaje się za absolwenta fizyki i filozofii, choć również nie ma informacji potwierdzających te deklaracje. Otrzymał stypendium niemieckiego Instytutu Maxa Plancka, amerykańskiej Agencji Informacyjnej w Waszyngtonie oraz Rijksmuseum w Amsterdamie.
Przez 17 lat związany z tygodnikiem „Wprost”, gdzie był dziennikarzem śledczym, później zastępcą redaktora naczelnego. Od lutego 2007 do lutego 2010 pełnił funkcję redaktora naczelnego – zastąpił na tym stanowisku Piotra Gabryela. Od maja 2009 do zakończenia wydawania pełnił również funkcję redaktora naczelnego dwutygodnika „Wprost Light”.
Odszedł z „Wprost” 1 lutego 2010. Powodem odejścia było między innymi wykupienie większościowego pakietu udziałów w wydawnictwie tygodnika – AWR „Wprost” przez Platformę Mediową Point Group S.A.. Od kwietnia 2010 był felietonistą gazety „Fakt”. Od 11 maja do 22 września 2010 pełnił obowiązki zastępcy dyrektora TVP1 ds. publicystyki. W czerwcu 2010 Komisja Etyki TVP S.A. stwierdziła, że Stanisław Janecki naruszył przepis „Zasad etyki dziennikarskiej w Telewizji Polskiej" i dyspozycje z innych dokumentów dotyczących postępowania dziennikarzy TVP S.A. w czasie kampanii wyborczej i w czasie wyborów. W latach 2008–2011 był komentatorem w programie publicystycznym „Antysalon Ziemkiewicza”, nadawanym w TVP Info. Od 3 marca 2011 zastępca dyrektora TVP1 ds. publicystyki. Od sierpnia 2012 redaktor naczelny portalu Obserwator.com. W lutym 2013 został współpracownikiem portalu internetowego WPolityce.pl i tygodnika „W Sieci”. Od kwietnia 2016 jest jednym z prowadzących program „W tyle wizji”, emitowany w TVP Info. Jest prezesem firmy Wspólna Sprawa.
W 2017 magazyn „Press" opisał przypadki nierzetelności dziennikarskiej Janeckiego. Dotyczyły one m.in. sceny politycznej w Holandii czy powoływania się w materiale prasowym na fikcyjnego członka sztabu NATO w Brukseli Ronalda van der Werve. Krytyka obejmowała także stosowane przez Janeckiego metody zarządzania pracą redakcji oraz jego koneksje polityczne, mające wpływać negatywnie na jego wiarygodność jako dziennikarza.

</doc>
<doc id="1256805" url="https://pl.wikipedia.org/wiki?curid=1256805" title="Otto VIII Wittelsbach">
Otto VIII Wittelsbach

Otto VIII Wittelsbach (ur. przed 1180 r.; zm. 7 marca 1209 r. w Oberndorf koło Ratyzbony) – palatyn Bawarii.
Otto VIII był synem palatyna Bawarii Ottona VII. Wnuk Ottona V, bratanek Ottona I (VI).
Otto VIII był po raz pierwszy wzmiankowany w 1193 r. Był sojusznikiem króla Filipa Szwabskiego, który obiecał mu swoją córkę Beatrycze za żonę. Małżeństwo nie mogło być zawarte, gdyż narzeczona była niepełnoletnia. Zapewne w 1207 r. Filip Szwabski zmienił zdanie i planował wydać swoją córkę za bratanka papieża Innocentego III. Za pośrednictwem króla Otto zaręczył się z Gertrudą córka Henryka Brodatego. Wkrótce jednak zaręczyny zostały zerwane pod wpływem listu Filipa Szwabskiego do Henryka Brodatego, w którym ostrzegał przed wybuchowym charakterem i okrucieństwem przyszłego zięcia. Otton poprzysiągł monarsze zemstę i 21 czerwca 1208 r. w Bambergu zamordował Filipa Szwabskiego mieczem. Mordercy udało się zbiec. Został skazany na banicję. Niespełna rok później został odnaleziony w swojej kryjówce w stodole we wsi Oberndorf nad Dunajem. Został wyzwany na pojedynek przez marszałka królestwa, Henryka von Kalden, który odrąbał mu głowę. Ciało zabójcy pochowano w szczerym polu, a głowę wrzucono do Dunaju.

</doc>
<doc id="1256808" url="https://pl.wikipedia.org/wiki?curid=1256808" title="Andreas Wank">
Andreas Wank

Andreas Wank (ur. 18 lutego 1988 w Halle) – niemiecki skoczek narciarski z klubu SC Hinterzarten, mistrz olimpijski w drużynie w 2014, wicemistrz olimpijski w drużynie w 2010, drużynowy wicemistrz świata w 2013.
Andreas był uczniem sportowego gimnazjum w Oberhofie. Od dziesiątego roku życia mieszka w Oberhofie. W Zakopanem 27 lutego 2008 r. indywidualnie i w drużynie zdobył mistrzostwo świata juniorów. Jest to największy sukces w jego dotychczasowej karierze.
W sezonie 2008/2009 zajął 39. miejsce w Turnieju Czterech Skoczni oraz 32. w Pucharze Świata w lotach narciarskich.
Jego rekord życiowy wynosi 219,5 metra. Ustanowił go podczas kwalifikacji do konkursu indywidualnego w ramach turnieju Planica 7 i zawodów Pucharu Świata w Planicy.
W lipcu 2019 roku zakończył karierę sportową i dołączył do sztabu szkoleniowego reprezentacji Niemiec. Ostatni skok w karierze oddał 27 lipca 2019 w Hinterzarten.

</doc>
<doc id="1256814" url="https://pl.wikipedia.org/wiki?curid=1256814" title="Carfulenus">
Carfulenus

Carfulenus (zm. 43 p.n.e.) – legat Cezara w wojnie aleksandryjskiej. Po śmierci Cezara dołączył do Oktawiana i wystąpił przeciw Antoniuszowi. Zginął w bitwie pod Mutiną.

</doc>
<doc id="1256818" url="https://pl.wikipedia.org/wiki?curid=1256818" title="LZF">
LZF

LZF także (Lempel-Ziv Fast) – algorytm do szybkiej i bezstratnej kompresji danych.
Algorytm LZF oparty jest o słownikową kompresję danych Lempela i Ziva i jest ukierunkowany na szybkość kosztem stopnia kompresji. Wykorzystywany jest przede wszystkim w przypadkach ograniczonej mocy obliczeniowej czy kompresji w czasie rzeczywistym.
Na podstawie algorytmu stworzona została iblioteka "liblzf" napisana w C i udostępniana jest na licencji BSD.

</doc>
<doc id="1256824" url="https://pl.wikipedia.org/wiki?curid=1256824" title="Witold Domański">
Witold Domański

Witold Stanisław Domański (ur. 13 października 1914 w Warszawie – zm. 25 lutego 2008 w Warszawie) – dziennikarz sportowy, uczestnik kampanii wrześniowej, więzień oflagu, wieloletni pracownik „Przeglądu Sportowego”, laureat nagrody Złotego Pióra Klubu Dziennikarzy Sportowych (1962).
Życiorys.
Domański pisał o sporcie, szczególnie jeździectwie i hokeju na lodzie, działał również w Polskim Komitecie Olimpijskim i Polskim Związku Jeździeckim, był członkiem Komisji Jurorów Międzynarodowej Federacji Hokeja na Lodzie (IIHF).
Sportową pasję zaszczepił synowi Witoldowi Domańskiemu juniorowi, przez lata także dziennikarzowi „Przeglądu Sportowego”, a później szefowi polskiego Eurosportu.
Domański uczestniczył w bitwie nad Bzurą podczas drugiej wojny światowej, po której został odznaczony Krzyżem Srebrnym Orderu Virtuti Militari.
Został pochowany na cmentarzu Bródnowskim w Warszawie (kwatera 6E-6-3).
Wydawnictwa.
Był autorem książek o tematyce sportowej – "Śladem kauczukowego krążka" i wspomnień z okresu przedwojennej służby wojskowej – "Z koroną i bez".
Był również encyklopedystą. Zasiadał w komitecie redakcyjnym Małej encyklopedii sportu wydanej przez wydawnictwo Sport i Turystyka w Warszawie w latach 1984-1987.

</doc>
<doc id="1256825" url="https://pl.wikipedia.org/wiki?curid=1256825" title="Salicornia">
Salicornia



</doc>
<doc id="1256826" url="https://pl.wikipedia.org/wiki?curid=1256826" title="Marmurki">
Marmurki

Marmurki (lub kulki do gry, kule duńskie) – rodzaj dziecięcej zabawki; szklane, gliniane lub kamienne (głównie marmurowe lub agatowe) kulki najczęściej o średnicy ok. 1,25 cm, choć ich rozmiar może sięgać od 0,7 do 3 cm. Rozpowszechnione na całym świecie, szczególnie popularne w basenie Morza Śródziemnego i w Indochinach, ale także w Niemczech. Ze względu na ich atrakcyjny wygląd oraz różnorodność kolorów i materiałów kulki nierzadko bywają przedmiotem kolekcji lub wymiany pomiędzy dziećmi.
O marmurkach wspomina literatura rzymska, istnieją również znaleziska archeologiczne potwierdzające ich występowanie w starożytnym Egipcie. Szklane kulki do gry wynaleziono w 1848 roku w Niemczech. W latach 70. XIX wieku do masowej produkcji weszły marmurki ceramiczne.
W kulki można grać na bardzo wiele sposobów, wiele jest też sposobów ich trzymania i rzucania. W niektórych krajach odbywają się nawet mistrzostwa gry w kulki.

</doc>
<doc id="1256829" url="https://pl.wikipedia.org/wiki?curid=1256829" title="Marmurka">
Marmurka



</doc>
<doc id="1256830" url="https://pl.wikipedia.org/wiki?curid=1256830" title="Lucjusz Marcjusz Cenzorinus">
Lucjusz Marcjusz Cenzorinus

Lucius Marcius Censorinus – rzymski konsul w roku 149 p.n.e., uczestnik III wojny punickiej.

</doc>
<doc id="1256832" url="https://pl.wikipedia.org/wiki?curid=1256832" title="Aaron Ogden">
Aaron Ogden

Aaron Ogden (ur. 3 grudnia 1756 roku, zm. 19 kwietnia 1839 roku) – amerykański prawnik i polityk. W latach 1801–1803 reprezentował stan New Jersey w Senacie Stanów Zjednoczonych. W latach 1812–1813 był gubernatorem tego stanu.

</doc>
<doc id="1256833" url="https://pl.wikipedia.org/wiki?curid=1256833" title="Kurfürstendamm (stacja metra)">
Kurfürstendamm (stacja metra)

Kurfürstendamm – stacja metra w Berlinie, w dzielnicy Charlottenburg, w okręgu administracyjnym Charlottenburg-Wilmersdorf, na linii U1 i U9. Stacja została otwarta w 1961 roku.

</doc>
<doc id="1256835" url="https://pl.wikipedia.org/wiki?curid=1256835" title="Kamila Shamsie">
Kamila Shamsie

Kamila Shamsie (ur. 13 sierpnia 1973 w Karaczi) – pakistańska i brytyjska pisarka tworząca w języku angielskim, laureatka Women’s Prize for Fiction.
Życiorys.
Urodziła się i wychowała w Karaczi; jest córką krytyczki literackiej i pisarki Muneezy Shamsie. Studiowała na Hamilton College w Stanach Zjednoczonych, gdzie uzyskała bachelor’s degree z kreatywnego pisania, oraz na University of Massachusetts, gdzie zdobyła tytuł magistra sztuk pięknych. W 1998 ukazała się jej pierwsza powieść, "In the City by the Sea", którą napisała w trakcie studiów magisterskich. Książka znalazła się w finale brytyjskiej nagrody John Llewelyn Rhys Award i otrzymała Nagrodę Literacką Premiera Pakistanu (1999). Dwie późniejsze powieści Shamsie, "Kartografia" i "Złamane wersety", otrzymały Nagrodę Patras Bukhari pakistańskiej Akademii Literatury, a piąta z kolei, "Wypalone cienie", uzyskała nominację do nagrody Orange Prize (dziś: Women’s Prize for Fiction) oraz zdobyła Anisfield-Wolf Book Award. Powieść "Home Fire" (2017) znalazła się na liście książek nominowanych do Nagrody Bookera, a w 2018 została wyróżniona nagrodą Women’s Prize for Fiction.
6 września 2019 Shamsie została ogłoszona zwyciężczynią niemieckiej Nagrody Nelly Sachs ("Nelly-Sachs-Preis"), przyznawanej za szczególny wkład w łączenie krajów dzięki kulturze. Jury wycofało się później z przyznania nagrody ze względu na przynależność pisarki do ruchu BDS ("Boycott, Divestment and Sanctions") krytykującego Izrael za okupację Palestyny. Decyzja spotkała się z krytyką w środowisku literackim: ponad 250 pisarzy – w tym Arundhati Roy, Michael Ondaatje, Jeanette Winterson i Noam Chomsky – podpisało list protestacyjny, który ukazał się w „London Review of Books”.
Shamsie należy do brytyjskiego PEN Clubu, jej teksty regularnie pojawiają się w „The Guardian”. Mieszka w Wielkiej Brytanii, choć wcześniej dzieliła czas między Londyn i Karaczi. Posiada podwójne, pakistańskie i brytyjskie obywatelstwo.

</doc>
<doc id="1256839" url="https://pl.wikipedia.org/wiki?curid=1256839" title="Flagi terytoriów zależnych">
Flagi terytoriów zależnych

Flagi terytoriów zależnych – lista flag obowiązujących we wszystkich terytoriach zależnych.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. Część terytoriów zależnych używa flagi państwa, które nimi zarządza (jak np. większość terytoriów zależnych od Francji), natomiast część posiada własne flagi.

</doc>
<doc id="1256843" url="https://pl.wikipedia.org/wiki?curid=1256843" title="Tytus Kwinkcjusz Cincinnatus">
Tytus Kwinkcjusz Cincinnatus

Tytus Kwinkcjusz Cincinnatus, "Titus Quinctius Cincinnatus" – rzymski konsul w roku 380 p.n.e., zwyciężył w wojnie Rzymu z Praeneste.

</doc>
<doc id="1256844" url="https://pl.wikipedia.org/wiki?curid=1256844" title="Sala IV na Wawelu">
Sala IV na Wawelu

IV sala zbrojowni Zamku Królewskiego na Wawelu nakryta jest sklepieniem kolebkowym z lunetami. Utworzono ją z dwóch renesansowych wnętrz. Prowadzi z niej przejście do sieni przy schodach Poselskich. Zgromadzono tu głównie broń palną i miotającą.
Ekspozycja.
Ściana Północna.
Na lewo od wejścia umieszczono różne okazy broni palnej z XVI i XVII w., muszkiety i strzelby zachodnioeuropejskie, niektóre o kolbach pokrytych dekoracją trawioną, rytowaną i rzeźbioną, a także inkrustowaną złotem i srebrem. Znajdują się tu również dwa mieczyki myśliwskie z pistoletami (1550 i 1668) oraz toporek z pistoletem (wyrób cieszyński z końca XVII w.).
Na prawo od wejścia znajdują się pistolety niemieckie, włoskie, hiszpańskie i francuskie o zamkach kołowych (XVI w.) i skałkowych (XVII - XVIII w.): kawaleryjskie, pojedynkowe, kieszonkowe. Wśród nich okazy z dwiema lufami (niemieckie z XVI w. i dwa francuskie z w. XVIII oraz wiedeński pistolet - wiatrówka systemu Girardoniego z XVIII w.).
Ściana Wschodnia.
Przy tej ścianie umieszczono: XVII w. strzelby polskie i niemieckie z zamkami kołowymi w typie tzw. cieszynek, XVIII-wieczne strzelby z zamkami skałkowymi włoskie i polskie (niektóre z kolekcji Radziwiłłów w Nieświeżu), a także prochownice włoskie niemieckie, hiszpańskie i wschodnie z XVI - XVIII w. (na jednej z nich sygnatura malarza sycylijskiego Simone Pirra).
Ściana Południowa.
Zgromadzono przy niej strzelby myśliwskie, garłacze i arkebuzy (zachodnioeuropejskie i wschodnie), o zamkach kołowych i skałkowych. Umieszczona jest również strzelba sardyńska z ok. 1700 r., cała obita blachą.
Ściana Zachodnia.
Przy niej mieści się zestaw kusz myśliwskich z XVI - XVIII w., głównie niemieckich, m.in. o naciągach typu niemieckiego (lewar) i angielskiego (wielokrążek). Znajduje się wśród nich kusza z r. 1725, z herbem Ciołek rodziny Poniatowskich (należąca prawdopodobnie do podkomorzego koronnego Kazimierza Poniatowskiego - brata króla Stanisława Augusta Poniatowskiego).

</doc>
<doc id="1256847" url="https://pl.wikipedia.org/wiki?curid=1256847" title="Friedberg">
Friedberg

 

</doc>
<doc id="1256851" url="https://pl.wikipedia.org/wiki?curid=1256851" title="Ołtarz Salwatora">
Ołtarz Salwatora



</doc>
<doc id="1256853" url="https://pl.wikipedia.org/wiki?curid=1256853" title="Gnejusz Korneliusz Dolabella">
Gnejusz Korneliusz Dolabella

Gnaeus Cornelius Dolabella – rzymski konsul w roku 81 p.n.e. Zwolennik Sulli. Odniósł zwycięstwo nad Trakami. Gdy sprawował funkcję namiestnika Macedonii Cezar oskarżył go o zdzierstwa (uniewinniony).

</doc>
<doc id="1256857" url="https://pl.wikipedia.org/wiki?curid=1256857" title="Guy Newman Smith">
Guy Newman Smith



</doc>
<doc id="1256859" url="https://pl.wikipedia.org/wiki?curid=1256859" title="Andrzej Badurski">
Andrzej Badurski

Andrzej Badurski (ur. w 1740 r., zm. 17 marca 1789 r.) – polski lekarz, profesor medycyny, naukowiec i praktyk, patolog, magister Szkoły Królewskiej.
Życiorys.
Pochodził z Krakowa, dokąd wrócił w 1770 r. po ukończeniu studiów medycznych na Akademii w Bolonii (otrzymał tam stopień doktora). Na Akademii Krakowskiej prowadził intensywną działalność naukową.
Zreformował tamtejszy wydział lekarski. Był pierwszym profesorem Collegium Medicum Uniwersytetu Jagiellońskiego, a zarazem pierwszym profesorem chorób wewnętrznych.
W działalności organizatorskiej na tej uczelni opierał się na założeniach Starszej Szkoły Wiedeńskiej, ale zdawał sobie sprawę z jej ograniczeń, w związku z tym zgłaszał też własne postulaty.
M.in. opracował projekt urządzenia Katedry Anatomii na tejże uczelni (został kierownikiem katedry), a także zwrócił uwagę na konieczność powstania prosektorium oraz muzeum anatomicznego.
W r. 1776 zwrócił się do Komisji Edukacji Narodowej o założenie szpitala. Dokonał tego w 1780 r. Był to pierwszy szpital kliniczny w Krakowie. Instytucja ta otrzymała nazwę Szpitala Akademickiego Św. Barbary (pierwotnie znajdował się on w pojezuickim Kolegium św. Barbary), a Badurski został jego dyrektorem. Było to największe przedsięwzięcie w życiu lekarza. Ośrodek taki dawał studentom medycyny możliwość zapoznawania się z poszczególnymi przypadkami chorobowym.
Został pochowany w podziemiach Kościoła Mariackiego.

</doc>
<doc id="1256861" url="https://pl.wikipedia.org/wiki?curid=1256861" title="Złota (dopływ Sanu koło Kuryłówki)">
Złota (dopływ Sanu koło Kuryłówki)

Złota – rzeka, prawobrzeżny dopływ Sanu o długości 33,07 km i powierzchni zlewni ok. 150 km2.
Przepływa przez miejscowości: Majdan Sieniawski, Słobodę, Dąbrowicę, Ożannę, Tarnawiec i Kuryłówkę. W Ożannie na rzece utworzono sztuczny zalew, wokół którego rozwija się turystyka.

</doc>
<doc id="1256863" url="https://pl.wikipedia.org/wiki?curid=1256863" title="Agrometeorologia">
Agrometeorologia

Agrometeorologia, meteorologia rolnicza (gr. "agrós" – rola, "metéōros" – unoszący się w powietrzu, "lógos" – słowo, nauka, opinia, dowód) – nauka zajmująca się badaniem powiązań pomiędzy produkcją rolniczą a środowiskiem klimatycznym. Przedmiotem badań tej dziedziny jest gleba (znajdują się w niej korzenie roślin), przygruntowa warstwa powietrza (siedlisko roślin i zwierząt), atmosfera, a także m.in. takie zagadnienia jak: transport diaspor i migracje owadów, którymi zajmuje się aerobiologia. W agrometeorologii wykorzystywane są metody badawcze jak m.in. obserwacja, eksperyment, analiza statystyczna i analiza fizyczno-matematyczna.
W jej zakresie znajduje się integracja pojęć i metodologii z takich dziedzin jak: bioklimatologia, hydrologia, gleboznawstwo, uprawa i ochrona roślin, zootechnika, ekologia oraz fizjologia roślin i zwierząt. Składa się na nią kilka działów, do których zaliczana jest m.in. agroklimatologia.
Agrometeorologia przyczynia się do dostarczania dowodów na poparcie decyzji gospodarczych dotyczących m.in.:
Do niedawna była ona uznawana za część meteorologii.
Historia.
W XVIII wieku R. A. F. de Reaumur przedstawił po raz pierwszy związek ilościowy pomiędzy roślinnością a klimatem. W XX wieku dziedzina ta zaczęła się rozwijać w takich państwach jak:
Koordynatorem badań dotyczących agrometeorologii jest Komisja Meteorologii Rolniczej Światowej Organizacji Meteorologicznej.
W Polsce dziedzina ta rozwinęła się w XIX wieku. Pierwszą placówkę dotyczącą tego zakresu nauki założył w niepodległej Polsce Romuald Gumiński (1896-1952). Wpływ na rozwój agrometeorologii mieli także: D. Szymkiewicz, S. Bac, M. Cena i M. Molga.
Badania z zakresu agrometeorologii w Polsce prowadzą:

</doc>
<doc id="1256865" url="https://pl.wikipedia.org/wiki?curid=1256865" title="Jadwiga Orska">
Jadwiga Orska

Jadwiga Joanna Orska (ur. 8 marca 1923, zm. 28 stycznia 2004 w Warszawie) – polska geolog, petrograf, specjalista geologii złóż surowców chemicznych, a zwłaszcza soli, współodkrywca złoża soli polihalitowych w rejonie Zatoki Puckiej.
Życiorys.
Świadectwo dojrzałości uzyskała w 1946 w II Miejskim Liceum im. Jana Kochanowskiego w Warszawie. Od 1948 pracowała w Państwowym Instytucie Geologicznym. Trzyletnie studia geologiczne odbyła na Wydziale Geologii Uniwersytetu Warszawskiego, następnie dwuletnie na Wydziale Geologiczno-Poszukiwawczym Akademii Górniczo-Hutniczej w Krakowie. W 1962 uzyskała dyplom magistra inżyniera geologii.
W latach 1955-1958 uczestniczyła w kartowaniu wyrobisk podziemnych kopalni soli kamiennej w wysadzie kłodawskim, opracowując również skład petrograficzny dokumentowanych soli. Od 1961 kierowała Pracownią Petrografii Soli Zakładu Złóż Soli i Surowców Chemicznych Państwowego Instytutu Geologicznego. Prowadziła badania mineralogiczne, petrograficzne i fizykochemiczne skał solnych złóż soli kamiennej Góra, Lubień, Damasławek, Kłodawa i Łętkowice-Siedlec. Badała również sole cechsztyńskie z głębokich otworów wiertniczych na Niżu Polskim.
Od odkrycia w 1964 cechsztyńskich soli polihalitowych w rejonie Zatoki Puckiej brała udział w ich rozpoznawaniu i dokumentowaniu. Za odkrycie i udokumentowanie tych soli otrzymała w 1968 zespołową Nagrodę Państwową II Stopnia w dziedzinie techniki.
W 1969 studiowała alpejskie złoża soli kamiennej na Uniwersytecie Wiedeńskim (Austria) oraz na Uniwersytecie w Bazylei (Szwajcaria) w ramach półrocznego stypendium Organizacji Narodów Zjednoczonych. W 1970 została odznaczona Złotym Krzyżem Zasługi.
Na początku 1976 objęła kierownictwo Zakładu Złóż Soli i Surowców Chemicznych Państwowego Instytutu Geologicznego. Zakład prowadził wówczas poszukiwania, rozpoznawanie i dokumentowanie cechsztyńskich i mioceńskich złóż soli kamiennej i potasowo-magnezowych, fosforytów i innych surowców chemicznych. W 1980 otrzymała nagrodę za "Dokumentację geologiczną złoża soli kamiennej w kat. C na wysadzie solnym Lubień".
Jest autorką lub współautorką wielu publikacji i ponad 30 opracowań archiwalnych.

</doc>
<doc id="1256866" url="https://pl.wikipedia.org/wiki?curid=1256866" title="G.O.Sars (statek)">
G.O.Sars (statek)



</doc>
<doc id="1256869" url="https://pl.wikipedia.org/wiki?curid=1256869" title="HSPA">
HSPA



</doc>
<doc id="1256870" url="https://pl.wikipedia.org/wiki?curid=1256870" title="Stefan II z Szampanii">
Stefan II z Szampanii

Stefan II (zm. 1047) – hrabia Troyes i Meaux, młodszy syn Odona II, hrabiego Blois, i Ermengardy, córki Roberta I, hrabiego Owernii. Młodszy brat Tybalda III, hrabiego Blois.
Po śmierci Odona II w 1037 r. nastąpił podział jego władztwa między Tybalda i Stefana. Tybald odziedziczył rodowe Blois, Stefanowi przypadły hrabstwa Troyes i Meaux w Szampanii. Władzę nad nimi sprawował do swojej śmierci w 1047 r.
Był żonaty z Adelą, miał z nią syna Odona, późniejszego hrabiego Troyes, Meaux i Aumale.

</doc>
<doc id="1256871" url="https://pl.wikipedia.org/wiki?curid=1256871" title="Piechota polska na froncie wschodnim">
Piechota polska na froncie wschodnim

Piechota polska na froncie wschodnim – rodzaj broni stanowiący trzon Wojska Polskiego formowanego w latach 1943–1945 w Związku Radzieckim a następnie na wyzwolonych terenach Polski.
Struktura organizacyjna.
Struktura organizacyjna jednostek piechoty, jej uzbrojenie oraz zasady działania oparte były na ówczesnych możliwościach materiałowych oraz na doświadczeniach sowieckich.
W okresie formowania w ZSRR istniał projekt, aby na wzór sowieckich korpusów strzeleckich (striełkowyj korpus) utworzyć w 1 Armii Polskiej dwa korpusy piechoty. W związku z tym, rozkazem dowódcy 1 Armii Polskiej nr 00130 z 5 lipca 1944 w Sumach na Ukrainie rozpoczęto formowanie dwóch dowództw korpusów piechoty. W związku z zaniechaniem koncepcji tworzenia ogniwa korpuśnego zostały one jednak rozformowane.
Powstałe później 1 i 2 Armia Wojska Polskiego, w odróżnieniu od sowieckich, składały się z dywizji piechoty (po pięć dywizji) i z jednostek innych rodzajów broni. Poza armiami, które były związkami operacyjnymi o składzie niestałym, istniały jednostki i oddziały wchodzące w skład odwodu Naczelnego Dowództwa Wojska Polskiego i przydzielane armiom na czas trwania poszczególnych operacji wojskowych.
Najwyższym szczeblem organizacyjnym piechoty były wielkie jednostki piechoty, czyli dywizje piechoty, Każda dywizja składała się z dowództwa, sztabu, trzech pułków piechoty, pułku artylerii lekkiej oraz oddziałów dywizyjnych.
Główny ciężar walki spoczywał na pułkach piechoty. Składały się z dowództwa, sztabu, trzech batalionów piechoty, dywizjonu artylerii i innych pododdziałów pułkowych.
Batalion piechoty składał się z dowództwa batalionu, trzech kompanii piechoty, kompanii: ciężkich karabinów maszynowych, rusznic przeciwpancernych, moździerzy 82 mm, plutonów: armat przeciwpancernych 45 mm, gospodarczego, łączności i sanitarnego.
Kompania piechoty składała się z dowództwa, trzech plutonów piechoty, plutonu ckm (dwie drużyny), plutonu moździerzy 50 mm (dwie drużyny) i drużyny sanitarnej.
Pluton piechoty składał się z dowódcy, zastępcy, pomocnika, czterech drużyn po dziewięciu żołnierzy i dwóch strzelców wyborowych, razem 41 żołnierzy.
Poza piechotą zorganizowaną w dywizjach piechoty, istniały oddziały piechoty specjalnej: 1 Brygada Piechoty Zmotoryzowanej w 1 Korpusie Pancernym oraz kompania piechoty morskiej z 1 Samodzielnego Morskiego Batalionu Zapasowego. Ponadto samodzielny batalion szturmowy do współdziałania z oddziałami partyzanckimi i dywersji na tyłach wroga.
Uzbrojenie piechoty.
Uzbrojenie stanowiła broń produkcji sowieckiej, dostarczana w latach 1943–1945 w miarę rozbudowywania ludowego Wojska Polskiego. Wraz z uzbrojeniem otrzymywano sowieckie regulaminy i instrukcje obsługi, a w wyszkoleniu strzeleckim uczestniczyli sowieccy instruktorzy.
W późniejszym okresie powołano specjalne komisje, które opracowywały początkowo krótkie sowiecko-polskie słowniczki terminologiczne do określonego typu uzbrojenia, a następnie instrukcje w języku polskim.

</doc>
<doc id="1256874" url="https://pl.wikipedia.org/wiki?curid=1256874" title="Lista senatorów Stanów Zjednoczonych ze stanu New Jersey">
Lista senatorów Stanów Zjednoczonych ze stanu New Jersey

To jest chronologiczna lista senatorów Stanów Zjednoczonych ze stanu New Jersey. Zgodnie z trzecim paragrafem pierwszego artykułu Konstytucji Stanów Zjednoczonych w senacie Stanów Zjednoczonych zasiada dwóch senatorów z każdego stanu. Senatorzy wybierani są na okres 6 lat, czyli trzy kadencje Kongresu Stanów Zjednoczonych i podzieleni są na trzy klasy. Z New Jersey wybierani są senatorzy 1. i 2. klasy.
W okresie od 1789 do 1913 roku senatorzy Stanów Zjednoczonych z New Jersey wybierani byli przez zgromadzenie obu izb stanowego parlamentu. Od 1913 roku, zgodnie z siedemnastą poprawką do Konstytucji Stanów Zjednoczonych wybierani są w głosowaniu powszechnym na terenie całego stanu.
Lista senatorów Stanów Zjednoczonych 1. klasy z New Jersey.
Senatorzy Stanów Zjednoczonych 1. klasy z New Jersey zostali wybrani po raz pierwszy w 1788 roku na okres dwóch lat, a od 1790 roku wybierani są na okres sześciu lat. Ostatnie wybory miały miejsce w 2006 roku, a następne są planowane na rok 2012. Obecnie senatorem 1. klasy z New Jersey jest Robert Menendez.
Lista senatorów Stanów Zjednoczonych 2. klasy z New Jersey.
Senatorzy Stanów Zjednoczonych 2. klasy z New Jersey zostali wybrani po raz pierwszy w 1788 roku na okres czterech lat, a od 1792 roku wybierani są na okres sześciu lat. Ostatnie wybory miały miejsce w 2008 roku, a następne są planowane na rok 2014. Obecnie senatorem 2. klasy z New Jersey jest Frank Raleigh Lautenberg.

</doc>
<doc id="1256875" url="https://pl.wikipedia.org/wiki?curid=1256875" title="Predrag Đorđević">
Predrag Đorđević

Predrag Đorđević (cyr. Предраг Ђорђевић; 4 sierpnia 1972 w Kragujevacu) – serbski piłkarz grający na pozycji lewego pomocnika. Nosi przydomki „Djole” i „Petros”.
Kariera klubowa.
Urodził się w mieście Kragujevac, piłkarską karierę rozpoczynał w tamtejszym klubie Radnički Kragujevac. Występował w nim w sezonie 1990/1991 i wtedy przeszedł do Spartaka Subotica. Tam także spędził jeden sezon i już w 1992 roku był piłkarzem jednego z czołowych klubów w Jugosławii, Crvenej zvezdy z Belgradu. Wywalczył z nią Puchar Jugosławii w 1993 roku.
Na początku 1993 roku przeszedł do greckiego Paniliakosu. Przez 3 lata występował w drugiej lidze greckiej, a w 1995 roku awansował do pierwszej ligi. W ekstraklasie zadebiutował 17 sierpnia tamtego roku w przegranym 0:3 spotkaniu z AEK Ateny. Latem 1996 wraz z klubowym kolegą, Steliosem Janakopulosem przeszedł do jednego z czołowych klubów w Grecji, Olympiakosu Pireus. Do tej drużyny ściągnął ich ówczesny trener i rodak Predraga, Dušan Bajević. Już w swoim pierwszym sezonie Đorđević wywalczył mistrzostwo Grecji, a w 1997/1998 został zawodnikiem wyjściowej jedenastki. Wtedy też sięgnął po drugi tytuł mistrza kraju, a rok później do swoich osiągnięć dopisał Puchar Grecji. W kolejnych sezonach Predrag regularnie zdobywał ponad 10 bramek na sezon stając się liderem drugiej linii i jednym z najlepszych strzelców drużyny. W latach 2000–2003 czterokrotnie z rzędu zdobywał tytuły mistrzowskie, a w 2004 roku Olympiakos został wicemistrzem kraju na korzyść odwiecznego rywala, stołecznego Panathinaikosu. Jednak już w 2005 po raz kolejny został mistrzem i potem jeszcze dwukrotnie z rzędu zdobywał ten tytuł. Do kolejnych mistrzostw kraju Serb dołożył także kolejne dwa krajowe puchary w latach 2005–2006 oraz Superpuchar Grecji w 2007 roku. W 2008 i 2009 roku wywalczył ostatnie dwa w karierze mistrzostwa kraju, a także ostatnie 2 puchary kraju. W 2009 roku zakończył karierę.
Kariera reprezentacyjna.
W reprezentacji Jugosławii Đorđević zadebiutował 2 września 1998 roku w zremisowanym 1:1 towarzyskim spotkaniu ze Szwajcarią. Swój pierwszy wielki turniej zaliczył dopiero w 2006 roku, gdy Ilija Petković powołał go na Mistrzostwa Świata w Niemczech. Tam był podstawowym zawodnikiem i wystąpił we wszystkich spotkaniach grupowych Serbów: przegranych 0:1 z Holandią, 0:6 z Argentyną oraz 2:3 z Wybrzeżem Kości Słoniowej. Po tym turnieju zakończył reprezentacyjną karierę. W kadrze „Plavich” wystąpił w 37 meczach i zdobył 1 gola (5 września 2001 w zremisowanym 1:1 meczu ze Słowenią, rozegranym w ramach eliminacji do Mistrzostw Świata 2002).
Życie prywatne.
Żona Đorđevicia jest Greczynką, a on sam posiada greckie obywatelstwo.

</doc>
<doc id="1256876" url="https://pl.wikipedia.org/wiki?curid=1256876" title="Predrag Djordjević">
Predrag Djordjević



</doc>
<doc id="1256880" url="https://pl.wikipedia.org/wiki?curid=1256880" title="Atlas Osobliwych Galaktyk">
Atlas Osobliwych Galaktyk

Atlas Osobliwych Galaktyk () – katalog galaktyk stworzony przez amerykańskiego astronoma, Haltona Arpa. Spis zawiera 338 obiektów astronomicznych. Został opublikowany w 1966 przez California Institute of Technology. W katalogu znajdują się galaktyki o ciekawych kształtach, np. NGC 4038.
Pierwotnym celem opracowania atlasu było zgromadzenie fotografii galaktyk z nietypowymi strukturami, co miało pomóc wyjaśnieniu jak powstają poszczególne typy galaktyk (spiralne i eliptyczne).
Jak się potem okazało, wiele obiektów z atlasu Arpa to przykłady zderzających się i oddziałujących ze sobą par galaktyk.
Są tam również galaktyki karłowate, niemające regularnej struktury. Kilka to radiogalaktyki, a także galaktyki aktywne, wyrzucające dżety. Do tych ostatnich należą M87 z katalogu Messiera, oznaczona jako Arp 152, oraz Centaurus A, oznaczona jako Arp 153.
Obiekty o numerach od 1 do 101 to galaktyki spiralne pojedyncze lub mające niewielkiego towarzysza. Obiekty 102–145 to galaktyki eliptyczne, zaś numerami od 146 do 268 oznaczone są galaktyki, które nie są spiralne ani eliptyczne. Numery 269–327 to pary galaktyk, zaś pozostałe fotografie przedstawiają obiekty, których nie można było przypisać do żadnej z pozostałych klas.

</doc>
<doc id="1256882" url="https://pl.wikipedia.org/wiki?curid=1256882" title="Karol Bahrke">
Karol Bahrke

Karol Bahrke (także Barke, ur. 16 marca 1868 w Wołkininowie, zm. prawdopodobnie 1935) – polski drukarz i wydawca, także redaktor czasopisma.
Życiorys.
Działał na Mazurach, przyczynił się tam do powstania wielu czytelni ludowych. W 1896 kupił drukarnię w Ełku. Wydawał w niej polskie ulotki i broszury.
W 1896 został współzałożycielem Mazurskiej Partii Ludowej. W swojej drukarni wydawał jej główny organ prasowy – "Gazetę Ludową" w nakładzie 2 000 egzemplarzy. Był jej redaktorem. Wokół gazety zawiązał się komitet wyborczy, który prowadził agitację na rzecz polskich posłów. W związku z tym Bahrkemu groził proces prasowy i kara pozbawienia wolności. Zagrożony tym w 1898 opuścił Mazury, a w 1904 wyemigrował na stałe do Stanów Zjednoczonych.
Upamiętnienie.
Jego imieniem jest nazwana ulica na ełckim osiedlu Konieczki.

</doc>
<doc id="1256884" url="https://pl.wikipedia.org/wiki?curid=1256884" title="Mirosław Piotrowski (grafik)">
Mirosław Piotrowski (grafik)

Mirosław Piotrowski (ur. 26 lutego 1942 w Warszawie, zm. 28 września 2002 w Toruniu) – polski grafik, profesor sztuk plastycznych.
Życiorys.
Urodził się 26 lutego 1942 roku w Warszawie przy ul. Młynarskiej 43. W następnym roku rodzice Piotrowskiego przeprowadzili się do nowego mieszkania przy ul. Leszno 47, vis-à-vis sądów, z którego to mieszkania w czasie powstania warszawskiego hitlerowcy zabrali go wraz z matką do obozu we Freiburgu. W styczniu 1945 roku matce udało się zbiec z obozu, najpierw do Łodzi, a później do Generalnego Gubernatorstwa w Góry Świętokrzyskie, gdzie wuj Piotrowskiego Stanisław Patyna pseudonim „Wyrwa”, major AK był dowódcą oddziału leśnego. Po wojnie osiedlił się z rodzicami w Słupsku, gdyż mieszkanie w Warszawie przy ul. Leszno było doszczętnie spalone. W Słupsku ukończył szkołę podstawową i Liceum im. Bolesława Krzywoustego. Po maturze studiował w dwuletnim Studium Nauczycielskim w Kołobrzegu na kierunku rysunki i prace ręczne. Studiując jednocześnie pracował w Miejskiej Pracowni Urbanistycznej w Kołobrzegu jako kreślarz. Po ukończeniu SN-u pracował w Technikum Gastronomicznym i Hotelarskim w Słupsku jako nauczyciel rysunku. Jego zainteresowania kierowały się w stronę grafiki użytkowej. Na SN-nie napisał pracę dyplomową u prof. Zahorskiej o współczesnym plakacie polskim.
Lata na Uniwersytecie Mikołaja Kopernika w Toruniu.
W 1965 roku zdał na Wydział Sztuk Pięknych Uniwersytetu Mikołaja Kopernika w Toruniu, wybierając grafikę jako specjalizację. Grafika warsztatowa, którą poznał w Katedrze Grafiki WSP UMK, była dla niego olśnieniem i wielkim objawieniem. Stwierdził, że to jest to, co chciałby opanować i co chciałby robić, w czym chciałby się artystycznie realizować. Na studiach miał świetnych profesorów i dostęp do prawie 200- letniej tradycji polskiej grafiki. To co osiągnął w grafice, zawdzięcza przede wszystkim swoim profesorom w Katedrze Grafiki: prof. Edmundowi Piotrowiczowi, Ryszardowi Krzywce, Bogdanowi Przybylińskiemu, Józefowi Słoboszowi oraz Marii Pokorskiej. 
Piotrowski starał się poznać tajniki warsztatu graficznego wkłęsłodrukowego i cały oddał się tej dyscyplinie graficznej. Dyplom zrobił w 1970 roku w pracowni wklęsłodruku prof. Edmunda Piotrowicz i w pracowni wypukłodruku u prof. Ryszarda Krzywki. Pracę teoretyczną o „Międzynarodowych plenerach w Osiekach” napisał u prof. Janusza Boguckiego. W czerwcu 1970 roku objął funkcję asystenta w Katedrze Grafiki u prof. Edmunda Piotrowicza. W 1974 roku odbył staż dydaktyczny w Akademii Sztuk Pięknych w Warszawie u prof. Haliny Chrostowskiej – grafika i prof. Leszka Hołdanowicza – grafika użytkowa i projektowanie. W 1978 roku zdał przewód kwalifikacyjny na stanowisko adiunkta w ASP w Warszawie, a w 1987 roku na stanowisko docenta, także przewód w ASP w Warszawie. W latach 1987–1990 był prodziekanem Wydziału Sztuk Pięknych UMK.
W 1999 roku Mirosław Piotrowski uzyskał tytuł profesora tytularnego z zakresu sztuk plastycznych, a w czerwcu 2002 roku profesora zwyczajnego.
Inspiracja Morzem.
W początkowym okresie swojej twórczości wykonywał w technikach metalowych grafiki monochromatyczne, w późniejszym okresie z inspiracji prof. Haliny Chrostowskiej i prof. Stanisława Borysowskiego zainteresował się problemem zastosowania koloru w grafice i problemami formalnymi z tym związanymi. W 1991 roku wymyślił i zorganizował wspólnie z Marią Wąsowską Ogólnopolską Wystawę w BWA w Toruniu pt. „Kolor w grafice”. Był to wówczas strzał w dziesiątkę, gdyż coraz większa grupa grafików w Polsce i za granicą zajmowała się problemem koloru w grafice. Maria Wąsowska była wówczas prezesem Okręgu ZPAP w Toruniu, Piotrowski zaś był przewodniczącym sekcji grafiki ZPAP w Toruniu. Jego indywidualne zainteresowania artystyczne i formalne zawsze kierowały się w stronę morza. Morze było dla niego inspiracją. Temat morza wynikał z jego bezpośrednich kontaktów i obcowania z morzem w Kołobrzegu, Ustce i Słupsku.
Mirosław Piotrowski zmarł we wrześniu 2002 roku i jest pochowany na cmentarzu przy ul. Wybickiego.

</doc>
<doc id="1256885" url="https://pl.wikipedia.org/wiki?curid=1256885" title="Jack Sepkoski">
Jack Sepkoski

Jack John Sepkoski (ur. 26 lipca 1948 w Presque Isle w Maine, zm. 1 maja 1999) – amerykański geolog i paleontolog, pionier badań nad masowymi wymieraniami, współtwórca tezy o występowaniu regularnego (co 26,2 mln lat) cyklu masowych wymierań w mezozoiku i kenozoiku. 
Życiorys.
Absolwent Uniwersytetu Notre Dame, doktorat uzyskał w 1977 r. na Uniwersytecie Harvarda na podstawie pracy o budowie geologicznej i paleontologii rejonu Black Hills. Od 1974 do 1978 r. był wykładowcą University of Rochester. Następnie został wykładowcą Uniwersytetu w Chicago, gdzie pracował do emerytury i gdzie mianowano go profesorem w 1986. Jednocześnie pracował w chicagowskim Muzeum Historii Naturalnej. W 1983 r. otrzymał nagrodę Charles Schuchert Award, Paleontological Society. W 1997 r. został członkiem zagranicznym PAN.
Jednym z głównych tematów badawczych Sepkoskiego był przebieg i przyczyny wielkich wymierań w fanerozoiku. Na podstawie samodzielnych badań, a także wraz z Raupem udokumentował istnienie pięciu głównych wielkich wymierań i obliczył procentowy udział wymarłych taksonów. Stwierdzili oni także cykliczny charakter wielkich i mniejszych wymierań w erach mezozoicznej i kenozicznej. 

</doc>
<doc id="1256886" url="https://pl.wikipedia.org/wiki?curid=1256886" title="Odon II z Szampanii">
Odon II z Szampanii

Odon II (zm. 1115) – hrabia Troyes i Meaux, syn hrabiego Stefana II i jego żony Adeli.
Kiedy po śmierci ojca w 1047 r. został hrabią Troyes i Meaux był jeszcze niepełnoletni, więc regencję w jego imieniu sprawował jego stryj, hrabia Tybald III z Blois. W 1060 r. Odon poślubił Adelajdę z Normandii (ok. 1026, zm. ok. 1090), córkę Roberta Wspaniałego, księcia Normandii, i Herlevy, córki Fulberta, garbarza z Falaise, siostry Wilhelma Zdobywcy.
Dzięki temu małżeństwu Odon związał się z dworem normandzkim. W 1066 r. towarzyszył szwagrowi w wyprawie po koronę Anglii. Korzystając z jego nieobecności stryj Tybald zajął francuskie posiadłości Odona. Temu jednak udało się uzyskać od Wilhelma Zdobywcy nadanie hrabstwa Aumale w Normandii i Holderness w Anglii. W 1095 r. Odon został członkiem spisku przeciwko królowi Wilhelmowi Rudemu za co został ukarany konfiskatą majątku.
Z małżeństwa z Adelajdą miał syna, Stefana.

</doc>
<doc id="1256889" url="https://pl.wikipedia.org/wiki?curid=1256889" title="Przełęcz Jałowiecka Północna">
Przełęcz Jałowiecka Północna

Przełęcz Jałowiecka Północna (998 m) – przełęcz w Beskidach Zachodnich, pomiędzy Mędralową (1169 m) a Jałowcowym Garbem (1017 m). Przez przełęcz tę biegnie Wielki Europejski Dział Wodny oraz granica państwowa polsko-słowacka. Na polskich, północnych stokach przełęczy ma źródła potok Jałowiec, na południowych, słowackich Polhoranka. Przełęcz oddziela Pasmo Babiogórskie (Jałowcowy Garb), zaliczane do Beskidu Żywieckiego od Pasma Przedbabiogórskiego (Mędralowa) zaliczanego do Beskidu Makowskiego.
Przełęcz Jałowiecka Północna zwana jest również Tabakowym Siodłem. Nazwa związana jest z faktem, że przełęcz znajdowała się na starym szlaku przemytniczym (Tabakowy Chodnik), którym z Węgier szmuglowano na północną stronę Karpat tytoń (czyli "tabak"). Była też kiedyś szlakiem komunikacyjnym łączącym Zawoję z Orawą. Mieszkańcy Zawoi m.in. pędzili przez nią swoje bydło na jarmark w Namiestowie i dwukrotnie przechodzili nią konfederaci barscy, a w okresie międzywojennym przemycano przez nią z Czechosłowacji buty i kamyczki do zapalniczek. Jest całkowicie zalesiona. Na przełęczy znajduje się węzeł pięciu szlaków turystycznych. Do czasu wejścia Polski do strefy Schengen znajdowało się na niej również turystyczne przejście graniczne Przełęcz Jałowiecka-Gluchačky między Polską a Słowacją.
Na tym samym grzbiecie Pasma Babiogórskiego, ale z drugiej strony Jałowieckiego Garbu, istnieje druga przełęcz – Przełęcz Jałowiecka Południowa (993 m n.p.m.) nazywana także Jałowcowym Siodłem.

</doc>
<doc id="1256890" url="https://pl.wikipedia.org/wiki?curid=1256890" title="Herb powiatu jasielskiego">
Herb powiatu jasielskiego

 
Herb powiatu jasielskiego w polu czerwonym orzeł srebrny ze złotymi szponami, dziobem i przepaską przez pierś i skrzydła oraz takąż koroną na głowie. Na piersi tarcza sercowa czerwona w której złota korona ponad takimż monogramem JAR.
Herb został ustanowiony "Uchwałą XXXV/232/2001 Rady Powiatu Jasielskiego z dnia 25 października 2001 r."

</doc>
<doc id="1256891" url="https://pl.wikipedia.org/wiki?curid=1256891" title="Nauczanie zdalne">
Nauczanie zdalne



</doc>
<doc id="1256893" url="https://pl.wikipedia.org/wiki?curid=1256893" title="Tabakowe Siodło">
Tabakowe Siodło



</doc>
<doc id="1256899" url="https://pl.wikipedia.org/wiki?curid=1256899" title="Suttavibhanga">
Suttavibhanga

Suttavibhanga (pāli: -vibhaṅga; pol.: „opis reguł”) – jest pierwszą księgą Vinaya Pitaka szkoły therawady. Jest komentarzem na temat reguł (pāli: Patimokkha) mnisiej społeczności (pāli: saṅgha, संघ; skr.: saṃgha, संघ). Każda zasada jest w tekście poprzedzona historią opowiadającą, w jaki sposób Budda ją ustanowił. Po opisie reguły następują są wyjaśnienia. Czasem dołączane są dalsze historie funkcjonujące jako „precedensy”.
Całość podzielona jest na dwie części, zawierające odpowiednio reguły dla mnichów i dla mniszek.
Reguły dla mnichów są sklasyfikowane następująco:
Reguły dotyczące mniszek posiadają takie same sekcje, jak reguły dla mnichów, z pominięciem sekcji 3. Wiele z nich odnosi się również do mnichów, a te zwykle nie są powtarzane w Suttavibhanga. Powoduje to, że liczba reguł faktycznie pojawiających się w niektórych sekcjach dotyczących mniszek, jest mniejsza niż pełna ich liczba podana na początku i na końcu.
Oto klasyfikacja Suttavibhanga dotycząca reguł dla mniszek:

</doc>
<doc id="1256906" url="https://pl.wikipedia.org/wiki?curid=1256906" title="Sala Kazimierza Wielkiego na Wawelu">
Sala Kazimierza Wielkiego na Wawelu

Sala Kazimierza Wielkiego - jedna z sal Zamku Królewskiego na Wawelu, zajmująca parter XIV-wiecznej wieży Łokietkowej, przebudowanej przez Kazimierza Wielkiego (stąd jej nazwa). Obecnie wchodzi w skład ekspozycji Skarbca Koronnego i jest pierwszym jej pomieszczeniem. 
W sali tej eksponowane są wyroby złotnicze, przedmioty z kości słoniowej, medale i inne. 

</doc>
<doc id="1256907" url="https://pl.wikipedia.org/wiki?curid=1256907" title="Kristoff St. John">
Kristoff St. John

Kristoff St. John (ur. 15 lipca 1966 w Nowym Jorku, zm. 3 lutego 2019 w Los Angeles) – amerykański aktor telewizyjny, występował w roli Neila Wintersa w operze mydlanej CBS "Żar młodości" ("The Young and the Restless").
Życiorys.
Urodził się w Nowym Jorku. Jego ojciec, Christopher St. John, był aktorem i reżyserem, a jego macocha, Marie, aktorką, która ukończyła londyńską Royal Academy of Dramatic Art.
W wieku siedmiu lat zadebiutował na małym ekranie w sitcomach ABC: "To moja mama" ("That's My Mama", 1975) i "Szczęśliwe dni" ("Happy Days", 1976). W miniserialu ABC "" ("Roots: The Next Generations", 1979) pojawił się jako Alex Haley w wieku chłopięcym.
W operze mydlanej NBC "Pokolenia" ("Generations", 1989) zagrał postać Adama Marshalla. Zasłynął kreacją Neila Wintersa w operze mydlanej CBS "Żar młodości" ("The Young and the Restless"), którą przyjął w 1991 roku. Za rolę odebrał w 1992 nagrodę Emmy i ośmiokrotnie nagrodę Image.
W 1997 wydał kasetę wideo z ćwiczeniami fitness "Kick Butt!".
W latach 1991–1995 był żonaty z bokserką Mią St. John, z którą miał dwoje dzieci: syna Juliana (1989–2014) i córkę Paris Nicole (ur. 1992). Julian popełnił samobójstwo w dniu 23 listopada 2014, po przebytej długiej chorobie psychicznej. W dniu 24 listopada 2001 poślubił Allanę Nadal, z którą miał córkę Lolę (ur. 15 kwietnia 2003). W 2007 doszło do rozwodu. 31 sierpnia 2018 zaręczył się z rosyjską modelką Kseniyą Olegovną Mikhalevą. Planowali ślub jesienią 2019.
Był wegetarianinem, brał udział w kampaniach o prawa zwierząt, organizowanych przez People for the Ethical Treatment of Animals.
Kristoff St. John został znaleziony martwy 3 lutego 2019 w swoim domu w San Fernando Valley w wieku 52 lat. TMZ poinformował, że St. John był leczony z powodu depresji w Centrum Medycznym Ronalda Reagana UCLA na tydzień przed jego śmiercią. Przyczyną śmierci było przedawkowanie alkoholu.

</doc>
<doc id="1256908" url="https://pl.wikipedia.org/wiki?curid=1256908" title="Browar Lubicz">
Browar Lubicz

Browar Lubicz (początkowo Browar Johna, później Browar Krakowski i Fabryka Przetworów Słodowych J. Götza i Krakowskie Zakłady Piwowarsko-Słodownicze w Krakowie) – browar funkcjonujący w Krakowie w latach 1840–2001 i ponownie od 2015 roku. Znajduje się przy ul. Lubicz 13-17 i otoczony jest ogrodem kościoła jezuitów, linią kolejową 91 i ul. Strzelecką.
Historia.
Budynek browaru został wzniesiony w 1840 r. w stylu eklektycznym dla Rudolfa Jennego, a po jego śmierci w 1853 r. stał się własnością jego zięcia – Juliusza Augusta Johna, a od 1879 r. jego synów: Alfreda i Hugona. Tzw. "Browar Johna" był największym browarem w Krakowie, a potem w całej Galicji i słynął z produkcji dobrego piwa nagrodzonego wieloma krajowymi medalami i nagrodami. W tym okresie kompleks browarowy został bogato rozbudowany.
W 1904 r. bracia John sprzedali browar baronowi Janowi Götz-Okocimskiemu i zmienił on nazwę na "Browar Krakowski i Fabryka Przetworów Słodowych J. Götza". W tym okresie browar został zmodernizowany, niestety w 1930 r. nastąpił wielki kryzys gospodarczy, który spowodował spadek popytu na piwo. W 1931 r. zmarł Jan Götz, a własność browaru przeszła na jego syna – Antoniego. W 1936 r. w wyniku strajku pracowników i zatrzymania produkcji, browar stracił wielu odbiorców.
Podczas II wojny światowej browar uległ niewielkim zniszczeniom i wznowił produkcję pod koniec 1945 r. Zarządzał nim wówczas Juliusz Komornicki, członek rodziny Götzów.
W 1946 r. nastąpiła nacjonalizacja browaru i zaczął on funkcjonować jako "Browar Kraków" podporządkowany Centralnemu Zarządowi Przemysłu Fermentacyjnego w Zabrzu. W 1951 r. powstały tu "Krakowskie Zakłady Piwowarsko-Słodownicze". W latach 1955–1968 przeprowadzono gruntowną modernizację browaru. Po likwidacji Krakowskich Zakładów Piwowarsko-Słodowniczych w 1968 r. browar wszedł w skład Zakładów Piwowarskich w Okocimiu. Przeprowadzono wówczas kolejne modernizacje – zbudowano jedną z pierwszych w Polsce warzelni blokowych oraz zainstalowano linię rozlewniczą sprowadzoną z NRD.
W 1985 r. zespół zabudowań browaru został wpisany do rejestru zabytków.
W 1988 r. zadbano o podniesienie jakości wyrobów browaru, a piwo „Krak Pils” odnosiło sukcesy na targach krajowych. W latach 90. XX w. dokonano kolejnych modernizacji, lecz ze względu na brak możliwości ekspansji zabytkowego browaru znajdującego się w centrum Krakowa, zdecydowano się na produkcję jedynie piwa „Jasne Mocne”. Ostatecznie w roku 2001, ówczesny właściciel Browaru Okocim, przedsiębiorstwo Carlsberg, zdecydowało zaprzestać produkcji piwa w Krakowie.
W 2015 roku przywrócono funkcjonowanie wyremontowanego browaru.
Aktualny status browaru.
Od 6 kwietnia 2006 r. browar jest jednym z obiektów na trasie Krakowskiego Szlaku Techniki. Z historycznych budynków zachowały się: budynek wagi, magazyny, obiekty ekspedycyjne, suszarnia słodu i słodownia, kotłownia z 37-metrowym kominem, budynek w którym znajdowała się maszyna parowa, piwnice fermentacyjne i leżakowe, warzelnia, zespół rezydencjalny, budynki administracyjne i socjalne. Na dziedzińcu wyeksponowano urządzenie do nabijania obręczy na beczki oraz hydrauliczną pompę ciśnieniową.

</doc>
<doc id="1256911" url="https://pl.wikipedia.org/wiki?curid=1256911" title="Browar Johna">
Browar Johna



</doc>
<doc id="1256914" url="https://pl.wikipedia.org/wiki?curid=1256914" title="Browar Krakowski">
Browar Krakowski



</doc>
<doc id="1256918" url="https://pl.wikipedia.org/wiki?curid=1256918" title="Aleksander Raczyński (minister)">
Aleksander Raczyński (minister)

Aleksander Raczyński (ur. 28 grudnia 1872 w Wiedniu, zm. 18 grudnia 1941 w Krakowie) – polski doktor prawa, polityk, minister II RP, właściciel dóbr.
Życiorys.
Pochodził z rodziny ziemiańskiej Raczyńskich herbu Nałęcz, był synem Klemensa (1839–1886) i Karoliny Napadiewicz-Więckowskiej (1848–1925). Po studiach praktykę sądową odbył w Wiedniu, a adwokacką we Lwowie. Następnie był wicemarszałkiem Rady c. k. powiatu podhajeckiego. Po odzyskaniu niepodległości prezes Krajowego Urzędu Odbudowy we Lwowie, wiceprezes konserwatywnego Stronnictwa Chrześcijańsko-Narodowego we Lwowie i członek Polskiego Towarzystwa Ekonomicznego we Lwowie. Był działaczem Związku Ziemian Wschodnich Województw Małopolskich. Od 21 czerwca 1926 do 30 września 1926 był ministrem rolnictwa i dóbr państwowych w rządach Kazimierza Bartla. Następnie pełnił funkcje prezesa Komisji Prawno-Agrarnej we Lwowie i znajdował się wśród władz lwowskiego Akcyjnego Banku Hipotecznego. Od 1935 docent prawa gospodarczego i wykładowca tego przedmiotu na Wydziale Prawa Uniwersytetu Jana Kazimierza we Lwowie.
Po wybuchu II wojny światowej zamieszkał w Krakowie. Tam działał w Radzie Głównej Opiekuńczej. Był właścicielem dóbr.
Zmarł 18 grudnia 1941. Został pochowany na Cmentarzu Rakowickim w Krakowie (kwatera LXIII-18-1).
Był mężem pisarki i tłumaczki Janiny Colonna-Walewskiej (1883–1956), córki Jana Walewskiego, z którą miał synów Stefana (1903–1978), Józefa (1907–1929) i Karola (1908–1992).

</doc>
<doc id="1256920" url="https://pl.wikipedia.org/wiki?curid=1256920" title="Władcy Aumale">
Władcy Aumale



</doc>
<doc id="1256921" url="https://pl.wikipedia.org/wiki?curid=1256921" title="Przełęcz Jędrzejowicka">
Przełęcz Jędrzejowicka

Przełęcz Jędrzejowicka (277 m n.p.m.) – przełęcz w południowo-zachodniej Polsce, w Masywie Ślęży, na Przedgórzu Sudeckim.
Przełęcz położona jest w południowo-zachodniej części Masywu Ślęży, około 9 km na północ od centrum Dzierżoniowa, na południowej granicy wsi Jędrzejowice.
Stanowi rozległe i mało wyraźne siodło o łagodnych zboczach i podejściach, wcinające się płytko w zmetamorfizowane serpentynity zachodniego grzbietu rozrogu Raduni. Przełęcz oddziela główny Masyw Ślęży po stronie wschodniej od pasma Wzgórz Kiełczyńskich po stronie zachodniej. Obszar przełęczy oraz podejścia zajmują łąki i pola uprawne. Przez przełęcz prowadzi droga lokalna z Kiełczyna do miejscowości Wiry. Przełęcz stanowi punkt widokowy, z którego roztacza się rozległa panorama na Kotlinę Dzierżoniowską, Wzgórza Krzyżowe, Góry Sowie, Wzgórza Gilowskie, Wzgórza Kiełczyńskie i Masyw Ślęży.
Przełęcz Jędrzejowicka jest najniższą przełęczą przejezdną dla ruchu kołowego w Przedgórzu Sudeckim.
Nazwa siodła pochodzi od sąsiednich Jędrzejowic.
Turystyka.
Przez przełęcz prowadzi szlak turystyczny:

</doc>
<doc id="1256923" url="https://pl.wikipedia.org/wiki?curid=1256923" title="Tanutamon">
Tanutamon

Tanutamon – władca kuszycki rezydujący w Napacie, oraz faraon - władca starożytnego Egiptu z czasów końca Trzeciego Okresu Przejściowego, ostatni władca XXV dynastii kuszyckiej, rezydujący w Tebach. Był synem Szabataki i królowej Kalhat, następcą Taharki na tronie kuszyckim oraz tronie faraonów.
Po wycofaniu się Taharki do Napaty i później po jego śmierci w 664 roku p.n.e., sytuacja w Egipcie uległa znacznej komplikacji. Lokalni władcy księstw Delty zostali surowo ukarani przez Asyryjczyków - pojmani i wywiezieni do Niniwy. Tam zostali skarceni i zmuszeni do ukorzenia się przed Assurbanipalem. Darowano im życie i odesłano do swych rodzimych księstw. Nie odważyli się już popierać Taharki, a po jego śmierci nie poparli nowego faraona. Było to przyczyną wyprawy wojennej, jaką Tanutamon podjął w pierwszym roku swego panowania. Wojska egipskie dotarły wkrótce do Memfis, zdobywając je. Faraon bezpardonowo rozprawił się z przywódcami buntu, jaki wybuchł na wieść o wyprawie Tanutamona. Pod wpływem tych wydarzeń wielu spośród przywódców buntu, z obawy o własne życie poddało się Tanutamonowi, składając mu hołd. Ten zaś okazał im łaskę i odesłał do ich ziem. Prawdopodobnie w czasie walk, w jednej z potyczek zginął Necho. Pozostali, wierni Asyrii, książęta wycofali się i zamknęli w swych twierdzach, ukrytych wśród bagien Delty, czekając na reakcję Assurbanipala. W 663 roku p.n.e. armia asyryjska ponownie uderzyła na Egipt. Tym razem kampania postępowała niezwykle szybko. Wkrótce wojska Assurbanipala dotarły do Teb, zdobyły je, doszczętnie niszcząc i pustosząc miasto. Teby już nigdy nie podniosły się z upadku jaki zgotował im Assurbanipal. Tanutamon, utraciwszy wiarę w zwycięstwo, zrezygnował z władzy i uszedł do Napaty. Przez kilka następnych lat panował w niej jako władca Kusz. Jego następcą w Napacie został syn Taharki Atlanersa, pierwszy władca nowej dynastii, władającej już jedynie w Kusz. Z biegiem lat jego następcy stopniowo zatracili egipski charakter, nie wywierając żadnego wpływu na dalsze dzieje Egiptu. Również na wskroś egipska Napata także utraciła swe dawne znaczenie na rzecz Meroe, które zostało nową stolicą.

</doc>
<doc id="1256924" url="https://pl.wikipedia.org/wiki?curid=1256924" title="Eternal (album Samael)">
Eternal (album Samael)

Eternal – piąty studyjny album szwajcarskiego zespołu Samael wydany 19 lipca 1999 r. przez wytwórnię Century Media. Do utworu "Infra Galaxia" nakręcony został wideoklip.
W 2007 r. wydana została przez Century Media reedycja albumu zawierająca dodatkowo wersje alternatywne kilku utworów oraz nową okładkę.
Twórcy.
Autorem tekstów jest Vorph, muzykę napisał Xy.

</doc>
<doc id="1256927" url="https://pl.wikipedia.org/wiki?curid=1256927" title="Tereza Kesovija">
Tereza Kesovija

Tereza Anička Kesovija (ur. 3 października 1938 w Dubrowniku) – chorwacka piosenkarka.
Życiorys.
Jako studentka dubrownickiego konserwatorium wygrała konkurs dla flecistów. Od 1960 roku pracowała w Filharmonii i orkiestrze Opery w Zagrzebiu. Rok później wygrała konkurs piosenkarski w Opatiji. W 1965 roku wyjechała do Stanów Zjednoczonych, a wcześniej koncertowała w paryskiej „Olimpii” i została we Francji dłużej. Jej pierwszym międzynarodowym przebojem była „Lara's Song” („Pieśń Lary”) z filmu "Doktor Żywago." Kesovija wystąpiła po raz pierwszy w Konkursie Piosenki Eurowizji w Luksemburgu, reprezentując Monako. Wylansowała m.in. piosenkę „Avantura”, śpiewając ją w duecie z mężem Miro Ungarem. Nagrywała płyty i koncertowała we Francji, Niemczech i innych krajach świata. Jej piosenkę „Zar ima nešto bolje na tom svijetu” włączyła do swojego repertuaru polska piosenkarka Halina Kunicka jako „Czy jest coś piękniejszego na tej ziemi.”
W 1962 roku ukończyła Studium Aktorsko-Wokalne w Belgradzie. W Polsce są znane jej piosenki z płyty wydanej przez wytwórnię Amiga z Niemieckiej Republiki Demokratycznej w 1974 roku. Wykonuje na niej wspólnie z Miro Ungarem utwory takie jak m.in. "U Dubrovniku", "Hochzeitspaar".
W 1970 roku wystąpiła na Międzynarodowym Konkursie Piosenki w Sopocie.
Reprezentowała Jugosławię w Konkursie Piosenki Eurowizji w 1972 roku, zajmując 9. miejsce.

</doc>
<doc id="1256928" url="https://pl.wikipedia.org/wiki?curid=1256928" title="Bełtwa włosiennik">
Bełtwa włosiennik



</doc>
<doc id="1256930" url="https://pl.wikipedia.org/wiki?curid=1256930" title="Cyanea capillata">
Cyanea capillata



</doc>
<doc id="1256932" url="https://pl.wikipedia.org/wiki?curid=1256932" title="Khandhaka">
Khandhaka

Khandhaka (pāḷi) – druga księga z "Vinaya Pitaka" szkoły therevady i zawiera następujące dwie sekcje (pāḷi: vagga):
Pochodzenie Khandhaka.
Zgodnie z tradycją, Khandhaka została skompilowana na Pierwszym Soborze. Zapisy o nim pojawiają się w tekście. Relacja z Pierwszego Soboru miała zostać dodana na Drugim Soborze, a relacja z Drugiego – na Trzecim.
Badacze nie traktują tego dosłownie i różnią się tylko co do tego, jak bardzo się z tym nie zgadzają. Profesor Erich Frauwallner postulował w 1956 r., że oryginalna wersja tej księgi została skompilowana na Drugim Soborze. Ta teoria przez wielu badaczy nadal jest traktowana poważnie.

</doc>
<doc id="1256934" url="https://pl.wikipedia.org/wiki?curid=1256934" title="Andrzej Stopka Nazimek">
Andrzej Stopka Nazimek

Andrzej Stopka Nazimek (ur. 1868 w Kościelisku, zm. 1934) – polski pisarz, badacz folkloru, nauczyciel, współtwórca podhalańskiego ruchu regionalnego, działacz Związku Podhalan. Został pochowany w Rudawie koło Krzeszowic, skąd w 1935 roku przeniesiono go na Cmentarz Zasłużonych na Pęksowym Brzyzku w Zakopanem (kw. L-III-13 i 14).

</doc>
<doc id="1256940" url="https://pl.wikipedia.org/wiki?curid=1256940" title="Stefan d'Aumale">
Stefan d'Aumale

Stefan (ur. ok. 1070, zm. 1127) – hrabia d'Aumale, lord Holderness, syn Odona II, hrabiego Troyes, Meaux i Aumale, oraz Adelajdy, córki księcia Normandii Roberta I Wspaniałego. Siostrzeniec Wilhelma Zdobywcy.
Jako siostrzeniec Wilhelma I był poważnym kandydatem do angielskiego tronu. W 1095 r. grupa zbuntowanych baronów (m.in. Robert de Mowbray i Wilhelm d'Eu) planowała obalić króla Wilhelma Rudego i umieścić na tronie Stefana. Wilhelmowi jednak udało się udaremnić spisek. Ojciec Stefana został uwięziony, a jego majątek skonfiskowano.
W 1096 r. Stefan wyruszył na wyprawę krzyżową u boku swojego kuzyna, Roberta Krótkoudego, księcia Normandii. Po powrocie został w 1102 r. mianowany lordem Holderness przez nowego króla Henryka I. Po śmierci ojca w 1115 r. został hrabią d'Aumale. W 1118 r., podczas buntu królewskiego bratanka Wilhelma Clito, Stefan stanął po stronie buntownika.
Był żonaty z Hawisą, córką Ralfa, pana de Mortimer, oraz Melisandy. Miał z nią następujące potomstwo:

</doc>
<doc id="1256941" url="https://pl.wikipedia.org/wiki?curid=1256941" title="Exodus (EP)">
Exodus (EP)

Exodus – EP szwajcarskiego zespołu Samael wydane 2 czerwca 1998 r. przez wytwórnię Century Media. Utwory z tej płyty powstały podczas sesji nagraniowej płyty "Passage".
Twórcy.
Autorem tekstów jest Vorph, muzykę napisał Xy.

</doc>
<doc id="1256942" url="https://pl.wikipedia.org/wiki?curid=1256942" title="Kevin McNally">
Kevin McNally

Kevin Robert McNally (ur. 27 kwietnia 1956 w Bristolu) – brytyjski aktor filmowy, telewizyjny i teatralny. Wystąpił w roli Joshamee Gibbsa w serii "Piraci z Karaibów".
Życiorys.
Urodził się w Bristolu jako syn Margaret (z domu Sperring) i Roberta McNally. Wczesne lata życia spędził w Birmingham uczęszczając do Redhill Junior School przy Redhill Road w Hay Mills i Mapledene Junior School (obecnie Mapledene Primary School) przy Mapledene Road w Sheldon. Naukę kontynuował w Central Grammar School for Boys na Gressel Lane w Tile Cross.
W wieku szesnastu lat zadebiutował na scenie w Birmingham Repertory Theatre. W 1973 studiował na stypendium w Royal Academy of Dramatic Art. W 1975 zdobył złoty medal dla najlepszego aktora Bancroft.
Pracę w filmie rozpoczął od niewielkiej roli na małym ekranie w brytyjskim 16-odcinkowym serialu "Poldark" (1975) jako Drake. Później zagrał Castora w dramatycznym miniserialu kostiumowym BBC "Ja, Klaudiusz" (1976).
W latach 1998-1999 występował jako Grotti w przedstawieniu "Naked" z Juliette Binoche w londyńskim Almeida Theatre. W 2008, za rolę Lebiediewa w adaptacji Toma Stopparda sztuki Antona Czechowa "Iwanow" z Kennethem Branaghem i Tomem Hiddlestonem na West End, był nominowany do Laurence Olivier Award dla najlepszego aktora drugoplanowego. W 2009 zadebiutował na Broadwayu jako Klaudiusz w "Hamlecie" u boku Jude’a Lawa w roli tytułowej.
Życie prywatne.
W 2011 ożenił się z aktorką Phyllis Logan, z którą ma syna – Davida (ur. 1996).

</doc>
<doc id="1256947" url="https://pl.wikipedia.org/wiki?curid=1256947" title="Parivara">
Parivara

Parivara (pāḷi) – jest trzecią i ostatnią księgą Vinaya Pitaka "Kanonu theravady". Zawiera podsumowanie i liczne analizy różnych reguł opisywanych w pierwszych dwóch księgach Vinaya Pitaka - Suttavibhanga i Khandhaka. Jej zapisy mają głównie cel dydaktyczny. Jako że Parivara zawiera długą listę nauczycieli z Cejlonu, nawet therawadyjscy fundamentaliści uznają, że - przynajmniej w jej obecnej formie - musi pochodzić z późniejszego okresu. Naukowcy datują ją podobnie. Niektórzy przyjmują nawet, że może być starsza niż Czwarty Sobór Buddyjski na Cejlonie, który odbył się w ostatnim stuleciu przed naszą erą. To na tym właśnie Soborze spisano "Kanon Palijski", przekazywany wcześniej ustnie.
Rozdziały Parivary.
Parivara zawiera 19 rozdziałów:

</doc>
<doc id="1256948" url="https://pl.wikipedia.org/wiki?curid=1256948" title="Sala Jadwigi i Jagiełły na Wawelu">
Sala Jadwigi i Jagiełły na Wawelu

Sala Jadwigi i Jagiełły – jedna z sal Zamku Królewskiego na Wawelu, wchodząca obecnie w skład ekspozycji Skarbca Koronnego. Znajduje się na parterze wieży Duńskiej.
Głównym eksponatem jest Szczerbiec – miecz koronacyjny królów polskich. Drugi z mieczy to tzw. Miecz Zygmuntowski.

</doc>
<doc id="1256949" url="https://pl.wikipedia.org/wiki?curid=1256949" title="Oliver Kovačević">
Oliver Kovačević

Oliver Kovačević (cyr. Оливер Ковачевић; 29 października 1974 w Splicie) – serbski piłkarz grający na pozycji bramkarza.
Kariera klubowa.
Kovačević pochodzi ze Splitu, jednak piłkarską karierę rozpoczął po wojnie w Chorwacji w belgradzkim FK Milicionar. W sezonie 1996/1997 zadebiutował w jego barwach w drugiej lidze. Przez pierwsze dwa sezony był rezerwowym, a miejsce w wyjściowej jedenastce stołecznego zespołu wywalczył sobie w sezonie 1998/1999, gdy zespół występował już w pierwszej lidze. Jednak w sezonie 2000/2001 Milicionar zajął ostatnie miejsce i spadł o klasę niżej. Po sezonie zmienił barwy klubowe i przeszedł do innego klubu z Belgradu, FK Železnik. W nim występował przez pełne cztery sezony i w tym okresie rozegrał 116 ligowych spotkań.
Latem 2005 wyjechał do Turcji. Został bramkarzem Samsunsporu, jednak przez pół roku nie rozegrał żadnego spotkania i przegrywał rywalizację z reprezentantem Kamerunu, Alioumem Boukarem. Na początku 2006 roku trafił do bułgarskiego CSKA Sofia. Wywalczył z CSKA wicemistrzostwo kraju. W sezonie 2006/2007 nie grał, a jego miejsce między słupkami klubu z Sofii zajął Iwajło Petrow. Po tym sezonie zakończył karierę piłkarską.
Kariera reprezentacyjna.
W reprezentacji Jugosławii Kovačević zadebiutował 8 czerwca 2005 roku w zremisowanym 1:1 towarzyskim spotkaniu z Włochami. W 2006 roku Ilija Petković powołał go na Mistrzostwa Świata w Niemczech, na których był rezerwowym dla Dragoslava Jevricia.

</doc>
<doc id="1256950" url="https://pl.wikipedia.org/wiki?curid=1256950" title="Elżbieta Romanowa (1779–1826)">
Elżbieta Romanowa (1779–1826)

Elżbieta Aleksiejewna, urodzona jako Ludwika Maria Augusta Badeńska (ur. 24 stycznia 1779 w Karlsruhe, zm. 16 maja 1826 w Bielowie) – księżniczka Badenii, cesarzowa Rosji jako żona cesarza Aleksandra I.
Księżniczka Badenii.
Ludwika Maria Augusta Badeńska była trzecim z siedmiorga dzieci badeńskiego księcia Karola Ludwika i jego żony Amalii Fryderyki Hessen-Darmstadt. Jej dziadkami byli Karol Fryderyk Badeński margrabia Badenii-Durlach i Karolina Hessen-Darmstadt oraz Ludwik IX, landgraf Hesji-Darmstadt i Karolina Wittelsbach.
Księżniczka Ludwika wychowywała się w odizolowaniu od świata zewnętrznego, w ciepłym, rodzinnym otoczeniu. Była szczególnie związana ze swoją matką, z którą do końca życia prowadziła korespondencję (Amalia Fryderyka przeżyła swoją córkę). Ludwika miała tylko dwanaście lat kiedy jej przyszłość została przesądzona. Katarzyna II Wielka, carowa Rosji, szukała narzeczonej dla jej najstarszego wnuka, przyszłego Aleksandra I i wtedy właśnie zwróciła uwagę na badeńskie księżniczki. Kiedy otrzymała pozytywne informacje na ich temat, Katarzyna zaprosiła dwie najstarsze, niezamężne księżniczki, Ludwikę i jej młodszą siostrę Fryderykę, do Rosji. W 1792 roku siostry przybyły do Petersburga.
Po spotkaniu z Ludwiką, carowa Katarzyna, uznała ją za piękną, uczciwą i pełną uroku. Natomiast księżniczka uznała, że jej przyszły mąż jest interesujący; Aleksander był wysoki i przystojny. Początkowo carewicz był nieśmiały w stosunku do swojej żony, przez co Ludwika myślała, że czuje do niej niechęć. Jednakże, w niedługim czasie młoda para zbliżyła się do siebie. "Mówisz mi, że trzymam szczęście pewnej osoby w swoich rękach", pisała do Aleksandra, "Jeżeli jest to prawda, jego szczęście jest bezpieczne na zawsze...ta osoba kocha mnie i ja odwzajemniam jego miłość i to będzie moim szczęściem...możesz być pewny, że kocham Ciebie bardziej niż jestem w stanie to wyrazić", dodała.
Księżniczka nauczyła się rosyjskiego oraz przeszła na prawosławie. Otrzymała tytuł wielkiej księżnej i zmieniła imię na Elżbieta Aleksiejewna. Ślub miał miejsce 28 września 1793 roku. Elżbieta miała tylko czternaście lat, a jej mąż był o rok starszy. "To małżeństwo między Psychem a Kupidynem", pisała Katarzyna do księcia Ligne.
Wielka księżna Rosji.
Bardzo młodo poślubiona, nieśmiała i naiwna, Elżbieta Aleksiejewna, chorowała przygotowując się do nowej roli. Wielką księżnę przytłoczył splendor rosyjskiego dworu, przestraszyła się brutalnych spisków toczonych tam z zimną krwią. Przeraziły ją seksualne intrygi, które toczyły się wokół, a cudzołóstwo było przyjętą formą rozrywki. Katarzyna II sama była odzwierciedleniem rozwiązłości na swoim dworze. Młody kochanek carowej, Płaton Zubow, próbował nawet uwieść Elżbietę.
Wielka księżna czuła się samotnie i tęskniła za domem, szczególnie, gdy jej siostra Fryderyka wróciła do Badenii. Elżbieta została sama w obcym kraju, gdzie nie mogła być sobą, nawet między swoimi służącymi i damami dworu. Aleksander był dla niej jedynym źródłem pociechy: "Bez mojego męża, który jako jedyny sprawia, że czuję się szczęśliwa, umarłabym tysiąc razy".
Pierwsze lata małżeństwa były stosunkowo szczęśliwe, ale wielka księżna rozczarowała Katarzynę II, ponieważ nie dała jeszcze jej wnukowi syna. Śmierć Katarzyny Wielkiej, w listopadzie 1796, wyniosła jej teścia, Pawła I, na rosyjski tron. W czasie panowania Pawła, Elżbieta unikała jego dworu, gdyż nie lubiła swojego teścia.
Zaczęły pojawiać się pierwsze problemy w małżeństwie Elżbiety. Wielka księżna nie znalazła spełnienia jej romantycznej duszy w swoim mężu, który ją zaniedbywał. Elżbieta szukała emocjonalnej pociechy gdzie indziej. Początkowo znalazła pocieszenie w intymnej przyjaźni z piękną hrabiną Golowiną. Później połączył ją romantyczny związek z najlepszym przyjacielem Aleksandra, Adamem Jerzym Czartoryskim, który trwał trzy lata.
Po ponad pięciu latach bezdzietnego małżeństwa, 29 maja 1799 roku, Elżbieta urodziła córkę, wielką księżnę Marię Aleksandrowną. Na dworze pojawiły się pogłoski, że ojcem dziecka jest polski książę. Dziecko miało czarne włosy i ciemne oczy. Na chrzcie car Paweł był zdumiony, że dziecko ma taki wygląd, mając rodziców o blond włosach i niebieskich oczach. Elżbieta Aleksiejewna wkrótce straciła i kochanka, i córkę.
Adam Czartoryski został wysłany na misję dyplomatyczną, a Maria zmarła. "Od dzisiejszego ranka nie mam córki, ona nie żyje", pisała do matki 27 lipca 1800 roku. "Nie ma godziny żebym o niej nie myślała i godziny bez gorzkich łez. Nie może być inaczej, nawet jeśli miałyby ją zastąpić dwa tuziny dzieci".
Osobowość.
Elżbieta Aleksiejewna wyróżniała się anielską twarzą i miękkim, melodyjnym głosem. Miała doskonałą owalną twarz o regularnych, delikatnych rysach. Posiadała grecki profil, duże, niebieskie oczy i falujące popielate blond włosy, które zwykle nosiła rozpuszczone. Miała elegancką, królewską postawę.
Wielka księżna była nieśmiała, słodka, uprzejma, delikatna i hojna. Urocza i inteligenta, kochała czytanie oraz sztukę. Miała garstkę przyjaciół, lubiła prostotę i samotność. Elżbieta kochała męża, wspierała go w wielu osobistych i politycznych kryzysach. Mimo to Aleksander zaniedbywał żonę, małżeństwo żyło raczej w harmonii, ale emocjonalnie osobno. Oboje mieli pozamałżeńskie związki, które były przez nich akceptowane. Elżbieta, chodząca własnymi drogami, nie była popularna na dworze. Nie cieszyła się też sympatią rodziny męża. Wielka księżna nie znalazła szczęścia w małżeństwie oraz spełnienia w swojej roli w Rosji.
Cesarzowa Rosji.
Ekscentryczność Pawła I sprawiła, że zaczęto myśleć o obaleniu cara i zajęciu jego miejsca przez Aleksandra. Elżbieta była świadoma tego spisku i razem z mężem wyraziła zgodę na zabójstwo teścia. Kiedy Aleksander przejął władzę, jego żona doradziła mu, aby zapomniał o współudziale w morderstwie ojca i zaczął służyć Rosji. Jako cesarzowa brała udział w życiu dworu i obowiązkach reprezentacyjnych, jednak rola pierwszej damy imperium przypadała nadal jej teściowej Marii Fiodorownej.
Aleksander traktował żonę obojętnie, jednak podczas oficjalnych uroczystości starał się okazywać jej szacunek. Elżbieta była zbyt delikatna, by dobrze znosić złe traktowanie przez człowieka takiego jak jej mąż. W 1803 roku car zaczął romans z polską księżniczką Marią Czetwertyńską, żoną księcia Dmitrija Naryszkina. Relacja ta trwała ponad piętnaście lat.
Elżbieta Aleksiejewna znalazła pocieszenie w Adamie Czartoryskim, który wrócił do Rosji, aby pomóc Aleksandrowi w dojściu do tronu. Związek z polskim księciem skończył się, gdy cesarzowa wdała się w romans z przystojnym kapitanem Aleksym Ochotnikowym. Cała korespondencja (i trochę jej pamiętników) między Elżbietą a kapitanem została zniszczona przez cara Mikołaja I po jej śmierci.
Związek z Ochotnikowem miał tragiczny koniec. Kochanek cesarzowej zginął w 1807 w wyniku zamachu na jego życie. Niektórzy uważali, że zabito go na zlecenie Aleksandra, albo jego brata wielkiego księcia Konstantego.
16 listopada 1806 roku Elżbieta urodziła drugą córkę. Krążyły pogłoski, że nowo narodzona córka, wielka księżna Elżbieta Aleksandrowna, nie jest dzieckiem cara, lecz Ochotnikowa. Po tragicznej śmierci kapitana, Elżbieta czuła się bardziej osamotniona niż kiedykolwiek i całą swoją miłość przelała na córkę, którą nazywała „Lisinka”. Piętnaście miesięcy później córka Elżbiety zmarła przez infekcję wywołaną ząbkowaniem. "Teraz", pisała cesarzowa do matki, "Do niczego się już więcej na tym świecie nie nadaję, moja dusza nie ma więcej siły, by znieść ten cios". Śmierć córki chwilowo przybliżyła do siebie carską parę. Chociaż Elżbieta nie miała jeszcze trzydziestu lat, ani car ani ona nie mieli już nadziei, że założą rodzinę. Ich małżeństwo pozostało bezdzietne.
Podczas wojen napoleońskich, Elżbieta była godnym zaufania zwolennikiem polityki męża. Po upadku Napoleona brała udział wraz z mężem i innymi koronowanymi głowami w kongresie wiedeńskim (1814), tam ponownie wdała się w romans z księciem Czartoryskim. Ten nadal kochał cesarzową i wybaczył jej związek z Ochotnikowem.
Kiedy Elżbieta doszła do czterdziestki, piękno carowej zaczęło zanikać, wtedy też zrezygnowała ze swoich romantycznych przygód. Aleksander również przeżył wewnętrzną transformację, cesarzowa i jej mąż zbliżyli się do siebie jak nigdy dotąd. W 1819 car, zagłębiony w religijnym mistycyzmie, zakończył swój wieloletni związek z księżniczką Marią. Od tamtego czasu, para cesarska zaczęła spędzać więcej czasu razem. Elżbieta współczuła Aleksandrowi, kiedy zmarła jego ukochana, nieślubna córka, Zofia. Bliskość carycy i cara zaskoczyła wszystkich: "Czasami myślę jakbyśmy się pobrali potajemnie...", pisała do matki Elżbieta.
W 1825 roku zdrowie cesarzowej zaczęło się pogarszać. Lekarze zasugerowali, aby Elżbieta zamieszkała w łagodniejszym klimacie. 5 października, cesarzowa wraz z mężem udała się do Taganrogu, nad Morzem Azowskim, gdzie zamieszkali w skromnym domu. Byli razem szczęśliwi, żyjąc w prostocie. Aleksander zmarł 17 listopada 1825 roku na Krymie. Elżbietę bardzo dotknęła śmierć męża, pisała "nie rozumiem siebie, nie rozumiem swojego przeznaczenia", i później "Co mam zrobić ze swoją wolą, która całkowicie była zależna od niego, co mam zrobić ze swoim życiem, które chciałam poświęcić jemu?"
Cesarzowa-wdowa była zbyt załamana, by wrócić do Sankt Petersburga na pogrzeb swojego męża. Sama Elżbieta zmarła niedługo po swoim mężu, 16 maja 1826, z powodu wady serca. Jeszcze przed śmiercią pisała do matki, że chciałaby się już spotkać ze swoim mężem.

</doc>
<doc id="1256951" url="https://pl.wikipedia.org/wiki?curid=1256951" title="Oliver Kovacević">
Oliver Kovacević



</doc>
<doc id="1256952" url="https://pl.wikipedia.org/wiki?curid=1256952" title="Erpobdellidae">
Erpobdellidae

Erpobdellidae – rodzina drapieżnych pijawek o wydłużonym ciele, którego boczne krawędzie są równoległe do siebie na długich odcinkach. W ich gardzieli nie występują szczęki ani sztylety. Erpobdellidae są spotykane w słodkich (w tym jaskiniowych), rzadziej w słonych wodach półkuli północnej. Ich pokarm stanowią drobne, wodne zwierzęta bezkręgowe. Pijawki z tej rodziny są wykorzystywane jako gatunki wskaźnikowe oraz jako organizmy modelowe w badaniach nad zależnościami międzygatunkowymi bezkręgowców. 
Rodzina liczy kilkadziesiąt znanych nauce gatunków. W Polsce odnotowano występowanie 9 z nich.
Klasyfikacja biologiczna Erpobdellidae nie została ustalona. Początkowe, oparte na cechach morfologicznych podziały na podrodziny i rodzaje zostały zakwestionowane badaniami molekularnymi. Rodzaje "Dina", "Mooreobdella", "Nephelopsis" i "Trocheta" formalnie zsynonimizowano z rodzajem typowym rodziny – "Erpobdella".

</doc>
<doc id="1256955" url="https://pl.wikipedia.org/wiki?curid=1256955" title="Piotr Bogusław Baranowski">
Piotr Bogusław Baranowski

Piotr Bogusław Baranowski herbu Ostoja – podczaszy bracławski, oficer husarzy Józefa Lubomirskiego, zasłynął aktywnym udziałem w wojnach z Turcją; przywódca konfederacji wojskowej.
Pochodził ze starej linii Ostoi Ściborów Jerzykowskich z Ozorkowa. Wnuk Jana, stolnika bracławskiego, rotmistrza królewskiego odznaczonego za szczególne zasługi i męstwo w wojnie z Kozakami, syn Jana i Elżbiety z Młochowskich. Podczaszy bracławski w r. 1696, żonaty z Eufrozyną Kulikowską.
Od 1689 r. marszałek powstałej pod Wiśniowcem konfederacji nieopłaconego wojska (23 sierpnia 1689). Przyczynił się do rozszerzenia jej działalności na duży obszar Polski. Rozdźwięki wśród konfederatów wykorzystał hetman Stanisław Jabłonowski, doprowadzając do zawarcia umowy uznającej niektóre ich żądania (1697) i rozwiązania samego związku. O to samo wówczas zabiegał oskarżany o nadużycia finansowe Baranowski, choć celem konfederacji było osłabienie wpływów hetmana.

</doc>
<doc id="1256956" url="https://pl.wikipedia.org/wiki?curid=1256956" title="Grzegorz Arabas">
Grzegorz Arabas

Grzegorz Arabas (ur. 27 grudnia 1978) – polski koszykarz grający na pozycji rzucającego obrońcy w zespole Kotwicy Kołobrzeg.
Życiorys.
Wcześniej występował przez cztery sezony w AZS Koszalin, z przerwą od czerwca do grudnia 2009, kiedy to grał w Sportino Inowrocław. W tym zespole zagrał łącznie 11 ligowych spotkań (średnio 6,8 punktu). Po serii porażek poprosił o rozwiązanie kontraktu i powrócił do Koszalina. W 2011 przeniósł się do Polpharmy Starogard Gdański. Przed sezonem 2012/13 zmienił klub i wrócił do Kotwicy Kołobrzeg.
Jego rekord punktowy w PLK to 48 punktów rzucone w barwach Pogoni Ruda Śląska przeciwko Unii Tarnów w kwietniu 2002.

</doc>
<doc id="1256957" url="https://pl.wikipedia.org/wiki?curid=1256957" title="Wilhelm le Gros">
Wilhelm le Gros

Wilhelm le Gros (ur. ok. 1115, zm. 20 sierpnia 1179), hrabia d'Aumale, hrabia Yorkshire, lord Holderness, najstarszy syn Stefana, hrabiego d'Aumale, i Hawisy, córki Ralfa, pana de Mortimer.
Życiorys.
Wilhelm był świadkiem wystawiania dwóch dokumentów króla Stefana z Blois w 1136 r. Występuje tam jako Willelmus de Albamarla, ale nie jest umieszczony pomiędzy hrabiami. Podczas wojny domowej z cesarzową Matyldą Wilhelm, znany ze swej siły fizycznej oraz militarnej siły, stał po stronie króla Stefana. Odznaczył się w bitwie o Sztandar w 1138 r., podczas najazdu szkockiego. Otrzymał za to tytuł hrabiego Yorkshire. W 1141 r. towarzyszył królowi w bitwie pod Lincoln.
W 1139 r. ufundował opactwo w Thornton w hrabstwie Lincolnshire. W 1150 r. ufundował opactwo w Meaux. Zbudował również zamek w Scarborough, który jednak został wyburzony za czasów króla Henryka II, gdyż Wilhelm zbudował go bez królewskiego pozwolenia.
Ożenił się z Cecylią, panią Skipton, córką i dziedziczką Wilhelma fitz Duncana oraz Alicji, córki Wilhelma le Meschin. Ze związku z Cecylią nie doczekał się męskiego potomstwa. Miał z nią tylko córkę, Hawisę (zm. 11 marca 1214), która odziedziczyła tytuły ojcowskie. Trzykrotnie wychodziła za mąż - za Williama de Mandeville, 3. hrabiego Essex, Williama de Forz oraz Baldwina de Béthune.

</doc>
<doc id="1256958" url="https://pl.wikipedia.org/wiki?curid=1256958" title="Digha Nikaya">
Digha Nikaya

Digha Nikaya (dīghanikāya; "Zbiór długich mów") – jest zbiorem buddyjskich pism, pierwszym z pięciu nikayi, lub zbiorów, w Sutta Pitaka, jednym z „trzech koszów” które tworzą "Kanon palijski" buddyzmu theravady. Niektóre z najbardziej znanych sutt z "Digha Nikaya" to "Maha-Parinibbana Sutta" (DN 16), która opisuje ostatnie dni i śmierć Buddy, "Sigalovada Sutta" (DN 31) w której Budda opisuje etykę i praktykę dla świeckich wyznawców, "Samaññaphala" (DN 2), "Brahmajala Sutta" (DN 1), opisująca i porównująca punkt widzenia Buddy i innych ascetów w Indiach dotyczący kosmosu i czasu (przeszłości, teraźniejszości i przyszłości) i "Potthapada" (DN 9), która opisuje korzyści i praktykę medytacji samatha.
Tłumaczenia anglojęzyczne.
Wybrane (więcej niż jedna sutta)
Podział.
Digha Nikaya składa się z 34 mów, podzielonych na trzy grupy.
Teksty wchodzące w skład "Digha Nikayi" to:

</doc>
<doc id="1256959" url="https://pl.wikipedia.org/wiki?curid=1256959" title="Sala w Wieży Zygmunta III na Wawelu">
Sala w Wieży Zygmunta III na Wawelu

Sala w wieży Zygmunta III - jedno z pomieszczeń Zamku Królewskiego na Wawelu, wchodzące w skład ekspozycji Skarbca Koronnego na Wawelu. 
Eksponowane są tu przedmioty związane z królem Janem III Sobieskim: płaszcz kawalera orderu świętego Ducha oraz kapelusz i miecz ofiarowany królowi przez Innocentego XI.

</doc>
<doc id="1256960" url="https://pl.wikipedia.org/wiki?curid=1256960" title="Izba Konsyliarska">
Izba Konsyliarska

Izba Konsyliarska – organ władz konfederacji barskiej w Wielkopolsce w latach 1769-1770.
Powołana w Poznaniu u boku marszałka konfederacji wielkopolskiej Ignacego Skarbka-Malczewskiego. Zajmowała się ściąganiem podatków i kontrybucji na potrzeby utrzymania wojsk konfederackich. Przeprowadziła m.in. uniformizację mundurów i wyposażenia oddziałów barżan.

</doc>
<doc id="1256961" url="https://pl.wikipedia.org/wiki?curid=1256961" title="Bloodline (album)">
Bloodline (album)

Bloodline – drugi album projektu Recoil.

</doc>
<doc id="1256964" url="https://pl.wikipedia.org/wiki?curid=1256964" title="Ignacy Malczewski">
Ignacy Malczewski



</doc>
<doc id="1256965" url="https://pl.wikipedia.org/wiki?curid=1256965" title="Erpobdella">
Erpobdella

Erpobdella – rodzaj pijawek z rodziny Erpobdellidae obejmujący kilkadziesiąt gatunków występujących w Europie, Azji, Północnej Afryce i Ameryce Północnej, m.in.:
Rodzaj "Erpobdella" jest rodzajem typowym rodziny Erpobdellidae. 
Ze względu na niejasności taksonomiczne niektóre rodzaje z tej rodziny ("Dina", "Mooreobdella", "Nephelopsis" i "Trocheta") zostały formalnie zsynonimizowane z "Erpobdella".
W Polsce występuje 5 gatunków tradycyjnie zaliczanych do tego rodzaju.
Pierwsze dwa z wymienionych są bardzo pospolite w wodach nizinnych kraju. Do fauny Polski zaliczane są też 3 gatunki z rodzaju "Dina" i 1 z rodzaju "Trocheta".

</doc>
<doc id="1256970" url="https://pl.wikipedia.org/wiki?curid=1256970" title="Samyutta Nikaya">
Samyutta Nikaya

Samyutta Nikaya (Saṃyutta Nikāya SN; pol.: „Połączone rozprawy”, „Mowy spokrewnione”) – jest tekstem buddyjskim, trzecim z pięciu nikaya (zbiorów) w "Sutta Pitaka". "Sutta Pitaka" jest jednym z „trzech koszy”, które składają się na "Kanon palijski" buddyzmu therawady. Z powodu skróconego ujmowania części tekstu, całkowita liczba sutt jest trudna do ustalenia. Pali Text Society w swojej edycji wylicza 2889, Bodhi w swoim tłumaczeniu ma ich 2904, podczas gdy komentarze podają 7762. Dr Rupert Gethin w swoich badaniach ustalił ich liczbę w edycji birmańskiej i syngaleskiej, na odpowiednio 2854 i 7656. W swoich własnych obliczeniach podaje natomiast liczbę 6696. Pisze też, że całkowitą liczbę sutt w edycji tajskiej trudno ustalić.
Sutty są grupowane w pięć vagga (sekcja). Każda vagga jest dalej dzielona na samyutta (rozdział), a te z kolei zawierają grupy sutt powiązanych tematycznie.
Podobny zbiór, najwidoczniej przetłumaczony z wcześniejszej wersji sanskryckiej, ukazuje się w chińskim Kanonie buddyjskim. Jest on znany jako "Samyuktāgama" (chiń.: Zá Ahánjīng (雜阿含經)). Chińska nazwa oznacza „zmieszane agamy”
Podział "Samyutta Nikaya".
Vagga (sekcje) zawarte w tym nikaya (zbiorze) dzielą się na samyutta (rozdział), które zawierają grupy sutt powiązanych tematycznie. Użyta niżej numeracja rozdziałów odnosi się do edycji PTS (Pali Text Society) i birmańskiej. Edycje syngaleska i tajska dzielą tekst nieco inaczej.
Kolekcja sutt zawierająca wiersze (pāli: sagatha). Wiele z nich pojawia się również w innych częściach Kanonu palijskiego, takich jak Theragatha, Therigatha, Suttanipata, Dhammapada i Jataka.
Kolekcja sutt odnoszących się przede wszystkim do współzależności (pāli: nidana)
Kolekcja sutt odnoszących się przede wszystkim do pięciu skupisk (pāli: khandha)
Kolekcja sutt odnoszących się przede wszystkim do sześciu podstaw zmysłowych (pāli: salayatana), włączając w to „Kazanie o ogniu” (pāli: Adittapariyaya Sutta)
Największa – czyli wielka kolekcja składająca się z następujących rozdziałów:

</doc>
<doc id="1256971" url="https://pl.wikipedia.org/wiki?curid=1256971" title="Twierdzenie Krejna">
Twierdzenie Krejna



</doc>
<doc id="1256974" url="https://pl.wikipedia.org/wiki?curid=1256974" title="Żabuti czarny">
Żabuti czarny

Żabuti czarny, żółw leśny ("Chelonoidis carbonarius") – gatunek gada z podrzędu żółwi skrytoszyjnych z rodziny żółwi lądowych. Długość pancerza do 50 cm; pancerz prawie równomiernie czarny z żółtozłocistym lub pomarańczowymi plamkami układających się w kształcie aureoli. Głowa ciemna, cytrynowożółta lub czerwono cętkowana, nogi pokryte cynobrowoczerwonymi i rubinowoczerwonymi łuskami. Nie wyróżnia się podgatunków a jedynie formy różniące się ubarwieniem i gabarytami.
Występowanie: Ameryka Południowa, od północnej Brazylii, aż po północną Argentynę i Boliwię. Na wielu Wyspach Karaibskich wprowadzony w celach konsumpcyjnych.
Środowisko: Porośnięte palmami i okresowo zalewane sawanny.
Zachowanie: W czasie dużych upałów poszukuje terenów wilgotnych. W warunkach terrarium bardzo ciekawski, kontaktowy i aktywny stąd trzeba mieć na uwadze, że terrarium powinno być dość pokaźnych rozmiarów.
Odżywianie: W naturze zjadają zioła, opadłe owoce, kwiaty, zwierzęta bezkręgowe, padlinę, odchody zwierząt, a przede wszystkim larwy owadów. W warunkach hodowli podajemy zwykle mniszek lekarski, babkę lancetowatą, cykorię, pomarańcze, banany, jabłka, śliwki, dżdżownice, zoofobasy, mączniki, krewetki, mięso drobiowe czy wołowe. Zwierzęta karmimy codziennie lub co 2 dni w zależności od wieku i pory roku. Istotne jest aby uzupełniać dietę o wapń w postaci komercyjnych preparatów zawierających węglan wapnia czy też podając sepię czy skorupki jajek.
Hodowla W Europie coraz częściej hodowany. Z powodzeniem rozmnażany w niewoli co zaowocowało wyhodowaniem wielu form barwnych w tym albinotycznej, anerytrystycznej, calico, pastelowej itp. Bardzo atrakcyjny ze względu na swe ubarwienie i przyjazne usposobienie. Warunki w terrarium powinny być zbliżone do tych w naturze. Należy w nim utrzymać wysoką wilgotność rzędu 50-70% i temperaturę w granicach 22–30 °C. Trzeba pamiętać o stałym dostępie do świeżej wody najlepiej w postaci pokaźnego basenu.
Zagrożenie i ochrona: Dotychczas nie poznano liczebności gatunku na obszarach jego występowania. Wyraźne zmniejszenie populacji w Gujanie i Surinamie, gdzie na gatunek ten polowano z psami specjalnie tresowanymi do tego celu.
Osobniki importowane do Europy pochodzą zwykle z ferm zlokalizowanych w Brazylii, Gujanie, Karaibach, Barbadosie.
Ujęty w załączniku II CITES i aneksie B UE.
Zobacz też.
"Glyptemys insculpta" – również nazywany żółwiem leśnym.

</doc>
<doc id="1256975" url="https://pl.wikipedia.org/wiki?curid=1256975" title="Sala z paradną bronią na Wawelu">
Sala z paradną bronią na Wawelu

Sala z paradną bronią – jedna z sal Zamku Królewskiego na Wawelu, wchodząca w skład ekspozycji Skarbca Koronnego. Znajduje się na parterze północnego skrzydła.
Eksponowane są tu: miecz, kolczuga, strzelba i trofea wojenne.

</doc>
<doc id="1256977" url="https://pl.wikipedia.org/wiki?curid=1256977" title="Brachyura">
Brachyura



</doc>
<doc id="1256982" url="https://pl.wikipedia.org/wiki?curid=1256982" title="Huciańska Przełęcz">
Huciańska Przełęcz

Huciańska Przełęcz, Niżnia Huciańska Przełęcz (słow. "Hutianské sedlo", także: "Beskyd", "Češlovka", "Tešľovka") – położona na wysokości 905 m n.p.m. szeroka (ok. 1 km) przełęcz, stanowiąca zachodnią granicę Tatr. Oddziela Tatry Zachodnie od Skoruszyńskich Wierchów. Znajduje się pomiędzy wzniesieniem Prípor (1003 m) w masywie Kopca, a wzgórzem Huciańska Grapa (ok. 946 m) należącym do Tatr. Huciańska Grapa stanowi zakończenie niewybitnego i zalesionego grzbietu odbiegającego od Jaworzyńskiej Kopy.
Huciańska Przełęcz stanowi przejście z Doliny Huciańskiej do jednego z odgałęzień Doliny Borowej Wody, a tym samym z liptowskiej wsi Huty (od której pochodzi nazwa przełęczy) do orawskiego Zuberca. Przez przełęcz przechodzi stara droga, będąca jedną z trzech łączących te dwie wsie. Obok drogi znajduje się na przełęczy krzyż z kamienia z inskrypcją: „In Honorem Dei et B.V.M. Erexit Comunitas HVTTENSIS” oraz datą 1819. Nowa szosa łącząca wsie przekracza grzbiet w Wyżniej Huciańskiej Przełęczy, położonej o ok. 20 min drogi z (Niżniej) Huciańskiej Przełęczy w kierunku południowo-wschodnim.
Pomiędzy Wyżnią i Niżnią Huciańską Przełęczą znajduje się jeszcze Pośrednia Huciańska Przełęcz. Tak więc są trzy Huciańskie Przełęcze. Nazwy te nadane zostały przez autorów przewodników turystycznych. Miejscowa ludność dla określenia całego grzbietu z tymi przełęczami oraz wzniesień między nimi używa nazwy "Beskyd".
Na niektórych mapach słowackich nazwą "Hutianské sedlo" jest błędnie oznaczana pobliska Jaworzyńska Przełęcz.

</doc>
<doc id="1256984" url="https://pl.wikipedia.org/wiki?curid=1256984" title="Świtezianka modra">
Świtezianka modra



</doc>
<doc id="1256985" url="https://pl.wikipedia.org/wiki?curid=1256985" title="Anguttara Nikaya">
Anguttara Nikaya

Anguttara Nikaya (aṅguttaranikāya; pol.: „Zbiór stopniowy”, „Rozprawy według liczb”) – tekst buddyjski, czwarty z pięciu nikaj (zbiorów) w Sutta Pitaka. "Sutta Pitaka" jest z kolei jednym z „trzech koszy”, które składają się na Kanon Palijski buddyzmu therawady. Ta nikaya zawiera kilka tysięcy rozpraw przypisanych Buddzie i jego głównym uczniom. Jest uporządkowany w 11 nipata (ksiąg). Numer księgi koresponduje z liczbą obiektów, których dotyczą zawarte w niej rozprawy.
Podobny zbiór, najwidoczniej przetłumaczony z wcześniejszej wersji, spisanej w innym indyjskim dialekcie, ukazuje się w chińskim Kanonie buddyjskim. Jest on znany jako "Ekottara Agama" (lub "Ekottara-āgama-sūtra", chiń.: "Zēngyī Ahánjīng" (增一阿含經)).
Działy Anguttara Nikaya.
Klasyfikacja w oparciu o liczbę opisywanych obiektów, z początku może wydawać się dziwna, ale w praktyce jest bardzo użyteczna. Na przykład jeżeli mgliście przypominamy sobie, że słyszeliśmy coś o „pięciu obiektach wartych codziennej kontemplacji” i chcielibyśmy odnaleźć odpowiedni ustęp Kanonu, to dobrym miejscem do rozpoczęcia poszukiwań będzie Księga Piątek w Anguttarze. Użyteczny może też okazać się indeks oparty na numerach.
Dokładna liczba sutt w Anguttara zależy od konkretnej edycji (ze Śri Lanki, tajskiej lub birmańskiej) i od sposobu, w jaki są numerowane. Jayawardhana pisze: „Mimo że tekst podaje, że zawiera 9557 sutt, obecna edycja (współczesna Tripitaka ze Śri Lanki) ma ich tylko 8777. Większość z nich, to zaledwie powtórzenia z dodanym gdzieniegdzie nowym słowem. Dlatego też liczba sutt różniących się treścią może być zmniejszona do niewiele ponad 1000”.
Bhikkhu Bodhi wylicza 2344 sutty, podczas gdy Webb 2308.
Sutty.
Sutty w Anguttara są numerowane różnie w różnych edycjach Tipitaki. Poniższy spis oparty jest na angielskim tłumaczeniu Woodwarda i Hare The Book of the Gradual Sayings. Pełny indeks wraz z odniesieniami do innych edycji znajduje się na stronach Accesstoinsight.org. Tutaj fragment:
Wartość Anguttara Nikaya.
Tłumacz Bhikkhu Bodhi napisał: „W Anguttara Nikaya, osoby nie są redukowane do pięciu skupisk elementów i baz zmysłów, lecz są traktowane jako rzeczywiste centra żywego doświadczania, zaangażowane w płynące z głębi serc poszukiwanie szczęścia i wolności od strapień i cierpienia” (z wprowadzenia do Samyutta Nikaya)

</doc>
