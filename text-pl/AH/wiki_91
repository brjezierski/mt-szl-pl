<doc id="1259750" url="https://pl.wikipedia.org/wiki?curid=1259750" title="Georg von der Marwitz">
Georg von der Marwitz

Johannes Georg von der Marwitz (ur. 7 lipca 1856 w Słupsku, zm. 27 października 1929 w Unichowie) – pruski generał, dowódca armii niemieckich w czasie I wojny światowej.
Wczesna kariera wojskowa.
Marwitz wstąpił do armii w 1875. W latach 1883-1886 studiował na akademii wojskowej. Dopiero w 1900 roku został komendantem pułku kawalerii, następnie został szefem XVIII Korpusu. Przed rozpoczęciem działań I wojny światowej był głównym inspektorem niemieckiej kawalerii.
W czasie I wojny światowej.
Marwitz został oddelegowany na zachodni front w 1914 i uczestniczył w bitwie pod Haelen. Po tej bitwie został przeniesiony na wschodni front by przejąć dowództwo nad nowo powstałym XXXVIII Korpusem rezerwy. Wziął udział w drugiej bitwie pod Mazurskimi jeziorami wczesną zimą 1915 roku. Przeniesiony na południe wraz z wojskami austro-węgierskimi walczył z Rosjanami, został odznaczony orderem Pour le Mérite w dniu 7 marca 1915.
Po otrzymaniu odznaczenia w 1915, Marwitz służył na zachodnim froncie jako komendant VI Korpusu, ponownie wrócił na wschodni front aż do pomyślnego etapu rosyjskiej ofensywy Brusiłowa w czerwcu 1916. W dniu 6 października 1916 zostaje adiutantem Wilhelma II, a w grudniu 1916 obejmuje dowództwo 2 Armii na zachodnim froncie. W listopadzie 1917 dowodził wojskiem niemieckim przeciw Brytyjczykom w bitwie pod Cambrai, gdzie użyto po raz pierwszy na dużą skalę broni pancernej i czołgów. We wrześniu 1918 przejmuje kierownictwo nad pierwszą armią, którą dowodzi aż do końca wojny.
Po zakończeniu wojny Marwitz wycofał się z publicznego życia i osiedlił się w Unichowie, gdzie zmarł w 1929 roku.

</doc>
<doc id="1259751" url="https://pl.wikipedia.org/wiki?curid=1259751" title="Fitzroy (Australia Zachodnia)">
Fitzroy (Australia Zachodnia)

Fitzroy – rzeka w zachodniej części Australii, w stanie Australia Zachodnia o długości 750 km, powierzchni dorzecza 90 000 km² oraz średnim przepływie 195 m³/s. 
Źródła rzeki znajdują się na wyżynie Kimberley, a uchodzi ona do Zatoki Królewskiej (Ocean Indyjski), tworząc jednocześnie ujście typu lejkowatego.

</doc>
<doc id="1259752" url="https://pl.wikipedia.org/wiki?curid=1259752" title="Reakcje hiperkinetyczne">
Reakcje hiperkinetyczne



</doc>
<doc id="1259758" url="https://pl.wikipedia.org/wiki?curid=1259758" title="Benedykt Augustyniak">
Benedykt Augustyniak

Benedykt Stanisław Augustyniak (ur. 1 marca 1932 w Poznaniu, zm. 18 kwietnia 2017) – polski wioślarz, olimpijczyk z Rzymu (1960) i działacz sportowy.
Życiorys.
Urodził się 1 marca 1932 w Poznaniu w rodzinie robotnika Franciszka Augustyniaka (ur. 1905) i Praksedy z Pasicielów (ur. 1905). Absolwent Akademii Wychowania Fizycznego w Poznaniu (ok. 1955).
Jego kariera sportowa przypadała na lata 1950–1962. Należał do takich klubów sportowych jak: KW 04 Poznań, Zawisza Bydgoszcz i BTW Bydgoszcz.
W wyniku wypadku samochodowego był zmuszony porzucić wioślarstwo. Przeniósł się do Kowar, a następnie do Jeleniej Góry, gdzie tworzył oddział TKKF. W 1978 osiadł w Wałbrzychu, tam pracował w Wojewódzkim Zrzeszeniu Sportowym Spółdzielczości Pracy „Start”, następnie w TKKF-ie oraz w Domu Dziecka „Rodzinka”. Jako emeryt pracował w dwóch wałbrzyskich szkołach. Był działaczem na rzecz rozwoju kultury fizycznej, m.in. członkiem komisji PKOl w Wałbrzychu i wiceprezesem Ogniska TKKF Podzamcze.
Zmarł 18 kwietnia 2017. Pochowany 29 kwietnia 2017 na Cmentarzu parafialnym przy alei Brzozowej 31 w Świdnicy.

</doc>
<doc id="1259766" url="https://pl.wikipedia.org/wiki?curid=1259766" title="Çesk Zadeja">
Çesk Zadeja

Çesk Zadeja (ur. 8 czerwca 1927 w Szkodrze, zm. 15 sierpnia 1997 w Rzymie) – albański muzyk, kompozytor i dyrygent.
Życiorys.
Pierwsze jego kontakty z muzyką wiążą się z nauką w gimnazjum w Szkodrze, gdzie grał w szkolnym zespole, kierowanym przez Martina Gjokę i Prenka Jakovę. Występował także w chórze działającym przy klasztorze franciszkanów. W latach 1941–1943 uczył się w "Accademia di Santa Cecilia w Rzymie", pod kierunkiem Umberto Semproniego. Od 1946 r. podjął pracę w redakcji muzycznej rozgłośni radiowej w Szkodrze. 
W latach 1949–1951 odbywał służbę wojskową, jednocześnie pracując jako dyrygent Orkiestry Armii Albańskiej. W latach 1951–1956 studiował w moskiewskim konserwatorium im. Piotra Czajkowskiego. Po powrocie do kraju założył zespół, wykonujący albańską muzykę ludową. Po otwarciu w 1962 r. państwowego konserwatorium w Tiranie, rozpoczął w nim pracę jako pedagog w klasie teorii kompozycji. W latach 1966-1972 kierował katedrą muzyki w Instytucie Sztuk w Tiranie. Był także kierownikiem artystycznym Teatru Opery i Baletu.
Pierwszym jego dziełem była muzyka do filmu Skanderbeg, którą skomponował wspólnie z rosyjskim kompozytorem Georgijem Swiridowem. Komponował też muzykę filmową i symfoniczną. W jego dorobku znalazła się muzyka do 4 widowisk baletowych, a także koncerty fortepianowe, rapsodie, suity, humoreski i wariacje. W 2003 r. został wydany w USA album "Këngë - Albanian Piano Music" (Pieśń- Albańska Muzyka Fortepianowa), w interpretacji Kirstena Johnsona. Na płycie znalazły się utwory 11 najwybitniejszych współczesnych kompozytorów albańskich, w tym cztery utwory C.Zadei.
Był żonaty, miał syna Albana. Zadeja został pochowany na cmentarzu Sharre w Tiranie. Jego imię noszą ulice w Tiranie, Durrësie, Kamzie i w Szkodrze. Został wyróżniony tytułem Artysty Ludu (Artist i popullit).

</doc>
<doc id="1259771" url="https://pl.wikipedia.org/wiki?curid=1259771" title="Yokosuka Naval Base">
Yokosuka Naval Base



</doc>
<doc id="1259772" url="https://pl.wikipedia.org/wiki?curid=1259772" title="CFA Yokosuka">
CFA Yokosuka



</doc>
<doc id="1259773" url="https://pl.wikipedia.org/wiki?curid=1259773" title="Sulisław (nagroda)">
Sulisław (nagroda)



</doc>
<doc id="1259774" url="https://pl.wikipedia.org/wiki?curid=1259774" title="Yokosuka Naval Dockyard">
Yokosuka Naval Dockyard



</doc>
<doc id="1259775" url="https://pl.wikipedia.org/wiki?curid=1259775" title="U.S. Fleet Activities Yokosuka">
U.S. Fleet Activities Yokosuka



</doc>
<doc id="1259776" url="https://pl.wikipedia.org/wiki?curid=1259776" title="Commander Fleet Activities Yokosuka">
Commander Fleet Activities Yokosuka



</doc>
<doc id="1259779" url="https://pl.wikipedia.org/wiki?curid=1259779" title="Boris Pergamenszykow">
Boris Pergamenszykow



</doc>
<doc id="1259782" url="https://pl.wikipedia.org/wiki?curid=1259782" title="Cesk Zadeja">
Cesk Zadeja



</doc>
<doc id="1259785" url="https://pl.wikipedia.org/wiki?curid=1259785" title="Afera grabarzy z Frankenstein">
Afera grabarzy z Frankenstein

Afera grabarzy z Frankenstein – sprawa pojmania i skazania w 1606 roku grabarzy z miejscowości Frankenstein na Śląsku Czeskim w Rzeszy Niemieckiej (obecnie Ząbkowice Śląskie na Dolnym Śląsku), posądzanych o sprowadzenie zarazy, czary i bezczeszczenie zwłok. Wydarzenia te wiążą się z istniejącą do dziś niewielką kaplicą św. Mikołaja, stojącą na terenie starego cmentarza założonego w roku 1552 przy obecnej ul. 1 Maja w Ząbkowicach Śląskich. 
Historia.
W roku 1606 w mieście panowała zaraza. O jej wywołanie posądzono ośmioro grabarzy: sześciu mężczyzn i dwie kobiety. Po aresztowaniu podejrzanych, powołano komisję złożoną z kilku miejscowych i zamiejscowych lekarzy. Początkowo komisja potraktowała sprawę jako przesąd, dopóki nie przeprowadzono rewizji u jednego z grabarzy. Znaleziono w jego domu "wiele pojemników z trującym proszkiem".
W toku śledztwa podejrzanych poddano torturom, podczas których przyznali się, że sporządzali trujący proszek ze zwłok. Proszek ten rozsypywali kilkukrotnie w różnych domach i na ich progach. Smarowali nim również klamki i kołatki, przez co wielu ludzi zatruło się i zmarło. Ponadto kradli pieniądze w domach, okradali zwłoki, zabierając z nich opończe. Zmarłym brzemiennym kobietom mieli też rozcinać brzuchy, by wydobyć płody, a serca małych dzieci zjadać na surowo. Przyznali się do okradzenia miejscowych kościołów z ołtarzowych obrusów oraz z dwóch nakręcanych zegarów, które także sproszkowali, by wykorzystać je do czynienia czarów. Jeden z nich, nowy grabarz pochodzący ze Strzegomia, miał także zhańbić ciało młodej dziewczyny.
Proces odbył się 20 września 1606. Oskarżonym wykazano winę i skazano na śmierć przez okaleczenie i spalenie na stosie. 5 października tego samego roku trwał jeszcze proces wspólników, których grabarze wskazali na torturach. Ich również skazano na śmierć. Ostatnia egzekucja odbyła się 13 lutego 1607. Łącznie stracono w tej sprawie 17 osób. 
W dniach 4-10 października 1606 pastor Samuel Heinitz wygłosił sześć dziękczynnych kazań, które dwa lata później wydano drukiem w Lipsku. 18 lutego 1607 odprawiono uroczyste dziękczynne nabożeństwo po wygaśnięciu zarazy. Rok po tych wydarzeniach, 15 marca 1608, pastor Heinitz poświęcił kaplicę św. Mikołaja, którą sprofanowali grabarze.
Współcześnie ocenia się, że większość informacji o przestępstwach, zwłaszcza tych najbardziej niesamowitych, była wymuszona torturami, zwłaszcza że nie da się ich wytłumaczyć chęcią zysku. Można jednak oceniać, że zasadnicza część oskarżenia, poświadczona oceną lekarzy, nie była bezpodstawna.
Echa afery.
Wydarzenia te były głośne w całej Europie, o czym świadczy m.in. wydanie kazań w Lipsku. Wiadomo również, że opisywała ją wówczas gazeta „Newe Zeyttung” wydawana w Augsburgu. Współcześni publicyści spekulują, że angielska pisarka Mary Shelley mogła poznać tę historię. Stąd może zachodzić analogia pomiędzy nazwą miejscowości "Frankenstein" i tytułem jej słynnej powieści o potworze doktora Frankensteina spreparowanym z ludzkich zwłok wykradanych z cmentarzy. 
Pomysł na powieść zrodził się w willi Diodati nad Jeziorem Genewskim 16 czerwca 1816 podczas spotkania towarzyskiego Shelleyów z lordem Byronem i Johnem Polidori. Towarzystwo spędzało czas w domu, m.in. racząc się opowieściami grozy, bo lato roku 1816 było wyjątkowo deszczowe i chłodne (w rezultacie potężnej erupcji wulkanu Tambora na wyspie Sumbawa w Indonezji). Praca nad spisaniem historii młodego naukowca i jego dzieła zabrała pisarce blisko dwa lata.

</doc>
<doc id="1259787" url="https://pl.wikipedia.org/wiki?curid=1259787" title="Naif al-Kadi">
Naif al-Kadi



</doc>
<doc id="1259788" url="https://pl.wikipedia.org/wiki?curid=1259788" title="Umar al-Ghamdi">
Umar al-Ghamdi



</doc>
<doc id="1259790" url="https://pl.wikipedia.org/wiki?curid=1259790" title="Kazimierz Błasiński">
Kazimierz Błasiński

Kazimierz Franciszek Błasiński (ur. 26 września 1932 w Oględowie, zm. 5 lipca 2007 we Wrocławiu) – polski wioślarz, olimpijczyk z Melbourne (1956). Syn Franciszka i Anny (z d. Myśliwiec). Odznaczony Krzyżem Kawalerskim Orderu Odrodzenia Polski.
W 1952 r. ukończył Państwowe Liceum Mechaniczne w Poznaniu, a w 1956 r. Wydział Mechaniczny Politechniki Wrocławskiej.
Należał do takich klubów sportowych jak:
Jego trenerami byli: Mieczysław Tuliszka i Zbigniew Schwarzer.

</doc>
<doc id="1259791" url="https://pl.wikipedia.org/wiki?curid=1259791" title="Hohenau">
Hohenau

Geografia.
Polska.
Dawna nazwa miejscowości:

</doc>
<doc id="1259794" url="https://pl.wikipedia.org/wiki?curid=1259794" title="Artur Gorishti">
Artur Gorishti

Artur Gorishti - (ur. 21 lutego 1962 r. w Tiranie) - albański aktor, malarz i fotografik. 
Życiorys.
W 1986 r. ukończył studia w Instytucie Sztuk w Tiranie, na Wydziale Aktorskim. Jeszcze w czasie studiów rozpoczął współpracę z reżyserem Kujtimem Çashku przy filmie "Dora e ngrohte", odgrywając w nim jedną z głównych ról. Film "Parullat" (Hasła) spowodował, że stał się jednym z najbardziej znanych aktorów albańskich młodego pokolenia. Pracował także jako asystent reżysera przy realizacji sześciu filmów fabularnych. Od 2009 mieszka w Montrealu, występuje w filmach i serialach kanadyjskich.
Namalowane przez niego obrazy były wystawiane kilkakrotnie w Grecji. Pierwsza wystawa miała miejsce w 1993 r. w Salonikach. W 2015 Narodowa Galeria Sztuki w Tiranie wydała katalog obrazów Gorishtiego, w opracowaniu Ylli Drishtiego.
Od 1996 r. coraz częściej wystawia swoje fotografie. Pierwsza wystawa fotografii artystycznej Gorishtiego: "Brenda meje" (Wewnątrz mnie) miała miejsce w Tiranie. W 1997 jego zdjęcia otrzymały pierwszą nagrodę na konkursie "Marubi". W 2008 wystąpił w serialu "XIII - Conspiracy" (reż. Duane Clark). W 2017 zrealizował film "Frymemarje", w 2022 film "Winter Fireflies", do którego napisał scenariusz i wystąpił w jednej z głównych ról.

</doc>
<doc id="1259797" url="https://pl.wikipedia.org/wiki?curid=1259797" title="Nera (Włochy)">
Nera (Włochy)

Nera – najdłuższy dopływ Tybru mający 117 km długości; jej dorzecze obejmuje obszar 4280 km² (ponad 30% powierzchni dorzecza Tybru); źródło znajduje się w Apeninie Środkowym na wysokości 1800 m n.p.m. Największe miasto nad Nerą to Terni. "Nera" znaczy po włosku "czarna".

</doc>
<doc id="1259802" url="https://pl.wikipedia.org/wiki?curid=1259802" title="Janis Okas">
Janis Okas

Janis (Janakis) Okas (11 lutego 1977 w Larnace) – cypryjski piłkarz grający na pozycji napastnika, a także trener.
Kariera klubowa.
Piłkarską karierę Okas rozpoczął w klubie Nea Salamina Famagusta z rodzinnej Larnaki. W sezonie 1993/1994 zadebiutował w pierwszej lidze cypryjskiej w wieku 16 lat. W sezonie 1996/1997 zdobył 10 goli dla swojej drużyny, co zaowocował transferem do lokalnego rywala, jednego z najbardziej utytułowanych zespołów na Cyprze, Anorthosisu Famagusta. W Anorthosisie był czołowym zawodnikiem i regularnie zdobywał ponad 10 goli w sezonie. W latach 1998, 1999 i 2000 wywalczył mistrzostwo Cypru, a w 1998 także Puchar Cypru.
W 2000 roku Okas trafił do Grecji. Podpisał kontrakt z PAOK FC. W swoim pierwszym sezonie zaliczył 7 trafień w Alpha Ethniki, zdobył Puchar Grecji, a także został uznany Piłkarzem Roku na Cyprze. W finale pucharu przeciwko Olympiakosowi strzelił 2 gole, a PAOK wygrał 4:2. W PAOK-u stworzył atak wraz z rodakiem Jasumisem Jasumim, a w sezonie 2001/2002 i 2002/2003 był najlepszym strzelcem zespołu. W 2003 roku zdobył też swój drugi Puchar Grecji.
Latem 2003 Okas przeszedł do AEK Ateny. W ataku występował z Nikosem Limberopulosem i zdobył 5 goli, ale już po roku opuścił klub po tym, jak interweniował w UEFA w sprawie niewypłaconych pensji. W sierpniu 2004 roku podpisał kontrakt z Olympiakosem. W pierwszym sezonie był rezerwowym dla pary Giovanni – Rivaldo, zdobył 5 bramek w lidze i wywalczył dublet. Stał się też pierwszym piłkarzem, który zdobył gola na nowo wybudowanym stadionie Karaiskákis. Latem 2005 dołączył do niego rodak Michalis Konstandinu, który występował wraz z Rivaldo w ataku. Okas zaliczył 7 trafień i znów wywalczył dublet oraz wystąpił w rozgrywkach Ligi Mistrzów. W sezonie 2006/2007 zdobył 3 gole i trzeci raz został mistrzem kraju.
W lipcu 2007 Okas był bliski przejścia do jednego z klubów Premier League, jednak ostatecznie w sierpniu podpisał roczny kontrakt z zespołem hiszpańskiej Segunda División, Celtą Vigo. W drugiej lidze Hiszpanii rozegrał 25 meczów i strzelił 8 goli.
W lipcu 2008 roku podpisał czteroletnią umowę z Omonią Nikozja, z którą został w 2009 roku wicemistrzem Cypru. W latach 2009–2014 ponownie grał w Anorthosisie. W 2014 przeszedł do Ermisu Aradipu, gdzie zakończył karierę.
Kariera reprezentacyjna.
W reprezentacji Cypru Okas zadebiutował 15 lutego 1997 roku w przegranym 2:3 towarzyskim meczu z Polską. Natomiast pierwszego gola w kadrze narodowej zdobył 2 kwietnia tego samego roku w meczu z Bułgarią (1:4), rozegranym w ramach eliminacji do MŚ 1998.

</doc>
<doc id="1259803" url="https://pl.wikipedia.org/wiki?curid=1259803" title="Yiannakis Okkas">
Yiannakis Okkas



</doc>
<doc id="1259804" url="https://pl.wikipedia.org/wiki?curid=1259804" title="Calgary Corpus">
Calgary Corpus

Calgary Corpus (korpus calgary) – zestaw tekstu i plików binarnych używany do testowania algorytmów kompresji. 
Stworzyli go Ian Witten i Tim Bell w latach 80. i był powszechnie używany w 90. XX wieku. W 1997 został zastąpiony przez Canterbury Corpus, ale Calgary Corpus wciąż istnieje dla porównania i jest wciąż użyteczny. Jego główną zaletą jest łatwość porównania z algorytmami, dla których znane są wyniki dla tego korpusu. 
Mimo dużej popularności jest to już korpus nieco przestarzały, jego pliki mają małe rozmiary i niektóre z nich są w formatach już niestosowanych.

</doc>
<doc id="1259805" url="https://pl.wikipedia.org/wiki?curid=1259805" title="Korespondencja sztuk">
Korespondencja sztuk

Korespondencja sztuk — dopatrywanie się podobieństw między różnymi dziedzinami sztuki typowymi dla danej epoki, np. pomiędzy muzyką i poezją albo muzyką i malarstwem.
Określenia synteza sztuk i korespondencja sztuk często używane są zamiennie, tymczasem różnią się celami i dziedzinami sztuki, w których się głównie przejawiały.

</doc>
<doc id="1259806" url="https://pl.wikipedia.org/wiki?curid=1259806" title="Lutung nilgiryjski">
Lutung nilgiryjski

Lutung nilgiryjski, langur nilgir ("Semnopithecus johnii") – gatunek ssaka z rodziny koczkodanowatych (Cercopithecidae). Małpa ta jest narażona na wyginięcie. Tradycyjnie uznawana była za rodzaj lutunga, jednak w związku z badaniami genetycznymi została zakwalifikowana jako "Semnopithecus".
Występowanie.
Lutung nilgirysjki żyje w Indiach oraz na Sri Lance. Małpa ta zamieszkuje górskie lasy.
Morfologia.
Małpa o długości ciała 70 cm, ogona 100 cm. Osiąga masę ciała do 13 kg. Lutung nilgirysjki ma ubarwiony grzbiet na brunatnoczarno. Małpa ta ma głowę ubarwioną na czerwonozłoty kolor, a twarz ma pokrytą ciemną skórą o czerwonawym odcieniu.
Pożywienie.
Lutung nilgirysjki żywi się głównie liśćmi.

</doc>
<doc id="1259808" url="https://pl.wikipedia.org/wiki?curid=1259808" title="Golec uOrkiestra 1">
Golec uOrkiestra 1

Golec uOrkiestra 1 – pierwszy album zespołu Golec uOrkiestra wydany 7 września 1999 przez wydawnictwo Accord.
Niespełna 10 lat później, 10 czerwca 2009 roku album uzyskał status dwukrotnie platynowej płyty w Polsce.

</doc>
<doc id="1259809" url="https://pl.wikipedia.org/wiki?curid=1259809" title="Mwamba Kazadi">
Mwamba Kazadi

Mwamba Kazadi (ur. 6 marca 1947, zm. 1998) – kongijski piłkarz występujący na pozycji bramkarza. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu TP Mazembe.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Rozegrał tam wszystkie 3 mecze – w spotkaniu ze Szkocją wpuścił 2 bramki, z Jugosławią – 3 (w 21. minucie został zmieniony przez Dimbiego Tubilandu), z Brazylią również 3.

</doc>
<doc id="1259810" url="https://pl.wikipedia.org/wiki?curid=1259810" title="MGMT">
MGMT

MGMT (poprzednio The Management) – amerykański zespół rockowy działający w Brooklynie w Nowym Jorku. W skład zespołu wchodzą Ben Goldwasser i Andrew VanWyngarden. Na trasach koncertowych grupy uczestniczą dodatkowo Will Berman (perkusja) i James Richardson (gitara). Ich pierwszą wytwórnią była nowojorska Cantora Records, w 2006 podpisali kontrakt z Columbia Records. 
W tym samym roku magazyn Rolling Stone umieścił MGMT w zestawieniu dziesięciu "Artystów, których należy obserwować w 2008"

</doc>
<doc id="1259812" url="https://pl.wikipedia.org/wiki?curid=1259812" title="Lilya Bekirova">
Lilya Bekirova

Lilya Bekirova (ur. 10 listopada 1982 roku w Bekobod w Uzbekistanie) – uzbecka skrzypaczka. Bekirova występowała m.in. w Polsce na Festiwalu Gdańska Wiosna. Współpracowała m.in. z Krzysztofem Węgrzynem.
Lilya Bekirova jest bliźniaczą siostrą Alie Bekirovej, która również jest skrzypaczką.

</doc>
<doc id="1259813" url="https://pl.wikipedia.org/wiki?curid=1259813" title="Golec uOrkiestra 2">
Golec uOrkiestra 2

Golec uOrkiestra 2 – drugi album zespołu Golec uOrkiestra, wydany 4 października 2000 roku
Na płycie znajduje się utwór nagrany przez zespół jako hymn rodzinnej miejscowości, Milówki.
Nagrania uzyskały status czterokrotnie platynowej płyty w Polsce.

</doc>
<doc id="1259814" url="https://pl.wikipedia.org/wiki?curid=1259814" title="Mwanza Mukombo">
Mwanza Mukombo

Mwanza Mukombo (ur. 17 grudnia 1945 w prowincji Katanga, zm. 13 października 2001 w Kinszasie) – kongijski piłkarz występujący na pozycji obrońcy. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu TP Mazembe.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam we wszystkich 3 meczach.

</doc>
<doc id="1259815" url="https://pl.wikipedia.org/wiki?curid=1259815" title="Andrzej Hudziak">
Andrzej Hudziak

Andrzej Hudziak (ur. 27 lutego 1955 w Krakowie, zm. 14 czerwca 2014 tamże) – polski aktor teatralny, filmowy i telewizyjny.
Życiorys.
Wychował się w Katowicach. W latach nauki w liceum występował w amatorskim teatrze, prowadzonym przez Lecha Majewskiego. W 1977 ukończył studia na Wydziale Aktorskim w Państwowej Wyższej Szkole Teatralnej w Krakowie. Od tego czasu jest aktorem Starego Teatru.
Na scenie Starego Teatru zadebiutował jeszcze przed ukończeniem PWST, grając w 1975 rolę Studenta w inscenizacji "Garbusa" Sławomira Mrożka w reżyserii Jerzego Jarockiego. W kolejnych latach stworzył w krakowskim teatrze szereg kreacji w spektaklach reżyserowanych m.in. przez Tadeusza Bradeckiego, Jerzego Grzegorzewskiego, Andrzeja Wajdę i Rudolfa Ziołę. Wystąpił także w wielu przedstawieniach Teatru Telewizji.
Rolą Inocentego w "Iwonie. Księżniczce Burgunda" Witolda Gombrowicza rozpoczął w 1978 wieloletnią współpracę z Krystianem Lupą. Zagrał w kilkunastu spektaklach reżyserowanych przez Lupę, m.in. jako Zosima w "Braciach Karamazow" Fiodora Dostojewskiego i Jeszua Ha-Nocri w "Mistrzu i Małgorzacie" Michaiła Bułhakowa. Za najwybitniejsze osiągnięcie aktorskie w jego karierze teatralnej uchodzi rola Konrada w "Kalkwerku" w reżyserii Lupy według Thomasa Bernharda.
W 1978 rolą w "Spirali" Krzysztofa Zanussiego zadebiutował w filmie fabularnym. Grywał zwykle role drugoplanowe i epizodyczne, m.in. u Zanussiego, Wajdy oraz Jerzego Stuhra i Kazimierza Kutza. W 2005 w obrazie "Parę osób, mały czas" Andrzeja Barańskiego zagrał rolę poety Mirona Białoszewskiego, która przyniosła mu szerokie uznanie i szereg nagród, m.in. za najlepszą rolę męską na Festiwalu Filmowym w Karlowych Warach.

</doc>
<doc id="1259817" url="https://pl.wikipedia.org/wiki?curid=1259817" title="Jan Grabowski">
Jan Grabowski



</doc>
<doc id="1259821" url="https://pl.wikipedia.org/wiki?curid=1259821" title="Święta z Golec uOrkiestrą">
Święta z Golec uOrkiestrą

Święta z Golec uOrkiestrą – album zespołu Golec uOrkiestra wydany pod koniec 2000 roku przez wytwórnię Golec Fabryka, niespełna 2 miesiące po poprzednim. Osiem z dziesięciu zamieszczonych utworów to kolędy autorstwa Pawła i Łukasza Golców. Do krążka dołączony został świąteczny opłatek. Płyta dotarła do 21. miejsca listy OLiS w Polsce.

</doc>
<doc id="1259823" url="https://pl.wikipedia.org/wiki?curid=1259823" title="Dark independent">
Dark independent

Dark independent – termin ten jest często zamiennie używany z określeniem „Dark Independent Scene”, „Dark Culture” albo „Dark Alternative”. W Polsce znany jest pod węższą nazwą „subkultury gotyckiej”. W przeciwieństwie jednak do zamkniętej subkultury jest on raczej otwartym środowiskiem społecznym. Kultura Dark Independent ma swoje korzenie w latach 70. i wykreowała swój własny, oryginalny wizerunek oraz kod estetyczny łączący w sobie post-punkowy nihilizm oraz wyrafinowaną pod względem artystycznym formę. Współczesna scena Dark Independent rozwija się najlepiej w Niemczech, także za sprawą festiwali i dużej ilości imprez. Jest ona jednak także żywa w Stanach Zjednoczonych oraz w Europie Wschodniej.
W latach 70. wraz z umocnieniem się punk rocka pojawili się muzycy którzy byli ograniczeni jego ramami. Aby się wyróżnić powstał nowy nurt charakteryzujący się zimnym złowrogim brzmieniem z tekstami odkrywającymi ciemne zakamarki duszy oraz mrocznym image.
21 lutego 1981 roku w czasopiśmie muzycznym „Sounds” ukazał się artykuł o belgijskim koncercie grupy UK Decay pod tytułem „The face of Punk Gothique” napisany przez Steave'a Keatona. Artykuł kończy się stwierdzeniem, iż grupa ewoluuje tak szybko jak „Obcy” na statku Nostromo dając nowy, „gotycki” obraz muzyki punkowej, który nieźle się zapowiada. Taki przekaz artystyczny szybko zyskał rzesze sympatyków i w ten sposób narodziła się subkultura gotycka, z czasem nazwana szerzej „Dark Independent” albo „Dark Culture”.
W lipcu 1982 roku nastąpiło otwarcie klubu „Batcave” w londyńskiej dzielnicy Soho. Klub ten stał się kultowym miejscem spotkań rozwijającej się dopiero sceny w tym czasie określanej jeszcze jako post-punkowa lub nowofalowa. Zarówno słowa „batcave”, jak i „old-school” odnoszą się właśnie do wczesnej muzyki gotyckiej pochodzącej z tego okresu. Do zespołów, które zapoczątkowały ówczesną scenę, zalicza się: Bauhaus, Specimen, Siouxsie &amp; The Banshees czy Joy Division.
W późniejszych latach subkultura sama z siebie zaczęła zasilać wyobraźnię twórców horroru, jak chociażby obraz batcave'owego koncertu Bauhaus w horrorze The Hunger z 1983. Od tego czasu przykłady można już mnożyć.
Niezależnie od sceny brytyjskiej z amerykańskiego punka wyewoluował death rock. W tamtym okresie do nurtu dołączyły takie zespoły jak The Sisters of Mercy, The Mission UK, Xmal Deutschland, The Bolshoi i Fields of the Nephilim.
W 1987 roku w Poczdamie odbył się pierwszy festiwal Wave Gotik Treffen. W roku 1993 miał miejsce festiwal gotycki w Whitby. Właśnie pobyt w tej miejscowości zainspirował Brama Stokera do napisania jego słynnej powieści. W 1994 roku na zamku w Grodźcu odbyła się pierwsza edycja festiwalu „Castle Party Dark Independent Festival” – największego tego typu wydarzenia w Europie Wschodniej, a 2000 roku swój początek miał festiwal M'era Luna – drugi co do wielkości festiwal gotycki w Niemczech. W 2001 roku wystartował Lumous Gothic Festiwal w Tampere w Finlandii.
Z czasem Scena Dark Independent zaczęła przekształcać się w ruchy, które z pierwotnym gotykiem nie mają nic wspólnego zarówno pod względem muzycznym jak pod kątem wyglądu zewnętrznego czy i ideologii. Do początku lat dziewięćdziesiątych głównymi nurtami muzycznymi Sceny były post punk, death rock, gothic rock czy darkwave. W kolejnych latach przyłączyły się do nich takie style jak electro industrial, EBM czy gothic metal.
W latach 80. i 90. następowała obustronna wymiana inspiracji pomiędzy kulturą mroku a głównymi nurtami w literaturze i kinematografii. Gotycyzm zauważalny jest także w innych dziedzinach sztuki takich jak fotografia (Viona Ielegems, Anni Bertram, Stéphane Lord, Nadja Lev), a także malarstwo i grafika (Rachel Huntington, Gerald Brom, Nene Thomas, Luis Royo, Boris Vallejo, Chris Achilleos, Dave McKean, Jhonen Vasquez, Alice Egoyan, Myka Jelina, James O'Barr, H.R. Giger czy Zdzisław Beksiński).

</doc>
<doc id="1259829" url="https://pl.wikipedia.org/wiki?curid=1259829" title="Golec uOrkiestra 3">
Golec uOrkiestra 3

Golec uOrkiestra 3 – kolejny album zespołu Golec uOrkiestra. Do nagrania "Kiloherce prosto w serce" zespół zaprosił m.in. dwie kapele ludowe oraz chór cerkiewny Oktoich, poszerzono także skład o bluesowego gitarzystę Grzegorza Kapołkę. Na płycie pojawiła się nowa wersja piosenki Wojciecha Gąssowskiego "Gdzie się podziały tamte prywatki", która w góralskim wykonaniu Golców otrzymała tytuł "Gdzie się podziały nasze podatki", a także "Zwycięstwo", piosenka napisana z okazji Zimowej Uniwersjady 2001 w Zakopanem, zadedykowana polskiemu skoczkowi Adamowi Małyszowi (zespół towarzyszył podczas konkursów Pucharu Świata) oraz piłkarskiej reprezentacji Polski.
10 czerwca 2009 roku wydawnictwo uzyskało status platynowej płyty w Polsce.

</doc>
<doc id="1259830" url="https://pl.wikipedia.org/wiki?curid=1259830" title="1 Kozacka Dywizja Kawalerii">
1 Kozacka Dywizja Kawalerii

1 Kozacka Dywizja Kawalerii (niem. 1. Kosaken-Kavallerie-Division, ros. 1-я Казачья кавалерийская дивизия) – kolaboracyjny związek taktyczny kawalerii złożony z Kozaków i Niemców podczas II wojny światowej.
Historia.
Pierwsze ochotnicze oddziały kawalerii kozackiej powstawały już od jesieni 1941 roku i składały się głównie z dezerterów i jeńców wojennych z Armii Czerwonej pochodzenia kozackiego, którzy zadeklarowali chęć walki po stronie III Rzeszy. Niemieckie dowództwo przyzwalało na to, gdyż oddziały te wykorzystywano do zadań wartowniczych i ochronnych, a także do akcji antypartyzanckich, przez co w dużym stopniu odciążały od tych zadań wojska niemieckie. Pierwsze próby sformowania kozackiej dywizji kawalerii pojawiły się w sierpniu 1942 roku. Jednakże dopiero jesienią tego roku udało się majorowi Clausowi von Staufenbergowi, sprawującemu funkcję szefa II Wydziału Organizacyjnego Sztabu Generalnego armii niemieckiej, uzyskać zgodę Naczelnego Dowództwa Wehrmachtu na zorganizowanie z kozackich ochotników dużej jednostki wojskowej. 
Formowanie dywizji.
Formowanie oddziałów kozackich u boku III Rzeszy a więc i 1 Kozackiej Dywizji Kawalerii ułatwiła publikacja: "Das Kosakentum" Instytutu SS w Wansee, wyłączająca Kozaków z grupy narodów słowiańskich. Przedstawicieli tych narodów naziści uznawali za podludzi. Na dowódcę 1 Kozackiej Dywizji Kawalerii 8 listopada 1942 roku został mianowany płk Helmuth von Pannwitz. Odpowiednio postępując i znając oprócz niemieckiego jedynie język polski, potrafił zjednywać sobie sympatię Kozaków. Jeszcze w 1942 roku założył on w Chersoniu obóz dla Kozaków i ich rodzin. Formowanie jednostki, z powodu klęski stalingradzkiej, rozpoczęło się dopiero od 21 kwietnia 1943 roku w Mławie, w obozie szkoleniowym z koszarami i z poligonem. Przybyło tam z Chersonia od 10 tys. do 15 tys. ochotników kozackich. Dołączyli do nich Kozacy skierowani z obozów jenieckich i obozów pracy na wschodzie. Ich rodziny zostały zakwaterowane w obozie w sąsiednim Mchowie. 
Wiosną 1943 roku do Mławy przybyło kilka mniejszych oddziałów kozackich, a także pułk kawalerii kozackiej "Jungschulz" i pułk kawalerii kozackiej "Platow" oraz 600 Doński Kozacki Dywizjon Kawalerii i 1 Atamański Pułk Kozacki, mające za sobą ciężkie walki na froncie wschodnim. Trzon dywizji tworzył 600 Dywizjon Kawalerii dowodzony przez płk Iwana Kononowa. Pozostałe jednostki zostały rozformowane, a ich żołnierze przydzieleni do poszczególnych pułków formowanej dywizji. Większość jej składu osobowego stanowili Kozacy dońscy, kubańscy, terscy, syberyjscy, zabajkalscy i ussuryjscy; 40% z nich było ochotnikami z obozów jenieckich. Formowanie jednostki zostało zakończone 4 sierpnia 1943 r. Liczyła ona ok. 14 tys. Kozaków i ok. 4 tys. Niemców. Była podzielona na dwie brygady, I Dońską i II Kaukaską oraz siedem batalionów pomocniczych i wsparcia. Wśród nich tylko 5 Pułk Kawalerii Kozaków dońskich był dowodzony przez oficera pochodzenia kozackiego płk Iwana Kononowa, pozostałe pułki miały dowódców niemieckich.
We wrześniu 1943 r. rozkazem szefa Sztabu Generalnego gen. Kurta Zeitzlera dywizja została skierowana do okupowanej Jugosławii w celu walki z oddziałami partyzanckimi Josipa Broz Tity, wspieranymi przez Brytyjczyków i Amerykanów. Wywołało to niezadowolenie Kozaków, którzy chcieli walczyć o swoje sprawy na własnej ziemi. Ponieważ wyjazd stał się sprawą drażliwą płk von Pannwitz w przemówieniu do Kozaków, wyjaśnił im, że konieczny jest ich udział w powstrzymaniu rodzącego się bolszewizmu w Jugosławii. A mowę zakończył słowami: "Idziemy w bój, by zniszczyć komunizm i wywalczyć wolność dla Kozaków". Aby mieć pewność spacyfikowania wojowniczych nastrojów sprowadził z Berlina sędziwego carskiego generała Piotra Krasnowa, który w niemieckiej czapce i w carskim mundurze zachęcał Kozaków do walki z bolszewizmem także i w Jugosławii. To przekonało słuchaczy i oddziały kozackie wyjechały do Jugosławii 17 września 1943 roku. Natomiast z dywizji został wyłączony rezerwowy pułk kozacki ppłk. Stabienowa, który Niemcy przerzucili do okupowanej Francji do Plateau de Langres w departamencie Haute-Marne (zwalczał tam wraz z oddziałami niemieckimi SS i policji francuski ruch oporu).
Działania bojowe.
Do Jugosławii 1 Kozacka Dywizja Kawalerii przyjechała transportami kolejowymi przez Warszawę i Czechy. Rozładowała się w rejonie Osijek-Ruma i natychmiast skierowano ją do jej obszaru operacyjnego. Została tam podporządkowana niemieckiej 2 Armii Pancernej. Miała pełnić zadania ochronne i antypartyzanckie. Do pierwszej walki doszło 12 października 1943 r. w górach w rejonie miejscowości Fruška gora na zachód od Belgradu. Kozacy wspierani przez 15 czołgów i samochód pancerny zajęli wioskę Beocin, w której znajdował się sztab partyzancki. W kolejnych tygodniach dywizja ochraniała strategiczną dla Niemców linię kolejową Zagrzeb-Belgrad i dolinę rzeki Sawy. Wespół z jednostkami niemieckimi brała udział w operacjach przeciwpartyzanckich, np. 1 Pułk Kawalerii Kozaków dońskich walczył w rejonie Sisaku wraz z oddziałami 11 Ochotniczej Dywizji Grenadierów Pancernych SS "Nordland", zaś 2 Pułk Kawalerii Kozaków syberyjskich w rejonie Gory i Gliny wraz z niemiecką 371 Dywizją piechoty. Działania Kozaków w krótkim czasie doprowadziły do oczyszczenia zajmowanych terenów z partyzantki. Zadecydowała o tym przede wszystkim umiejętność walki w trudnym terenie, z czym nie radziły sobie oddziały niemieckie.
Jednakże prawosławni Kozacy nie chcieli dłużej walczyć z prawosławnymi Serbami, więc skierowano ich do katolickiej Chorwacji, muzułmańskiej Bośni i nieprawosławnych rejonów Serbii. W maju 1944 r. II Kaukaska Brygada Kozacka brała udział w nieudanej operacji Rösselsprung. W tym samym czasie 2 Pułk Kawalerii Kozaków syberyjskich został okrążony przez jugosłowiańskich partyzantów, tracąc wielu zabitych i rannych. Dopiero przybycie pozostałych oddziałów dywizji pozwoliło Kozakom przerwać okrążenie. Na przełomie maja i czerwca 1944 r. dywizję odwiedził b. carski generał Fiodor F. Abramow, przywożąc pismo z poparciem dla jej działań od gen. Aleksieja P. Archangielskiego, stojącego przed wojną na czele Rosyjskiego Związku Ogólnowojskowego. W grudniu 1944 r. w rejonie miejscowości Pitomać w dolinie rzeki Drawy doszło do pierwszego starcia dywizji z Armią Czerwoną, które skończyło się wycofaniem oddziałów sowieckiej 233 dywizji strzeleckiej za rzekę.
25 lutego 1945 r. 1 Kozacka Dywizja Kawalerii wraz z 2 Kozacką Dywizją Kawalerii (sformowaną na bazie II Kaukaskiej Brygady Kawalerii) i kozacką brygadą piechoty (płastuńską) współtworzyły XV Kozacki Korpus Kawalerii SS. W marcu część dywizji uczestniczyła w jednej z ostatnich ofensyw niemieckich na południowym brzegu Balatonu przeciwko wojskom bułgarskim. W ostatnich tygodniach wojny dywizja wraz z pozostałymi jednostkami korpusu przedarła się do Austrii, w okolice Lienzu we Wschodnim Tyrolu, aby uniknąć kapitulacji przed oddziałami partyzanckimi Josipa Broz Tity. 12 maja 1945 r. Kozacy w liczbie 25 tys. skapitulowali w okolicach Klagenfurtu przed brytyjską 11 Dywizją Pancerną. Wiadomość o przekazaniu jeńców Armii Czerwonej doprowadziła do starć i bójek między Kozakami a brytyjskimi strażnikami. Niemniej, Brytyjczycy nawet z użyciem siły przekazali w końcu maja 1945 w ręce Armii Czerwonej około 50 000 osób, wśród których byli jeńcy z 1 Kozackiej Dywizji Kawalerii.Generał von Pannwitz, 28 maja 1945 roku również został przekazany przez Brytyjczyków władzom radzieckim.
Dowódcy dywizji.
Dowódcy:
szef sztabu:
Skład organizacyjny.
w listopadzie 1943 roku:
oraz: batalion zwiadowczy, batalion inżynieryjny, batalion łączności, batalion szkoleniowy i uzupełnień, batalion medyczny, kompania weterynaryjna.
Umundurowanie.
Żołnierze 1 Kozackiej Dywizji Kawalerii nosili niemieckie mundury. Podstawą była bluza i spodnie w kolorze "feldgrau". Spodnie typu bryczesy różniły się od niemieckich lampasami które biegły przez całą długość szwu i barwione były w tradycyjne kolory kozackie. Do bryczesów nosili czarne oficerki z ostrogami. Na głowach nosili tradycyjne kozackie czapki futrzane, tzw. kubanki i wyższe od nich papachy w kolorze czarnym, których denka były w różnych kolorach odpowiadających poszczególnym rodzajom wojsk kozackich. Hełmów nie używali nawet w trakcie walki. U pasa często mieli podpięte kozackie szable w czarnych skórzanych pochwach. Nosili też baszłyki i burki, czyli sztywne peleryny z czarnej wielbłądziej wełny spięte metalową klamrą pod szyją.

</doc>
<doc id="1259834" url="https://pl.wikipedia.org/wiki?curid=1259834" title="Golec uOrkiestra 4">
Golec uOrkiestra 4

Golec uOrkiestra 4 – kolejny album zespołu Golec uOrkiestra. Płyta uzyskała status platynowej.

</doc>
<doc id="1259837" url="https://pl.wikipedia.org/wiki?curid=1259837" title="Nieziemskie granie dla Ciebie Panie">
Nieziemskie granie dla Ciebie Panie

Nieziemskie granie dla Ciebie Panie – płyta zespołu Golec uOrkiestra wydana w 2005. Na podwójnym albumie znajdują się kolędy i pastorałki. Płyta dotarła do 17. miejsca listy OLiS w Polsce.
Lista utworów.
CD1
CD2

</doc>
<doc id="1259841" url="https://pl.wikipedia.org/wiki?curid=1259841" title="40 Eridani">
40 Eridani

40 Eridani ("Keid", "Omikron-2 Eridani") – gwiazda potrójna w gwiazdozbiorze Erydanu, odległa od Słońca o około 16,5 roku świetlnego. Wokół głównego składnika krąży planeta.
Nazwa.
Tradycyjna nazwa gwiazdy, Keid, wywodzi się od arabskiego , co oznacza „skorupy jaj” i, podobnie jak nazwa sąsiedniej gwiazdy Beid („jajo”), nawiązuje do arabskiego wyobrażenia strusiego gniazda. Międzynarodowa Unia Astronomiczna formalnie zatwierdziła użycie nazwy Keid dla określenia 40 Eridani A.
Charakterystyka obserwacyjna.
Główną gwiazdę układu, 40 Eridani A, można bez problemu dostrzec gołym okiem. W 1783 roku angielski astronom William Herschel odkrył, że nie jest ona gwiazdą pojedynczą. W 1851 roku rosyjski astronom Otto Wilhelm von Struve stwierdził, że ciemniejszy składnik sam jest gwiazdą podwójną. Wreszcie w 1910 r. Henry Norris Russell, Edward Charles Pickering i Williamina Fleming stwierdzili, że składnik B pomimo małej jasności jest białą gwiazdą typu widmowego A. To oznaczało, że musi mieć bardzo małe rozmiary; był to pierwszy odkryty biały karzeł.
System 40 Eridani obecnie zbliża się do Słońca w ruchu dookoła Centrum Galaktyki, które obiega po ekscentrycznej orbicie. Za 19 tysięcy lat osiągnie minimalną odległość 4,57 pc (15,5 ly), pojaśnieje wówczas do 4,24, po czym ponownie zacznie się oddalać.
Charakterystyka fizyczna.
40 Eridani A.
40 Eridani A jest gwiazdą ciągu głównego, pomarańczowym karłem należącym do typu widmowego K0,5. Ma ona niższą temperaturę niż Słońce, około 5070 K i jasność równą 40% jasności Słońca. Gwiazda ma promień około 0,81 promienia Słońca i masę równą 0,78 masy Słońca. Charakteryzuje ją aktywność magnetyczna przejawiająca się w cyklu trwającym 10,1 roku, podobnym do cyklu słonecznego.
40 Eridani BC.
40 Eridani to rozległy układ potrójny. Parę gwiazd 40 Eridani BC dzieli od głównej gwiazdy A odległość kątowa równa 83,7 sekundy kątowej (pomiar z 2016 r.), co odpowiada odległości w przestrzeni około 400 au. Okres orbitalny tego układu jest oceniany na około 8000 lat. Składniki B i C dzieli około dziesięciokrotnie mniejsza odległość: na niebie są oddalone o 8,3″ (w 2016 r.), a w przestrzeni średnio o 35 au. Ze względu na eliptyczność orbity, gwiazdy te zbliżają się na odległość 20 au i oddalają na 49 au w okresie 230 lat.
Składnik B jest białym karłem o obserwowanej wielkości 9,5 (typu widmowego DA2,9), który ma masę 0,58 masy Słońca, wysoką temperaturę i promień równy zaledwie 1,48 promienia Ziemi. Gęstość materii tej gwiazdy to około ćwierć tony na centymetr sześcienny. Jest to jądro gwiazdy, która w przeszłości była najjaśniejszym i najmasywniejszym składnikiem układu (przypuszczalnie o masie bliskiej masy Słońca), ale zakończyła już swe życie, przechodząc przez etap czerwonego olbrzyma i odrzucając otoczkę. Wiek całego układu jest oceniany na około 5 miliardów lat, gwiazda B stała się białym karłem i stygnie od około 100 milionów lat.
40 Eridani C jest czerwonym karłem 11. obserwowanej wielkości. Ma masę zaledwie 0,2 . Jest to gwiazda rozbłyskowa, której pole magnetyczne wywołuje silne rozbłyski i pojaśnienie w całym zakresie spektralnym. Należy ona do typu widmowego M4,5, jako gwiazda zmienna ma oznaczenie DY Eridani.
Towarzysze optyczni.
40 Eridani ma także dwóch towarzyszy wizualnych. Składnik D jest oddalony od głównej gwiazdy o 481,4″ i ma wielkość gwiazdową 12,62m. Składnik E dzieli od A odległość 569,9″ (prawie 10 minut kątowych), ma on wielkość 12,99m i obserwacje ruchu własnego ukazują, że nie jest fizycznie związany z układem 40 Eridani.
Układ planetarny.
W 2018 roku metodą pomiaru zmian prędkości radialnej odkryto pierwszą planetę krążącą wokół 40 Eridani A. Jest to superziemia o masie 8,5 razy większej niż masa Ziemi, okrążająca gwiazdę w okresie 42 dni. Sygnał zmian prędkości radialnej gwiazdy, wynikający z przyciągania planety, został niezależnie wykryty przez dwa zespoły naukowców. Planeta krąży blisko gwiazdy, ale może mieć atmosferę.
Ekosfera 40 Eridani A, czyli zakres orbit planet, które przy odpowiedniej atmosferze mogłyby mieć na powierzchni ciekłą wodę, rozciąga się od 0,556 do 1,103 au od gwiazdy. Hipotetyczna planeta krążąca w niej w odległości 0,613 au od gwiazdy miałaby okres obiegu równy 202,5 dnia ziemskiego (na podstawie III prawa Keplera). Gwiazda A widziana z takiej planety miałaby średnicę kątową 0,92°, czyli jej tarcza byłaby o 70% szersza niż Słońce widziane z Ziemi. Na niebie gwiazda podwójna 40 Eri BC świeciłaby z jasnością −7,68. Pomiary prędkości radialnej gwiazd układu jak na razie wykluczyły obecność planet o masie większej niż 4 masy Jowisza krążących po orbitach ciaśniejszych niż 5,2 au.
Jest bardzo mało prawdopodobne, że planety krążą w ekosferze wokół gwiazdy B, ponieważ w trakcie przekształcania się 40 Eridani B w czerwonego olbrzyma, a następnie białego karła takie planety zostałyby zniszczone. Obecnie ekosfera znajduje się zaledwie 0,06 au od gwiazdy, co odpowiada okresowi obiegu ok. 7,8 dnia. Gwiazda 40 Eridani C jest skłonna do rozbłysków, które czasowo znacznie zwiększają emisję nie tylko światła widzialnego, ale także promieniowania rentgenowskiego, przez co są niebezpieczne dla potencjalnego życia w klasycznie definiowanej ekosferze gwiazdy.
W fikcji.
W uniwersum Star Trek wokół gwiazdy 40 Eridani A krąży planeta Wolkan, z której pochodzi rasa Wolkan, pierwszy gatunek inteligentnych istot pozaziemskich poznany przez ludzkość.

</doc>
<doc id="1259844" url="https://pl.wikipedia.org/wiki?curid=1259844" title="DY Eridani">
DY Eridani



</doc>
<doc id="1259848" url="https://pl.wikipedia.org/wiki?curid=1259848" title="Keid">
Keid



</doc>
<doc id="1259854" url="https://pl.wikipedia.org/wiki?curid=1259854" title="Land Rover Discovery">
Land Rover Discovery

Land Rover Discovery – samochód osobowy typu SUV klasy średniej, a następnie klasy wyższej produkowany pod brytyjską markę marką Land Rover od 1989 roku. Od 2016 roku produkowana jest piąta generacja modelu.
Pierwsza generacja.
Land Rover Discovery I produkowany był w latach 1989 - 1998. 
Był to pierwszy nowy typ pojazdu marki od 1970 roku, kiedy to wprowadzono do produkcji model Range Rover.
Model miał stanowić alternatywę dla bardziej roboczego Land Rovera Defender a także konkurencję dla zdobywających popularność terenówek z Dalekiego Wschodu. Tradycyjnie dla marki Land Rover, zastosowano w nim stały napęd na cztery koła z centralnym dyferencjałem. Początkowo pojazd dostępny był tylko w wersji 3-drzwiowej. W 1990 roku wprowadzono do produkcji wersję pięciodrzwiową.
W 1994 roku auto otrzymało niewielki face lifting.
Druga generacja.
Land Rover Discovery II został zaprezentowany po raz pierwszy w 1998 roku.
Choć samochód wyraźnie przypomina głęboko zmodyfikowany model z 1989 roku, to jednak odróżnia się od poprzednika i posiada wiele cech świadczących, że jest to zupełnie odrębny model. Auto otrzymało nowe silniki, mosty napędowe, nadwozie, ramę, zawieszenie, elektroniczne systemy kontroli trakcji oraz pokonywania wzniesień.
W 2003 roku auto przeszło facelifting. Zmieniono m.in. przednie reflektory.
Trzecia generacja.
Land Rover Discovery III został zaprezentowany po raz pierwszy w 2004 roku.
Choć to trzecia generacja Discovery, to jest to po raz pierwszy od czasu premiery w 1989 roku całkowicie nowy model w gamie. Auto otrzymało zupełnie nową konstrukcję podwozia zwaną IBF (Integrated Body Frame - rama zintegrowana z nadwoziem), która zmniejszyła możliwości terenowe, ale dzięki której pojazd zyskał zupełnie nową, atrakcyjną stylizację i ładniejsze wnętrze. Standardowo pojazd wyposażono w stały napęd na cztery koła, reduktor oraz blokadę centralnego mechanizmu różnicowego. Opcjonalnie pojazd wyposażyć można było w blokadę tylnego mostu.
Wyposażenie.
Standardowe wyposażenie z zakresu bezpieczeństwa obejmuje m.in. system ABS, ESP, ETC oraz HDC. Auto standardowo posiada system Terrain Response, którym poprzez pokrętło na desce centralnej można wybrać rodzaj nawierzchni po której się porusza, a elektronika dostosuje ustawienia napędu i podwozia.
Czwarta generacja.
Land Rover Discovery IV został zaprezentowany po raz pierwszy w 2009 roku.
Pomimo pozycjonowania jako nowy model, Discovery 4 to nic innego, jak zmodernizowana trzecia generacja. Poza przeprojektowanym przodem i tylnymi lampami przestylizowano konsolę centralną. Ponadto, dokonano szeregu drobnych zmian mechanicznych. 
Piąta generacja.
Land Rover Discovery V został zaprezentowany po raz pierwszy w 2016 roku.
Pozycjonowany jako piąte, a de facto czwarte wcielenie Discovery zadebiutowało jesienią 2016 roku na Paris Motor Show. Na polskim rynek model trafił z początkiem 2017 roku. Samochód został skonstruowany na nowej platformie, dzięki której stał się o ponad 400 kg lżejszy od poprzednika. Land Rover w V generacji Discovery zaoferował nowy silnik - 4-cylindrowego diesla z rodziny Ingenium w wersji 180 i 240-konnej. Ta druga wyposażona jest w dwie turbiny. 
W opcji dostępna jest skórzana tapicerka, pneumatyczne zawieszenie, do 9 portów USB, lodówka w podłokietniku czy specjalna bransoletka na nadgarstek zamiast tradycyjnego kluczyka. 
Land Rover Discovery V oferuje on w opcji dwa dodatkowe fotele w bagażniku. Producent podkreśla, że są to w pełni funkcjonalne miejsca (fotele mogą być podgrzewane) i Land Roverem Discovery V może podróżować nawet 7 osób.
Produkcja.
Jest to ostatni w historii Land Rover Discovery produkowany w rodzimych zakładach w brytyjskim Solihull. Pod koniec 2018 roku produkcja została przeniesiona do nowo wybudowanych zakładów Jaguar/Land Rover w Nitrze na Słowacji.

</doc>
<doc id="1259857" url="https://pl.wikipedia.org/wiki?curid=1259857" title="Droga krajowa B158 (Niemcy)">
Droga krajowa B158 (Niemcy)

Droga federalna nr B158 () – niemiecka droga krajowa z zachodu na północny wschód, przebiegająca z Berlina do Angermünde, gdzie krzyżuje się z drogami federalnymi B2 i B198. W okolicach Schiffmühle zaczyna się łącznik B158a w kierunku granicy z Polską koło Cedyni.
W czasach istnienia Niemieckiej Republiki Demokratycznej arteria kończyła się w miejscowości Hohenwutzen.

</doc>
<doc id="1259859" url="https://pl.wikipedia.org/wiki?curid=1259859" title="Intel Atom">
Intel Atom

Intel Atom – rodzina mikroprocesorów firmy Intel (wcześniejsza nazwa kodowa Silverthorne i Diamondville) o architekturze x86 (Socket 479). Premiera pierwszego procesora tego typu miała miejsce 2 kwietnia 2008 roku.
Są to procesory zarówno 32-bitowe, jak i 64-bitowe. Niektóre wersje wspierają instrukcje Intel 64. Procesory wytwarzane były początkowo w technologii CMOS 45 nm. Są używane w komputerach klasy Ultra-Mobile PC (w płytach głównych mini-ITX) oraz innych przenośnych urządzeniach jak smartfony czy konsole gier wideo. Procesory pracują z zegarem od 600 do 2400 MHz (2600 MHz w trybie Turbo), obsługują zestaw instrukcji SSE3 i pobierają od 0.65W do 20W energii, co przekłada się na małe wytwarzanie ciepła. Są one wlutowane w płytę główną, najczęściej wystarczy im radiator (mini-ITX, ITX) lub mały układ chłodzenia (netbooki, notebooki).

</doc>
<doc id="1259861" url="https://pl.wikipedia.org/wiki?curid=1259861" title="Almas Tower">
Almas Tower

Almas Tower (برج الماس) – wieżowiec w Dubaju, w Zjednoczonych Emiratach Arabskich.
Oficjalne otwarcie budynku nastąpiło w 2009.
Budynek ma wysokość 363,07 metra i liczy 74 kondygnacje, w tym 68 nadziemnych i 6 znajdujących się pod powierzchnią ziemi.
Mieści m.in. Dubajską Giełdę Diamentów ("Dubai Diamond Exchange") oraz Dubajską Giełdę Pereł ("Dubai Pearl Exchange").

</doc>
<doc id="1259862" url="https://pl.wikipedia.org/wiki?curid=1259862" title="Silverthorne">
Silverthorne



</doc>
<doc id="1259863" url="https://pl.wikipedia.org/wiki?curid=1259863" title="Diamondville">
Diamondville

Diamondville – miasto w Stanach Zjednoczonych, w stanie Wyoming, w hrabstwie Lincoln.

</doc>
<doc id="1259866" url="https://pl.wikipedia.org/wiki?curid=1259866" title="D1 Tower">
D1 Tower

D1 Tower – wieżowiec w Dubaju, w Zjednoczonych Emiratach Arabskich. Wysokość budynku wynosi 350 m (80 kondygnacji).
Budowa wieżowca.
Budowa rozpoczęła się w 2007 roku. Zakończona została w trzecim kwartale 2015 roku. Projekt został opracowany przez firmę Enshaa za pośrednictwem jej spółki zależnej Emirates D1 Ltd. Rolę konsultanta architektonicznego pełniła firma Holfords Associates.
Lokalizacja.
Budynek znajduje się w dzielnicy Culture Village, Al Jaddaf w Dubaju.
Transport.
D1 Tower znajduje się około 15 minut samochodem do Dubai Mall, 26 minut do Palm Jumeirah, 25 minut do Burj Al Arab i 30 minut do The Walk JBR.
Międzynarodowe lotnisko w Dubaju (DXB) oddalone jest o około 11 minut jazdy, a międzynarodowe lotnisko Dubaj-Al Maktoum – o około 47 minut.
Udogodnienia.
Udogodnienia znajdujące się w obiekcie to: całodobowa obsługa konsjerża, kawiarnia, siłownia, kryte i odkryte baseny, ogrody krajobrazowe, sale konferencyjne, spa oraz parking.

</doc>
<doc id="1259869" url="https://pl.wikipedia.org/wiki?curid=1259869" title="Seforis">
Seforis

Seforis (gr. Σέπφωρις; hebr. ציפורי, "Cippori") – starożytne miasto i stanowisko archeologiczne znajdujące się w środkowej części Dolnej Galilei, na północy Izraela. Obszar chroniony jest przez Park Narodowy Cippori (hebr. גן לאומי ציפורי; ang. Zippori National Park).
Położenie.
Ruiny miasta Seforis są położone na wzgórzu o wysokości od 230 metrów n.p.m. na północno-zachodnim skraju masywu górskiego Hare Nacerat w Dolnej Galilei, na północy Izraela. Okoliczne wzgórza opadają w kierunku północnym do Doliny Bejt Netofa i na północny wschód do Doliny Bikat Turan. Na południu znajduje się wadi, którym płynie strumień Cippori. W otoczeniu są położone moszaw Cippori oraz wioska komunalna Hosza’aja.
Historia.
Wykopaliska archeologiczne odkryły pozostałości ceramiki znajdujące się w warstwach pochodzących z epoki żelaza (lata 1000-856 p.n.e.). Historycy spierają się nad samą datą powstania tego starożytnego miasta, jednak najbardziej prawdopodobny wydaje się VII wiek p.n.e. W okresie panowania asyryjskiego wzniesiono mury obronne. W okresie babilońskim, perskim i hellenistycznym miasto było ważnym centrum administracyjnym regionu, jednak Biblia ani razu o nim nie wspomina. Jedynie tradycja chrześcijańska mówi, że było to rodzinne miasto rodziców Marii z Nazaretu, matki Jezusa Chrystusa (miejsce zamieszkania Świętej Anny i Świętego Joachima). W 104 roku p.n.e. król Judei Arystobul I podbił Galileę, w wyniku czego miasto przyłączono do państwa Machabeuszy. Było ono wówczas nazywana po hebrajsku Cippori (hebr. ציפורי). Nazwa prawdopodobnie pochodziła od hebrajskiego słowa „"cippor"” oznaczającego „"ptaka"”. W 63 roku p.n.e. państwo Machabeuszy podbiły wojska rzymskie pod wodzą Pompejusza. Cippori znalazło się wówczas pod władzą Republiki rzymskiej i weszło w skład Prowincji Syrii. W 57 roku p.n.e. rzymski namiestnik Syrii, Aulus Gabiniusz ogłosił Cippori stolicą Galilei. Równocześnie przyznał miastu własną żydowską religijną radę sądowniczą, czyniąc je niezależne od Sanhedrynu w Jerozolimie. Gdy w 39 roku p.n.e. Senat rzymski uznał Heroda Wielkiego za króla żydowskiego, miasto Cippori odmówiło poddania się jemu i okazało poparcie Antygonowi, ostatniemu władcy z dynastii Machabeuszy. W wyniku tej decyzji doszło do krwawego oblężenia i zajęcia miasta w 37 roku p.n.e. Zmieniono wtedy nazwę miasta na helleńskie Seforis (gr. Σεπφώρις), co odpowiadało hebrajskiemu słowu „"cippori"”. Gdy w 4 roku p.n.e. zmarł król Herod Wielki, w mieście doszło do buntu i spalenia pałacu królewskiego. Rzymski namiestnik Syrii, Publiusz Kwinktyliusz Warus spalił wtedy Seforis, a jego mieszkańców sprzedał w niewolę.
Tetrarcha Galilei Herod Antypas odbudował miasto w stylu grecko-rzymskim, zmieniając jego nazwę na Autocratoris na cześć cesarza Oktawiana Augusta. Przez 23. lata było jego stolicą, aż w 19 roku n.e. wybudował Tyberiadę. Było to wielkie miasto, które w I wieku było najważniejszym ośrodkiem politycznym Galilei. Uważa się, że w tym czasie Rzymianie wybrukowali drogę rzymską prowadzącą z miasta na południe do Samarii. Archeolog James Strange napisał, że w mieście znajdowały się liczne budynki użyteczności publicznej - archiwa, skarbiec, zbrojownia, banki, amfiteatr, łaźnie, a także targowiska, na których sprzedawano ceramikę, szkło, wyroby metalowe, biżuterię i różnorodne produkty żywnościowe. Byli tam również tkacze, sprzedawcy odzieży oraz sklepy oferujące meble, kosze, perfumy i tym podobne towary. Liczbę mieszkańców ocenia się na 8-12 tysięcy. Żydowski historyk Józef Flawiusz nazwał miasto „"Perłą Galilei"”. O skali latynizacji mieszkańców najlepiej świadczy fakt, że podczas wojny żydowsko-rzymskiej (66-73) mieszkańcy Autocratis nie poparli żydowskich powstańców i zawarli porozumienie z Rzymianami. Było to niezwykle ważne dla losów powstania, gdyż Autocratis było wówczas najsilniej ufortyfikowanym miastem całej prowincji. Opowiedzenie się miasta po stronie Rzymian było katastrofą dla Żydów. Bramy miejskie zostały w 66 roku otworzone przed rzymskim legionem. Rzymski namiestnik Syrii, Cestius Gallus w krótkim czasie zabił w okolicy około 2 tys. żydowskich powstańców, a jeńców sprzedał w niewolę mieszkańcom Autocratis. Jednak Rzymianie musieli się wycofać, i wówczas miasto zajęli żydowscy powstańcy dowodzeni przez Józefa Flawiusza. Nakazał on dalszą fortyfikację miasta, pozostawiając wykonanie wszystkich rozkazów mieszkańcom - okazywali oni uległość, co mogło być z ich strony podstępem. Gdy w 67 roku do Galilei wkroczyły wzmocnione wojska rzymskie pod wodzą konsula Tytusa Flawiusza, Autocratis ponownie otworzyło swoje bramy przed Rzymianami. Józef Flawiusz podjął dwie nieudane próby zdobycia miasta, ale musiał się wycofać. Monety bite w mieście podczas wojny miały na sobie napis "Neronias" i "Eirenopolis", czyli „"Miasto pokoju"”. Po upadku Jerozolimy w 70 roku i ostatecznej klęsce żydowskiego powstania, symbolika używana na tutejszych monetach niewiele się różniła od monet innych okolicznych miast – widniały na nich wizerunki laurowych wieńców, palm i jęczmienia. Około 130 roku zmieniono nazwę miasta na Diocaesaraea (gr. Διοκαισάρεια) na cześć boga Zeusa i cesarza Hadriana. Wraz z upadkiem w 135 roku żydowskiego powstania Bar-Kochby, zaczęła zmieniać się rola Diocaesaraei. Do miasta przybyło wielu żydowskich uciekinierów ze zniszczonej Judei. Wśród nich znajdowało się wielu rabinów, w wyniku czego miasto przekształciło się w centrum żydowskiego życia religijnego i duchowego. Rabin Juda ha-Nasi przeniósł się tutaj wraz z Sanhedrynem. Istniały tutaj liczne synagogi, akademie żydowskie i jesziwy, a miasto rozwijało się jako silny ośrodek nauczania judaizmu. Talmud wspomina, że miasto „"wznosi się na szczycie góry, jak ptak"”. W mieście mieszały się wpływy żydowskie i hellenistyczne, a wszystkie grupy społeczne (żydowskie, pogańskie i chrześcijańskie) utrzymywały swoją odrębną tożsamość. W dniu 18 maja 363 roku wielkie trzęsienie ziemi zniszczyło całe miasto. Po odbudowie nie odzyskało ono już swojego wcześniejszego znaczenia, chociaż nadal rozwijało się jako duży ośrodek handlowy Galilei. Poza społecznością żydowską nadal istniała w nim wspólnota chrześcijańska. Miasto było siedzibą biskupstwa (łac. "Diocaesarea in Palaestina"). Znane są nazwiska trzech pierwszych biskupów: Dorotheus (wspomniany w 451), Marcellinus (wspomniany w 518) i Cyriacus (wspomniany w 536 r.).
W 637 roku miasto zostało zdobyte i zniszczone przez Arabów. Na jego miejscu powstała niewielka osada Saffurija (arab. صفورية), która rozwijała się pod panowaniem Arabów. Weszło on w skład rozszerzającego się Kalifatu Umajjadów, a mieszkańcy bili monety na cześć nowych władców. Tutejsi kupcy skorzystali z rozwoju swobodnego handlu w obrębie świata Islamu, a wykonywane w Saffurija płaszcze były noszone nawet w Medynie. W 1099 roku cała Palestyna znalazła się pod panowaniem Krzyżowców, którzy utworzyli Królestwo Jerozolimskie. Krzyżowcy wybudowali w Saffuriji zamek obronny, który poświęcili Św. Annie i Św. Joachimowi (rodzicom Marii z Nazaretu). Wraz z rozwojem tutejszej osady, zmieniono jej nazwę na miasto La Sephorie. Pobliskie źródła wody stały się naturalnym miejscem postoju wojsk krzyżowców, oczekujących na przekroczenie rzeki Jordan przez siły arabskie. W 1187 roku to właśnie stąd wyruszył Gwidon de Lusignan na pole bitwy pod Hittin. W wyniku tej bitwy, muzułmańskie wojska pod wodzą Saladyna zajęły Jerozolimę, co było początkiem upadku Królestwa Jerozolimskiego. Arabowie przemianowali miasto La Sephorie na Saffurija. Żydowski podróżnik Beniamin z Tudeli napisał w XII wieku, że w Saffuriji nie było już ludności żydowskiej. Ich odejście wiąże się prawdopodobnie z okresem wypraw krzyżowych. W 1517 roku osada wraz z całą Palestyną przeszła pod panowanie Imperium osmańskiego. W wyniku I wojny światowej w 1918 roku Palestyna przeszła pod panowanie Brytyjczyków, którzy w 1922 roku formalnie utworzyli na tym obszarze Mandat Palestyny. W 1931 roku rozpoczęto wykopaliska archeologiczne w Saffuriji. Były one prowadzone przez Leroy Watermana z University of Michigan. Poszukując skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Saffurija miał znaleźć się w granicach nowo utworzonego państwa arabskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Na samym jej początku siły Arabskiej Armii Wyzwoleńczej zajęły pobliskie wioski i sparaliżowały żydowską komunikację w regionie. Podczas I wojny izraelsko-arabskiej wojska izraelskie przeprowadziły w lipcu 1948 roku operację „"Dekel"”, w trakcie której wysiedlono i zniszczono wioskę Saffurija. Na miejscu zniszczonej wioski Żydowski Fundusz Narodowy zasadził sosnowy las, a następnie w 1949 roku w sąsiedztwie powstał żydowski moszaw Cippori. W 1975 roku prace archeologiczne wznowił zespół badawczy z Uniwersytetu Tel Awiwu. Odkrył on między innymi starożytne akwedukty, a w latach 1993-1994 zbiorniki na wodę. W latach 1985-1989 wspólny zespół archeologów z Uniwersytetu Hebrajskiego i Duke University prowadził poszukiwania na głównym stanowisku archeologicznym. Były one kierowane przez A. Myersa i Ehuda Netzera. W 1990 roku na miejsce powrócił zespół z Uniwersytetu Hebrajskiego pod kierownictwem Ehuda Netzera i Zeewa Weissa (w 1995 r. został dyrektorem wykopalisk). To właśnie ta grupa odkryła większą część centrum miasta, z synagogą, łaźnią i głównymi ulicami. W celu ochrony tego miejsca w 1993 roku utworzono Park Narodowy Cippori (ang. Zippori National Park).
Park narodowy.
Park Narodowy Cippori zajmuje obszar około 16 hektarów, na których zachowały się ruiny starożytnych miast Cippori, Seforis, Autocratis, Diocaesaraea, La Sephorie i Saffuriji. Większość budynków i odnalezionych artefaktów pochodzi z okresu rzymskiego i bizantyjskiego (I-VI wiek n.e.). Celem utworzenia parku były: (1) ochrona ruin starożytnego miasta, (2) rozwój turystyki, (3) udostępnienie zwiedzającym dostępu do stanowiska archeologicznego poprzez stworzenie szlaków turystycznych, punktów widokowych, parkingów i pełnego zaplecza, oraz (4) zachowanie wartości przyrodniczych i krajobrazowych.
Wieża krzyżowców.
Na szczycie wzgórza wznosi się kamienna wieża, będąca pozostałością fortecy krzyżowców. Wzniesiono ją w XII wieku na fundamencie wcześniejszych struktur bizantyjskich. Podstawą wieży jest kwadrat o wymiarach 15 X 15 metrów, a jej wysokość wynosi 10 metrów. Pomimo licznych późniejszych przeróbek, w dolnej części ścian zachowały się pozostałości rzeźbionych zdobień. Górna część wieży i drzwi zostały wybudowane w XVIII wieku przez Dhaher al-Omara z Akki. Zaokrąglono wówczas rogi wieżym upodobniając ją w ten sposób do twierdzy wzniesionej przez al-Omara w Szefaram. Na samym początku XX wieku wieżę przekształcono w szkołę, i funkcję tę pełniła do 1948 roku. W pobliżu zachowały się pozostałości kościoła z czasów krzyżowców.
Ruiny miasta Seforis.
Badania archeologiczne odsłoniły znaczną część starożytnego miasta Seforis. Odkryto dobrze zachowaną główną ulicę Cardo, która jest w całości wybrukowana. Pod nogami można zobaczyć tutaj wyżłobione przez koła wozów szczeliny w kamieniach. Na kamieniach odkryto także kilka wyrytych symboli, w tym menorę i zapis starożytnej gry przypominającej współczesną grę w kółko i krzyżyk. Wzdłuż ulicy były położone domy mieszkalne. W zachodniej części wzgórza odkryto kompleks budynków użyteczności publicznej, w tym żydowską mykwę. Na północnych stokach zachował się pochodzący z I wieku duży teatr rzymski. Został on w znacznej większości wykuty w zboczu góry i był przeznaczony dla 4,5 tys. widzów (siedzenia dla publiczności były wykute w kamieniu). Jego średnica wynosi 45 metrów. Teatr nosi ślady poważnych zniszczeń, prawdopodobnie powstałych w wyniku trzęsienia ziemi. W pobliżu jest położona dawna rzymska willa otoczona atrium i perystylem. Jest to jedno z najcenniejszych znalezisk w Seforis. Archeolodzy odkryli w jej wnętrzu wspaniałe mozaiki podłogowe, które są w całości udostępnione zwiedzającym. Jedna z nich przedstawia portret zamyślonej młodej kobiety, nazwanej „"Mona Lizą Galilei"”. Ciekawe są również mozaiki przedstawiające greckiego boga Dionizosa, oraz duża mozaika przedstawiająca uroczystości pomiaru wody w rzece Nil (przy pomocy urządzenia zwanego nilometrem). Inne mozaiki zawierają postacie zwierząt oraz rośliny.
Synagoga.
Wykopaliska przeprowadzone w 1994 roku odkryły w północnej części stanowiska archeologicznego pozostałości starożytnej synagogi z końca V lub początku VI wieku. Był to prostokątny budynek o wymiarach 15 x 7 metrów. Sala modlitewna była zwrócona w stronę Jerozolimy. Na jej podłodze odkryto mozaikę przedstawiającą sceny biblijne i napisy w języku aramejskim. W celu ochrony pozostałości synagogi wzniesiono drewnianą konstrukcję z dachem.
Wodociąg.
Dużą atrakcją turystyczną parku są zachowane pozostałości systemu wodociągów, które doprowadzały wodę ze wzgórz Hare Nacerat do miasta Seforis. System składał się z czterech wodociągów, zbiorników na wodę i podziemnych tuneli. Pierwszy wodociąg rozpoczyna się w pobliżu współczesnej miejscowości Meszded, a drugi przy współczesnej miejscowości Ar-Rajna. Jako źródło wody wykorzystywały one źródło o wydajności około 40 metrów sześciennych wody na godzinę. Oba wodociągi łączyły się w jeden, a następnie rozdzielały się, doprowadzając wodę do dwóch zbiorników: (1) otwarty basen o wymiarach 21 x 14 metrów i głębokości 2,5 metra; oraz (2) zamknięty basen o wymiarach 9 x 5 metrów. Prawdopodobnie powstały one budową głównego zbiornika, który znajduje się w odległości ponad 1 km na wschód od Seforis. Ten największy zbiornik został wykuty w skale kredowej i posiada wymiary 260 x 4 metry, oraz głębokość 10 metrów. Mógł on pomieścić 4300 metrów sześciennych wody. W niektórych miejscach posiada łuki podtrzymujące strop zbiornika. Jego budowa przebiegała w dwóch etapach - pierwsza w II wieku, a druga w IV wieku. Na przełomie od II do VII wieku powstał główny tunel wodociągu, który kolejnymi odcinkami opada w dół (nachylenie tunelu od wejścia do wyjścia wynosi 85 cm). Podziemne tunele przebiegają głęboko pod ziemią i są w większości udostępnione zwiedzającym. Kolejny wodociąg doprowadzał wodę ze strumienia Cippori. Tutejsze źródła miało wydajność 110 metrów sześciennych wody na godzinę.
Turystyka.
Czas zwiedzania parku wynosi około 4 godzin. W ruinach twierdzy krzyżowców urządzono centrum turystyczne, w którym można obejrzeć prezentacje wizualne dotyczące historii miasta Seforis. Z wieży dawnego zamku można podziwiać panoramę całej okolicy. Jest tutaj sklep z pamiątkami oraz bar. Teren parku jest dostępny dla osób niepełnosprawnych. W odrestaurowanym teatrze rzymskim odbywają się koncerty oraz przedstawienia teatralne. Na zachód od parku rozciąga się leśny Rezerwat przyrody Ja’ar Cippori, a na północnym zachodzie Rezerwat przyrody Ha-Solelim.

</doc>
<doc id="1259874" url="https://pl.wikipedia.org/wiki?curid=1259874" title="Droga krajowa B166 (Niemcy)">
Droga krajowa B166 (Niemcy)

Droga krajowa nr 166 () – niemiecka droga krajowa przebiegająca z północnego zachodu na południowy wschód od skrzyżowania z autostradami A11 i A20 na węźle Kreuz Uckermark do granicy z Polską koło Krajnika Dolnego.

</doc>
<doc id="1259875" url="https://pl.wikipedia.org/wiki?curid=1259875" title="Al Yaquob Tower">
Al Yaquob Tower

Al Yaquob Tower – budowany wieżowiec w Dubaju, w Zjednoczonych Emiratach Arabskich. Planowana wysokość budynku ma wynosić 330 m i posiadać 72 kondygnacje.

</doc>
<doc id="1259880" url="https://pl.wikipedia.org/wiki?curid=1259880" title="Lulinha">
Lulinha

Lulinha, właśc. Luiz Marcelo Morais Hamlyn dos Reis (ur. 10 kwietnia 1990 w Mauá) – brazylijski piłkarz występujący na pozycji ofensywnego pomocnika bądź napastnika, zawodnik japońskiego klubu Montedio Yamagata.
Kariera klubowa.
Lulinha startował jako zawodnik futsalowy w zespole młodzików Corinthians Paulista w wieku ośmiu lat. W 2007 pojawiły się spekulacje na temat ewentualnego transferu zawodnika do Europy, ale w listopadzie 2007 przedłużył kontrakt z klubem do 2012 wraz z klauzulą w wysokości 35 milionów euro. Na sezon 2009/2010 został wypożyczony do drugoligowego portugalskiego GD Estoril Praia. Następnie był zawodnikiem SC Olhanense, EC Bahia, Ceará SC, Criciúma EC, Red Bull Brasil, Botafogo FR, Mogi Mirim EC, Pohang Steelers, Nadi asz-Szarika, Pafos FC i Júbilo Iwata.
4 kwietnia 2021 podpisał kontrakt z japońskim klubem Montedio Yamagata występującym w J2 League, kontrakt do 31 stycznia 2022.
Kariera reprezentacyjna.
W 2007 pomógł reprezentacji Brazylii do lat 17 zatriumfować w Mistrzostwach Ameryki Południowej U-17, zdobywając dwanaście goli w siedmiu meczach. W 2007 grając w Igrzyskach Panamerykańskich zdobył trzy bramki w trzech meczach.

</doc>
<doc id="1259882" url="https://pl.wikipedia.org/wiki?curid=1259882" title="Nordic Tournament">
Nordic Tournament



</doc>
<doc id="1259889" url="https://pl.wikipedia.org/wiki?curid=1259889" title="The Skyscraper">
The Skyscraper

The Skyscraper – budowany wieżowiec w Dubaju, w Zjednoczonych Emiratach Arabskich. Budynek ma mieć wysokość 330 m i 65 kondygnacji.

</doc>
<doc id="1259891" url="https://pl.wikipedia.org/wiki?curid=1259891" title="Tshimen Buhanga">
Tshimen Buhanga

Tshimen Buhanga (ur. 5 stycznia 1949) – kongijski piłkarz występujący na pozycji stopera. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu TP Mazembe.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam we wszystkich 3 meczach.

</doc>
<doc id="1259894" url="https://pl.wikipedia.org/wiki?curid=1259894" title="Rosyjski Ludowy Ruch Oporu">
Rosyjski Ludowy Ruch Oporu

Rosyjski Ludowy Ruch Oporu (ros. Российское Народное Ополчение) – kolaboracyjna ochotnicza formacja zbrojna złożona z Rosjan w służbie armii niemieckiej podczas II wojny światowej.
Pod koniec 1943 r. w rejonie Korsunia na okupowanej Ukrainie została utworzona niewielka ochotnicza formacja zbrojna złożona z miejscowych Rosjan. Liczyła ok. 200 ludzi. Jej twórcą był Nikołaj I. Sachnowski, oficer Ochotniczego Legionu Walońskiego, a następnie 5 Ochotniczej Brygady Szturmowej SS „Wallonien”, wcześniej biały emigrant rosyjski. Wkrótce po przybyciu na front wschodni rozpoczął on prowadzenie wśród miejscowej ludności propagandy i agitacji w duchu monarchistycznym, co doprowadziło do sformowania formacji. Działała ona przy 5 Ochotniczej Brygady Szturmowej SS „Wallonien”. Była uzbrojona jedynie w lekką broń piechoty i granaty. Jej mottem było "За Веру, Царя и Отечество!" (Za Wiarę, Cara i Ojczyznę!). Jedyną akcją zbrojną, w której wzięła udział, była walka z sowieckimi oddziałami wojskowymi w czasie operacji korsuńskiej na początku stycznia 1944 r. W jej wyniku większość członków formacji zginęła.
Linki zewnętrzne.
Historia Rosyjskiego Ludowego Ruchu Oporu (jęz. rosyjski)

</doc>
<doc id="1259895" url="https://pl.wikipedia.org/wiki?curid=1259895" title="Land Rover Freelander">
Land Rover Freelander

Land Rover Freelander – samochód osobowy typu SUV klasy kompaktowej produkowany przez brytyjską markę Land Rover w latach 1997–2014.
Pierwsza generacja.
Land Rover Freelander I został zaprezentowany po raz pierwszy w 1996 roku.
Przed wprowadzeniem na rynek auta tego typu, Land Rover rozpoczął badania nad opłacalnością tego projektu już w latach 80., jednak ze względu na ograniczony budżet Brytyjczycy planowali zawiązać współpracę z Hondą i stworzyć kompaktowego SUV-a na bazie modelu CR-V. Japończycy nie byli jednak zainteresowani współpracą.
W 2000 roku auto przeszło facelifting. Zmieniono m.in. przedni zderzak, reflektory, atrapę chłodnicy. W 2003 roku auto poddano kolejnej modernizacji. Zmieniono m.in. reflektory, wzbogacono wyposażenie i przemodelowano wnętrze.
Druga generacja.
Land Rover Freelander II został zaprezentowany po raz pierwszy w 2006 roku.
W stosunku do poprzednika auto urosło, a gama modelowa została okrojona do wersji 5-drzwiowej. W 2011 roku Freelander przeszedł modernizację, a pod koniec 2014 roku zaprezentowanego następcę – większy i bardziej prestiżowy model Discovery Sport.

</doc>
<doc id="1259899" url="https://pl.wikipedia.org/wiki?curid=1259899" title="Freelander">
Freelander



</doc>
<doc id="1259900" url="https://pl.wikipedia.org/wiki?curid=1259900" title="The Index">
The Index

The Index – wieżowiec w Dubaju, w Zjednoczonych Emiratach Arabskich, mający 328 metrów wysokości i posiadający 80 kondygnacji.
Budynek ma charakter biurowo-mieszkaniowy, 25 dolnych pięter zajmują powierzchnie biurowe, natomiast 47 pięter górnych zajmują apartamenty.
Budowa wieżowca rozpoczęła się w 2005 roku i trwała aż do roku 2010.

</doc>
<doc id="1259901" url="https://pl.wikipedia.org/wiki?curid=1259901" title="Boba Lobilo">
Boba Lobilo

Boba Lobilo (ur. 10 kwietnia 1950) – kongijski piłkarz występujący na pozycji stopera. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Vita Club z Kinszasy.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Rozegrał tam wszystkie 3 spotkania.

</doc>
<doc id="1259902" url="https://pl.wikipedia.org/wiki?curid=1259902" title="Cistecefal">
Cistecefal

Cistecefal ("Cistecephalus") – rodzaj dicynodonta żyjącego w górnym permie (260–251 milionów lat temu) na terenie obecnej południowej Afryki (Karru w Południowej Afryce oraz Zambia). Jego szczątki odkryto również w Indiach. Fakt ten wskazuje na to, że zwierzę było szeroko rozpowszechnione na obszarze Pangei. Z formacji Kawinga (Tanzania) znane są szczątki zwierzęcia z rodzaju "Kawingasaurus", zapewne blisko spokrewnionego z cistecefalem i żyjącego w tym samym czasie.
Szczątki cistecefali z terenu Karru dały nazwę „warstwie cistecefali”, bogatej w szczątki późnopermskich zwierząt.
Długość ciała cistecefala wynosiła około 33 centymetrów. Pewne cechy anatomiczne tego dicynodonta wskazują na to, że najprawdopodobniej było to zwierzę ryjące. Jego głowa była płaska i klinowata. Korpus był krótki, a mocne kończyny przednie przypominały budową łapy dzisiejszych kretów. Uważa się w związku z tym, że cistecefal mógł spędzać sporą część czasu pod ziemią. Najprawdopodobniej żywił się owadami oraz kłączami paproci i skrzypów. Sam mógł padać łupem drapieżników pokroju "Lycaenops".
"Cistecephalus" jest jednym z pierwszych rodzajów dicynodontów opisanych przez Richarda Owena (1876)

</doc>
<doc id="1259903" url="https://pl.wikipedia.org/wiki?curid=1259903" title="Cistecephalus">
Cistecephalus



</doc>
<doc id="1259904" url="https://pl.wikipedia.org/wiki?curid=1259904" title="George Frederick Watts">
George Frederick Watts

George Frederick Watts (ur. 23 lutego 1817 w Londynie, zm. 1 lipca 1904 w Compton) – angielski malarz i rzeźbiarz wiktoriański, tworzący w nurcie akademizmu i symbolizmu.
Malował portrety, podejmował tematykę historyczną i tworzył przedstawienia alegoryczne; luźno związany był z prerafaelitami. Członek Royal Academy od 1897.

</doc>
<doc id="1259905" url="https://pl.wikipedia.org/wiki?curid=1259905" title="Grażyna Błąd-Kotwica">
Grażyna Błąd-Kotwica

Grażyna Iwona Błąd-Kotwica (ur. 1 marca 1969 w Złotowie) – polska wioślarka, sterniczka, olimpijka z Seulu (1988), trenerka. Córka Jana i Janiny (z d. Kubala).
W latach 1985-1988 należała do klubu sportowego MKS Wałcz. Jej trenerami byli:
W 1988 r. ukończyła Liceum Ogólnokształcące im. Kazimierza Wielkiego w Wałczu.
Osiągnięcia sportowe.
W wymienionych zawodach Grażyna Błąd-Kotwica była sterniczką.

</doc>
<doc id="1259906" url="https://pl.wikipedia.org/wiki?curid=1259906" title="Higurashi no naku koro ni">
Higurashi no naku koro ni

 – japońska seria kryminalnych powieści wizualnych stworzona przez grupę 07th Expansion. Gry powstały na silniku NScripter na platformę Microsoft Windows. Ich fabuła skupia się na grupie młodych przyjaciół oraz na dziwnych zdarzeniach zachodzących w wiosce, w której żyją. Pierwsza gra serii, "Onikakushi-hen", została wydana 10 sierpnia 2002 roku. Ósma i ostatnia gra na komputery PC, "Matsuribayashi-hen", została wydana 13 sierpnia 2006 roku. By zwiększyć zainteresowanie, oraz by dalej rozwijać historię, dalsze rozdziały serii zostały stworzone w formie gier na konsole PlayStation 2 i Nintendo DS.
Seria zyskała sporą popularność, w rezultacie której wyprodukowano kilka różnych adaptacji fabuły gier. Powstały odcinki audio (dramy CD) wydawane na płytach w latach 2005-2012; we współpracy dwóch różnych wydawnictw – Square Enix i Kadokawa Shoten wydano także kilka serii mang, zrealizowanych przez kilku różnych artystów, adaptujących różne „rozdziały” gier. 
W latach 2006-2013 powstały dwie serie serie anime oraz kilkanaście odcinków OVA zrealizowane przez Studio Deen. Kolejną serię anime, będącą sequelem, zrealizowała w 2020 roku firma Infinite we współpracy ze studiem Passione. 
W latach 2008-2009 powstały dwa filmy pełnometrażowe typu live action, a w 2016 roku także sześcioodcinkowy serial telewizyjny.
W Polsce większość serii mang zostało wydanych przez wydawnictwo Waneko pod wspólnym tytułem "Gdy zapłaczą cykady". Pierwsza seria anime jest udostępniona od 2019 roku przez Netflix pod tytułem "When They Cry".
Znaczenie tytułu.
Tytuł posiada podwójne znaczenie sugerowane przez zapis jedynie fonetyczny. Słowo może być przetłumaczone jako lub . może oznaczać (odnoszące się głównie do zwierząt, ptaków i insektów) albo . Ryukishi07, autor historii, twierdzi, że czerwony kolor sylaby "na" (な) w logo jest oficjalną częścią tytułu.
Rozgrywka.
"Higurashi no naku koro ni" jest to powieść wizualna opisywana przez twórcę — 07th Expansion — jako „sound novel”. Oryginalna wersja serii charakteryzuje się całkowitą liniowością - gracz nie ma wpływu na rozwój wydarzeń - każda część gry posiada tylko jedno zakończenie.
W trakcie rozgrywki prezentowane są graczowi kolejne wskazówki i teorie, na temat tego, jaka prawda może kryć się za różnymi wydarzeniami dziejącymi się w Hinamizawie. Gracz może dyskutować także z innymi grającymi w nie ludźmi na forach oraz samemu teoretyzować na temat możliwych rozwiązań tajemnic i wątków przedstawionych w grze, a których rozwiązania w grze nie podano.
Do znacznych zmian w rozgrywce doszło w — adaptacji całej serii na PS2 wydanej 22 lutego 2007 roku. Do najważniejszych z nich należy dodanie wyborów, co pozwala graczowi na zdecydowanie, który scenariusz chce zrealizować, jednak tyczy się to tylko tych rozdziałów pytań, których głównym bohaterem jest Keiichi Maebara. Kolejną dużą różnicą jest inne zakończenie. Matsuribayashi-hen zostaje pominięty, a na jego miejsce pojawiają się trzy inne rozdziały: Taraimawashi-hen, Tsukiotoshi-hen oraz Miotsukushi-hen. Ponadto port gry posiada inne projekty postaci i teł, zmienioną ścieżkę dźwiękową oraz dubbing. Ze względu na duży sukces tej adaptacji, w 20 grudnia 2007 roku wydano dodatek .
Kolejną adaptacją całej serii stanowi na Nintendo DS. Ze względu na dużo mniejszą (w porównaniu z PlayStation 2) pojemność dysku gra została podzielona na cztery części: , , oraz . Zostały one wydane kolejno 26 czerwca 2008 roku, 27 listopada 2008 roku, 28 marca 2009 roku oraz 25 lutego 2010 roku.
Fabuła.
W pobliżu miasta Shishibone, na granicy prefektury, znajduje się wieś Hinamizawa, której populacja wynosi niecałe 2 tysiące ludzi. Do niedawna osamotniona w swej walce przeciwko budowie tamy na pobliskiej rzece, obecnie zapraszająca nowych mieszkańców. W czerwcu 1983 roku do wioski przeprowadza się Keiichi Maebara, gdzie zaprzyjaźnia się z kilkoma koleżankami z klasy. Wkrótce okazuje się, że co roku od 1979 roku, zawsze tego samego dnia czerwca, dzieje się we wiosce bardzo niepokojąca rzecz - jedna osoba ginie, a jedna przepada bez wieści, a wszystko zaczęło się od projektu budowy tamy. Czy to może konspiracja? Przypadek? Rytuał?
Rozdziały.
"Higurashi no naku koro ni".
Pierwsze cztery rozdziały należą do serii . Są one nazywane „rozdziałami pytań”, gdyż nie zdradzają one bezpośrednio rozwiązań poszczególnych wątków, dzięki czemu gracz może sam tworzyć teorie na temat wydarzeń w Hinamizawie.
"Higurashi no naku koro ni kai".
Rozdziały od piątego do ósmego zebrano pod wspólnym tytułem . Nazywane są rozdziałami odpowiedzi, gdyż wytłumaczone zostaje większość niedopowiedzeń z rozdziałów pytań.
"Higurashi no naku koro ni rei".
Kolejnym rozdziałem wydanym przez 07th Expansion jest , który został wydany podczas zimowego Comiketu w 2006 roku. Rozdział ten dzieli się na trzy podrozdziały:
"Higurashi no naku koro ni matsuri".
Księgi, które pojawiły się po raz pierwszy w adaptacji gry na PlayStation 2 — .
"Higurashi no naku koro ni kizuna".
Rozdziały, które pojawiły się w serii gier na platformę NDS — .
Manga.
Na podstawie gier powstało kilka serii mang zebranych pod wspólnym tytułem . Łącznie powstało 38 tomów, podzielonych na 14 oddzielnych mini-serii, których fabuła jest podzielona identycznie jak materiał wyjściowy. Autorem scenariusza do wszystkich tomów był Ryukishi07, a ilustracje wykonało kilku różnych artystów, pracujących niezależnie od siebie nad innymi "Księgami". W ramach tej serii wydawniczej powstały także cztery "księgi" prezentujące nowy zestaw bohaterów. Są to kolejno , , oraz .
Ukazała się także adaptacja historii, która była pierwszym szkicem cyklu gier "Higurashi no naku koro ni" zatytułowana . Pierwszy rozdział ukazał się 25 października 2011 roku, w pierwszym numerze nowo-powstałego czasopisma "Big Gangan" wydawnictwa Square Enix.
W Polsce licencję na wydanie tej serii wydawniczej zakupiło wydawnictwo Waneko.
Na podstawie drugiej adaptacji anime powstała również nowa adaptacja w formie mangi, której autorem jest Tomato Akase. Pierwszy rozdział tej mangi ukazał się 2 października 2020 roku w czasopiśmie internetowym „Young Ace Up” wydawnictwa Kadokawa. Całość zatytułowana została i zamyka się w czterech tomach. Ostatni rozdział mangi ukazał się 24 września 2021.
Druga seria mangi, również będąca adaptacją nowej serii anime, została zatytułowana . Jej autorem również jest Tomato Akase, a kolejne rozdziały ukazują się od 10 października 2021 w „Young Ace Up”.
Anime.
Adaptacja gry.
Na podstawie gier w 2006 roku powstała adaptacja w formie anime wyprodukowana przez Studio Deen, zatytułowana . Seria ta składa się z 26 odcinków i została wyemitowana od 5 kwietnia do 27 września 2006 roku przez wiele japońskich stacji telewizyjnych, takich jak Kansai TV, TV Kanagawa, Chiba TV i TV Saitama. Seria ta obejmuje sześć rozdziałów: , , , , oraz . Do wydania serii na DVD dołączono także dodatkowy odcinek, zatytułowany . Seria da dostępna jest w Polsce za pośrednictwem platformy Netflix pod tytułem "When They Cry".
Druga seria anime również została wyprodukowana przez to samo studio co pierwsza, składa się z 24 odcinków i została zatytułowana . Seria była emitowana w Japonii od 7 lipca do 22 grudnia na kilkunastu stacjach telewizyjnych, między innymi na KBS Kyoto, Sun TV i Chiba TV. Pierwszy odcinek tej serii, oraz rozdział stanowi oryginalny materiał, pozostałe stanowią adaptację dwóch rozdziałów, kolejno: oraz .
W 2009 roku wydano trzecią serię anime, tym razem w formie pięcioodcinkowej serii OVA, zatytułowanej , podzielonej na trzy rozdziały: , , oraz .
Na przełomie lat 2011-2012 wydano kolejną, tym razem czteroodcinkową, serię OVA, zatytułowaną , tym razem by uczcić 10. rocznicę powstania franczyzy.
Dodatkowo w 2013 roku wydano kolejną OVA, zatytułowaną , wyprodukowaną na podstawie opowiadania napisanego przez Ryukishi07.
Ścieżka dźwiękowa.
Utwór będący czołówką pierwszej serii – „Higurashi no naku koro ni” – został wydany jako singiel 24 maja 2006 roku; znalazł się na 18. miejscu na liście sprzedaży Oriconu i utrzymał się na niej przez 26 tygodni. Utwór „why, or why not” został wydany 28 czerwca 2006 roku, znalazł się na 30. miejscu na liście sprzedaży Oriconu i utrzymał się na niej przez 6 tygodni.
Czołówka drugiej serii, „Naraku no hana”, została wydana jako singiel 22 sierpnia 2007 roku; znalazła się na 12. miejscu na liście sprzedaży Oriconu i utrzymała się na niej przez 15 tygodni. Utwór „Taishō a” został wydany 22 sierpnia 2007 roku, znalazł się na 22. miejscu na liście sprzedaży Oriconu i utrzymał się na niej przez 8 tygodni.
Kontrowersje.
18 września 2007 roku szesnastoletnia dziewczyna zamordowała siekierą swojego ojca. Z powodu różnych pogłosek, jakoby incydent ten (i inne jemu podobne, które wydarzyły się w tamtym czasie) był zainspirowany serią "Higurashi", 1 października 2007 stacja telewizyjna zadecydowała o tymczasowemu zaprzestaniu emisji drugiej serii anime; odcinek serii nie został wyświetlony 5 października 2007 roku.
Sequel.
21 marca 2020 roku Kadokawa ogłosiła powstawanie nowego projektu z serii "Higurashi", którego premiera miałaby się odbyć w lipcu 2020 roku. Projekt postaci wykonał Akio Watanabe, a produkcją serii zajęło się studio Infinite, a animacją studio Passione. Ze reżyserię odpowiada Keiichiro Kawaguchi, a za kompozycję Naoki Hayashi, muzykę do serii ponownie napisze Kenji Kawai, który pracował jako kompozytor przy wcześniejszych projektach z serii. Do swoich ról powrócili także Sōichirō Hoshi (Keiichi Maebara), Mai Nakahara (Rena Ryūgū), Satsuki Yukino (Mion Sonozaki), Mika Kanai (Satoko Hōjō) i Yukari Tamura (Rika Furude).
W maju 2020 roku za pośrednictwem oficjalnej strony internetowej poinformowano o opóźnieniu produkcji ze względu na pandemię koronawirusa. Ostatecznie premierę przesunięto na październik 2020. Drugi zwiastun ujawnił, że pierwsze trzynaście odcinków będzie miało swoją premierę od 1 października 2020 roku o 23:30 na Tokyo MX i BS11, a później także na Sun TV oraz w serwisach d Anime Store oraz Hikari TV. Ten sam zwiastun ujawnił także, że 14. odcinek serii będzie miał swoją premierę 7 stycznia 2021 roku.
Filmy live action.
Na podstawie gry powstały dwa aktorskie filmy pełnometrażowe. 
Pierwszy z nich, zatytułowany , został wyreżyserowany przez Ataru Oikawę. Film ten stanowi adaptację . Premiera pierwszej części filmu odbyła się 10 maja 2008 roku.
Premiera sequela, zatytułowanego odbyła się w maju 2009 roku. i dotyczy ona rozdziału Tsumihoroboshi-hen.
TV Drama.
Na podstawie gry powstał także serial telewizyjny. Miał on swoją premierę 20 maja 2016 roku na kanale BS SkyPer! i składa się z sześciu godzinnych odcinków. Za reżyserię odpowiada Tōru Ōtsuka oraz Tarō Miyaoka, scenariusz napisał Toru Hasegawa. Produkcją serii zajęła się firma MMJ (Media Mix Japan) we współpracy z SkyPer!. Seria stanowi adaptacje trzech ksiąg z serii „pytań” – "księgi uprowadzenia przez demony", "księgi dryfującej bawełny" oraz "księgi morderczej klątwy".
Czołówką serii jest utwór wykonywany przez NGT48, który został 1 czerwca 2016 roku wydany w wersji teatralnej jako singiel.

</doc>
<doc id="1259907" url="https://pl.wikipedia.org/wiki?curid=1259907" title="Higurashi">
Higurashi



</doc>
<doc id="1259911" url="https://pl.wikipedia.org/wiki?curid=1259911" title="Karta konwencyjna">
Karta konwencyjna

Karta Konwencyjna jest to dokument zawierający zarys systemu licytacyjnego stosowanego przez daną parę podczas zawodów brydżowych.
Zawiera opis konwencji oraz sygnałów wistowych. Celem karty konwencyjnej jest przedstawienie systemu przeciwnikom.
Karty konwencyjne można podzielić ze względu na ich szczegółowość:
Ponadto kartę konwencyjną uzupełnia się czasem tzw. "opisem systemu", czyli od kilku- do kilkudziesięcostronicowym dokumentem zawierającym opis większości skomplikowanych sekwencji licytacyjnych danej pary. Opis systemu stosuje się zwłaszcza w przypadku używania tzw. "systemów wysoce sztucznych".
W internecie można odnaleźć wiele darmowych programów, które pomagają tworzyć, przechowywać oraz drukować karty konwencyjne.

</doc>
<doc id="1259913" url="https://pl.wikipedia.org/wiki?curid=1259913" title="Droga krajowa B167 (Niemcy)">
Droga krajowa B167 (Niemcy)

Droga krajowa nr 167 () – niemiecka droga krajowa przebiegająca z zachodu na wschód od skrzyżowania z drogą B5 w Bückwitz do skrzyżowania z drogą B112 w Lebus w Brandenburgii koło granicy z Polską na północ od Frankfurtu nad Odrą.
Miejscowości leżące przy B167.
Bückwitz, Metzelthin, Ganzer, Temnitztal, Kerzlin, Dabergotz, Neuruppin, Wulkow, Herzberg (Mark), Grieben, Löwenberger Land, Neulöwenberg, Liebenberg, Falkenthal, Liebenwalde, Zerpenschleuse, Langer Grund, Finowfurt, Wolfswinkel, Eberswalde, Tornow, Hohenfinow, Falkenberg, Bad Freienwalde (Oder), Altranft, Wriezen, Vevais, Kunersdorf, Metzdorf, Gottesgabe, Altfriedland, Neuhardenberg, Gusow-Platkow, Seelow, Dolgelin, Lebus.

</doc>
<doc id="1259914" url="https://pl.wikipedia.org/wiki?curid=1259914" title="George Frederic Watts">
George Frederic Watts



</doc>
<doc id="1259918" url="https://pl.wikipedia.org/wiki?curid=1259918" title="Leniwka (dopływ Radomki)">
Leniwka (dopływ Radomki)

Leniwka ("Leniwa") – rzeka, prawy dopływ Radomki o długości 15,83 km.
Rzeka płynie w województwie mazowieckim, na terenie gmin: Pionki, Jastrzębia i Głowaczów (odcinek ujściowy). Jej źródła znajdują się w okolicach wsi Żdżary (koło Jedlni). Stąd płynie na zachód, w stronę Jedlni. Za wspomnianą miejscowością skręca na północ, płynąc środkiem polany jedleńskiej. Jej dolny odcinek jest przede wszystkim leśny, gdyż przepływa przez tereny Kozienickiego Parku Krajobrazowego. W tym miejscu wokół rzeki utworzono Rezerwat przyrody Leniwa. Po odcinku puszczańskim wpływa w obręb doliny Radomki, do której uchodzi za Stawami Grądy (Grondy). Prawymi dopływami Leniwki są Roścień, Rzekietka, Ostrownica, Narutówka, a lewymi Jedlnianka, Dobra, Ćwiertowa i Jedlonka.
Na polanie jedleńskiej rzekę cechuje bieg uregulowany, podobnie jest w obrębie doliny Radomki. W miejscach tych płynie przez podmokłe łąki. Bardziej dziki bieg rzeki, meandrujący i porośnięty wieloma gatunkami drzew znajduje się na odcinku biegnącym przez Puszczę Kozienicką (między Stokami a Lewaszówką).
 Na rzece istniał młyn położony w Jaroszkach, będących dawną osadą młyńską. Poruszała ona również hutę szkła w Stokach i Hucie oraz fajansiernię w Jedlni, 

</doc>
<doc id="1259921" url="https://pl.wikipedia.org/wiki?curid=1259921" title="Jaimie Alexander">
Jaimie Alexander

Jaimie Alexander (ur. 12 marca 1984, jako Jaimie Lauren Tarbush, w Greenville w stanie Karolina Południowa) – amerykańska aktorka.

</doc>
<doc id="1259922" url="https://pl.wikipedia.org/wiki?curid=1259922" title="Front Nadmorski">
Front Nadmorski



</doc>
<doc id="1259924" url="https://pl.wikipedia.org/wiki?curid=1259924" title="Slow Riot for New Zerø Kanada">
Slow Riot for New Zerø Kanada

Slow Riot for New Zerø Kanada – EP zespołu Godspeed You! Black Emperor, wydana przez Constellation Records w 1999 roku.
Na okładce płyty znajduje się napis w języku hebrajskim, który w transliteracji brzmi "tohu va vohu". Zwrot ten użyty jest zarówno w Księdze Rodzaju (Rdz 1:2) i Księdze Jeremiasza (Jer 4:23) i oznacza "bezład i pustkowie". Na odwrocie okładki albumu znajduje się diagram z instrukcją w języku włoskim wyjaśniający sposób wykonania koktajlu Mołotowa.
Tytuł "BBF3" odnosi się do Blaise'a Baileya Finnegana III, którego ekscentryczne przemówienie stanowi oś drugiego utworu na EP. Finnegan recytuje poemat który, jak twierdzi, napisał sam; okazało się jednak po wydaniu płyty, że jest to w dużej mierze tekst utworu "Virus" grupy Iron Maiden napisanego przez Blaze'a Bayleya. Sample z utworu "Providence" zostały użyte przez grupę w nagraniu utworu "Steve Reich" podczas sesji nagraniowej dla VPRO Radio w 1998 roku.

</doc>
<doc id="1259925" url="https://pl.wikipedia.org/wiki?curid=1259925" title="Humber (motoryzacja)">
Humber (motoryzacja)

Humber – brytyjska marka samochodowa założona przez Thomasa Humbera, który od 1868 do 1932 wytwarzał rowery. Po przystąpieniu do spółki innych udziałowców firma Humber zaczęła budować pojazdy silnikowe. W 1931 firma stała się częścią koncernu Rootesa. Przedsiębiorstwo produkowało przede wszystkim samochody luksusowe.
Historia.
W 1896 firma wypuściła pierwszy motocykl, a dwa lata później trójkołowiec według wzoru pojazdu Bollée. W 1900 powstał pierwszy samochód czterokołowy, jednak pierwszym samochodem wytwarzanym na większą skalę (w zakładach Coventry) był model Humberette z 1903. Pojazd posiadał silnik 1-cylindrowy o pojemności 613 cm³ i przekładnie dwubiegową. W ciągu pół roku firma sprzedała ok. 500 sztuk pojazdów. W 1905 ukazał się samochód model 8/10 HP z silnikiem 4-cylindrowym dwulitrowym. Wkrótce na rynek wyszły kolejne modele aut osobowych. Od 1906 zmodernizowano zakłady w Coventry, a w 1909 zlikwidowano te w Beaston. Po reorganizacji firma była w kryzysie i w 1910 zmieniła profil produkcyjny - zaczęła wytwarzać silniki lotnicze i samoloty.
Podczas I wojny światowej firma produkowała sprzęt wojskowy, samoloty i amunicję. W 1913 wznowiono produkcję samochodów Humberette z silnikami 2-cylindrowymi widlastymi, o pojemności 998 cm³, chłodzonymi wodą i powietrzem. Firma produkowała 70 pojazdów tygodniowo. Po wojnie firma stopniowo powiększała samochody wyposażając je w eleganckie nadwozia. Silniki 6-cylindrowe były podstawowym źródłem napędu samochodów Humber do 1940. 
W 1926 firma połączyła się z firmą Commer, dwa lata później z Hillman i razem z nimi weszła w skład koncernu Rootes Group.
W czasie II wojny światowej firma Humber dostarczała osobowe samochody dowódcze dla wojska. Takim samochodem jeździł np. marszałek Montgomery. Po wojnie produkowano serie samochodów osobowych: modele Hawk, Super Snipe, Pullman i Imperial. Od 1963 i w latach siedemdziesiątych modele Sceptre (w konstrukcji podobne do modeli Hillman Hunter).
Koncern Rootes w 1967 został przejęty przez amerykański koncern Chrysler, a samochody pod tą marką produkowano do 1976.

</doc>
<doc id="1259926" url="https://pl.wikipedia.org/wiki?curid=1259926" title="Steven Defour">
Steven Defour

Steven Defour (ur. 15 kwietnia 1988 w Mechelen) – belgijski piłkarz występujący na pozycji pomocnika w reprezentacji Belgii.
Kariera klubowa.
Defour urodził się w Mechelen, a piłkarskie treningi rozpoczął w klubie Hombeek. Z czasem został zawodnikiem młodzieżowej drużyny KV Mechelen. W 2002 roku przeszedł do Racingu Genk (był bliski przejścia do Ajaksu Amsterdam), a w sezonie 2004/2005 zadebiutował w rozgrywkach Eerste klasse. Rozegrał 4 ligowe spotkania i zajął z Racingiem 4. miejsce w lidze gwarantujące start w Pucharze UEFA. Rok później był już podstawowym zawodnikiem Genku i zaliczył nie tylko starty w europejskich pucharach, ale także swoje pierwsze trafienie w lidze, które miało miejsce 5 listopada 2005 w wygranym 4:1 meczu z K.S.V. Roeselare. Na koniec sezonu 2005/2006 zajął z Racingiem 5. pozycję w lidze. Przez dwa sezony wystąpił w 30 meczach i zdobył jednego gola.
W lipcu 2006 roku Defour przeszedł do Standardu Liège za 2,25 miliona euro. W zespole prowadzonym przez Michela Preud'homme'a zadebiutował 30 lipca w przegranym 1:2 wyjazdowym meczu z KSC Lokeren. W pierwszym roku gry w Standardzie rozegrał 29 meczów i strzelił 4 gole. W następnym sezonie pomógł swojej drużynie w zdobyciu tytułu mistrza Belgii. 16 sierpnia 2011 roku podpisał kontrakt z FC Porto, kosztował 6 mln euro.
W 2014 roku Defour został zawodnikiem RSC Anderlecht. W latach 2016-2019 grał w Burnley F.C., w sezonie 2019/2020 - w Royalu Antwerp FC, a w sezonie 2020/2021 - w KV Mechelen.
Kariera reprezentacyjna.
W reprezentacji Belgii Defour zadebiutował 11 maja 2006 roku w wygranym 2:1 towarzyskim spotkaniu z Arabią Saudyjską. W eliminacjach do Euro 2008 był podstawowym zawodnikiem kadry "Czerwonych Diabłów".

</doc>
<doc id="1259930" url="https://pl.wikipedia.org/wiki?curid=1259930" title="Uczenie nienadzorowane">
Uczenie nienadzorowane

Uczenie nienadzorowane – rodzaj uczenia maszynowego, którego zadaniem jest odkrywanie w zbiorze danych wzorców bez wcześniej istniejących etykiet i przy minimalnej ingerencji człowieka. Uczenie nienadzorowane zakłada brak obecności oczekiwanego wyjścia w danych uczących. W przeciwieństwie do uczenia nadzorowanego, które zwykle wykorzystuje dane oznaczone przez człowieka, uczenie nienadzorowane umożliwia modelowanie gęstości prawdopodobieństwa danych wejściowych. Uczenie nienadzorowane stanowi, wraz z uczeniem nadzorowanym i uczeniem przez wzmacnianie, jedną z trzech głównych kategorii uczenia maszynowego. Wariantem pośrednim pomiędzy uczeniem nadzorowanym i uczeniem nienadzorowanym są techniki uczenie częściowo nadzorowanego.
Dwie główne metody stosowane w uczeniu nienadzorowanym to analiza składowych głównych oraz analiza skupień. Analiza składowych głównych jest wykorzystywana do zmniejszania wymiarowości danych poprzez odkrywanie i odrzucanie cech które niosą ze sobą najmniej informacji. Analiza skupień jest wykorzystywana w celu grupowania lub segmentowania zestawów danych ze wspólnymi atrybutami w celu ekstrapolacji występujących w nich zależności. Analiza skupień identyfikuje podobieństwa w danych i pozwala na grupowanie danych, które nie zostały oznaczone, sklasyfikowane ani skategoryzowane. Ponieważ analiza skupień bazuje na obecności lub braku takich podobieństw w nowej danych, może być wykorzystana aby wykryć nietypowe dane, które nie pasują do żadnej grupy.

</doc>
<doc id="1259931" url="https://pl.wikipedia.org/wiki?curid=1259931" title="Mistrzostwa Europy w Pływaniu 1938">
Mistrzostwa Europy w Pływaniu 1938

V Mistrzostwa Europy w Pływaniu odbyły się w Londynie w Wielkiej Brytanii w dniach 6-13 sierpnia 1938 roku. Rozegrano zawody w jedenastu konkurencjach pływackich, czterech konkurencjach skoków do wody i turniej piłki wodnej. Klasyfikację medalową wygrała reprezentacja gospodarzy.

</doc>
<doc id="1259933" url="https://pl.wikipedia.org/wiki?curid=1259933" title="Herod I Wielki">
Herod I Wielki



</doc>
<doc id="1259937" url="https://pl.wikipedia.org/wiki?curid=1259937" title="Dyskografia Pink Floyd">
Dyskografia Pink Floyd

Dyskografia angielskiej grupy Pink Floyd.
Single.
Całkowita sprzedaż na świecie wyniosła ponad 2 000 000 egzemplarzy.
Inne wydania.
Źródło.

</doc>
<doc id="1259938" url="https://pl.wikipedia.org/wiki?curid=1259938" title="Terachi Shinya">
Terachi Shinya



</doc>
<doc id="1259940" url="https://pl.wikipedia.org/wiki?curid=1259940" title="Wielka Brytania w Konkursie Piosenki Eurowizji">
Wielka Brytania w Konkursie Piosenki Eurowizji

Wielka Brytania uczestniczy w Konkursie Piosenki Eurowizji od 1957. Za krajowe przygotowania do konkursu odpowiada brytyjski nadawca publiczny British Broadcasting Corporation (BBC).
Wielka Brytania pięciokrotnie wygrała finał konkursu: w 1967 (Sandie Shaw z piosenką „Puppet on a String”), 1969 (Lulu z piosenką „Boom Bang-a-Bang”), 1976 (Brotherhood of Man z utworem „Save Your Kisses for Me”), 1981 (Bucks Fizz z „Making Your Mind Up”) i 1997 (Katrina and the Waves z „Love Shine a Light”).
Wielka Brytania była gospodarzem Konkursu Piosenki Eurowizji dziewięciokrotnie: pięć razy wygrywał możliwość organizacji koncertu, a trzykrotnie przejął prawo do przygotowań od państw, które nie były w stanie pokryć wszystkich kosztów finansowo (Holandia w 1960, Francja w 1963 i Monako w 1972) dodatkowo Wielka Brytania została gospodarzem Konkursu Piosenki Eurowizji w 2023 roku z powodu braku możliwości organizacji konkursu w Ukrainie - zwycięzcy Konkursu Piosenki Eurowizji z 2022 roku z powodu rosyjskiej inwazji w tymże roku.
Wielka Brytania nie wzięła udziału w dwóch konkursach: w 1956 nadesłała swoją propozycję po upłynięciu terminu zgłoszeń, a w 1958 wycofała się z uczestnictwa bez podania przyczyny.
Od 1999 BBC należy do grona nadawców z krajów tzw. "Wielkiej Czwórki" (później: "Wielkiej Piątki"), które mają zagwarantowany udział w finale konkursu dzięki wpłacaniu do Europejskiej Unii Nadawców (EBU) największych składek organizacyjnych.
Uczestnictwo.
Wielka Brytania uczestniczy w Konkursie Piosenki Eurowizji od 1957 roku i do tej pory wzięła w nim udział 63 razy. Poniższa tabela uwzględnia nazwiska wszystkich brytyjskich reprezentantów, tytuły konkursowych piosenek oraz wyniki w poszczególnych latach.
Legenda:
Historia głosowania w finale (1957–2022).
Poniższe tabele pokazują, którym krajom Wielka Brytania przyznaje w finale najwięcej punktów oraz od których państw brytyjscy reprezentanci otrzymują najwyższe noty:
Kraje, którym Wielka Brytania "przyznała" najwięcej punktów:
Kraje, od których Wielka Brytania "otrzymała" najwięcej punktów:
Legenda:
Konkursy Piosenki Eurowizji zorganizowane w Wielkiej Brytanii.
Konkurs Piosenki Eurowizji odbył się w Wielkiej Brytanii ośmiokrotnie: w 1960, 1963, 1968, 1972, 1974, 1977, 1982 i 1998 roku. 5., 8., 13. i 22. Konkurs Piosenki Eurowizji odbył się w Londynie, 17. – w Edynburgu, 19. – w Brighton, 27. – w Harrogate, a 43. – w Birmingham. Konkursy w 1960, 1963 i 1972 zostały przygotowane przez brytyjskiego nadawcę z powodu niepodjęcia się organizacji przez zwycięzców finałów w poprzednich latach.
Nagrody im. Marcela Bezençona.
Nagrody im. Marcela Bezençona to statuetki przyznawane najlepszym piosenkom w finale Konkursu Piosenki Eurowizji. Pomysłodawcami nagród byli Christer Björkman i Richard Herrey, statuetka nosi nazwisko twórcy konkursu – Marcela Bezençona. Przyznawane są trzy nagrody: Nagroda Dziennikarzy (zwycięzcę wybierają akredytowani dziennikarze), Nagroda Artystyczna (zwycięzcę wybierają komentatorzy konkursu) i Nagroda Kompozytorska (zwycięzcę wybierają kompozytorzy biorący udział w konkursie). 
Nagroda Dziennikarzy
"Gratulacje: 50 lat Konkursu Piosenki Eurowizji".
W październiku 2005 roku odbył się specjalny koncert jubileuszowy , który został zorganizowany przez Europejską Unię Nadawców (EBU) z okazji 50-lecia Konkursu Piosenki Eurowizji. W trakcie koncertu odbył się plebiscyt na najlepszą piosenkę w całej historii imprezy. W stawce konkursowej znalazły się m.in. brytyjskie propozycje „Congratulations” Cliffa Richarda (zdobywca drugiego miejsca w 1968) i „Save Your Kisses for Me” Brotherhood of Man (zwycięski utwór z 1976 roku). Utwory zajęły kolejno ósme i piąte miejsce.

</doc>
<doc id="1259941" url="https://pl.wikipedia.org/wiki?curid=1259941" title="Wielki Sławków">
Wielki Sławków

Wielki Sławków (, niem. "Großschlagendorf", węg. "Nagyszalók") – wieś gminna (obec) w północnej Słowacji, w powiecie Poprad, w historycznym rejonie Spisz. Położona jest w Obniżeniu Liptowsko-Spiskim ("Podtatranská kotlina"), u podnóża Tatr Wysokich, 5 kilometrów od Popradu.
Wielki Sławków jest jedną z najstarszych wsi pod Tatrami – pierwsza wzmianka o niej pochodzi z 1251 (pod nazwą "Zolok"), choć okolice były zasiedlone już w neolicie. W XIII wieku pojawili się tutaj koloniści niemieccy i to prawdopodobnie oni byli założycielami wsi. Wkrótce miejscowość uzyskała prawa miejskie i przyłączyła się do miast spiskich i korzystała z królewskich przywilejów tzw. Stowarzyszenia Sasów Spiskich ("Bund der Zipser Sachsen") z roku 1271. W XV wieku, kiedy część miejscowości została zastawiona Polsce (patrz: zastaw spiski), Sławków stał się częścią Prowincji XI Miast Spiskich ("Provinz der 11 Zipser Städte"), która jednak szybko straciła na znaczeniu i od 1465 przeszedł we władania rodziny Zápolya, panów na Spiskim Zamku.
Wielki Sławków był duża gminą i sięgała głęboko w Tatry. To niej zawdzięcza swoją nazwę Sławkowski Szczyt. Pierwsze wejście na tę górę nastąpiło w 1664. 
Aż do II wojny światowej mieszkała w Sławkowie silna społeczność niemiecka. W 1947 północną część gminy przyłączono do nowo utworzonego miasta Wysokie Tatry – od tego momentu wieś nie ma bezpośredniej styczności z górami.
W Wielkim Sławkowie urodzili się dwaj węgierscy uczeni, bracia Pál (1810–1891) – językoznawca i etnograf oraz János Hunfalvy (1820–1888) – geograf.
Obecnie Wielki Sławków stanowi bazę wypadową w Tatry oraz noclegową dla licznych turystów.

</doc>
<doc id="1259943" url="https://pl.wikipedia.org/wiki?curid=1259943" title="Pulse">
Pulse

Pulse odnosi się do:

</doc>
<doc id="1259944" url="https://pl.wikipedia.org/wiki?curid=1259944" title="Szibli-Umm al-Ganam">
Szibli-Umm al-Ganam

Szibli-Umm al-Ganam (hebr. שבלי-אום אל-גנם; arab. الشبلي - أم الغنم; ang. Shibli-Umm al-Ghanam) – samorząd lokalny położony w Dystrykcie Północnym, w Izraelu.
Położenie.
Miejscowość Szibli-Umm al-Ganam jest położona na wysokości od 100 do 220 metrów n.p.m. na płaskowyżu Sirin u podnóża góry Tabor w Dolnej Galilei, na północy Izraela. Na wschód od miasteczka przepływa strumień Keszet, który wpada na południu do strumienia Nachal Tawor. W jej otoczeniu są miejscowości Dabburijja, Ein Mahil i Kefar Tawor, kibuce Bet Keszet, En Dor i Dawerat, moszaw Kefar Kisch, wioska edukacyjna Kadoorie, oraz arabska wioska Tamra. Na południowym zachodzie jest strefa przemysłowa Alon Tawor i baza wojskowa Na’ura.
Szibli-Umm al-Ganam jest położone w Poddystrykcie Jezreel, w Dystrykcie Północnym Izraela.
Historia.
Miejscowość Szibli-Umm al-Ganam powstała w 1992 roku w wyniku połączenia z sobą dwóch dużo wcześniej istniejących osad: Szibli i Umm al-Ganam. Wioska Szibli leży u północno-wschodnich podnóży góry Tabor. Została założona przez beduińskie plemię Szibli. Natomiast wioska Umm al-Ganam leży u południowo-zachodnich podnóży góry Tabor i została założona przez dwa beduińskie plemiona Szibli oraz al-Sa'ud. Przez długie lata było to tymczasowe obozowisko koczowniczych Beduinów, które dopiero w 1940 roku przekształciło się w stałą osadę. Po I wojnie światowej w 1918 roku tutejsze wioski przeszły pod panowanie Brytyjczyków. Utworzyli oni w 1921 roku Brytyjski Mandat Palestyny. Podczas arabskiego powstania w Palestynie w 1936 roku klan Szibli zawarł porozumienie o wzajemnej obronie z mieszkańcami sąsiedniej żydowskiej osady Kfar Tavor. Porozumienie to obowiązywało przez cały czas powstania. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioski Szibli i Umm al-Ganam miały znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wiosek zajęły siły Arabskiej Armii Wyzwoleńczej, które sparaliżowały żydowską komunikację w całej okolicy. W ramach odwetowych działań, w dniu 19 kwietnia 1948 roku obie wioski zostały zajęte przez żydowskie siły Hagany. Żydowscy żołnierze dotrzymali warunków zawartego w 1936 roku porozumienia i w odróżnieniu od wielu wiosek w Galilei, nie wysiedlili mieszkańców Szibli i Umm al-Ganam. Dzięki temu zachowały one swoją arabską tożsamość. W 1982 roku izraelskie władze formalnie uznały wioskę Umm al-Ganam, a w 1984 roku przyznały wiosce Szibli status samorządu lokalnego. W 1992 roku do miejscowości Szibli przyłączono sąsiednią wioskę Umm al-Ganam, tworząc w ten sposób miasteczko Szibli-Umm al-Ganam.
Demografia.
Zgodnie z danymi Izraelskiego Centrum Danych Statystycznych w 2013 roku w Szibli-Umm al-Ganam żyło prawie 5,5 tys. mieszkańców, w 100% Arabowie muzułmanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 1,6%. W roku tym urodziło się 149 dzieci, a zmarło 130 osób (odnotowano 1 zgon niemowląt). Według danych za 2011 rok liczba zatrudnionych pracowników wynosiła 1758, a liczba osób pracujących na własny rachunek wynosiła 139. Średnie miesięczne wynagrodzenie w 2011 roku wynosiło 5155 ILS (średnia krajowa 7964 ILS). Zasiłki dla bezrobotnych pobierało 31 osób, w tym 21 mężczyzn (średni wiek: 39 lat). Świadczenia emerytalne oraz rentowe pobierało 250 osób, a zapomogi społeczne 367 osób.
Symbole.
Herb Szibli-Umm al-Ganam przedstawia górę Tabor, za której wschodzi słońce. Po bokach umieszczono kłosy pszenicy, aby w ten sposób podkreślić rolnicze korzenie osady. Dodatkowo, na herbie widnieje nazwa miasta w języku hebrajskim i arabskim. Oficjalna flaga miasta jest w kolorze białym, z niebieskim lub kolorowym herbem pośrodku.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych.
Transport.
Z obydwu dzielnic (Szibli i Umm al-Ganam) wyjeżdża się lokalnymi drogami na południowy wschód na drogę nr 65, którą jadąc na północny wschód dojeżdża się do miejscowości Kfar Tavor lub na południowy zachód do kibucu Dawerat. Dodatkowo z Umm al-Ganam lokalna droga prowadzi na północny zachód do miejscowości Dabburijja. W 2011 roku w miejscowości było zarejestrowanych 1665 pojazdów silnikowych, w tym 1170 samochodów osobowych (średnia wieku samochodów prywatnych wynosiła 10 lat). W roku tym w mieście doszło do 2 wypadków drogowych.
Architektura.
Pierwotnie były to dwie wioski rolnicze, jednak wraz ze wzrostem liczebności mieszkańców w znacznym stopniu zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych.
Kultura.
W dzielnicy Szibli znajduje się Centrum Dziedzictwa Beduinów.
Edukacja.
W miejscowości są dwie szkoły podstawowe i jedno gimnazjum. W 2010 roku uczęszczało do nich 1,4 tys. uczniów.

</doc>
<doc id="1259946" url="https://pl.wikipedia.org/wiki?curid=1259946" title="Huaca">
Huaca

Huaca (wak'a) to w języku keczua słowo wieloznaczne. Może oznaczać rzecz zasługującą na szacunek, wielką, wspaniałą, świętą, dziwną lub przeklętą. Za huaca uważano wielkie kamienie, niektóre rzeki, czasem budowle, drzewa itd. Inkowie składali huaca okrutne ofiary z ludzi (często z dzieci, gdyż uważali je za istoty niewinne, posiadające największą moc ułaskawienia bogów), zwierząt, kukurydzy i koki. Każda huaca miała przydzielony kawałek ziemi i kapłanów. Zdarzali się władcy, którzy tępili kult huaca jako obniżający wiarę w Słońce.
Jedną z najsłynniejszych huaca jest sanktuarium Pachacámac. W XV w. zostało podbite przez Inków. Mieszkańcy Pachacamac oddawali tam cześć bożkowi Pacha Kamaqowi, utożsamianemu z Wirakoczą. Po podboju doliny Rímac, w której znajdował się Pachacámac, obok jego świątyni stanęła świątynia Słońca. Podczas konkwisty posąg boga został rozbity przez Hernando Pizarro. Inną ciekawą huacą jest skała znajdująca się niedaleko Cuzco. Według legendy jest to brat Manco Capaca zamieniony w kamień.

</doc>
<doc id="1259947" url="https://pl.wikipedia.org/wiki?curid=1259947" title="Bergisch Gladbach (stacja kolejowa)">
Bergisch Gladbach (stacja kolejowa)

Bergisch Gladbach – stacja kolejowa w Bergisch Gladbach, w kraju związkowym Nadrenia Północna-Westfalia, w Niemczech. Stacja została otwarta w 1868. Znajdują się tu 1 peron. Według klasyfikacji Deutsche Bahn posiada kategorię 3.

</doc>
<doc id="1259950" url="https://pl.wikipedia.org/wiki?curid=1259950" title="P*U*L*S*E (film)">
P*U*L*S*E (film)



</doc>
<doc id="1259956" url="https://pl.wikipedia.org/wiki?curid=1259956" title="Modrolotka szmaragdowa">
Modrolotka szmaragdowa

Modrolotka szmaragdowa ("Cyanoramphus forbesi") – gatunek średniej wielkości ptaka z rodziny papug wschodnich (Psittaculidae). Jest gatunkiem endemicznym, występującym na nowozelandzkich Wyspach Chatham. Narażona na wyginięcie.

</doc>
<doc id="1259959" url="https://pl.wikipedia.org/wiki?curid=1259959" title="Bochum-Dahlhausen">
Bochum-Dahlhausen

Bochum-Dahlhausen – stacja kolejowa w Bochum, w kraju związkowym Nadrenia Północna-Westfalia, w Niemczech. Stacja została otwarta w 1863. Znajdują się tu 2 perony.

</doc>
<doc id="1259963" url="https://pl.wikipedia.org/wiki?curid=1259963" title="Uczenie nadzorowane">
Uczenie nadzorowane

Uczenie nadzorowane – uczenie maszynowe, które zakłada obecność ludzkiego nadzoru nad tworzeniem funkcji odwzorowującej wejście systemu na jego wyjście.
Nadzór polega na stworzeniu zestawu danych uczących, czyli par:
Zadaniem systemu jest nauczenie się przewidywania prawidłowej odpowiedzi na zadane pobudzenie oraz generalizacja przypadków wyuczonych na przypadki, z którymi system jeszcze się nie zetknął.
Do modelowania procesów technicznych zwykle wykorzystuje się uczenie nadzorowane.

</doc>
<doc id="1259964" url="https://pl.wikipedia.org/wiki?curid=1259964" title="Jolanta Modlińska">
Jolanta Modlińska

Jolanta Modlińska- Jezierska (ur. 23 czerwca 1960 w Poznaniu) - polska wioślarka, olimpijka z Moskwy (1980). Córka Marcelego i Haliny Marii (z d. Dembina). 
Obecnie zamieszkuje w Chomęcicach pod Poznaniem. Mężatka (Andrzej Jezierski) i matka dwójki dzieci (Klaudia i Jakub).
Trenowała w klubie sportowym MKS Wałcz. Jej trenerami byli: Ryszard Świerczyński i Ryszard Koch.
W 1980 ukończyła Liceum Ogólnokształcące im. Kazimierza Wielkiego w Wałczu.

</doc>
<doc id="1259968" url="https://pl.wikipedia.org/wiki?curid=1259968" title="Królowa Margot">
Królowa Margot

Królowa Margot (fr. "La Reine Margot") – przydomek królowej Małgorzaty de Valois. Jej osoba była inspiracją do powstania następujących dzieł:

</doc>
<doc id="1259972" url="https://pl.wikipedia.org/wiki?curid=1259972" title="Katharina Diez">
Katharina Diez

Katharina Diez (ur. 2 grudnia 1809 w Netphen koło Siegen, zm. 22 stycznia 1882 tamże) – katolicka poetka niemiecka, pisała powieści, bajki, utwory dla młodzieży, opowiadania (m.in. Powieść „Heinrich Heines erste Liebe” 1870) i inne.

</doc>
<doc id="1259974" url="https://pl.wikipedia.org/wiki?curid=1259974" title="Kazimierz Janczewski (1878–1959)">
Kazimierz Janczewski (1878–1959)

Kazimierz Janczewski (ur. 20 października 1878 w Blinstrubiszkach koło miasteczka Widukle, zm. 15 lipca 1959 w Pruszkowie) – litewski działacz społeczny i gospodarczy, jeden z liderów mniejszości polskiej na Litwie, wieloletni radny Kowna, przewodniczący rady miejskiej w 1925. 
Życiorys.
Urodził się w rodzinie osiadłej od pokoleń na terenie Wielkiego Księstwa Litewskiego, pieczętującej się herbem "Dołęga". Do rodziny Janczewskich należało około 4 tys. hektarów ziemi wraz z lasami na terenie Żmudzi z ośrodkiem w zbudowanym ok. 1735 dworze w Blinsturbiszkach. Majątek ten otrzymała w wianie Kazimiera Burbianka wychodząc za mąż w 1844 za Cypriana Jaczewskiego, którego wnuk Kazimierz, po ukończeniu gimnazjum w Rydze w 1897 podjął studia prawnicze na Uniwersytecie Petersburskim, które jednak przerwał, poświęcając się nauce agronomii w Studium Rolniczym Uniwersytetu Jagiellońskiego pod okiem stryja profesora Edwarda Franciszka Janczewskiego. Po roku został wezwany przez ojca do rodzinnego majątku w Blinstrubiszkach, po czym wyjechał na kilka miesięcy do Szwajcarii. 
W 1906 poślubił Helenę Oskierkę z Muszy i Hieronimowa w Inflantach. W tym samym roku zakupił majątek Jukojnie, gdzie założył stadninę koni, w której hodowano m.in. trakeny. Zapisał się do Towarzystwa Rolniczego Rosieńskiego, którego wiceprezesem pozostawał przez kilka lat. Po wybuchu I wojny światowej stadnina została ewakuowana do Wojejkowa pod Penzą. 
W 1918 wraz z majątkiem powrócił do Jukojń. Rok później zamieszkał w Kownie, włączając się w życie polityczne Litwy. Proponowano mu objęcie urzędu posła w Wielkiej Brytanii, z czego jednak zrezygnował. 9 sierpnia 1919 znalazł się wśród członków założycieli Polskiego Zjednoczenia Demokratycznego, podpisał się pod tzw. deklaracją 22 – odezwą polskich ziemiach zaświadczających o pełnej lojalności wobec państwa litewskiego. 
W 1919 wybrano go w skład rady miejskiej w Kownie jako jednego z szesnastu polskich radnych. W 1925 na krótko objął funkcję przewodniczącego rady, wybrany głosami mniejszości narodowych, jednak tego samego dnia został aresztowany przez litewską policję. Po wypuszczeniu z aresztu zrezygnował z funkcji, jednak do końca pozostał liderem frakcji polskiej w samorządzie. 
W marcu 1920 wziął udział w zjeździe Polsko-Litewskiego Komitetu Wyborczego do Sejmu mającego przygotować Polaków do zbliżających się wyborów do Sejmu Ustawodawczego. Ostatecznie Komitet został zarejestrowany w sierpniu 1922 jako Polskie Biuro Informacyjne, którego przewodniczącym pozostawał przez kilka lat. 
Brał aktywny udział w polskim życiu społecznym i kulturalnym w Republice Litewskiej, m.in. pozostawał udziałowcem spółek "Dompol" i "Omega". Należał do Towarzystwa Producentów Rolniczych na Litwie (PRODROL), był członkiem założycielem Towarzystwa Kulturalnego "Pochodnia" oraz filistrem h.c. korporacji akademickiej "Lauda". Przewodniczył Polskiemu Klubowi Sportowemu Sparta Kowno. 
W 1928 wszedł w skład najwyższych władz Komitetu Polskiego na Litwie. Po śmierci ojca w 1935 objął majątek Blinsturbiszki. Do 1936 pełnił funkcję prezesa Komitetu Polskiego na Litwie, gdy został odsunięty przez tzw. młodych inspirowanych przez rząd Polski. Po przejściu na emeryturę zajmował się renowacją zabytków na Żmudzi, z jego inicjatywy odnowiono m.in. kapliczki w okolicach Widukli, Blinstrubiszek i Jukojń. 
W czasie okupacji radzieckiej Litwy dokonano nacjonalizacji stadniny koni wraz z całą posiadłością. Podczas władzy niemieckiej (1941–1944) w pałacu mieściła się stacja selekcji ziemniaków i zboża. Po wkroczeniu wojsk radzieckich na Litwę w 1944 repatriował się do Polski, zamieszkując w Pruszkowie. 
Zmarł 15 lipca 1959, został pochowany na Żbikowie. Pozostawił po sobie dwóch synów Henryka ożenionego z Zofią Kossakowską z Żejm i Tadeusza (zm. 2000 w Wielkiej Brytanii) ożenionego z Ireną Rahden z Kruż.
Odznaczony m.in. Krzyżem Niepodległości.

</doc>
<doc id="1259975" url="https://pl.wikipedia.org/wiki?curid=1259975" title="Lift Your Skinny Fists Like Antennas to Heaven">
Lift Your Skinny Fists Like Antennas to Heaven

Lift Your Skinny Fists Like Antennas to Heaven (znany też jako "Lift Yr. Skinny Fists Like Antennas to Heaven" i "Levez Vos Skinny Fists Comme Antennas to Heaven") – podwójny album grupy Godspeed You! Black Emperor. Album został nagrany w Chemical Sound Studios w Toronto, Ontario i wydany przez Kranky oraz Constellation Records w 2000 roku. W 2001 roku magazyn "Q" umieścił go na liście "50 Heaviest Albums of All Time".
Album.
"Lift Your Skinny Fists Like Antennas to Heaven" strukturą i zamysłem przypomina bardziej symfonię niż tradycyjne utwory muzyki popularnej czy rockowej. Cztery ścieżki zapisane na albumie składają się z wielu tematów, opatrzonych własnymi tytułami i płynnie przechodzącymi jeden w drugi. Muzyka zawarta na płycie jest instrumentalna, z wyjątkiem kilku sampli głosów i wokaliz.
Edycja winylowa płyty zawiera na okładce diagram autorstwa Efrima Menucka, ilustrujący każdy utwór i jego składowe jako prostokąt, którego długość wyznaczona jest przez czas trwania utworu; dodatkowo, niektóre prostokąty unoszą się tworząc krzywe. Tytuły i czasy trwania są dopisane na tym wykresie.
We wkładce wydania CD płyty znajdują się zdjęcia autorstwa pochodzącego z Rhode Island artysty Williama Schaffa. Wydanie winylowe również zawiera te grafiki na okładce. Na odwrotnej stronie okładki znajdują się zdjęcia zrobione przez członków zespołu.
Lista utworów.
Na płycie CD zapisane są cztery ścieżki, z których każda zawiera kilka segmentów. Ich tytuły znajdują się na okładce albumu; czas trwania podano według oficjalnej dyskografii GY! BE, ponieważ długości podane we wkładce są nieprecyzyjne.

</doc>
<doc id="1259982" url="https://pl.wikipedia.org/wiki?curid=1259982" title="Klub ślimaka">
Klub ślimaka



</doc>
<doc id="1259983" url="https://pl.wikipedia.org/wiki?curid=1259983" title="Tymoszówka">
Tymoszówka

Tymoszówka (ukr. Тимошівка, "Tymosziwka") – wieś na Ukrainie, w obwodzie czerkaskim, w rejonie czerkaskim. W 2001 roku liczyła 830 mieszkańców.
Siedziba dawnej w powiecie czehryńskim na Ukrainie.
We wsi znajdował się dom należący do Rościszewskich wybudowany w stylu Ludwika XIII, z salą w stylu Ludwika XV, jadalnią, salonami: różowym, bilardowym i bibliotecznym. Obok budynku mieścił się park.

</doc>
<doc id="1259985" url="https://pl.wikipedia.org/wiki?curid=1259985" title="Utf16">
Utf16



</doc>
<doc id="1259989" url="https://pl.wikipedia.org/wiki?curid=1259989" title="Getto w Brześciu nad Bugiem">
Getto w Brześciu nad Bugiem

Getto w Brześciu nad Bugiem (niem. "Ghetto Brest Litovsk"; jidysz בריסקער געטאָ; "Brisker geto") – getto działające w latach 1941–1942 na terenie Brześcia na Białorusi. 
Powstanie i kształt terytorialny.
Zostało utworzone 16 grudnia 1941 zarządzeniem komisarza Rzeszy Wschód. Obejmowało kwartał miasta ograniczony ulicami (według nomenklatury z 1941): Majakowskiego, Kosmonautów, Gogola, Kirowa, Dzierżyńskiego, Moskiewską (Jagiellońską), Kirowa (Szeroką), linią pomiędzy Internacjonalną (dawniej: Szpitalną) a Muchawcem, linią między Kujbyszewa a Sowiecką. Na tak zakrojonym terytorium mieszkało w grudniu 1941 roku 18 tys. osób uznanych według kryteriów norymberskich za Żydów. 
Ulica Moskiewska (szosa z Warszawy do Mińska i Moskwy, polska nazwa: Jagiellońska) dzieliła getto na dwie nierówne części: większą, położoną na północy, i mniejszą, obejmującą południowy obszar zamieszkiwany przez Żydów.
Organizacja.
Administracją ze strony żydowskiej kierował złożony z 60 członków Judenrat, któremu była podporządkowana żydowska policja dbająca o porządek na terenie miasta. Ze strony niemieckiej gettem zarządzały osoby mianowane przez komisarza Białorusi. Przewodniczącym Judenratu został wybrany Hersz Rozenberg. 
Na terenie getta istniał szpital, sklepy miejskie oraz kuchnie pomocowe. 
Ruch oporu.
Już na początku 1942 na terenie getta zaczęły się tworzyć grupy antynazistowskie. W brzeskim getcie kierował nimi były oficer Wojska Polskiego Michał Omieliński. W styczniu 1942 powstała z inicjatywy warszawskiego Hechaluca organizacja Nekuma.
Likwidacja getta.
Jesienią 1942 władze niemieckie zażądały od Żydów spłacenia kontrybucji w złocie, srebrze i diamentach. Mimo uzbierania 80% kwoty przez ludność Brześcia nie zapobiegło to likwidacji getta, która nastąpiła w dniach 15–18 października 1942. Część ludności zamordowano na miejscu, a resztę wywieziono pociągami na tzw. Górę Bronną koło Berezy Kartuskiej, gdzie rozstrzelano i zakopano ich w dołach.
Upamiętnienie.
W czasach radzieckich przy ul. Kujbyszewa ustawiono obelisk upamiętniający zagładę brzeskich Żydów. Miejsca pamięci powstały też w Górze Bronnej i jej okolicach.

</doc>
<doc id="1259993" url="https://pl.wikipedia.org/wiki?curid=1259993" title="Franciszek Dołmat Isajkowski">
Franciszek Dołmat Isajkowski

Franciszek Dołmat Isajkowski herbu Prus I (zm. w maju 1654) – biskup smoleński od 1650, referendarz wielki litewski i pisarz wielki litewski od 1641, kustosz i kanonik wileński, infułat trąbski, proboszcz grodzieński, trocki, gieranioński i wileński, sekretarz królewski. 
W 1632 roku był elektorem Władysława IV Wazy z województwa wileńskiego.
Na dworze Władysława IV Wazy piął się po poszczególnych stopniach kariery politycznej. Był regentem kancelarii większej litewskiej, pisarzem skarbu litewskiego. W czasie wojny polsko-rosyjskiej 1654-1667 uciekł ze Smoleńska przed nadejściem wojsk rosyjskich.
Był fundatorem kolegium jezuitów w Grodnie. 

</doc>
<doc id="1259994" url="https://pl.wikipedia.org/wiki?curid=1259994" title="Joseph Dietzgen">
Joseph Dietzgen

Peter Joseph Dietzgen (ur. 9 grudnia 1828 w Blankenbergu, zm. 15 kwietnia 1888 w Chicago) – niemiecki filozof socjalistyczny.
Życiorys.
Był najstarszym z pięciorga dzieci garbarza Gottfrieda (1794–1887) i Anny Margarethy Lückerath (1808–1881). Uczęszczał do szkoły ludowej w Uckerath, następnie przez dwa lata do szkoły mieszczańskiej w Kolonii i pół roku w szkole parafialnej w Oberpleis. Jako filozof był samoukiem. Po wydarzeniach 1848 roku udał się na emigrację do Stanów Zjednoczonych. Do Niemiec wrócił w 1851 roku, w 1852 został członkiem Związku Komunistów. W 1859 po raz kolejny emigrował do Stanów Zjednoczonych, założył wtedy garbarnię w Montgomery. W Ameryce przebywał do wybuchu wojny secesyjnej. Od 1864 do 1868 kierował garbarnią w Sankt Petersburgu. W 1869 odziedziczył garbarnię wuja w Siegburgu. Został członkiem Socjaldemokratycznej Partii Robotniczej Niemiec. W 1878 roku był aresztowany za działalność socjalistyczną. W 1884 roku razem z rodziną zamieszkał już na stałe w Stanach Zjednoczonych.
Został pochowany na German Waldheim Cemetery. Po śmierci jego rozproszone prace zebrał i wydał syn, Eugen Dietzgen. W latach 1961–1965 kolejne wydanie dzieł zebranych ukazało się pod redakcją komisji filozofii Akademii Nauk NRD.
Poglądy filozoficzne.
Na jego wczesne poglądy duży wpływ miały prace Ludwiga Feuerbacha. Za punkt wyjścia swej koncepcji przyjmuje Dietzgen świat materialny i odrzuca prymitywną koncepcję wulgarnych materialistów, którzy sprowadzali myśl do substancji. Swoje poglądy materialistyczne rozwijał Dietzgen w walce przeciwko idealistom, . Idealizm uważał za wymyślną obronę religianctwa, za światopogląd klas eksploatatorskich.
Fryderyk Engels pisał, że Dietzgen odkrył materialistyczną dialektykę samodzielnie, niezależnie od Karola Marksa, a także i od Hegla. Włodzimierz Lenin w swojej książce "Materializm a empiriokrytycyzm" często powoływał się na Josepha Dietzgena i, wysoko oceniając jego prace, stwierdzał:
Ale jednocześnie Lenin przestrzega, że Dietzgen nie zawsze daje słuszny wykład materializmu dialektycznego, często spotyka się u niego odchylenia od materializmu dialektycznego oraz błędy, które wykorzystali przeciwnicy marksizmu, w szczególności .

</doc>
<doc id="1259997" url="https://pl.wikipedia.org/wiki?curid=1259997" title="Czuwaj!">
Czuwaj!



</doc>
<doc id="1259998" url="https://pl.wikipedia.org/wiki?curid=1259998" title="Beata Kamuda-Dudzińska">
Beata Kamuda-Dudzińska

Beata Janina Kamuda-Dudzińska (ur. 12 lipca 1960 w Gardei) - polska wioślarka, olimpijka z Moskwy (1980), pracownik samorządowy. 
Jej kariera sportowa przypada na lata 1975-1980.
W 1980 r. ukończyła Liceum Ogólnokształcące im. Kazimierza Wielkiego w Wałczu, a następnie studia ekonomiczne. 
Należała do klubów sportowych: KW Wisła Grudziądz i MKS Wałcz. Jej trenerami byli: Ryszard Świerczyński i Ryszard Koch.

</doc>
<doc id="1260003" url="https://pl.wikipedia.org/wiki?curid=1260003" title="Nasza Ukraina - Ludowa Samoobrona">
Nasza Ukraina - Ludowa Samoobrona



</doc>
<doc id="1260004" url="https://pl.wikipedia.org/wiki?curid=1260004" title="Marcus Belby">
Marcus Belby



</doc>
<doc id="1260008" url="https://pl.wikipedia.org/wiki?curid=1260008" title="Challcuchima">
Challcuchima

Challcuchima, Chalcuchima, Chalcuchimac, Chalicuchima (kecz. "Challkuchimaq"; zm. 13 listopada 1533 w Jaquijahuana) - inkaski dowódca wojskowy, przez wiele lat wódz króla Huayny Capaca. Dowodził w wielu jego wyprawach i zdążył zdobyć jego zaufanie. Uczestniczył również w podboju Quito. Po śmierci Huayny Capaca, będąc już w podeszłym wieku, brał udział w wojnie domowej po stronie Atahualpy. Słynął z niezwykłego okrucieństwa; podobno kazał sobie zrobić czarę na chichę z czaszki jednego z pokonanych wodzów Huascara. W dużej mierze dzięki niemu Atahualpa wygrał wojnę. To on porwał Huascara, a następnie wyrzucił go z lektyki, do której wsiadł sam. Pod osłoną parasola dotarł w ten sposób do reszty wojsk Huascara. Na miejscu kazał wziąć do niewoli osłupiałą armię tego ostatniego. Podczas podboju hiszpańskiego z jego rozkazu odbyła się masakra zdrajców, którzy przyłączyli się do armii hiszpańskiej. Został uwięziony i spalony przez Hiszpanów za rzekome planowanie buntu. Innymi znanymi wodzami Atahualpy byli Quisquis i Rumi Navi.

</doc>
<doc id="1260010" url="https://pl.wikipedia.org/wiki?curid=1260010" title="Załuscy herbu Junosza">
Załuscy herbu Junosza

Załuscy herbu Junosza – polski ród szlachecki z Mazowsza.
Załuscy wywodzili się ze średnio zamożnej szlachty mazowieckiej województwa rawskiego. Do połowy XVII wieku nie wyszli poza piastowanie lokalnych urzędów ziemskich. Dopiero w drugiej połowie XVII wieku zaczął się wzrost zamożności i znaczenia rodu. Jako pierwszy z rodu do godności senatorskiej doszedł Wawrzyniec Załuski (zm. 1650), który został kasztelanem gostyńskim, była to jednak godność kasztelana mniejszego (drążkowego).
Do wyższych urzędów doszedł jego syn Aleksander (zm. 1693), osiągając w 1676 województwo rawskie. Karierę swą zawdzięczał przede wszystkim małżeństwu z Katarzyną Olszowską kasztelanką spicymierską, siostrą podkanclerzego i prymasa Andrzeja Olszowskiego. Od tego czasu dzięki protekcji wuja – prymasa kolejni przedstawiciele rodu Załuskich wchodzą w posiadanie stolic biskupich oraz osiągają krzesła senatorskie jako kasztelanowie i wojewodowie. Spowodowało to nieustanny wzrost znaczenia i wpływów rodu, który największe czasy swojej świetności przeżywał w XVIII w.
Spośród synów Aleksandra najbardziej znanym jest Andrzej Chryzostom, kanclerz wielki koronny i biskup warmiński. Karierze duchownej poświęcili się również dwaj młodsi synowie Aleksandra: Ludwik Bartłomiej biskup płocki i Marcin biskup pomocniczy płocki. Kolejni synowie Aleksandra pozostali w stanie świeckim. Aleksander Józef został po ojcu wojewodą rawskim, Hieronim objął kasztelanię rawską, a Franciszek Jan został wojewodą czernihowskim, a następnie płockim. Ich przyrodni brat Karol Załuski (zm. 1735) urodzony z drugiego małżeństwa Aleksandra z Zofią Koniecpolską, osiągnął jedynie kuchmistrzostwo wielkie litewskie.
W kolejnym pokoleniu do największego znaczenia doszli synowie Aleksandra Józefa. Dzięki swojemu pierwszemu swemu małżeństwu z Teresą Witowską kasztelanką sandomierską wszedł on w posiadanie znaczniejszego majątku. Potomstwo miał ze swoją drugą żoną, Teresą Potkańską starościanką inowrocławską. Było to 4 synów: Andrzej Stanisław biskup krakowski, Marcin jezuita i sufragan płocki, Jakub starosta sulejowski i Józef Andrzej biskup kijowski oraz 3 córki: Wiktorię która wstąpiła do Wizytek w Warszawie, Ludwikę oraz Aleksandrę.

</doc>
<doc id="1260011" url="https://pl.wikipedia.org/wiki?curid=1260011" title="Opowiadania o Leninie">
Opowiadania o Leninie

Opowiadania o Leninie (ros. Рассказы о Ленине) – zbiór opowiadań autorstwa Michaiła Zoszczenki z 1940.
Charakterystyka ogólna.
W ZSRR opowiadania o „wodzu rewolucji” były elementem propagandy radzieckiej i choć napisane dla dzieci w wieku przedszkolnym, były lekturą obowiązkową w klasach młodszych.
Nie podkreślano przy tym autorstwa Zoszczenki, którego jeszcze w 1946 poddano represjom, następnie aż do śmierci pozbawiono możliwości druku. Opowiadania są przekomarzaniem się, subtelną ironią, parodią moralizatorskich opowieści o Włodzimierzu Leninie. W jednym z opowiadań rybak prosi Lenina o wsparcie dla rybołówstwa, bo ryby, nie mogąc doczekać się radzieckich sieci (za mało ich wytwarzano, również kutry wymagały remontu), odpływają na wody angielskie. Autor bawi się konwencją, gdy ukazuje bohatera jako postać idealną i bez skaz, krynicę cnót – w innym opowiadaniu jako kilkulatek przyznaje się, po dwóch miesiącach wewnętrznej walki, do przypadkowego kłamstwa i zbicia karafki, po czym z ulgą i uśmiechem zasypia. Wszystkie czyny i uwagi bohatera są sprawiedliwe i mądre. Opowiadania były potem materiałem do tworzenia wielu anegdot i parodii.
Utworu nie należy mylić z książką z 1939 pod tym samym tytułem, wydaną w Polsce m.in. przez „Naszą Księgarnię” w tłumaczeniu Andrzeja Miłosza w 1950.
Recepcja w Polsce.
Polskie tłumaczenie „Opowiadań o Leninie” wydała także „Nasza Księgarnia” w 1970 w niewielkim, jak na tamte czasy, nakładzie 30 tys. egzemplarzy. Z uwagi na przedstawienie bohatera z użyciem elementów hagiograficznych, zakrawające na wyrafinowaną kpinę lub ironię – co było celowym zabiegiem znanego z użycia humoru autora – opowiadania osiągnęły duży sukces, bo w Polsce – odczytując tzw. „drugie dno” – czytano je w domach, głośno się śmiejąc. W rezultacie ambasada radziecka w Warszawie zażądała wycofania przekładu z księgarń.
Nawiązania w kulturze.
Wojciech Maziarski opublikował w 2017 nawiązujące do "Opowiadań" Zoszczenki "Czytanki o dobrej zmianie. Lektury z ćwiczeniami dla mord zdradzieckich i kanalii". Miejsce Lenina zajmuje tam Jarosław Kaczyński.
Tytuły.
Opowiadania zamieszczone w publikacji:

</doc>
<doc id="1260015" url="https://pl.wikipedia.org/wiki?curid=1260015" title="Żółkiewscy herbu Lubicz">
Żółkiewscy herbu Lubicz

Żółkiewscy herbu Lubicz – polski ród magnacki. Głównym przedstawicielem rodu jest Stanisław Żółkiewski (1547–1620), hetman wielki i kanclerz wielki koronny. Jego dziadem był Mikołaj Żółkiewski.
Historia.
Ród Żółkiewskich wywodził się z Mazowsza, skąd przed końcem XIV stulecia jako drobni rycerze przybyli na ruską wtedy (w sensie kulturowo-cywilizacyjnym) ziemię chełmską. W latach 1388-1462 dawne ruskie księstwo bełskie było lennem polskim rządzonym przez książąt mazowieckich i w tym właśnie okresie rzesze drobnego, mazowieckiego rycerstwa często bardzo ubogiego (a wraz z nimi także grupy ludności pośredniej pomiędzy chłopstwem a rycerzami) podążały w poszukiwaniu poprawy statusu materialnego na ziemię bełską osiedlając się też w sąsiedniej ziemi chełmskiej, świeżo przyłączonej w roku 1387 do Polski i leżącej niejako "po drodze". Gniazdem rodowym Żółkiewskich była wieś Żółkiew (od 1702 roku Żółkiewka) koło Krasnegostawu położona nad rzeką o podobnej nazwie – Żółkiewką. Od nazwy tej wsi ród wziął swe nazwisko. Tereny te są wzmiankowane w traktacie granicznym z roku 1359 pomiędzy ziemią lubelską a księstwem chełmskim (należącym wtedy do Litwy). W dokumencie tym nie zostają jeszcze wymienieni Żółkiewscy (czy raczej osoby, które z pewnym prawdopodobieństwem można by z nimi powiązać ponieważ nie używano jeszcze wówczas nazwisk - a jedynie przydomki od miejscowości pochodzenia) chociaż wymieniona jest już wieś Żółkiew.
Pierwsza wzmianka o rodzie Żółkiewskich pochodzi z około roku 1417 i wymienia Jakuba z Żółkwi jako właściciela ziemskiego spod Krasnegostawu. Potomkami tegoż Jakuba byli wymieniony pod koniec XV stulecia Jan oraz Stanisław – chorąży chełmski (wzmiankowany w 1491 roku). Aleksander Mikołaj Żółkiewski – kolejna odnotowana źródłowo postać rodu, był w roku 1508 chorążym chełmskim oraz dowódcą pospolitego ruszenia województw ruskiego oraz podolskiego. Jan "Sokół" Żółkiewski – dzierżawca wsi Stężyca poległ w roku 1515 w wojnie moskiewskiej. Znani są również dwaj Żółkiewscy o imieniu Stanisław z pierwszej połowy XVI wieku: jeden był poborcą podatków w ziemi chełmskiej, bełskiej i lwowskiej (wzmiankowany w 1502 roku) oraz podkomorzym bełskim od 1503 roku, drugi sędzią ziemskim od 1512 roku i podkomorzym bełskim od 1522 roku. Jan Żółkiewski w 1535 roku był chorążym chełmskim i posłem na sejm. Tomasz Żółkiewski w tym samym okresie uczestniczył w wojnie moskiewskiej.
Żółkiewscy byli rodem pochodzenia polskiego (według Paprockiego i Niesieckiego przybyli na chełmsko-bełskie pogranicze polsko-ruskie z Mazowsza) - jednak istnieją pewne przesłanki, że w bliżej nieznanych okolicznościach i czasie stali się prawdopodobnie wyznawcami prawosławia oraz ulegli stopniowo obyczajowej rutenizacji. Jeśli było tak rzeczywiście - to był to skutek faktu, że w czasach gdy osiedli na ziemi chełmskiej przeważającą siłą społeczną był tam kościół prawosławny natomiast parafie kościoła rzymskokatolickiego zaczęto na tych ziemiach organizować dopiero od około 1417 roku i proces ten trwał całe lata. Walkę o "rząd dusz" z prawosławiem rozpoczął dopiero za swego pontyfikatu w latach 1417-1452 biskup chełmski Jan Biskupiec, który po licznych nieudanych próbach poprzedników zorganizował sieć parafii. Minęły jednak dziesięciolecia zanim struktura biskupstwa została ustabilizowana o czym świadczą takie fakty jak przeniesienie stolicy diecezji przez biskupa Pawła z Grabowa do Hrubieszowa w 1473 roku czy wreszcie kolejna zmiana jej lokalizacji dokonana przez biskupa Macieja ze Starej Łomży. Przeniósł on stolicę swego biskupstwa do Krasnegostawu w 1490 roku. W tym samym czasie kościół prawosławny pozostawał prężną siłą, którą władze królewskie próbowały osłabić nawet przez wydawanie zakazów wznoszenia nowych cerkwi (1436). W samej Żółkwi parafię ufundowano wprawdzie w 1417 roku (fundatorem kościoła był prawdopodobnie Jakub z Żółkwi) jednak władze kościelne dokonały jej erekcji dopiero w 1451 roku, a następne wzmianki o jej istnieniu pochodzą dopiero z 1515 roku. Wynika stąd, że rejonie tym przeważali wyznawcy wiary prawosławnej, natomiast łacinników było stosunkowo niewielu. W takim otoczeniu kulturowym przodkowie Żółkiewskich mogli stopniowo przekształcić się w prawosławną familię herbowych. Proces odwrotny – polonizacja szlachty na Rusi Czerwonej, zarówno rdzennie ruskiej jak i napływowej, która w wyniku oddziaływania kultury ruskiej uległa wcześniej rutenizacji (jak Żółkiewscy), przybrał na sile dopiero od lat 1434-1462 tzn. od utworzenia województwa ruskiego oraz województwa bełskiego i rozciągnięcia na tych obszarach prawa i obyczaju polskiego. Dlatego też dziad hetmana Mikołaj Żółkiewski został nazwany przez jednego z historyków nie do końca słusznie "szlachcicem polskim świeżo co ze starych, ruskich bojarów wykutym". Ojciec hetmana Stanisław Żółkiewski (zm. 1588) był twórcą materialnej pozycji rodu, ponieważ zdołał skumulować we własnych rękach znaczny majątek. Początkowo był właścicielem bądź współwłaścicielem zaledwie sześciu wsi (m.in. Poperczyn, Wola, Rożki i Wierzbica koło Krasnegostawu). Skończył zaś życie jako jeden z najbogatszych magnatów na Rusi Czerwonej. On właśnie, podobnie jak jego ojciec Mikołaj gorliwy wyznawca prawosławia oraz w sensie kulturowym polskojęzyczny Rusin (równocześnie typowy szlachcic polski), dokonał konwersji swego rodu po kilku generacjach z powrotem na katolicyzm, chociaż inne gałęzie Żółkiewskich (gałąź herbu Bończa) stały się na krótko ostoją kalwinizmu.
Pewne dane genealogiczne np. z ksiąg sądowych chełmskich z XV wieku wskazują jednak, że jeszcze pod koniec XV wieku mogli być Żółkiewscy katolikami - jeden z nich Stanisław (herbu Bończa) był wówczas określany przydomkiem "czcigodny" - typowym dla osób stanu duchownego i równocześnie był osobą bezżenną, co poza stanem duchownym (katolickim) nie było typowe dla szlachcica. Być może więc był duchownym rzymskokatolickim (ustalenia według pracy Włodzimierz Czarnecki "Żółkiewscy herbu Lubicz w ziemi chełmskiej do połowy XVI w" Rocznik Lubelski T. XXXVI ; http://roczniklubelski.umcs.lublin.pl/wp-content/themes/roczniklubelski/rocznik_2010_calosc.pdf).
Powiat krasnostawski oraz istniejąca tam wieś Żółkiew, które wcielił do Korony Polskiej król Władysław Jagiełło w roku 1387, były też gniazdem rodowym innej gałęzi rodziny Żółkiewskich, która pieczętowała się herbem Bończa i którzy, jak wzmiankuje w swym herbarzu Bartosz Paprocki, nazywali się również Radwanami. Nie dorównali oni nigdy znaczeniem, majątkiem i sławą Lubiczom-Żółkiewskim. Wzmianka u Paprockiego o nazywaniu się Żółkiewskich herbu Bończa Radwanami może być reminiscencją jakichś perypetii tej gałęzi rodu związanych z nadaniem bądź zmianą herbu. Można przypuścić, że owi Radwanowie nie byli nazwiskiem, ale raczej rodzajem przezwiska, które ród uzyskał pośród swego otoczenia, w wyniku perypetii z obiorem bądź zmianą rodowego klejnotu.
Według ustaleń Włodzimierza Czarneckiego gałąź herbu Bończa wywodziła się od Anny z Żółkwi - siostry Jakuba z Żółkwi. Owa Anna związała się z Janem Łubkiem - wójtem miejscowości Wysokie w ziemi lubelskiej. Potomkowie Anny i Jana Łubka odziedziczyli po nim herb - Bończę. Jednak ta linia rodu podobnie jak ich współrodowcy wywodzący się od Jakuba z Żółkwi pieczętowała się również herbem Lubicz. Obu tych herbów używali zamiennie.
Mazowieckie pochodzenie Żółkiewskich herbu Lubicz usiłował zakwestionować Julian Bartoszewicz w wydanej w roku 1868 encyklopedii Orgelbranda. Według przedstawionego tam poglądu tego historyka ród Żółkiewskich pochodził z ruskiej szlachty halickiej. Wzmianki w herbarzach o wyjściu przodków hetmańskich z Mazowsza arbitralnie uznał on za legendę, mimo iż ani Paprocki ani Niesiecki tego wątku pośród legend nie umieszczali (obaj ograniczyli się tu do zdawkowej wzmianki bez podawania szczegółów). Nie przedstawił jednak Bartoszewicz poza osobistymi dywagacjami i własnym przekonaniem żadnych dowodów ruskiego pochodzenia rodu hetmańskiego, a także żadnych argumentów (poza pewnymi spekulacjami) które podważałyby wzmiankę występującą u Paprockiego, że wywodził się tenże ród z Mazowsza. Zresztą wymienił pośród owej szlachty halickiej także i Herburtów, którzy nie byli pochodzenia ruskiego, co każe zachować ostrożność wobec jego poglądów.
Także do pochodzących od Bartoszewicza informacji o prawosławnym wyznaniu Żółkiewskich herbu Lubicz sceptycznie odniósł się Wacław Sobieski, który w swej pracy pt. "Żółkiewski na Kremlu" stwierdził, że jedynym dowodem na to było ubieganie się przez ojca hetmana - Stanisława o prawosławne władyctwo. Nie jest to jednak wystarczający dowód na prawosławne wyznanie u Żółkiewskich - ponieważ w tamtym okresie na Rusi Koronnej wiele rodów katolickich ubiegało się o godności wśród hierarchii prawosławnej, był to okres i obszar "pomieszania wiar" a prawosławie nie raziło jeszcze wówczas szlachty koronnej.
Polska kolonizacja rycerska na ziemie Rusi Czerwonej nabrała tempa w drugiej połowie XIV wieku za rządów króla Kazimierza Wielkiego, księcia opolskiego Władysława Opolczyka oraz króla Władysława Jagiełły, by w XV i XVI wieku stać się procesem niemal masowym. W tym ruchu kolonizatorskim wielki udział miały właśnie drobne rody mazowieckie zwłaszcza z ziem płockiej i zawkrzeńskiej, gdyż to one w latach 1388-1462 (a także wcześniej i potem) kolonizowały księstwo bełskie i sąsiednie ziemie ruskie. Z tego też względu wzmianki o Paprockiego o pochodzeniu rodu Żółkiewskich z Mazowsza nabierają cech prawdopodobieństwa.

</doc>
<doc id="1260019" url="https://pl.wikipedia.org/wiki?curid=1260019" title="Dudu Aouate">
Dudu Aouate

David „Dudu” Aouate (hebr. דוד „דודו” אוואט, ur. 17 października 1977 w Nacerat Illit) – izraelski piłkarz grający na pozycji bramkarza.
Kariera klubowa.
Piłkarską karierę, Aouate rozpoczął w małym klubie Maccabi Tiberius. Niedługo potem podjął treningi w Maccabi She’arim, a w 1997 roku został zawodnikiem pierwszej drużyny Hapoel Nacerat Illit. Już na początku 1998 roku przeszedł do pierwszoligowego Hapoelu Hajfa. W Hapoelu był podstawowym bramkarzem i zastąpił kontuzjowanego dotychczasowego gracza wyjściowej jedenastki Awiego Pereca. W sezonie 1998/1999 wywalczył z Hapoelem mistrzostwo Izraela, a Peretz usiadł na ławce rezerwowych. Natomiast w 2001 roku Aouate wywalczył swój pierwszy w karierze Puchar Izraela. Dla Hapoelu przez cztery sezony zagrał 104 spotkania.
Latem 2001 Aouate został bramkarzem lokalnego rywala Hapoelu, zespołu Maccabi Hajfa. Tam zastąpił innego kontuzjowanego gracza, Nira Davidovicha i podobnie jak w swoim poprzednim klubie został zawodnikiem pierwszego składu. Już w 2002 roku został po raz drugi w karierze mistrzem Izraela, a w sezonie 2002/2003 doprowadził Maccabi do fazy grupowej Ligi Mistrzów. Tam zajął z Maccabi 3. miejsce w grupie i m.in. przyczynił się do zwycięstwa 3:0 nad Manchesterem United.
17 lipca 2003 roku Aouate podpisał kontrakt z hiszpańskim Racingiem Santander. W Primera División zadebiutował jednak dopiero 2 maja 2004 w meczu przeciwko CA Osasuna (2:1 dla Racingu). Do 35. kolejki był zmiennikiem Ricardo. W sezonie 2004/2005 i 2005/2006 był już pierwszym bramkarzem Racingu i dwukrotnie skutecznie wspomógł go w walce o utrzymanie w La Liga.
W sierpniu 2006 Aouate znów zmienił barwy klubowe. Za 1,5 miliona euro został sprzedany do Deportivo La Coruña. Tam swój pierwszy mecz rozegrał 27 sierpnia, a „Depor” pokonało 3:2 Real Saragossa. W 2009 roku przeniósł się na Baleary i został piłkarzem RCD Mallorca.
Kariera reprezentacyjna.
W reprezentacji Izraela Aouate zadebiutował 10 października 1999 roku w przegranym 0:3 spotkaniu z Hiszpanią. O miejsce w bramce kadry narodowej obecnie rywalizuje z Nirem Davidovichem.

</doc>
<doc id="1260035" url="https://pl.wikipedia.org/wiki?curid=1260035" title="Przetrwała tętnica trójdzielna">
Przetrwała tętnica trójdzielna

Przetrwała tętnica trójdzielna (ang. persistent primitive trigeminal artery, PTA) – rzadka anomalia naczyniowa, do której dochodzi na wczesnym etapie rozwoju. Wadę stwierdza się w 0,1-0,6% wykonywanych angiografii naczyń mózgowych, zazwyczaj jednostronnie.
W życiu płodowym, tętnica trójdzielna dochodzi do tętnicy postawnej zanim rozwiną się tylne tętnice łączące i tętnice kręgowe. PTA odchodzi od połączenia między odcinkiem skalistym a jamistym tętnicy szyjnej wewnętrznej (ICA) i biegnie do tyłu i bocznie, w około 40% wzdłuż przebiegu nerwu trójdzielnego (stąd jej nazwa), lub ponad (przez) siodło tureckie (około 60%). W przypadku przetrwałej tętnicy trójdzielnej inne duże naczynia tętnicze zaopatrujące mózgowie: tętnice kręgowe, tylne tętnice łączące i dystalne odcinki tętnic podstawnych, mogą być hipoplastyczne.

</doc>
<doc id="1260036" url="https://pl.wikipedia.org/wiki?curid=1260036" title="Maria Józefa Wettin">
Maria Józefa Wettin



</doc>
<doc id="1260037" url="https://pl.wikipedia.org/wiki?curid=1260037" title="Kwartet DAFO">
Kwartet DAFO

Dafo (DAFō) – kwartet smyczkowy.
Pierwszy żeński kwartet smyczkowy w Polsce. Działa od 1993 roku. Dwukrotnie wyróżniony nagrodą Fryderyk za nagrania polskiej muzyki XX wieku. M. in. za kwartety smyczkowe: G. Bacewicz, T. Bairda, K. Pendereckiego, H.M. Góreckiego, K. Meyera i P. Szymańskiego.

</doc>
<doc id="1260041" url="https://pl.wikipedia.org/wiki?curid=1260041" title="Reprezentacja Norwegii na Mistrzostwach Świata w Narciarstwie Klasycznym 2007">
Reprezentacja Norwegii na Mistrzostwach Świata w Narciarstwie Klasycznym 2007

Reprezentacja Norwegii na Mistrzostwach Świata w Narciarstwie Klasycznym 2007 liczyła 33 sportowców. Reprezentacja ta zdobyła 16 medali, w tym 5 złotych, dzięki czemu zajęła 1. miejsce (przed reprezentacją Finlandii i reprezentacją Niemiec) w klasyfikacji medalowej.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 × 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 × 5 km
Kombinacja norweska.
Sprint HS 134 / 7,5 km
HS 100 / 15,0 km metodą Gundersena
Kombinacja drużynowa
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260043" url="https://pl.wikipedia.org/wiki?curid=1260043" title="Synagoga Chłodna w Mohylewie">
Synagoga Chłodna w Mohylewie

Synagoga Chłodna w Mohylewie (jid. "Di Kalterszul in Mogilev") – drewniana synagoga znajdująca się w Mohylewie przy ul. Wielkiej Mieszczańskiej (obecnie "Grażadanskaja"). Powstała ok. 1680 roku. Jej wizerunek zachował się na starych pocztówkach Mohylewa i na rysunkach Nikołaja Geddy. Obok synagogi mieścił się cheder. Wnętrze było niemal w całości pokryte wspaniałymi polichromiami, wykonanymi w 1745 r. przez malarza ze Słucka Chaima ben Icchaka ha-Lewiego Segala. Od początku XX w. malowidła te zyskały światowy rozgłos w kręgach artystycznych. Zdecydowało to w 1918 o objęciu synagogi ochroną prawną przez władze państwowe, pomimo to synagoga została w 1938 zamknięta, a następnie rozebrana przez władze.

</doc>
<doc id="1260049" url="https://pl.wikipedia.org/wiki?curid=1260049" title="Maria Amalia Krystyna Wettin">
Maria Amalia Krystyna Wettin



</doc>
<doc id="1260050" url="https://pl.wikipedia.org/wiki?curid=1260050" title="Stanisław von Kowalski">
Stanisław von Kowalski

Stanisław Ritter von Kowalski (ur. 4 listopada 1837 w Birczy, zm. 30 września 1908 tamże) – polski wojskowy, generał armii austro-węgierskiej.
Był synem właściciela ziemskiego Adama Anzelma Wojciecha Kowalskiego z Birczy. Wiosną 1855 ukończył gimnazjum w Przemyślu i 24 maja tego roku rozpoczął służbę wojskową w 12 pułku ułanów, ucząc się w pułkowej szkole kadetów. W 1857 został nominowany do stopnia porucznika II klasy, w 1859, po kampanii włoskiej, awansował na porucznika I klasy i nadporucznika.
Po kampanii przeszedł też do nowo powstałego 13 pułku ułanów. W latach 1861-1862 uczył się w brygadowej szkole oficerskiej na terenie Dolnej Austrii, Karyntii oraz w Udine i Weronie.
W 1866 uczestniczył w kampanii włoskiej "wojny siedmiotygodniowej", w tym jako dowódca szwadronu w bitwie pod Custozzą. W tym samym roku awansował na rotmistrza II i I klasy. Po wojnie przeszedł do 7 pułku ułanów. Służył w Preszburgu, Wiedniu i Brzeżanach. W 1876 był nauczycielem jazdy konnej w brygadowej szkole oficerskiej, a 1877 ukończył centralny kurs dla oficerów kawalerii, awansował na stopień majora, i otrzymał dowodzenie dywizjonem 7 pułku ułanów.
W 1881 został awansowany na stopień podpułkownika i został przeniesiony do 6 pułku ułanów w Neuhäusel na Słowacji. W tym czasie był kilkakrotnie odkomenderowywany do pracy w 3 Komisji Asenterunku Koni. 
1 maja 1885 został awansowany na stopień pułkownika i na kilka miesięcy objął dowództwo 6 pułku ułanów, następnie został kierownikiem 3 Komisji Asenterunku Koni we Lwowie. W 1887 przeszedł do 12 pułku huzarów w Koszycach i w 1889 objął jego dowództwo. Jednostką tą dowodził do 17 maja 1891, kiedy przeszedł w stan spoczynku i otrzymał godność tytularnego generała-majora. Godność tę z nieznanych przyczyn złożył w 1894.
Był kawalerem, zmarł bezpotomnie, został pochowany w rodzinnej krypcie na Starym Cmentarzu w Birczy.

</doc>
<doc id="1260058" url="https://pl.wikipedia.org/wiki?curid=1260058" title="Coenraad van Heemskerck">
Coenraad van Heemskerck

Coenraad van Heemskerck (ur. 1646 w Hadze, zm. 1702) – holenderski dyplomata i polityk.
W roku 1672 wyposażył statek z 50 marynarzami na własny koszt i walczył jako jego kapitan w bitwie o zatokę Sole. Jeszcze w 1672 roku został sekretarzem w magistracie Amsterdamu, a potem Pensjonariuszem Amsterdamu (1673) i członkiem prowincjonalnej egzekutywy (1679).
W latach 1698-1701 ambasador Holandii w Paryżu. Wcześniej wielokrotny poseł holenderski u cesarza rzymskiego (1690-1697) i w Turcji (1692-1694). Nie był rezydentem lecz wysłannikiem. Jako ambasador w Wiedniu, mediował między cesarzem i sułtanem (1690).
Po traktacie w Rijswijk w 1697 został ambasadorem we Francji, lecz odwołano go gdy Ludwik XIV uznał, że Jakub Franciszek Edward Stuart jest prawowitym władcą Anglii (jako Jakub III Stuart) - podówczas sojusznika Holandii, której stadhouder Wilhelm III Orański, wróg Ludwika właśnie panował nad Tamizą.
Jego żoną została Cornelia Pauw (ur. 1648).
W roku 1983 wydano jego dokumenty pt: "Inventaris van gezantschapsarchieven van Coenraad van Heemskerck".

</doc>
<doc id="1260064" url="https://pl.wikipedia.org/wiki?curid=1260064" title="Wilhelm Dittenberger">
Wilhelm Dittenberger

Wilhelm Dittenberger (ur. 1840, zm. 1906) – niemiecki filolog klasyczny, pracował głównie nad greckimi napisami i wydał "Inscriptiones atticae aetatis romanae", "Corpus inscriptionum Gaecarum Graeciae septentrionalis" (oba dziełą teraz w "Inscriptiones Graecae"), "Sylloge inscriptionum graecarum", oraz: "Orientis graeci inscriptiones selectae" i "Inschriften von Olympia".

</doc>
<doc id="1260066" url="https://pl.wikipedia.org/wiki?curid=1260066" title="Synagoga chasydów z Chabad-Lubawicz w Mohylewie">
Synagoga chasydów z Chabad-Lubawicz w Mohylewie

Synagoga Chabad-Lubawicz w Mohylewie (jid. "Di Chabad-Lubavitch-Szul in Mogilev") – drewniana bóżnica należąca do ruchu Chabad-Lubawicz znajdująca się w Mohylewie przy ul. Wielkiej Mieszczańskiej na Białorusi. 
W 1911 była to jedna z 13 chasydzkich domów modlitwy działających w Mohylewie. Na tej samej ulicy do 1938 mieściła się inna drewniana Synagoga Chłodna, wybudowana w 1680, uznawana za najważniejszą w Mohylewie.

</doc>
<doc id="1260069" url="https://pl.wikipedia.org/wiki?curid=1260069" title="Halo! Czemu milczysz?">
Halo! Czemu milczysz?

Halo! Czemu milczysz? - polski film z 2008 roku, w reżyserii Zuzanny M. Zawadzkiej. Premiera filmu miała miejsce 18 stycznia 2008.

</doc>
<doc id="1260070" url="https://pl.wikipedia.org/wiki?curid=1260070" title="Paweł Michał Mostowski">
Paweł Michał Mostowski

Paweł Mostowski herbu Dołęga (ur. ok. 1721, zm. 18 kwietnia 1781 w Paryżu) – wojewoda mazowiecki w 1766 roku, wojewoda pomorski w latach 1758-1766, generał-lejtnant wojsk koronnych w 1758 roku, konfederat barski, starosta piotrkowski i skarszewski, rotmistrz chorągwi husarskiej, hrabia pruski.
Życiorys.
Syn Teodora Bogdana Mostowskiego, konfederata tarnogrodzkiego. 
Był deputatem na Trybunał Główny Koronny w Piotrkowie województwa płockiego w 1744 roku, deputat na Trybunał Skarbowy Koronny w Radomiu w 1756 roku. Poseł ziemi łomżyńskiej na sejm 1756 roku. Poseł na sejm 1750 roku. Podpisał wraz ze swoimi zwolennikami elekcję Stanisława Augusta Poniatowskiego w imieniu Prowincji Pruskiej w 1764 roku. 
Był marszałkiem województw i ziem pruskich w konfederacji Czartoryskich w 1764 roku. Był konsyliarzem konfederacji generalnej 1764 roku. Na sejmie koronacyjnym 1764 roku wyznaczony z Senatu do Asesorii Koronnej.
Regimentarz Generalny Prowincji Wielkopolskiej konfederacji barskiej. Po zamachu na Stanisława Augusta Poniatowskiego aresztowany, ale zbiegł na Śląsk. Spiskuje w celu osadzenia na tronie polskim elektora Fryderyka Augusta lub landgrafa heskiego Fryderyka II. Właściciel majątków na Mazowszu: Mostowo, Siemiątkowo, Kuczbork, Gnojno i Ostromecka na Ziemi Chełmińskiej. Od Augusta III otrzymał w 1750 przywilej lokacyjny Ostromecka. Ożeniony z Anną Rozalią Hylzenówną, córką Jana Augusta Hylzena. Ojciec Tadeusza Mostowskiego i Józefa Mostowskiego.
Odznaczony Orderem Orła Białego w 1758 roku.
Przypisy.
 

</doc>
<doc id="1260071" url="https://pl.wikipedia.org/wiki?curid=1260071" title="Synagoga Tilim w Mohylewie">
Synagoga Tilim w Mohylewie

Synagoga Tilim w Mohylewie (jid. "Di Tilim-Szul in Mogilev") – nieistniejąca synagoga, która znajdowała się w Mohylewie na Białorusi na rogu ulic Wileńskiej 2 i Prawej Dubrowienki (obecnie ul. Łazarenki). Została zbudowana z cegieł na początku XX wieku w stylu modernizmu, prawdopodobnie na fundamencie poprzedniej synagogi, która istniała w tym miejscu od lat trzydziestych XVIII wieku. 24 stycznia 1930 roku synagoga została skonfiskowana i przekształcona w klub członków spółdzielni mieszkaniowych. W kwietniu 1942 roku budynek został mocno zniszczony podczas wylewu rzeki Dubrowienki. 

</doc>
<doc id="1260075" url="https://pl.wikipedia.org/wiki?curid=1260075" title="Kazimierz Albert">
Kazimierz Albert

Kazimierz Karol Albert (ur. 1 stycznia 1897 w Szczepiatynie, zm. 1977) – major piechoty Wojska Polskiego.
Życiorys.
Urodził się w Szczepiatynie, w ówczesnym powiecie rawskim Królestwa Galicji i Lodomerii, w rodzinie Jerzego. W czasie I wojny światowej walczył w szeregach cesarskiej i królewskiej armii. Jego oddziałem macierzystym był Galicyjski Pułk Piechoty Nr 55 ze Lwowa. Na stopień podporucznika został mianowany ze starszeństwem z 1 stycznia 1918 roku w korpusie oficerów rezerwy piechoty.
1 czerwca 1921 roku pełnił służbę w 2 dywizjonie żandarmerii polowej etapowej, a jego oddziałem macierzystym był 4 pułk Strzelców Podhalańskich. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 990. lokatą w korpusie oficerów piechoty. Jego oddziałem macierzystym był nadal 4 pułk Strzelców Podhalańskich w Cieszynie. Później został przeniesiony do 34 pułku piechoty w Białej Podlaskiej. W listopadzie 1924 roku został przydzielony z 34 pp do Powiatowej Komendy Uzupełnień Biała Podlaska na stanowisko oficera instrukcyjnego. W marcu 1926 roku, w związku z likwidacją stanowiska oficera instrukcyjnego, został przydzielony do macierzystego pułku. W Białej Podlaskiej pełnił służbę przez kolejnych osiem lat. 3 maja 1926 roku został mianowany kapitanem ze starszeństwem z dniem 1 lipca 1925 roku i 73. lokatą w korpusie oficerów piechoty. Z dniem 10 września 1934 roku został przeniesiony do Szkoły Podchorążych Piechoty w Ostrowi Mazowieckiej. Na stopień majora został mianowany ze starszeństwem z 19 marca 1937 roku i 47. lokatą w korpusie oficerów piechoty. Następnie został przeniesiony do 40 pułku piechoty we Lwowie, w którym dowodził I batalionem.
Na czele tego batalionu walczył w obronie Warszawy. Po kapitulacji załogi stolicy dostał się do niemieckiej niewoli. 31 marca 1940 roku został przeniesiony z Oflagu X B do Oflagu X A, a później do Oflagu VI B Dössel. 16 kwietnia 1946 przyjechał do Szczecina, skąd udał się do Bielska.

</doc>
<doc id="1260076" url="https://pl.wikipedia.org/wiki?curid=1260076" title="Kinuyo Tanaka">
Kinuyo Tanaka

 – japońska aktorka i reżyserka filmowa. 
Życiorys.
Tanaka urodziła się w Shimonoseki w prefekturze Yamaguchi. 
Pierwszą rolę dostała w filmie Yasujirō Ozu "Co z tego, że mam dyplom" (1929). Rok później zagrała główną rolę w "Aiyoku no ki", a w 1931 wystąpiła w pierwszym japońskim filmie dźwiękowym - "Sąsiadka i żona" w reżyserii Heinosuke Gosho.
Była ulubioną aktorką Kenji Mizoguchiego. Zagrała w piętnastu z jego filmów, w tym "Życie Oharu" (1952), "Opowieści księżycowe" (1953) oraz "Zarządca Sanshō" (1954). Zagrała też matkę Noboru Yasumoto w "Rudobrodym" (1965) Akiry Kurosawy. 
Za rolę w "Sandakan nr 8" (1975) w reżyserii Kei Kumai otrzymała Srebrnego Niedźwiedzia dla najlepszej aktorki na 25. MFF w Berlinie. Rok później nakręciła swój ostatni film - "No Misaki" (1976).
Tanaka była pierwszą kobietą w Japonii, która zajęła się reżyserią filmową. Jej debiutem reżyserskim był "Koibumi" (1953). Nakręciła sześć filmów fabularnych.

</doc>
<doc id="1260077" url="https://pl.wikipedia.org/wiki?curid=1260077" title="Aleksy Dobosz">
Aleksy Dobosz

Aleksy Dobosz (ukr. Ołeksa Dowbusz, ur. 1700 w Peczeniżynie, zm. 24 sierpnia 1745 w Kołomyi) – zbójnik karpacki grasujący ze swoją bandą w latach 1739-1745 na Pokuciu w okolicach Mikuliczyna, bohater pieśni i legend huculskich.
Działalność Dobosza.
Główna kryjówka bandy mieściła się w masywie Czarnohory, skąd zbójnicy wyprawiali się w doliny, by rabować dwory szlacheckie, wsie i miasteczka, nie cofając się przed tak śmiałymi napadami, jak np. na jarmark w Bolechowie. Znane jest najście opryszków Dobosza na dwór Jędrzeja Karpińskiego, ojca poety, w dniu narodzin Franciszka. Zbójnik ułagodzony dobrym przyjęciem zrezygnował z rabunku, polecając jedynie, by na chrzcie nadano chłopcu imię Aleksy.
Był to jednak wypadek (o ile prawdziwy) odosobniony. Z reguły w trakcie napadów zbójnicy torturowali w najwymyślniejszy sposób swoje ofiary w celu wymuszenia ujawnienia skrytek ze skarbami. Nieobce były im morderstwa i gwałty. Szalenie odważny i sprytny Dobosz uniknął wszystkich zasadzek i pościgów. Zginął zabity przez huculskiego chłopa, Dźwinkę ze wsi Kosmacz, któremu uwiódł żonę.
Legenda mówi, że Dobosz "„uczony był”", pisać i czytać umiał, a rabował po to, by bogatym brać, a biednym dawać. Dodatkowym motywem miała być zemsta za doznane krzywdy. Wśród miejsc związanych z Doboszem wymieniano drewnianą cerkiewkę koło Bolechowa, gdzie zbójnicy ucztowali po udanym napadzie, a także wydrążoną kłodę dębową przerzuconą nad potokiem we wsi Turka. Wewnątrz tej kłody Dobosz się ukrywał "„dymem przez ludzi starosty wykurzany”".
Kule się go nie imały. Dopiero Dźwinka wydobył od skruszonej żony, że chcąc Dobosza zgładzić trzeba "„strzelbę nabić kulą srebrną, a na wierzch nałożyć 9 ziarn pszenicy poświęcone przez popa, który nad nimi 12 ewangelii odmówi”". I tak Dobosz, zdradzony przez kochankę, padł od kuli zazdrośnika. Zmarł podobno od rany w swej kryjówce w Czarnohorze, a przed śmiercią sam ułożył i odśpiewał towarzyszom balladę:
Dobosz w literaturze.
Dobosz pojawia się w wielu balladach i śpiewkach huculskich. Znana była kołomyjka ostrzegająca, by nie wierzyć żadnej dziewczynie z Kosmacza, bo wszystkie zdradzają. August Bielowski napisał „Dumkę o Doboszu” z wykorzystaniem ludowej melodii ukraińskiej.
Po śmierci Dobosza hersztem jego bandy był Wasyl Bajurak, który po śmierci Dobosza rok tylko dokazywał. Franciszek Karpiński w dzieciństwie był świadkiem jego powieszenia w Stanisławowie.

</doc>
<doc id="1260083" url="https://pl.wikipedia.org/wiki?curid=1260083" title="Krystian Matysek">
Krystian Matysek

Krystian Matysek (ur. 31 grudnia 1967 w Opolu) − polski operator filmowy, reżyser filmów dokumentalnych.
Życiorys.
Ukończył studia w zakresie realizacji obrazu filmowego i telewizyjnego na Wydziale Radia i Telewizji Uniwersytetu Śląskiego w Katowicach. Zadebiutował jako współautor zdjęć do filmu przyrodniczego "Tętno pierwotnej puszczy" w reżyserii Bożeny i Jana Walencików w 1995 roku. W tym samym roku zdobył nagrodę za reżyserię teledysku do utworu "Cyrwone gorole" zespołu De Press na festiwalu Yach Film.
W 2001 ukończył swój pierwszy film autorski "Dziobem i pazurem" (był autorem jego scenariusza, reżyserem, autorem zdjęć i współproducentem), którego realizacja trwała ponad trzy lata. Film składa się z nakręconych w północno-wschodniej Polsce, sekwencji z życia ptaków zmontowanych w sposób przypominający fabułę. Film został całkowicie pozbawiony komentarza słownego. "Dziobem i pazurem" było prezentowane i nagradzane na kilkunastu polskich i międzynarodowych festiwalach filmów przyrodniczych. Trzy fragmenty "Dziobem i pazurem" zostały wykorzystane w filmie "Stara baśń. Kiedy słońce było bogiem" w reżyserii Jerzego Hoffmana.
Kolejne filmy reżyserowane przez Matyska to "Olter" (wspomnienie o Jacku Olterze), "Apokalipsa bez granic" (relacja z prowincji Aceh dotkniętej działaniami wojennymi i skutkami trzęsienia ziemi) oraz "Piasek jest drapieżnikiem" (zrealizowany we współpracy z Dorotą Adamkiewicz, film dotyczący środowiska wydm w Słowińskim Parku Narodowym).

</doc>
<doc id="1260085" url="https://pl.wikipedia.org/wiki?curid=1260085" title="Order Karola I">
Order Karola I

Order Karola I (rum. "Ordinul Carol I") – najwyższe odznaczenie Królestwa Rumunii w latach 1906–1947, nadawane za wybitne zasługi dla tronu i państwa, od 2005 odnowione w charakterze orderu domowego dynastii rumuńskiej.
Historia.
Odznaczenie zostało ustanowione 10 maja 1906 roku przez króla Karola I w czterdziestą rocznicę objęcia przez niego tronu Rumunii (wówczas jeszcze księstwa) i wyparło dotychczasowy najwyższy Order Gwiazdy Rumunii na dalsze miejsce w precedencji odznaczeń państwowych.
Do roku 1932 order Karola I posiadał cztery klasy: Łańcuch, Wielki Krzyż, Wielki Oficer i Komandor.
W roku 1932 król Karol II stworzył m.in. nowe czteroklasowe odznaczenie, "Ordinul Serviciul Credincios" ("Order Wiernej Służby"), znosząc III i IV klasę Orderu Karola I, który odtąd był nadawany jako Wielki Krzyż (ewentualnie z łańcuchem) tylko osobom krwi królewskiej i głowom państwa. W takim kształcie order przetrwał do roku 1947, do wygnania ostatniego króla Michała I i wprowadzenia reżimu komunistycznego.
Dekret Michała I z dnia 8 grudnia 2006 nadał nowe statuty odnowionemu w roku 2005 odznaczeniu i ustanowił order Karola I jako czteroklasowy order domowy dynastii rumuńskiej. Łańcuch został zarezerwowana dla członków rodziny królewskiej. Oprócz niej order może posiadać najwyżej 100 Kawalerów/Dam, w tym: 40 Komandorów, 30 Wielkich Oficerów, 20 Wielkich Krzyży i 10 Łańcuchów.
Insygnia.
Insygnia orderu to oznaka, emaliowany na czerwono krzyż trójlistny ze złotymi promieniami między ramionami i gwiazda I i II klasy. Prawie cały krzyż jest na awersie pokryty figurą ukoronowanego srebrnego orła z ówczesnego godła Rumunii, z mieczami w szponach, na piersi z medalem przedstawiającym profil Karola I zwrócony na prawo, pod nim umieszczona jest srebrna wstęga z dewizą orderu „Prin Statornicie La Isbinda” ("Poprzez wytrwałość do zwycięstwa"). Na również emaliowanym rewersie oznaki znajduje się data „1906”. Ośmiopromienna gwiazda I klasy jest srebrna i nosi na sobie awers oznaki, nadawana do roku 1932 gwiazda II klasy miała kształt rombu z awersem oznaki. Łańcuch orderowy składa się na przemian z ogniw z emaliowanymi na niebiesko plakietkami z godłem Rumunii i ze splecionych złotych liter „C I”. Jako szczególne wyróżnienie order mógł być nadawany z brylantami. Noszony jest na niebieskiej wstędze z żółto-czerwono-czerwonymi bordiurami. Zawieszką oznaki jest korona królewska.

</doc>
<doc id="1260087" url="https://pl.wikipedia.org/wiki?curid=1260087" title="Etienne de Pons">
Etienne de Pons



</doc>
<doc id="1260089" url="https://pl.wikipedia.org/wiki?curid=1260089" title="Synagoga Ejn-Jakow w Mohylewie">
Synagoga Ejn-Jakow w Mohylewie

Synagoga Ejn-Jakow w Mohylewie – żydowska bóżnica mieszcząca się przy ul. Wierbowej 21 w Mohylewie na Białorusi. 
Drewniany wolno stojący budynek przy ul. Wierbowej (obecnie Sadowej) rozebrany w latach trzydziestych XX wieku. Stał 50 m od rzeki Dubrowienki.

</doc>
<doc id="1260093" url="https://pl.wikipedia.org/wiki?curid=1260093" title="Reprezentacja Niemiec na Mistrzostwach Świata w Narciarstwie Klasycznym 2007">
Reprezentacja Niemiec na Mistrzostwach Świata w Narciarstwie Klasycznym 2007

Reprezentacja Niemiec na Mistrzostwach Świata w Narciarstwie Klasycznym 2007 liczyła 31 sportowców. Reprezentacja ta zdobyła 9 medali, w tym 2 złote, dzięki czemu zajęła 3. miejsce (za reprezentacją Norwegii i reprezentacją Finlandii) w klasyfikacji medalowej.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 x 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 x 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Kombinacja drużynowa
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260097" url="https://pl.wikipedia.org/wiki?curid=1260097" title="Reprezentacja Andory na Mistrzostwach Świata w Narciarstwie Klasycznym 2007">
Reprezentacja Andory na Mistrzostwach Świata w Narciarstwie Klasycznym 2007

Reprezentacja Andory na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 75. miejsce Francois Jacques'a Soulie w biegu mężczyzn na 15 km.
Wyniki.
Biegi narciarskie mężczyzn.
Bieg na 15 km

</doc>
<doc id="1260099" url="https://pl.wikipedia.org/wiki?curid=1260099" title="Kwartet Śląski">
Kwartet Śląski

Kwartet Śląski – polski kwartet smyczkowy założony w 1978 roku, występujący w składzie:
Szymon Krzeszowiec – skrzypce I (do roku 1998 – Marek Moś)
Arkadiusz Kubica – skrzypce II
Łukasz Syrnicki – altówka
Piotr Janosik – wiolonczela.
Historia.
Kwartet Śląski został założony w roku 1978. Muzycy zespołu wywodzą się z Akademii Muzycznej im. Karola Szymanowskiego w Katowicach, doskonalili swoje umiejętności na kursach mistrzowskich prowadzonych przez artystów takich kwartetów jak: LaSalle, Amadeus, Juiliard, Smetana, Berg.
Nagrody i wyróżnienia.
W ciągu ponad 30 lat swojej działalności, zespół zdobył wiele nagród :
Repertuar.
W repertuarze Kwartetu Śląskiego znajduje się ponad 300 pozycji literatury kameralnej, z czego dużą część stanowią utwory kameralne, które powstały w XX wieku.
Zespół dokonał około 100 prawykonań kwartetów smyczkowych kompozytorów polskich i obcych, z czego część jest im dedykowana.
Utwory prawykonane przez Kwartet Śląski:
Koncerty.
Zespół koncertował podczas takich wydarzeń jak m.in.: Warszawska Jesień, Poznańska Wiosna Muzyczna, Festiwal Polskiej Muzyki Współczesnej we Wrocławiu, Festiwal Krzysztofa Pendereckiego w Lusławicach i Krakowie, Dni Muzyki Karola Szymanowskiego w Zakopanem, Berliner Musiktage, Time of music Viitasaari, Inventionen Berlin, Lerchenborg-Musicdage, Musicorama-Hongkong, Festival de Saint-Denis w Paryżu, Festiwal Muzyki Współczesnej Milos-Etos w Bratysławie, Wien Modern, RomaEuropa Festival w Rzymie, Festival Musique et Amitié w Bienne (Szwajcaria), Borholms Musik-Festival, Musik Host w Odense, Musik-Biennale Berlin, West Cork Chamber Music Festival (Irlandia), Tongyeong International Music Festival (Korea Płd.).
Kwartet Śląski występował w większości krajów europejskich oraz w USA, Kanadzie, Meksyku, Japonii, Hongkongu i Korei Południowej. Muzycy koncertowali w tak renomowanych salach jak: Concertgebouw i Ijsbreker w Amsterdamie, Konzerthaus w Wiedniu, Vredenburg w Utrechcie, Die Unie w Rotterdamie, De Singel w Antwerpii, Konserwatorium w Brukseli, Schauspielhaus w Berlinie, Tivoli w Kopenhadze, Tonhalle w Düsseldorfie, Salle Pleyel w Paryżu, Merkin Hall i Carnegie Hall w Nowym Jorku, Jordan Hall w Bostonie, Hoam Art Hall w Seulu czy Bellas Artes w Meksyku.
Festiwal «Kwartet Śląski i jego goście».
Od 1993 roku Kwartet Śląski jest organizatorem Festiwalu Muzyki Kameralnej „Kwartet Śląski i jego goście”. Podczas festiwalowych koncertów – a także podczas innych wydarzeń artystycznych – zespół występował z artystami tej miary co m.in.: Dymitr Ashkenazy, Andrzej Bauer, Elena Braslavsky, Eduard Brunner, Bruno Canino, Jeremy Findley, Martin Frost, Maciej Grzybowski, Krzysztof Jakowicz, Stefan Kamasa, Jadwiga Kotnowska, Eugeniusz Knapik, Paweł Kowalski, Karri Krikku, Waldemar Malicki, Jerzy Marchwiński, Janusz Olejniczak, Piotr Pławner, Ewa Pobłocka, Ewa Podleś, Dominik Połoński, Jadwiga Rappé, Hokan Rosengren, Jan Stanienda, Hary Sparnay, Tomasz Strahl, Tatiana Szebanowa, Marek Toporowski, Marie-Pierre Langlamet, Krystian Zimerman.
Kwartet Śląski występował także wraz z innymi zespołami kameralnymi, m.in.: z Kwartetem im. Sibeliusa, Kwartetem DAFO, Kwartetem Camerata, Kwartetem Prima Vista, Lutosławski Quartet, Warszawskim Kwintetem Dętym „Da Camera”, Stamitz Quartet oraz Vanbrugh Quartet.

</doc>
<doc id="1260104" url="https://pl.wikipedia.org/wiki?curid=1260104" title="Łukasz Doliński">
Łukasz Doliński

Łukasz Doliński (1750, Biała Cerkiew - 10 marca 1830, Lwów) – malarz ukraiński, wykształcony w Wiedniu, osiedlił się we Lwowie, gdzie malował obrazy historyczne, portrety, dekoracje freskowe kościołów i klasztorów ówczesnej Galicji i obrazy ołtarzowe. We lwowskim soborze św. Jura znajdują się jego obrazy Apostołów, Proroków i Świętych, Chrystus i Madonna, w krużganku klasztoru Bernardynów 6 scen Męki Pańskiej; dzieła jego znajdowały się też w cerkwi Świętych Piotra i Pawła (2 freski, zniszczone) i w cerkwi monasteru św. Onufrego ojców bazylianów. Z portretów wymienić należy portret metropolity lwowskiego Antoniego Angełłowicza.

</doc>
<doc id="1260105" url="https://pl.wikipedia.org/wiki?curid=1260105" title="Reprezentacja Białorusi na Mistrzostwach Świata w Narciarstwie Klasycznym 2007">
Reprezentacja Białorusi na Mistrzostwach Świata w Narciarstwie Klasycznym 2007

Reprezentacja Białorusi na Mistrzostwach Świata w Narciarstwie Klasycznym 2007 liczyła 12 sportowców. Najlepszym wynikiem było 2. miejsce Leonida Karniejenki w biegu mężczyzn na 15 km.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Bieg na 50 km
Sztafeta 4 × 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 × 5 km
Kombinacja norweska.
Sprint HS 134 / 7,5 km
HS 100 / 15,0 km metodą Gundersena

</doc>
<doc id="1260107" url="https://pl.wikipedia.org/wiki?curid=1260107" title="Reprezentacja Belgii na Mistrzostwach Świata w Narciarstwie Klasycznym 2007">
Reprezentacja Belgii na Mistrzostwach Świata w Narciarstwie Klasycznym 2007

Reprezentacja Belgii na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 53. miejsce Nathalie Santer w biegu kobiet na 10 km.
Wyniki.
Biegi narciarskie kobiet.
Bieg na 10 km

</doc>
<doc id="1260108" url="https://pl.wikipedia.org/wiki?curid=1260108" title="Reprezentacja Austrii na Mistrzostwach Świata w Narciarstwie Klasycznym 2007">
Reprezentacja Austrii na Mistrzostwach Świata w Narciarstwie Klasycznym 2007

Reprezentacja Austrii na Mistrzostwach Świata w Narciarstwie Klasycznym 2007 liczyła 22 sportowców. Najlepszym wynikiem było 1. miejsce drużynowo w skokach narciarskich na dużej skoczni.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 50 km
Sztafeta 4 x 10 km
Zdyskwalifikowani za stosowanie dopingu
Biegi narciarskie kobiet.
Sprint
Bieg na 30 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Kombinacja drużynowa
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260109" url="https://pl.wikipedia.org/wiki?curid=1260109" title="Reprezentacja Australii na Mistrzostwach Świata w Narciarstwie Klasycznym 2007">
Reprezentacja Australii na Mistrzostwach Świata w Narciarstwie Klasycznym 2007

Reprezentacja Australii na Mistrzostwach Świata w Narciarstwie Klasycznym 2007 liczyła 6 sportowców. Najlepszym wynikiem było 14. miejsce w sprincie drużynowym mężczyzn.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Biegi narciarskie kobiet.
Sprint
Sprint drużynowy
Bieg na 10 km
Bieg na 30 km

</doc>
<doc id="1260110" url="https://pl.wikipedia.org/wiki?curid=1260110" title="Reprezentacja Armenii na Mistrzostwach Świata w Narciarstwie Klasycznym 2007">
Reprezentacja Armenii na Mistrzostwach Świata w Narciarstwie Klasycznym 2007

Reprezentacja Armenii na Mistrzostwach Świata w Narciarstwie Klasycznym 2007 liczyła 5 sportowców. Najlepszym wynikiem było 67. miejsce Hovhannesa Sargsyana w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Biegi narciarskie kobiet.
Sprint
Bieg na 10 km

</doc>
<doc id="1260111" url="https://pl.wikipedia.org/wiki?curid=1260111" title="Synagoga Beit Josif w Mohylewie">
Synagoga Beit Josif w Mohylewie

Synagoga Beith-Iosif w Mohylewie, występuje również pod nazwą Bejs Jozif – żydowska bóżnica znajdująca się w Mohylewie przy ul. "Uljano-krupskiej 45". 
Synagoga mieściła się przy ul. "Uljano-Krupskiej" (obecnie: "Pierwomajskiej"), koło dworca kolejowego, na miejscu obecnego Domu Kultury Kolejarzy.

</doc>
<doc id="1260113" url="https://pl.wikipedia.org/wiki?curid=1260113" title="Yanqui U.X.O.">
Yanqui U.X.O.

Yanqui U.X.O. – trzeci studyjny album kanadyjskiej grupy post-rockowej Godspeed You! Black Emperor, wyprodukowany i nagrany przez muzyka Steve′a Albiniego w studiu Electrical Audio w Chicago pod koniec 2001. Nagranie zostało wydane przez wytwórnię Constellation Records z Montrealu 11 listopada 2002, w Europie także na winylu.
Album jest pierwszym nagraniem grupy po nieznacznej zmianie nazwy (przeniesienie wykrzyknika zza „emperor” za „you”), a także pierwszym nagranym pozą rodzinną dla członków zespołu Kanadą. Pozbawiony charakterystycznych dla grupy sampli i osobno nazywanych fragmentów utworów, album został opisany jako „surowy, gniewny, dysonansowy, epicki instrumentalny rock”.
"Yanqui U.X.O" wzbudził sprzeczne opinie wśród krytyki. Podczas gdy niektóre media, jak portal AllMusic, uznały go za „najbardziej tajemniczy album zespołu”, inne, jak Pitchfork Media, skrytykowały za „opieszałość i brak inwencji twórczej”. Niedługo po wydaniu płyty grupa ogłosiła zawieszenie działalności na czas nieokreślony, aby dać członkom możliwość realizowania innych projektów muzycznych.

</doc>
<doc id="1260114" url="https://pl.wikipedia.org/wiki?curid=1260114" title="Synagoga Sagal w Mohylewie">
Synagoga Sagal w Mohylewie

Synagoga „Sagal”, „Sagał” – bóżnica, mieszcząca się przy ul. Bychouskiej 6 w Mohylewie na Białorusi. 17 lutego 1930 roku budynek został skonfiskowany przez władze radzieckie i przeznaczony na magazyn.

</doc>
<doc id="1260117" url="https://pl.wikipedia.org/wiki?curid=1260117" title="Chrystian Józef Karol">
Chrystian Józef Karol



</doc>
<doc id="1260120" url="https://pl.wikipedia.org/wiki?curid=1260120" title="20 Dywizja Pancerna">
20 Dywizja Pancerna

Dywizje pancerne noszące numer 20:

</doc>
<doc id="1260121" url="https://pl.wikipedia.org/wiki?curid=1260121" title="José Ferrer">
José Ferrer

José Ferrer (właśc. José Vicente Ferrer de Otero y Cintrón; ur. 8 stycznia 1912 w San Juan, zm. 26 stycznia 1992 w Coral Gables) – portorykański aktor filmowy, teatralny oraz reżyser. Laureat Oscara za pierwszoplanową rolę w filmie "Cyrano de Bergerac" (1950). Był także dwukrotnie nominowany do statuetki w kategorii dla najlepszego aktora drugoplanowego za kreację Karola VII Walezjusza w biograficznym dramacie historycznym "Joanna d’Arc" (1948) i jako Henri de Toulouse-Lautrec w "Moulin Rouge" (1952). Ojciec Miguela Ferrera.

</doc>
<doc id="1260125" url="https://pl.wikipedia.org/wiki?curid=1260125" title="Bartłomiej Strobel">
Bartłomiej Strobel

Bartłomiej lub Bartholomeus Strobel (ochrz. 11 kwietnia 1591 we Wrocławiu, zm. po 1647 w Toruniu) – polski malarz pochodzenia niemieckiego, przedstawiciel późnego manieryzmu i wczesnego baroku.
Życie.
Był synem pochodzącego ze Schneebergu wrocławskiego malarza Bartholomäusa st. i Thabithy Riehl, córki malarza Andreasa st. Uczył się w pracowni swego ojca (1602-1607). W l. 1608-1611 przebywał w Wiedniu i w Pradze. W 1619 uzyskał serwitoriat cesarza Macieja Habsburga (dzięki poparciu Zygmunta III), w 1624 cesarza Ferdynanda II. Przyjaźnił się z poetą Martinem Opitzem, którego portretował, a przez niego był opiewany w poezji. W 1624 poślubił córkę kupca – Magdalenę Mitwentz. W 1633 przeniósł się do Polski. Działał w Gdańsku, Elblągu i Toruniu. W 1639 został malarzem nadwornym Władysława IV. W 1637 prowadził działalność w Elblągu, a od 1639 w Toruniu.
W 1643 po ciężkiej chorobie przeszedł na katolicyzm.
Twórczość.
Wykonywał obrazy ołtarzowe głównie o tematyce maryjnej (choć był protestantem) na zamówienie katolickich kościołów i klasztorów na Pomorzu, Kujawach i Wielkopolsce (m.in. Grodzisk Wielkopolski, Koprzywnica, Koronowo, Pępowo, Radzyń Chełmiński, Koźliny oraz katedry we Fromborku, w Toruniu, Pelplinie, Włocławku i Wilnie). 
Był znakomitym portrecistą. Specjalizował się w portrecie reprezentacyjnym (m.in. portrety Jerzego Ossolińskiego, ks. Władysława Dominika Zasławskiego-Ostrogskiego, Wilhelma Orsettiego).
W jego portretach uwidacznia się nurt reprezentacyjny. Jest to sztuka chłodna, linearna, bardzo oficjalna, Portretowane postaci przedstawione są w pozycji stojącej, najczęściej jedną ręką wspierają się na boku, drugą nonszalancko opierają o stolik. Osoby przedstawiane na obrazach Strobla ubrane są w przesadnie bogate stroje, wykonane z najdroższych tkanin, których lśnienie możemy obserwować dzięki mistrzowskiej technice artysty. Dla podkreślenia rangi portretowanego malarz umieszcza na obrazie przedmioty będące aluzją do herbu rodowego, co miało uwypuklać wspaniałość i ciągłość genealogiczną rodziny.
Pozostawał pod wpływem manierystów Bartholomeusa Sprangera i Hansa von Aachena, z którymi zetknął się na dworze Rudolfa II Habsburga w Pradze oraz malarza gdańskiego Hermana Hana. W swojej działalności portretowej nawiązywał do malarstwa holenderskiego (Jan Antonisz van Ravesteyn). 
W l. 1630-33 lub 1640-42, prawdopodobnie na zamówienie króla Władysława IV, namalował, nawiązujący do renesansowej tradycji scen nocnych uczt i bankietów, monumentalny obraz o wymiarach 280 × 952 cm – "Uczta u Heroda i ścięcie św. Jana Chrzciciela". Dzieło zostało zakupione być może przez Elżbietę Farnese, drugą żonę króla Hiszpanii Filipa V. Od 1746 znajdowało się w hiszpańskich zbiorach królewskich, obecnie w Museum del Prado w Madrycie. Malowidło wypełnia wielka liczba miniatorskich szczegółów. Na pierwszym planie artysta umieścił ok. 60 postaci, w tym wiele historycznych (m.in. cesarz Ferdynand II Habsburg, król Francji Henryk IV Burbon i generał Albrecht von Wallenstein).

</doc>
<doc id="1260129" url="https://pl.wikipedia.org/wiki?curid=1260129" title="Synagoga na Szkoliszczu w Mohylewie">
Synagoga na Szkoliszczu w Mohylewie

Synagoga na Szkoliszczu w Mohylewie – synagoga położona w mohylewskiej dzielnicy Szkoliszcze (nazwa pochodząca od szkół żydowskich) przy ul. Szkoliszcze (obecny adres: "wul. Wjalikaja Hramadzianskaja 21").
Początki synagogi sięgają przełomu XVII i XVIII wieku. Zbudowana została w pobliżu głównego mostu na Dnieprze, niedaleko historycznego centrum miasta.
W czasach radzieckich odebrano synagodze funkcje sakralne i przekształcono ją w stację pomp, pobierającą wodę z rzeki. Po roku 2000 gmina żydowska w Mohylewie rozpoczęła starania o restytucję mienia i po uzyskaniu poparcia burmistrza oraz rady miasta zwrot budynku zaakceptował prezydent Alaksandr Łukaszenka.
W roku 2018 bliski ukończenia był remont generalny synagogi, a w planach była także rekonstrukcja i przywrócenie funkcji kultowych.

</doc>
<doc id="1260130" url="https://pl.wikipedia.org/wiki?curid=1260130" title="Apartament Ignacego Mościckiego na Wawelu">
Apartament Ignacego Mościckiego na Wawelu

Apartament prezydenta Mościckiego – kilka pomieszczeń w Zamku Królewskim na Wawelu, wchodzących obecnie w skład Prywatnych Apartamentów Królewskich. 
Pomieszczenia zostały urządzone w okresie międzywojennym dla prezydenta Ignacego Mościckiego w komnatach wieży Duńskiej. Apartament składa się z odtworzonej z oryginalnych mebli z 1930 r.: sypialni, salonu i łazienki prezydenckiej, która jest wyłożona marmurem kararyjskim z armaturą angielskiej firmy Twyfords. W czasie okupacji mieszkanie zajmował generalny gubernator Hans Frank.

</doc>
<doc id="1260132" url="https://pl.wikipedia.org/wiki?curid=1260132" title="Poul Heins">
Poul Heins

Poul Heins (ur. ?, zm. 1705 w Moskwie) – duński dyplomata.
W latach 1697-1705 (do śmierci) poseł nadzwyczajny ("envoyé extraordinaire ") Królestwa Danii w Moskwie. 

</doc>
<doc id="1260136" url="https://pl.wikipedia.org/wiki?curid=1260136" title="Michał Hańko">
Michał Hańko

Michał Hańko, biał. Міхась Ганько (ur. 28 lutego 1918 w Kolędzinie w rejonie Mołodeczna, zm. ?) – białoruski publicysta i działacz narodowy, przewodniczący Związku Młodzieży Białoruskiej podczas II wojny światowej
Studiował medycynę na uniwersytecie w Wilnie. Został zmobilizowany do Armii Czerwonej. Wkrótce po ataku wojsk niemieckich na ZSRR dostał się do niewoli i został osadzony w obozie jenieckim. Wypuszczony na wolność dzięki wstawiennictwu Fabiana Akińczyca podjął współpracę z Niemcami. Został skierowany do szkoły propagandystów. W 1942 przyjechał do okupowanego Mińska, gdzie działał w oddziale propagandy Komisariatu Generalnego „Białoruś”. Od czerwca 1943 stał na czele sztabu głównego Związku Młodzieży Białoruskiej. Był podporządkowany komisarzowi generalnemu Wilhelmowi Kubemu, jemu zaś – kierownicy okręgowi, którym z kolei podlegali kierownicy rejonowi. Jednocześnie redagował pismo Związku „Жыве Беларусь”. 27 czerwca 1944 r. uczestniczył w Mińsku w obradach II Kongresu Wszechbiałoruskiego, po czym natychmiast wyjechał do Niemiec. Na pocz. 1945 wstąpił do Białoruskiej Partii Niepodległościowej. Jednocześnie został oficerem batalionu desantowego „Dalwitz” złożonego z Białorusinów. Redagował też pismo „Змагар”. Po rozpuszczeniu batalionu na przełomie kwietnia i maja 1945 r. w Czechach, dalsze losy M. Hańko są nieznane. Według części źródeł przedostał się na Białoruś, gdzie uczestniczył w białoruskiej partyzance antykomunistycznej. Albo zginął, albo udało mu się zbiec na Zachód.

</doc>
<doc id="1260137" url="https://pl.wikipedia.org/wiki?curid=1260137" title="Dúbravka (Bratysława)">
Dúbravka (Bratysława)

Dúbravka (niem. "Kaltenbrunn", węg. "Hidegkút, Pozsony-Hidegkút", chor. "Dubráva") – dzielnica Bratysławy, położona na północny zachód od centrum, w powiecie Bratysława IV. Położona jest pomiędzy Małymi Karpatami na północnym wschodzie, a górą Devínska Kobyla na południowym zachodzie.
Historia.
Tereny dzisiejszej dzielnicy mogły być już zasiedlone w epoce kamienia. Wykopaliska archeologiczne wykazały obecność Celtów, a także ruiny rzymskiego domu "Villa Rustica". Później pojawili się tutaj Germanie. Słowianie w okolicy postawili piec szklarski, nie wiadomo jednak, czy teren dzisiejszej dzielnicy był zamieszkany. Pierwsza właściwa wieś pojawiła się prawdopodobnie w XIV lub XV wieku i była wsią służebną pobliskiego Zamku Devín i wchodziła w skład dóbr devíńskich. Pierwsza pewna pisemna wzmianka (nazwa "Dúbrawa") pochodzi z 1574 lub 1576 i związana jest z kolonizacją chorwacką. W tym okresie Chorwaci osiedlili się w kilku wsiach wokół dzisiejszej Bratysławy. Przenosili się tutaj głównie z rodzinnych stron, zajętych przez Turków, które były w rękach rodziny Batory – byli oni również ówczesnymi właścicielami zamku w Devínie i postanowili przenieść swoich poddanych w bardziej bezpieczne miejsca. Proces osadnictwa (przebycie drogi z Chorwacji nad Dunaj, wykarczowanie lasów, budowana domów) mógł trwać nawet 12 lat – w tym czasie byli oni zwolnieni z pańszczyzny i innych powinności wobec pana. Ich potomkowie żyją do dzisiaj i posługują się własnym, specyficznym dialektem.
Pod koniec XVI wieku przez pewien okres Dúbravka stała się własnością kasztelana Michala Bay, który otrzymał ją w zamian za zasługi i wierną służbę, od rodziny Batory. Ponieważ nie był on szlachcicem spotkało się to z oburzeniem i protestami okolicznej szlachty.
Kolejnymi właścicielami wsi została rodzina Pálffy, która od XVII wieku do 1945 byli panami zamku w Devínie.
O wiosce wspomniano w dokumentach po raz kolejny w 1683, kiedy niedaleki Wiedeń był oblegany przez Turków – prawdopodobnie została wówczas spalona przez przemieszczające się wojska.
Urbarz z 1768 wymienia 58 mieszkańców – trudnili się oni rolnictwem i winiarstwem. W okresie między dniem św. Michała a św. Jerzego mogli oni, zamiast odrabiać pańszczyznę, produkować własne wino, a potem sprzedawać swoje zbiory na targach w Bratysławie i Wiedniu. Ich kultura oraz tryb życia był i jest charakterystyczny dla regionu Záhorie.
Wiek XIX przyniósł na wieś kilka nieszczęść – najpierw, w 1809, Dúbravka została spalona przez wojska napoleońskie. W 1831 wybuchła w okolicy epidemia, podobnie jak w 1866, podczas wojny austriacko-pruskiej, w której dodatkowo wieś po raz kolejny została spalona. Częste niszczycielskie działanie ognia sprawiło, że w 1889 zaczęła działać straż pożarna.
W II połowie XIX wieku większość mieszkańców Dúbravki pracowała w ówczesnym Pozsony, często na kolejach. Od 1908 wieś miała własny, amatorski teatr. Od 1911 zaczęto tutaj budować drewniane domki letniskowe (tzw. "Tavaríkova kolónia"), do których przyjeżdżali letnicy. Przed I wojną światową 96% mieszkańców wsi było Słowakami.
I wojna światowa spowodowała spadek dochodów z winiarstwa. Od 1919 Dúbravka znalazła się w granicach Czechosłowacji i wówczas władze rozparcelowały majątki rodziny Pálffy. W 1926 na ulicach pojawiło się oświetlenie elektryczne, w 1935 oddano do użytku nową szkołę, w 1936 zaczął działać wodociąg i pierwsze telefony, a w 1938 dom kultury. Działało tutaj także kąpielisko, kino, wiejska biblioteka i czytelnia. Większość mieszkańców trudniła się winiarstwem (powstało wiele zakładów i firm winiarskich), pozostali pracowali w kamieniołomach w Devińskiej Nowej Wsi albo w Bratysławie.
W marcu 1939 teren wsi zajęło wojsko niemieckie, gdyż według początkowych planów miała ona zostać włączona do III Rzeszy. Ostatecznie do Niemiec przyłączono tylko Devín oraz Petržalkę, a Dubravkę Niemcy opuścili w kwietniu 1939.
5 kwietnia 1945 wieś obsadziła Armia Czerwona. Rok później włączono ją w granice Bratysławy, ale nadal dominowała tutaj niska, zabytkowa, wiejska zabudowa (w latach 60. objęta ochroną). Zmieniło się to w latach 70. XX wieku, kiedy pojawiły się blokowiska, zupełnie niepasujące do dotychczasowego charakteru dzielnicy. Mimo to w latach 80. uznano dawną wieś oraz niektóre okoliczne lasy i ogrody za tereny rekreacyjne. Dopiero w 1952 uruchomiono połączenie autobusowe z centrum Bratysławy.
Do dzisiaj winiarstwo jest znakiem charakterystycznym Dúbravki. Obecnie planowane są dalsze kroki w celu urbanizacji i przebudowy dzielnicy – m.in. powstał projekt wybudowania wokół głównej ulicy centrum, którego nigdy tutaj nie było.
Zabytki.
W 2002 w dzielnicy poświęcono nowy kościół pw. Ducha Świętego.
Cała okolica słynie z terenów zielonych, dużej ilości lasów, sadów oraz winnic.
Podział dzielnicy.
Dzielnica Dúbravka dzieli się, nieoficjalnie, na cztery części
Sport.
Znajdują się tutaj dwa kluby piłkarskie – FK CRA w tzw. Starej Dubravce oraz FK Dúbravka. W dzielnicy mieści się również klub hokeja na lodzie HOBA Bratislava, posiadający własne kryte lodowisko.

</doc>
<doc id="1260138" url="https://pl.wikipedia.org/wiki?curid=1260138" title="Bazylika katedralna Świętych Apostołów Piotra i Pawła w Gliwicach">
Bazylika katedralna Świętych Apostołów Piotra i Pawła w Gliwicach



</doc>
<doc id="1260141" url="https://pl.wikipedia.org/wiki?curid=1260141" title="Reprezentacja Bułgarii na Mistrzostwach Świata w Narciarstwie Klasycznym 2007">
Reprezentacja Bułgarii na Mistrzostwach Świata w Narciarstwie Klasycznym 2007

Reprezentacja Bułgarii na Mistrzostwach Świata w Narciarstwie Klasycznym 2007 liczyła 2 sportowców. Najlepszym wynikiem było 51. miejsce Weselina Cinzowa w biegu mężczyzn na 15 km.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Biegi narciarskie kobiet.
Sprint
Bieg na 10 km
Bieg na 15 km

</doc>
<doc id="1260142" url="https://pl.wikipedia.org/wiki?curid=1260142" title="Reprezentacja Chińskiej Republiki Ludowej na Mistrzostwach Świata w Narciarstwie Klasycznym 2007">
Reprezentacja Chińskiej Republiki Ludowej na Mistrzostwach Świata w Narciarstwie Klasycznym 2007

Reprezentacja Chińskiej Republiki Ludowej na Mistrzostwach Świata w Narciarstwie Klasycznym 2007 liczyła 10 sportowców. Najlepszym wynikiem było 10. miejsce drużynowo w sprincie drużynowym i sztafecie kobiet. Najlepszym wynikiem indywidualnym było 18. miejsce Li Hongxue w biegu kobiet na 30 km.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 × 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 × 5 km

</doc>
<doc id="1260143" url="https://pl.wikipedia.org/wiki?curid=1260143" title="Reprezentacja Chorwacji na Mistrzostwach Świata w Narciarstwie Klasycznym 2007">
Reprezentacja Chorwacji na Mistrzostwach Świata w Narciarstwie Klasycznym 2007

Reprezentacja Chorwacji na Mistrzostwach Świata w Narciarstwie Klasycznym 2007 liczyła 2 sportowców. Najlepszym wynikiem było 94. miejsce Alena Abramovicia w biegu mężczyzn na 15 km.
Wyniki.
Biegi narciarskie mężczyzn.
Bieg na 15 km

</doc>
<doc id="1260144" url="https://pl.wikipedia.org/wiki?curid=1260144" title="Reprezentacja Czech na Mistrzostwach Świata w Narciarstwie Klasycznym 2007">
Reprezentacja Czech na Mistrzostwach Świata w Narciarstwie Klasycznym 2007

Reprezentacja Czech na Mistrzostwach Świata w Narciarstwie Klasycznym 2007 liczyła 21 sportowców. Najlepszym wynikiem było 1. miejsce Kateřiny Neumannovej w biegu kobiet na 10 km.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 × 10 km
Biegi narciarskie kobiet.
Sprint
Bieg na 10 km
Bieg na 15 km
Bieg na 30 km
Sztafeta 4 × 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Kombinacja drużynowa
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260145" url="https://pl.wikipedia.org/wiki?curid=1260145" title="Reprezentacja Danii na Mistrzostwach Świata w Narciarstwie Klasycznym 2007">
Reprezentacja Danii na Mistrzostwach Świata w Narciarstwie Klasycznym 2007

Reprezentacja Danii na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 70. miejsce Jonasa Thora Olsena w biegu mężczyzn na 15 km.
Wyniki.
Biegi narciarskie mężczyzn.
Bieg na 15 km
Bieg na 30 km
Bieg na 50 km

</doc>
<doc id="1260146" url="https://pl.wikipedia.org/wiki?curid=1260146" title="Reprezentacja Estonii na Mistrzostwach Świata w Narciarstwie Klasycznym 2007">
Reprezentacja Estonii na Mistrzostwach Świata w Narciarstwie Klasycznym 2007

Reprezentacja Estonii na Mistrzostwach Świata w Narciarstwie Klasycznym 2007 liczyła 13 sportowców. Najlepszym wynikiem było 6. miejsce Kristiny Šmigun w biegu kobiet na 30 km.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 × 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 × 5 km
Skoki narciarskie.
Duża skocznia indywidualnie HS 134

</doc>
<doc id="1260147" url="https://pl.wikipedia.org/wiki?curid=1260147" title="Reprezentacja Etiopii na Mistrzostwach Świata w Narciarstwie Klasycznym 2007">
Reprezentacja Etiopii na Mistrzostwach Świata w Narciarstwie Klasycznym 2007

Reprezentacja Etiopii na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 74. miejsce Robela Zemichaela Teklemariama w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km

</doc>
<doc id="1260148" url="https://pl.wikipedia.org/wiki?curid=1260148" title="Reprezentacja Finlandii na Mistrzostwach Świata w Narciarstwie Klasycznym 2007">
Reprezentacja Finlandii na Mistrzostwach Świata w Narciarstwie Klasycznym 2007

Reprezentacja Finlandii na Mistrzostwach Świata w Narciarstwie Klasycznym 2007 liczyła 29 sportowców. Reprezentacja ta zdobyła 5 złotych medali, dzięki czemu zajęła 2. miejsce (za reprezentacją Norwegii) w klasyfikacji medalowej.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 × 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 × 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Kombinacja drużynowa
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260149" url="https://pl.wikipedia.org/wiki?curid=1260149" title="Reprezentacja Grecji na Mistrzostwach Świata w Narciarstwie Klasycznym 2007">
Reprezentacja Grecji na Mistrzostwach Świata w Narciarstwie Klasycznym 2007

Reprezentacja Grecji na Mistrzostwach Świata w Narciarstwie Klasycznym 2007 liczyła 5 sportowców. Najlepszym wynikiem było 20. miejsce męskiej sztafety sprinterskiej. Najlepszym wynikiem indywidualnym było natomiast 42. miejsce Lefterisa Fafalisa w sprincie mężczyzn.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km

</doc>
<doc id="1260151" url="https://pl.wikipedia.org/wiki?curid=1260151" title="Reprezentacja Hiszpanii na Mistrzostwach Świata w Narciarstwie Klasycznym 2007">
Reprezentacja Hiszpanii na Mistrzostwach Świata w Narciarstwie Klasycznym 2007

Reprezentacja Hiszpanii na Mistrzostwach Świata w Narciarstwie Klasycznym 2007 liczyła 2 sportowców. Najlepszym wynikiem było 59. miejsce Diego Ruiza w biegu mężczyzn na 15 km.
Wyniki.
Biegi narciarskie mężczyzn.
Bieg na 15 km

</doc>
<doc id="1260152" url="https://pl.wikipedia.org/wiki?curid=1260152" title="Reprezentacja Irlandii na Mistrzostwach Świata w Narciarstwie Klasycznym 2007">
Reprezentacja Irlandii na Mistrzostwach Świata w Narciarstwie Klasycznym 2007

Reprezentacja Irlandii na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 76. miejsce Rorry'ego Morrisa w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Bieg na 50 km

</doc>
<doc id="1260153" url="https://pl.wikipedia.org/wiki?curid=1260153" title="Reprezentacja Izraela na Mistrzostwach Świata w Narciarstwie Klasycznym 2007">
Reprezentacja Izraela na Mistrzostwach Świata w Narciarstwie Klasycznym 2007

Reprezentacja Izraela na Mistrzostwach Świata w Narciarstwie Klasycznym 2007 liczyła 2 sportowców. Najlepszym wynikiem było 56. miejsce Daniela Kuzmina w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km
Bieg na 50 km
Biegi narciarskie kobiet.
Sprint
Bieg na 10 km
Bieg na 30 km

</doc>
<doc id="1260154" url="https://pl.wikipedia.org/wiki?curid=1260154" title="Reprezentacja Japonii na Mistrzostwach Świata w Narciarstwie Klasycznym 2007">
Reprezentacja Japonii na Mistrzostwach Świata w Narciarstwie Klasycznym 2007

Reprezentacja Japonii na Mistrzostwach Świata w Narciarstwie Klasycznym 2007 liczyła 24 sportowców. Najlepszym wynikiem było 3. miejsce drużynowo w skokach narciarskich na dużej skoczni. Najlepszym wynikiem indywidualnym było natomiast 5. miejsce Madoka Natsumi w sprincie w biegach narciarskich.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 x 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 x 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Kombinacja drużynowa
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260155" url="https://pl.wikipedia.org/wiki?curid=1260155" title="Reprezentacja Kenii na Mistrzostwach Świata w Narciarstwie Klasycznym 2007">
Reprezentacja Kenii na Mistrzostwach Świata w Narciarstwie Klasycznym 2007

Reprezentacja Kenii na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 78. miejsce Philipa Boita w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km

</doc>
<doc id="1260156" url="https://pl.wikipedia.org/wiki?curid=1260156" title="Reprezentacja Kirgistanu na Mistrzostwach Świata w Narciarstwie Klasycznym 2007">
Reprezentacja Kirgistanu na Mistrzostwach Świata w Narciarstwie Klasycznym 2007

Reprezentacja Kirgistanu na Mistrzostwach Świata w Narciarstwie Klasycznym 2007 liczyła 2 sportowców. Najlepszym wynikiem było 44. miejsce Olgi Resztkowej w biegu kobiet na 30 km.
Wyniki.
Biegi narciarskie kobiet.
Bieg na 10 km
Bieg na 15 km
Bieg na 30 km

</doc>
<doc id="1260157" url="https://pl.wikipedia.org/wiki?curid=1260157" title="Reprezentacja Korei Południowej na Mistrzostwach Świata w Narciarstwie Klasycznym 2007">
Reprezentacja Korei Południowej na Mistrzostwach Świata w Narciarstwie Klasycznym 2007

Reprezentacja Korei Południowej na Mistrzostwach Świata w Narciarstwie Klasycznym 2007 liczyła 6 sportowców. Najlepszym wynikiem było 23. miejsce Choi Yong-jik w skokach narciarskich na dużej skoczni.
Wyniki.
Biegi narciarskie mężczyzn.
Sprint
Bieg na 15 km
Biegi narciarskie kobiet.
Bieg na 10 km
Skoki narciarskie.
Normalna skocznia indywidualnie HS 100
Duża skocznia indywidualnie HS 134

</doc>
<doc id="1260158" url="https://pl.wikipedia.org/wiki?curid=1260158" title="Reprezentacja Liechtensteinu na Mistrzostwach Świata w Narciarstwie Klasycznym 2007">
Reprezentacja Liechtensteinu na Mistrzostwach Świata w Narciarstwie Klasycznym 2007

Reprezentacja Liechtensteinu na Mistrzostwach Świata w Narciarstwie Klasycznym 2007 liczyła 1 sportowca. Reprezentacja ta wypadła najgorzej ze wszystkich reprezentacji na mistrzostwach. Jej wyniki były gorsze niż krajów tak egzotycznych, jak Etiopia, Kenia czy Republika Południowej Afryki. Jedyny reprezentant Liechtensteinu, Markus Hasler, wystartował tylko w jednym biegu (na 30 km) i go nie ukończył.
Wyniki.
Biegi narciarskie mężczyzn.
Bieg na 30 km

</doc>
<doc id="1260159" url="https://pl.wikipedia.org/wiki?curid=1260159" title="Reprezentacja Litwy na Mistrzostwach Świata w Narciarstwie Klasycznym 2007">
Reprezentacja Litwy na Mistrzostwach Świata w Narciarstwie Klasycznym 2007

Reprezentacja Litwy na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 30. miejsce Iriny Terentiewej w biegu kobiet na 10 km.
Wyniki.
Biegi narciarskie kobiet.
Sprint
Bieg na 10 km
Bieg na 15 km

</doc>
<doc id="1260160" url="https://pl.wikipedia.org/wiki?curid=1260160" title="Reprezentacja Luksemburga na Mistrzostwach Świata w Narciarstwie Klasycznym 2007">
Reprezentacja Luksemburga na Mistrzostwach Świata w Narciarstwie Klasycznym 2007

Reprezentacja Luksemburga na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 60. miejsce Kari Peters w sprincie mężczyzn.
Wyniki.
Biegi narciarskie mężczyzn.
Sprint

</doc>
<doc id="1260161" url="https://pl.wikipedia.org/wiki?curid=1260161" title="Reprezentacja Łotwy na Mistrzostwach Świata w Narciarstwie Klasycznym 2007">
Reprezentacja Łotwy na Mistrzostwach Świata w Narciarstwie Klasycznym 2007

Reprezentacja Łotwy na Mistrzostwach Świata w Narciarstwie Klasycznym 2007 liczyła 3 sportowców. Najlepszym wynikiem było 56. miejsce Intarsja Spalvinsa w biegu mężczyzn na 15 km.
Wyniki.
Biegi narciarskie mężczyzn.
Bieg na 15 km
Bieg na 30 km

</doc>
<doc id="1260162" url="https://pl.wikipedia.org/wiki?curid=1260162" title="Reprezentacja Macedonii na Mistrzostwach Świata w Narciarstwie Klasycznym 2007">
Reprezentacja Macedonii na Mistrzostwach Świata w Narciarstwie Klasycznym 2007

Reprezentacja Macedonii na Mistrzostwach Świata w Narciarstwie Klasycznym 2007 liczyła 4 sportowców. Najlepszym wynikiem było 97. miejsce Darko Damianowskiego w biegu mężczyzn na 15 km.
Wyniki.
Biegi narciarskie mężczyzn.
Bieg na 15 km

</doc>
<doc id="1260163" url="https://pl.wikipedia.org/wiki?curid=1260163" title="Synagoga Pol Cedek w Mohylewie">
Synagoga Pol Cedek w Mohylewie

Synagoga Pol Cedek w Mohylewie – synagoga znajdująca się na początku XX wieku w Mohylewie przy ul. "Makowieckij Piereułok".

</doc>
<doc id="1260164" url="https://pl.wikipedia.org/wiki?curid=1260164" title="Bob Ogden">
Bob Ogden



</doc>
<doc id="1260168" url="https://pl.wikipedia.org/wiki?curid=1260168" title="Reprezentacja Brazylii na Mistrzostwach Świata w Narciarstwie Klasycznym 2007">
Reprezentacja Brazylii na Mistrzostwach Świata w Narciarstwie Klasycznym 2007

Reprezentacja Brazylii na Mistrzostwach Świata w Narciarstwie Klasycznym 2007 liczyła 3 sportowców. Najlepszym wynikiem było 67. miejsce Jaqueline Mourao w sprincie kobiet.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Bieg na 50 km
Biegi narciarskie kobiet.
Sprint
Bieg na 10 km
Bieg na 15 km

</doc>
<doc id="1260172" url="https://pl.wikipedia.org/wiki?curid=1260172" title="Klar (rzeka)">
Klar (rzeka)

Oficjalna nazwa: Klarälven, inne określenia: Klar, Trysilelva – rzeka w Norwegii oraz Szwecji o długości 460 km, powierzchni dorzecza 11 800 km² oraz średnim przepływie ok. 165 m³/s. 
Źródła rzeki znajdują się w jeziorze Femunden, a uchodzi ona do jeziora Wener, tworząc deltę. W ciągu biegu rzeki są liczne wodospady.
Główne miasto nad nią położone to Karlstad. 
Rzeka Klarälven jest wykorzystywana do produkcji energii oraz spławu drewna.

</doc>
<doc id="1260173" url="https://pl.wikipedia.org/wiki?curid=1260173" title="Trysilelva">
Trysilelva



</doc>
<doc id="1260174" url="https://pl.wikipedia.org/wiki?curid=1260174" title="John Dollond">
John Dollond

John Dollond (ur. w Londynie, zm. 30 listopada 1761 tamże) – angielski optyk, laureat Medalu Copleya.
Stwierdziwszy, że współczynnik załamania światła dla różnych długości fal jest zależny od gatunku szkła, zbudował w roku 1757 pierwszy obiektyw, z flintu i szkła kronowego, który dawał obrazy achromatyczne, tj. niezabarwione na brzegach.

</doc>
<doc id="1260176" url="https://pl.wikipedia.org/wiki?curid=1260176" title="Páll Óskar Hjálmtýsson">
Páll Óskar Hjálmtýsson

Páll Óskar Hjálmtýsson (ur. 16 marca 1970 w Reykjaviku, Islandia) – wokalista muzyki pop. W Polsce znany z występu na Konkursie Piosenki Eurowizji w 1997 roku, kiedy to reprezentował Islandię z piosenką "Minn hinsti dans" ("Mój ostatni taniec").
Pall już w wieku siedmiu lat nagrał swoją pierwszą płytę. W 1982 roku zadebiutował w musicalu "Rubber Tarzan".

</doc>
<doc id="1260177" url="https://pl.wikipedia.org/wiki?curid=1260177" title="Jądro Edingera-Westphala">
Jądro Edingera-Westphala

Jądro Edingera-Westphala (jądro dodatkowe nerwu III, łac. "nucleus accessorius s. autonomicus nervi oculomotorii") – parzyste jądro nerwu okoruchowego (III), dające początek przedzwojowym włóknom przywspółczulnym, zaopatrującym ciało rzęskowe i mięsień zwieracz źrenicy. Znajduje się w istocie szarej okołowodociągowej śródmózgowia na poziomie wzgórków górnych blaszki pokrywy.
Tę strukturę mózgu opisali Ludwig Edinger w 1885 (u płodu) i Carl Friedrich Otto Westphal w 1887 (u dorosłego).

</doc>
<doc id="1260181" url="https://pl.wikipedia.org/wiki?curid=1260181" title="Artur Gotz">
Artur Gotz

Artur Gotz (ur. 12 sierpnia 1983 w Krakowie) – wokalista, aktor teatralny, filmowy, prezes Fundacji Kultury i Sportu 44 w Warszawie, producent, autor tekstów i muzyki, reżyser koncertów i słuchowisk. 
Życiorys.
Na scenie występuje od jedenastego roku życia. W wieku 15 lat rozpoczął współpracę z Teatrem The Imagination w Londynie, gdzie wystąpił w trzech spektaklach.
W 2006 r. ukończył studia aktorskie w Państwowej Wyższej Szkoły Teatralnej im. L.Solskiego w Krakowie – Wydziały Zamiejscowe we Wrocławiu (wydział lalkarski), wystąpił w dyplomie u Jana Szurmieja, pracę magisterską napisał na temat „Teatr piosenki Ewy Demarczyk”.
Po studiach związany z teatrami Warszawy: Teatrem 6. piętro (od 2013 r.), Teatrem Współczesnym w Warszawie, Teatrem Kamienica Emiliana Kamińskiego w Warszawie (od 2009 r.), w latach 2006-09 aktor Teatru Rozrywki w Chorzowie, w latach 2011–2019 aktor Teatru Nowego im. Kazimierza Dejmka w Łodzi.
Aktualnie współpracuje z Mazowieckim Teatrem Muzycznym im. Jana Kiepury w Warszawie i Teatrem Piosenki Romana Kołakowskiego i Teatrem Nowym w Łodzi.
Jako wokalista debiutował w Piwnicy pod Baranami w Krakowie, w której rozpoczął współpracę z kompozytorem Zygmuntem Koniecznym.
Z jego piosenką wydał singiel „Usposobienie przyjemne”, którego premiera odbyła się w marcu 2008 w Brukseli. W sierpniu 2010 ukazała się płyta „Obiekt seksualny” (wydawca Luna Music) z 17 piosenkami o tematyce damsko-męskiej. W Walentynki 2015 ukazała się druga płyta Artura Gotza „Mężczyzna prawie idealny” z piosenkami, które napisała dla niego Agnieszka Chrzanowska. Patronem medialnym płyty jest TVP2. Trzeci solowy album artysty „Kabaret Starszych Panów. Przeboje wszech czasów śpiewa Artur Gotz” ukazał się w Walentynki 2018 r. i został objęty patronatem siedmiu rozgłośni Polskiego Radia. Czwarta płyta "Miłość z Facebooka" z piosenkami Igora Jaszczuka w klimacie vintage-pop miała premierę w Walentynki 2022 roku. Wystąpił na trzech płytach z bajkami muzycznymi dla dzieci ("Tam, gdzie mieszkają bajki" 2017, "Tramwaje dzieciom" 2018, "Tam, gdzie mieszkają bajki cz. II" 2020) oraz na zbiorowych albumach ("Osiecka w popkulturze" 2018, "Opera matematyczna" 2017). 
Artysta współpracuje również z autorem piosenek i tekstów Dariuszem Rzontkowskim, współtwórcą Kabaretu Mumio oraz z krakowskim jazzmanem Markiem Michalakiem.
Artur Gotz zagrał ponad 550 solowych recitali w całej Polsce, a także w Amsterdamie, Berlinie, Brukseli, Budapeszcie, Oksfordzie, Londynie, Pradze, Lozannie, Wiedniu i na Cyprze, a także podczas trzech tournée po USA (Nowy Jork, Los Angeles, Las Vegas, New Jersey, Boston, Cincinnati, Fort Lauderdale, Lake Worth, Portland, San Diego, Seattle), a także podczas dwóch tras koncertowych po Australii (Sydney, Melbourne, Brisbane, Canberra, Perth, Adelajda, Newcastle i Hobart na Tasmanii) i Nowej Zelandii (Christchurch, Wellington) oraz na Kubie (Hawana). Artysta zagrał również duże radiowe koncerty na antenie Radia Kraków w ramach Radiowego Teatru Piosenki Agnieszki Chrzanowskiej, na antenie Radia Gdańsk, na antenie Radia Dla Ciebie w Warszawie, Radia Łódź, Radia Pomorza i Kujaw w Bydgoszczy, Radia Olsztyn i Radia Rzeszów oraz w Telewizji Kraków w ramach Teatru w Telewizji. Jego piosenki są emitowane na antenach ogólnopolskich i regionalnych, zajmują wysokie pozycje na listach przebojów, a piosenka „Tobiasz” została wybrana przez słuchaczy Radia Kraków „Krakowską Piosenką Miesiąca”. Artysta jest też gościem popularnych programów telewizyjnych i audycji radiowych.
Jako autor zadebiutował w Londynie w wieku 18 lat sztuką „Toruńskie pierniki”, do której napisał również teksty piosenek, a wcześniej dla londyńskiego teatru stworzył scenariusze do dwóch przedstawień we współpracy z Wandą Chotomską.
Jest również autorem muzyki m.in. do piosenek w słuchowisku „Smog nas zje” Marty Fox pod patronatem Polskiego Radia Dzieciom (2021) oraz do wiersza Krzysztofa Kamila Baczyńskiego, który powstał w setną rocznicę urodzin i do wiersza Cypriana Kamila Norwida w dwusetną rocznicę urodzin. 
Wyreżyserował wiele koncertów, a także kilka słuchowisk i cykl audiobooków.   
Występował na festiwalach teatralnych w Czechach, Francji, Słowacji, Wielkiej Brytanii, na Łotwie, a także na 27. Przeglądzie Piosenki Aktorskiej we Wrocławiu w 2006 r. w koncercie EnergiaPro Młodzi.
Współpracował ze Studiem 68 of theatre arts London w Gdyni pod patronatem Seana Connery’ego. Jest laureatem Międzynarodowej Nagrody Konsula Generalnego Republiki Czeskiej (1998), w 2013 r. otrzymał Stypendium Artystyczne Prezydenta Miasta Łodzi, a w 2014 r. Stypendium Miasta Stołecznego Warszawy, dwukrotny Stypendysta Ministra Kultury i Dziedzictwa Narodowego (2020 i 2022). Laureat nagrody „Wokalista Roku 2015” oraz „Wokalista Roku 2016”.
Zagrał kilkanaście ról filmowych m.in. seminarzystę Jurija Nogę w filmie Karol. Człowiek, który został papieżem (reż. G.Battiato) oraz Reportera Dzikowskiego w Wielkich ucieczkach, Wojtka Wystracha w Ścianie śmierci oraz w serialach telewizyjnych.
Od wielu lat prowadzi warsztaty teatralne dla młodzieży i studentów, a także dla osób niepełnosprawnych oraz warsztaty z emisji głosu mówionego dla nauczycieli i osób pracujących głosem. Prowadził również warsztaty dla zawodowych aktorów kubańskich w Hawanie.
Jest głównym bohaterem powieści „Idol” Marty Fox.

</doc>
<doc id="1260182" url="https://pl.wikipedia.org/wiki?curid=1260182" title="Reprezentacja Włoch na Mistrzostwach Świata w Narciarstwie Klasycznym 2007">
Reprezentacja Włoch na Mistrzostwach Świata w Narciarstwie Klasycznym 2007

Reprezentacja Włoch na Mistrzostwach Świata w Narciarstwie Klasycznym 2007 liczyła 19 sportowców. Najlepszym wynikiem było 1. miejsce w sprincie drużynowym mężczyzn. Najlepszym wynikiem indywidualnym były trzecie miejsca Pietro Pillera Cottrera w biegu mężczyzn na 30 km oraz Arianny Follis w biegu kobiet na 10 km.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 x 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 x 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Skoki narciarskie.
Normalna skocznia indywidualnie HS 100
Duża skocznia indywidualnie HS 134

</doc>
<doc id="1260183" url="https://pl.wikipedia.org/wiki?curid=1260183" title="Reprezentacja Wielkiej Brytanii na Mistrzostwach Świata w Narciarstwie Klasycznym 2007">
Reprezentacja Wielkiej Brytanii na Mistrzostwach Świata w Narciarstwie Klasycznym 2007

Reprezentacja Wielkiej Brytanii na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 73. miejsce Alana Easona w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km

</doc>
<doc id="1260184" url="https://pl.wikipedia.org/wiki?curid=1260184" title="Reprezentacja Węgier na Mistrzostwach Świata w Narciarstwie Klasycznym 2007">
Reprezentacja Węgier na Mistrzostwach Świata w Narciarstwie Klasycznym 2007

Reprezentacja Węgier na Mistrzostwach Świata w Narciarstwie Klasycznym 2007 liczyła 5 sportowców. Najlepszym wynikiem było 18. miejsce drużynowo w sprincie. Najlepszym wynikiem indywidualnym było natomiast było 52. miejsce Zoltána Tagscherera w sprincie mężczyzn.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Biegi narciarskie kobiet.
Sprint
Bieg na 10 km

</doc>
<doc id="1260185" url="https://pl.wikipedia.org/wiki?curid=1260185" title="Reprezentacja Turcji na Mistrzostwach Świata w Narciarstwie Klasycznym 2007">
Reprezentacja Turcji na Mistrzostwach Świata w Narciarstwie Klasycznym 2007

Reprezentacja Turcji na Mistrzostwach Świata w Narciarstwie Klasycznym 2007 liczyła 3 sportowców. Najlepszym wynikiem było 41. miejsce Kelime Aydin w biegu kobiet na 30 km.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Bieg na 50 km
Biegi narciarskie kobiet.
Sprint
Bieg na 10 km
Bieg na 15 km
Bieg na 30 km

</doc>
<doc id="1260186" url="https://pl.wikipedia.org/wiki?curid=1260186" title="Reprezentacja Szwecji na Mistrzostwach Świata w Narciarstwie Klasycznym 2007">
Reprezentacja Szwecji na Mistrzostwach Świata w Narciarstwie Klasycznym 2007

Reprezentacja Szwecji na Mistrzostwach Świata w Narciarstwie Klasycznym 2007 liczyła 18 sportowców. Najlepszym wynikiem było 2. miejsce Matsa Larssona w sprincie mężczyzn.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 x 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 x 5 km

</doc>
<doc id="1260187" url="https://pl.wikipedia.org/wiki?curid=1260187" title="Reprezentacja Szwajcarii na Mistrzostwach Świata w Narciarstwie Klasycznym 2007">
Reprezentacja Szwajcarii na Mistrzostwach Świata w Narciarstwie Klasycznym 2007

Reprezentacja Szwajcarii na Mistrzostwach Świata w Narciarstwie Klasycznym 2007 liczyła 22 sportowców. Najlepszym wynikiem było 1. miejsce Simona Ammanna w skokach narciarskich na dużej skoczni.
Medale.
Złote medale.
Simon Ammann − duża skocznia indywidualnie HS 134
Srebrne medale.
Simon Ammann − normalna skocznia indywidualnie HS 100
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 x 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 30 km
Sztafeta 4 x 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Kombinacja drużynowa
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260188" url="https://pl.wikipedia.org/wiki?curid=1260188" title="Reprezentacja Stanów Zjednoczonych na Mistrzostwach Świata w Narciarstwie Klasycznym 2007">
Reprezentacja Stanów Zjednoczonych na Mistrzostwach Świata w Narciarstwie Klasycznym 2007

Reprezentacja Stanów Zjednoczonych na Mistrzostwach Świata w Narciarstwie Klasycznym 2007 liczyła 19 sportowców. Najlepszym wynikiem było 2. miejsce Billa Demonga w kombinacji norweskiej metodą Gundersena.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 x 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Kombinacja drużynowa

</doc>
<doc id="1260189" url="https://pl.wikipedia.org/wiki?curid=1260189" title="Dziobem i pazurem">
Dziobem i pazurem

Dziobem i pazurem – polski film przyrodniczy z 2002 roku, pierwszy projekt autorski Krystiana Matyska.
Krystian Matysek był autorem scenariusza, reżyserem, autorem zdjęć i współproducentem "Dziobem i pazurem". Realizacja filmu trwała ponad trzy lata. Składa się on z nakręconych w północno-wschodniej Polsce, sekwencji z życia ptaków zmontowanych w sposób przypominający fabułę. Film został całkowicie pozbawiony komentarza słownego, ale wersja wydana na DVD wśród materiałów dodatkowych zawiera komentarze Adama Wajraka dotyczące poszczególnych ptaków występujących w filmie. "Dziobem i pazurem" było prezentowane i nagradzane na kilkunastu polskich i międzynarodowych festiwalach filmów przyrodniczych.
Fragmenty "Dziobem i pazurem" zostały wykorzystane w filmie Stara baśń. Kiedy słońce było bogiem w reżyserii Jerzego Hoffmana.

</doc>
<doc id="1260190" url="https://pl.wikipedia.org/wiki?curid=1260190" title="Reprezentacja Słowenii na Mistrzostwach Świata w Narciarstwie Klasycznym 2007">
Reprezentacja Słowenii na Mistrzostwach Świata w Narciarstwie Klasycznym 2007

Reprezentacja Słowenii na Mistrzostwach Świata w Narciarstwie Klasycznym 2007 liczyła 15 sportowców. Najlepszym wynikiem było 2. miejsce Petry Majdič w sprincie kobiet.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260192" url="https://pl.wikipedia.org/wiki?curid=1260192" title="Reprezentacja Rumunii na Mistrzostwach Świata w Narciarstwie Klasycznym 2007">
Reprezentacja Rumunii na Mistrzostwach Świata w Narciarstwie Klasycznym 2007

Reprezentacja Rumunii na Mistrzostwach Świata w Narciarstwie Klasycznym 2007 liczyła 2 sportowców. Najlepszym wynikiem było 36. miejsce Zsolta Antala w biegu mężczyzn na 15 km. Prócz niego kwalifikacjach do obu konkursów skoków narciarskich brał także udział Mihai Damian, ale nie zakwalifikował się do żadnego z nich (64. miejsce na HS 134 i 61. na HS 100).
Wyniki.
Biegi narciarskie mężczyzn.
Sprint
Bieg na 15 km
Bieg na 30 km
Bieg na 50 km

</doc>
<doc id="1260193" url="https://pl.wikipedia.org/wiki?curid=1260193" title="Reprezentacja Rosji na Mistrzostwach Świata w Narciarstwie Klasycznym 2007">
Reprezentacja Rosji na Mistrzostwach Świata w Narciarstwie Klasycznym 2007

Reprezentacja Rosji na Mistrzostwach Świata w Narciarstwie Klasycznym 2007 liczyła 32 sportowców. Najlepszym wynikiem było 1. miejsce Olgi Zawiałowej w biegu kobiet na 15 km.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Bieg na 30 km
Bieg na 50 km
Sztafeta 4 × 10 km
Biegi narciarskie kobiet.
Sprint
Sprint drużynowy
Bieg na 10 km
Bieg na 15 km
Bieg na 30 km
Sztafeta 4 × 5 km
Kombinacja norweska.
Sprint HS 134 / 7,5 km
HS 100 / 15.0 km metodą Gundersena
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260194" url="https://pl.wikipedia.org/wiki?curid=1260194" title="Reprezentacja Południowej Afryki na Mistrzostwach Świata w Narciarstwie Klasycznym 2007">
Reprezentacja Południowej Afryki na Mistrzostwach Świata w Narciarstwie Klasycznym 2007

Reprezentacja Republiki Południowej Afryki na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 46. miejsce Olivera Kraasa w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km

</doc>
<doc id="1260195" url="https://pl.wikipedia.org/wiki?curid=1260195" title="Reprezentacja Portugalii na Mistrzostwach Świata w Narciarstwie Klasycznym 2007">
Reprezentacja Portugalii na Mistrzostwach Świata w Narciarstwie Klasycznym 2007

Reprezentacja Portugalii na Mistrzostwach Świata w Narciarstwie Klasycznym 2007 liczyła 1 sportowca. Najlepszym wynikiem było 77. miejsce Danny'ego Silva w sprincie mężczyzn.
Wyniki.
Biegi narciarskie mężczyzn.
Sprint
Bieg na 15 km
Bieg na 30 km

</doc>
<doc id="1260196" url="https://pl.wikipedia.org/wiki?curid=1260196" title="Reprezentacja Nowej Zelandii na Mistrzostwach Świata w Narciarstwie Klasycznym 2007">
Reprezentacja Nowej Zelandii na Mistrzostwach Świata w Narciarstwie Klasycznym 2007

Reprezentacja Nowej Zelandii na Mistrzostwach Świata w Narciarstwie Klasycznym 2007 liczyła 3 sportowców. Najlepszym wynikiem było 65. miejsce Samanthy Bondarenko w sprincie kobiet.
Wyniki.
Biegi narciarskie mężczyzn.
Bieg na 15 km
Biegi narciarskie kobiet.
Sprint
Bieg na 10 km
Bieg na 15 km
Bieg na 30 km

</doc>
<doc id="1260197" url="https://pl.wikipedia.org/wiki?curid=1260197" title="Reprezentacja Polski na Mistrzostwach Świata w Narciarstwie Klasycznym 2007">
Reprezentacja Polski na Mistrzostwach Świata w Narciarstwie Klasycznym 2007

Reprezentacja Polski na Mistrzostwach Świata w Narciarstwie Klasycznym 2007 liczyła 8 sportowców. Najlepszym wynikiem było 1. miejsce Adama Małysza w skokach narciarskich na skoczni normalnej.
Wyniki.
Biegi narciarskie mężczyzn.
Sprint
Sprint drużynowy
Bieg na 15 km
Biegi narciarskie kobiet.
Sprint
Bieg na 10 km
Bieg na 15 km
Bieg na 30 km
Skoki narciarskie.
Normalna skocznia indywidualnie HS 100
Duża skocznia indywidualnie HS 134
Duża skocznia drużynowo HS 134

</doc>
<doc id="1260199" url="https://pl.wikipedia.org/wiki?curid=1260199" title="Bolesław Domaniewski">
Bolesław Domaniewski

Bolesław Marian Domaniewski (ur. 16 lipca 1857 w Gronówku, zm. 11 listopada 1926 w Warszawie) – polski pianista i pedagog, uczeń Józefa Wieniawskiego w Warszawie. Brat Czesława Domaniewskiego.
W latach 1890–1900 był nauczycielem gry fortepianowej w Konserwatorium w Krakowie, potem dyrektorem szkoły Warszawskiego Towarzystwa Muzycznego i jego długoletnim prezesem (1906–1925). 
Napisał kilka utworów fortepianowych i cenny przewodnik "Vademecum pour le pianiste" w 2 zeszytach, wyd. Breitkopf&amp;Haertel, Lipsk.

</doc>
<doc id="1260202" url="https://pl.wikipedia.org/wiki?curid=1260202" title="Edward Domaniewski">
Edward Domaniewski

Edward Domaniewski (ur. 1830, zm. 2 lipca 1883 w Wiedniu) – polski malarz, uczeń Juliusza Kossaka, znany z wystawionych na retrospektywnej wystawie we Lwowie w roku 1894 akwareli "Sanki zaprzężone czwórką" i rysunku sepiowego "Jarmark koński w Tulczynie".

</doc>
<doc id="1260204" url="https://pl.wikipedia.org/wiki?curid=1260204" title="Belén Rueda">
Belén Rueda

Belén Rueda (ur. 16 marca 1965 w Madrycie) – hiszpańska aktorka.

</doc>
<doc id="1260209" url="https://pl.wikipedia.org/wiki?curid=1260209" title="Belen Rueda">
Belen Rueda



</doc>
<doc id="1260210" url="https://pl.wikipedia.org/wiki?curid=1260210" title="Herb powiatu świebodzińskiego">
Herb powiatu świebodzińskiego

 
Herb powiatu świebodzińskiego tarcza czwórdzielna w krzyż. W polu pierwszym czerwonym Orzeł Biały (herb Piastów wielkopolskich). W polu drugim złotym czarny orzeł ze srebrną przepaską w kształcie półksiężyca (herb Piastów dolnośląskich). W polu trzecim złotym czerwony znak w kształcie dwóch połączonych cyfr dziewięć (herb opactwa cysterskiego w Paradyżu). W polu czwartym czerwonym krzyż maltański srebrny (herb joannitów).
Herb został ustanowiony "Uchwałą Nr VII/39/99 Rady Powiatu w Świebodzinie z dnia 15 lipca 1999 r." 

</doc>
<doc id="1260211" url="https://pl.wikipedia.org/wiki?curid=1260211" title="Steropodon">
Steropodon

Steropodon – wymarły rodzaj prassaka z rodziny Steropodontidae. 
Żył we wczesnej kredzie około 110 milionów lat temu w Australii. Osiągał około 35 cm długości (był jednym z największych ssaków kredy). Jego skamieniałości odkryto w Nowej Południowej Walii i jest uważany za jedne z najważniejszych odkryć Australii.
Żył w rzekach, z których czerpał pożywienie (małe wodne zwierzęta). Prawdopodobnie najbliższym krewnym steropodona jest dziobak.
Etymologia nazwy rodzajowej: "steropē" „błyskawica”; οδους "odous", οδοντος "odontos" „ząb”.

</doc>
<doc id="1260212" url="https://pl.wikipedia.org/wiki?curid=1260212" title="Jądro Edingera i Westphala">
Jądro Edingera i Westphala



</doc>
<doc id="1260215" url="https://pl.wikipedia.org/wiki?curid=1260215" title="Jądro Westphala-Edingera">
Jądro Westphala-Edingera



</doc>
<doc id="1260217" url="https://pl.wikipedia.org/wiki?curid=1260217" title="Thomas Donaldson">
Thomas Donaldson

Thomas Leverton Donaldson (ur. 19 października 1795 w Londynie, zm. 1 sierpnia 1885 tamże) – angielski architekt.
Projekty.
Wybudował Trinity Church, University Hall, Flaxman Hall i University College w Londynie; napisał: "Pompeii Illustrated" (z rycinami Cooke'a 1827, 2 t.), "Examples of Doorways in Greece and Italy" 1833), "Architecutral Maxims and Theorems" (1847), "Architectura numismatica" (1849), "Handbook of Specifications" (1860, 2 t.) i inne.

</doc>
<doc id="1260219" url="https://pl.wikipedia.org/wiki?curid=1260219" title="Bartholomew Gosnold">
Bartholomew Gosnold

Bartholomew Gosnold (ur. 1572 w Grundisburgh, zm. 22 sierpnia 1607 w Jamestown) – prawnik i podróżnik angielski, kaper, badacz wschodniego wybrzeża Ameryki Północnej. Ukończył studia na Uniwersytecie w Cambridge, studiował prawo.
W pierwszą swą podróż do Nowego Świata pożeglował wiosną 1602, wraz z sir Walterem Raleighem, z którym ustanowił brytyjską kolonię w Nowej Anglii. Jako pierwszy dopłynął tam trasą z Azorów; w maju 1602 dotarł najpierw do Przylądka Elżbiety ("Cape Elizabeth", obecnie w stanie Maine), a 14 maja zawinął do zatoki York ("York Harbor") przy ujściu rzeki York. Następnego dnia dopłynął, jako pierwszy Europejczyk, do zatoki Provincetown ("Provincetown Harbor") na północnym krańcu półwyspu Cape Cod (któremu nadał nazwę). Płynąc w następnych dniach dalej na południe, odkrył wyspę Martha’s Vineyard (nazwa wyspy pochodzi prawdopodobnie od imienia jego córki) oraz pobliskie wyspy Elżbiety ("Elizabeth Islands"); na skrajnej południowo-zachodniej z nich, noszącej nazwę Cuttyhunk, założył posterunek (fort), pierwszą angielską osadę w Nowej Anglii. Posterunek ten został jednak po kilku miesiącach opuszczony, gdy jego mieszkańcy postanowili nie zimować na obcej ziemi i wrócili do Anglii. Bartholomew Gosnold po powrocie do kraju przez parę lat zabiegał o środki na zorganizowanie kolejnej wyprawy kolonizacyjnej do Nowego Świata.
W rezultacie w 1607 jako kapitan jednego z trzech statków wziął udział w kolejnej wyprawie. Wraz z nim popłynął kuzyn jego żony, Edward Maria Wingfield i jego brat, John Smith. Koloniści w kwietniu dotarli do zatoki Chesapeake i po kilkunastu dniach poszukiwania dogodnego miejsca osiedlenia znaleźli je około 70 km w górę rzeki James. W miejscu tym 14 maja założyli pierwszą stałą osadę angielską, której nadali nazwę Jamestown, na cześć króla Jakuba I. Cztery miesiące po wylądowaniu Bartholomew Gosnold zapadł na czerwonkę i szkorbut, wskutek czego zmarł.

</doc>
<doc id="1260221" url="https://pl.wikipedia.org/wiki?curid=1260221" title="Wskaźnik obrotu zapasami">
Wskaźnik obrotu zapasami

Wskaźnik obrotu zapasami – jeden z podstawowych wskaźników sprawności zarządzania aktywami. Nazywany również wskaźnikiem rotacji zapasów. Definiuje się go jako iloraz wielkości sprzedaży i wielkości zapasów. Wskaźnik ten pokazuje nam ile razy obrócono zapasami, by uzyskać ostateczny przychód.
gdzie:

</doc>
<doc id="1260224" url="https://pl.wikipedia.org/wiki?curid=1260224" title="Herb Portoryka">
Herb Portoryka

Herb Portoryko został po raz pierwszy ustanowiony przez monarchę hiszpańskiego w 1511 roku i jest najstarszym herbem w obu Amerykach. Herb został oficjalnie ponownie przyjęty przez rząd Portoryko w 1976 roku.
W centralnej części herbu, w polu zielonym symbolizującym urodzaj wyspy, znajduje się baranek Boży z flagą symbolizująca św. Jana Chrzciciela, leżący na księdze, którą jest Apokalipsa św. Jana. Wokół tarczy bordiura z symbolami Kastylii (zamek), Leónu (lew), flaga Królestwa Kastylii i Leónu oraz krzyż jerozolimski.
Po bokach tarczy złote litery F oraz Y, jarzmo i pęk strzał symbolizują Ferdynanda II Katolickiego i Izabelę Kastylijską. Pod tarczą na wstędze łacińskie motto, "Joannes Est Nomem Ejus" (cytat z Wulgaty, Łk 1,63), znaczy „Jan to jego imię” (wyspa początkowo nazywała się San Juan). Na tarczy korona.

</doc>
<doc id="1260225" url="https://pl.wikipedia.org/wiki?curid=1260225" title="Wskaźniki sprawności zarządzania aktywami">
Wskaźniki sprawności zarządzania aktywami

Wskaźniki sprawności zarządzania aktywami − wskaźniki służące do oceny sprawności zarządzania aktywami przedsiębiorstwa.

</doc>
<doc id="1260230" url="https://pl.wikipedia.org/wiki?curid=1260230" title="Wskaźnik obrotu należnościami">
Wskaźnik obrotu należnościami

Wskaźnik obrotu należnościami – jeden ze wskaźników sprawności zarządzania aktywami używany do obliczenia wartości należności. Dla jego obliczenia należy podzielić wielkość należności przez przeciętną sprzedaż dzienną. W wyniku użycia tego współczynnika otrzymamy informacje o przeciętnym okresie spływu należności w dniach.
gdzie:

</doc>
<doc id="1260234" url="https://pl.wikipedia.org/wiki?curid=1260234" title="Ćambal">
Ćambal

Ćambal (hindi:चम्बल, angielski: Chambal) – rzeka w północnych Indiach o długości 960 km, powierzchni dorzecza 143 000 km² oraz średnim przepływie 600 m³/s.
Źródła rzeki znajdują się w górach Windhja, a uchodzi ona do rzeki Jamuny. 
Wokół niej utworzono rezerwat Ćambal. Obejmuje on 400 km rzeki (od Kota do ujścia w Jamunie) i 40 km wzdłuż Jamuny (aż do ujścia rzek Sind i Panchanada). To królestwo krokodyla różańcowego i gawiala gangesowego. Można tam też spotkać wydry krótkowłose, żółwie i delfina gangeskiego.
Główne dopływy rzeki to: 
Większe miasto nad rzeką to: 
Rzeka Ćambal jest wykorzystywana do nawadniania oraz produkcji energii elektrycznej (Zapora Gandhi Sagar).

</doc>
<doc id="1260235" url="https://pl.wikipedia.org/wiki?curid=1260235" title="Czambal">
Czambal



</doc>
<doc id="1260236" url="https://pl.wikipedia.org/wiki?curid=1260236" title="Adolf Donndorf">
Adolf Donndorf

Adolf Donndorf (ur. 16 lutego 1835 w Weimarze, zm. 20 grudnia 1916 w Stuttgarcie) – niemiecki rzeźbiarz.
Życiorys.
Był ulubionym uczniem Rietschela, pracował pod jego kierunkiem w Dreźnie w latach 1853–1861. Jest twórcą wielu pomników jak: konny posąg Karola Augusta w Weimarze, pomniki Corneliusa w Düsseldorfie, Bismarcka i Wilhelma I w Heidelbergu i inne. Muzeum Donndorfa w Weimarze zawiera zbiór modeli jego dzieł.

</doc>
<doc id="1260237" url="https://pl.wikipedia.org/wiki?curid=1260237" title="Wskaźnik rotacji środków trwałych">
Wskaźnik rotacji środków trwałych

Wskaźnik rotacji środków trwałych – jeden ze wskaźników sprawności zarządzania aktywami służący do określenia efektywności używania przez przedsiębiorstwo majątku. Wskaźnik ten definiuje się jako iloraz wielkości sprzedaży do środków trwałych netto (po amortyzacji).
gdzie:

</doc>
<doc id="1260241" url="https://pl.wikipedia.org/wiki?curid=1260241" title="Kaseta licytacyjna">
Kaseta licytacyjna

Kaseta licytacyjna (ang bidding box) jest jednym z akcesoriów brydżowych; składa się z zestawu karteczek odpowiadających brydżowym odzywkom. Używa się ich w czasie licytacji w miejsce komunikacji ustnej. Stosowane są głównie podczas zawodów brydża sportowego w celu zlikwidowania ewentualnego nieprzepisowego przepływu informacji między partnerami wynikającego z różnej modulacji głosu podczas wypowiadania odzywki.

</doc>
<doc id="1260242" url="https://pl.wikipedia.org/wiki?curid=1260242" title="Wskaźnik rotacji majątku">
Wskaźnik rotacji majątku

Wskaźnik rotacji majątku, także wskaźnik rotacji aktywów (, TAT) – wskaźnik sprawności zarządzania aktywami (sprawności działania). 
Opis.
Wskaźnik jest definiowany jako iloraz sprzedaży do aktywów ogółem.
gdzie:
Wskaźnik rotacji aktywów pozwala ocenić sprawność wykorzystania aktywów przedsiębiorstwa, tzn. ocenić w jakim stopniu przyczyniają się one do generowania przychodów ze sprzedaży. Jego wielkość zależy m.in. od:
Co do zasady przyjmuje się, że im wyższa wartość wskaźnika tym lepiej. Powinno się go odnosić do referencyjnych wielkości branżowych. Przedsiębiorstwa o niskiej marży zysku (rentowności sprzedaży) mają zazwyczaj relatywnie wysoki wskaźnik rotacji aktywów, zaś wśród tych o wysokiej marży zysku wskaźnik rotacji aktywów jest odpowiednio mniejszy.

</doc>
<doc id="1260248" url="https://pl.wikipedia.org/wiki?curid=1260248" title="Steropodontidae">
Steropodontidae

Steropodontidae - rodzina wymarłych ssaków z rzędu stekowców.
Żyły we wczesnej kredzie około 120-110 milionów lat temu w Australii. Osiągały około 10-50 cm długości i jak inne prassaki były jajorodne.
Do tej rodziny należą tylko 2 gatunki:

</doc>
<doc id="1260251" url="https://pl.wikipedia.org/wiki?curid=1260251" title="Carice van Houten">
Carice van Houten

Carice Anouk van Houten (wym. , ur. 5 września 1976 w Leiderdorp) – holenderska aktorka. Grała m.in. Melisandre w serialu "Gra o tron".
Trzykrotna laureatka nagrody Złotego Cielęcia (ang. Golden Calf) za główne role w filmach "Suzy Q" (1999), "Minoes" (2001) i "Czarna księga" (2006).

</doc>
<doc id="1260256" url="https://pl.wikipedia.org/wiki?curid=1260256" title="Félix Vicq-d’Azyr">
Félix Vicq-d’Azyr

Félix Vicq-d’Azyr (ur. 23 kwietnia 1746 w Valognes, zm. 20 czerwca 1794) – francuski lekarz i anatom, pionier anatomii porównawczej i odkrywca zasady homologii. Był ostatnim lekarzem królowej Marii Antoniny.
Urodził się w 1746 roku w Valognes jako syn lekarza. Naukę anatomii u Jardina du Roi rozpoczął w 1773 roku w Paryżu. W 1774 został wybrany na członka Francuskiej Akademii Nauk, z poparciem swojego przyjaciela Condorceta. Jako członek Akademii znany był z talentu pisania mów pogrzebowych, z którego to zadania wywiązywał się do 1788 roku. W 1775 Vicq-d’Azyra mianowano sekretarzem nowo utworzonego "Société Royale de Médecine". Był profesorem medycyny zwierząt w Szkole w Alfort, i nadinspektorem ds. epidemii.
Jako anatom wprowadził czołowe przekroje przez mózgowie i zastosował jako pierwszy konserwację tkanek mózgu w alkoholu, co ułatwiało późniejsze wykonywanie cięć. Opisał miejsce sinawe i w 1776 roku prążek warstwy ziarnistej wewnętrznej, który jest szczególnie szeroki w okolicy bruzdy ostrogowej, znany dziś jako prążek Vicq-d’Azyra.

</doc>
<doc id="1260258" url="https://pl.wikipedia.org/wiki?curid=1260258" title="Wskaźnik bieżący płynności">
Wskaźnik bieżący płynności



</doc>
<doc id="1260260" url="https://pl.wikipedia.org/wiki?curid=1260260" title="Justin Long">
Justin Long

Justin Jacob Long (ur. 2 czerwca 1978 w Fairfield) – amerykański aktor, komik, scenarzysta i reżyser polskiego pochodzenia, jego matka Wendy Lesniak była aktorką sceniczną, występującą na Broadwayu. Występuje także w kampaniach reklamowych Get a Mac, personifikując komputer Apple Macintosh.

</doc>
<doc id="1260264" url="https://pl.wikipedia.org/wiki?curid=1260264" title="Acamapichtli">
Acamapichtli

Acamapichtli (ur. 1357, zm. 1395) – władca Tenochtitlánu, pierwszy tlatoani Azteków (Méxicas) w latach 1376–1395, założyciel dynastii. Jego imię w języku nahuatl znaczy „Garść Trzciny”.
Życiorys.
Acamapichtli był synem Opochtzina i Atotoztli, mężem pochodzącej z Culhuacanu księżniczki Ilancueitl/Atotoztli i ojcem późniejszych tlatoani Huitzilíhuitla, Itzcoatla i wielu innych dzieci.
W obliczu śmierci Tenocha, w roku 1375, starszyzna Méxicas "calpultin" zdecydowała się wybrać tlatoani, który poprzez umocnienie istniejących więzi z silnymi sąsiadami mógłby zabezpieczyć pozycję młodego miasta. Więzy takie istniały od początkowego okresu istnienia plemion.
Z Tenochtitlánu wysłano delegację do przywódców Culhuacanu, jednego z miast-państw założonego w Dolinie Meksyku przez Tolteków. Tam ustalono, że władcą Tenochtitlánu może zostać Acamapichtli. Potwierdzono jego szlacheckie pochodzenie. Acamapichtli był owocem jednego z międzyplemiennych związków. Jego ojciec, Opochtzin, był przywódcą Méxicas, natomiast matka Atotoztli była córką Culhua, tlatoani w Nauhyotl.
Acamapichtli zaczął swoje panowanie początkowo jako gubernator ("acóatl"). Mieszkał w Texcoco ze swoją matką. Kiedy zdecydował się na przyjęcie tronu, został przewieziony do Tenochtitlánu i wkroczył do miasta z wielką pompą. Pojął za żonę Ilancueitl, córkę ówczesnego władcy Culhuacan, Acolmiztli. Aby zintegrować więzi z miastem, oprócz Ilancueitl, poślubił jeszcze żony pochodzące ze znaczących rodów szlacheckich ("calpulli") w Tenochtitlánie.
Więzi rodzinne między władcami były ważnym aspektem polityki w Meksyku w XIV w. Lud Méxicas jako przybysze, był w niekorzystnej sytuacji.
Pomimo pokrewieństwa Acamapichtli z Culhua (teren podległy Azcapotzalco), Tenochtitlán był traktowany jako lennik. Siły zbrojne miasta zmuszone były walczyć dla Azcapotzalco przeciwko innym miastom-państwom.
W 1382 Acamapichtli otrzymał tytuł tlatoani. Wtedy był koronowany z większą pompą niż wcześniej, przed ołtarzem Huitzilopochtli W otoczeniu wojowników najwyższej rangi został przez głównego kapłana namaszczony olejem i wodą, na jego głowie umieszczony został trójkątny turkusowy diadem ("xiuhuitzolli").
Uroczystość ta stała się wzorem dla wszystkich kolejnych azteckich koronacji, z wyjątkiem koronacji w roku 1427. Wówczas nowy tlatoani był w towarzystwie władców Texcoco i Tlacopán, miast azteckiego Trójprzymierza.
Zbudowany w środku Jeziora Texcoco Tenochtitlán posiadał ograniczony areał ziemi uprawnej. Za czasów Acamapichtli miasto-państwo poszerzyło swoje terytorium o skaliste tereny na wschodzie. Również wówczas zbudowana została rolnicza baza miasta przez rozszerzanie systemu chinampa dookoła wyspy i poprzez przechwytywanie na brzegach jeziora chinampas z innych miast, zwłaszcza z Xochimilco.
Podczas panowania Acamapichtli, miasto podzielono na cztery dzielnice calpullis: Moyotlán na południowym zachodzie, Zoquipan w południowym wschodzie, Cuecopan w północnym zachodzie i Atzacualco w północnym wschodzie. Domy trzciny i gałęzi drzew zostały zastąpione domami z kamienia. Spisano pierwsze azteckie prawa. Na okres jego panowania datuje się początki budowy najważniejszego obiektu sakralnego Azteków Templo Mayor.
Acamapichtli był politykiem, który pozycję Tenochtitlánu wzmacniał w większej mierze poprzez sojusze z sąsiadami niż poprzez wojny (były tylko dwie lub trzy podczas jego
panowania). Unikał problemów z silniejszymi władcami. W przypadku Tezozomoca – jednego z wrogich sąsiadów Tenochtitlánu – sprowadzało się to do składania wymaganego trybutu oraz tworzenia i transportowania sztucznych wysp z żyznymi obszarami uprawy kwiatów (chinampa) do Tlacopánu.
Chociaż tlatoani nie był w dosłownym tego słowa znaczeniu tytułem dziedzicznym, kandydaci pochodzili ze ściśle wyznaczonej wąskiej elity książąt. Wszyscy późniejsi azteccy władcy wywodzili się od Acamapichtli.
Pierwsza żona Acamapichtli, Ilancueitl, nie wydała na świat potomstwa; po raz kolejny ożenił się z Tezcatlan Miyahuatzin, córką władcy Tetepango. Była ona matką Huitzilíhuitla, który wstąpił na tron po śmierci ojca. Inny syn Acamapichtli, Itzcóatl również został tlatoani. Jego matką była piękna niewolnica szlacheckiego pochodzenia, Matlalxochtzin kupiona na targu w Azcapotzalco.
Tuż przed śmiercią, Acamapichtili zwołał przywódców czterech dzielnic, na które zostało podzielone miasto i poprosił ich, żeby wybrali jego następcę. Następcą wybrany został jego najstarszy syn Huitzilíhuitl. Wkrótce potem władca zmarł.
Kolejni tlatoani Tenochtitlánu wybierani byli w podobny sposób. Huitzilíhuitl rozszerzył jednak elektorat wyborczy o wyższej rangi wojowników i duchownych.

</doc>
<doc id="1260270" url="https://pl.wikipedia.org/wiki?curid=1260270" title="Thermidorianie">
Thermidorianie



</doc>
<doc id="1260271" url="https://pl.wikipedia.org/wiki?curid=1260271" title="Leighton Meester">
Leighton Meester

Leighton Marissa Meester (ur. 9 kwietnia 1986 w Fort Worth) – amerykańska aktorka filmowa i telewizyjna, piosenkarka, autorka tekstów piosenek i fotomodelka. Sławę zyskała dzięki roli Blair Waldorf w serialu telewizyjnym "Plotkara". Od tego czasu pojawiła się w takich produkcjach jak "Country Strong" (2010), "Współlokatorka" (2011), "Monte Carlo" (2011) oraz "Spadaj, tato" (2012). W 2014 roku wydała swój debiutancki album zatytułowany "Heartstrings", który dotarł do 129 miejsca zestawienia listy sprzedaży magazynu „Billboard” i zadebiutował na 1 miejscu zestawienia „Top Heatseekers”.
Wczesne życie.
Meester urodziła się w Fort Worth w stanie Teksas jako córka Constance i Douglasa Meesterów, jednak większość życia spędziła w Nowym Jorku oraz Los Angeles. W momencie jej narodzin, Constance Meester odsiadywała wyrok w więzieniu federalnym za powiązania z grupą przemycającą marihuanę z Jamajki do Stanów Zjednoczonych. Leighton przyszła na świat w normalnym szpitalu, a pierwsze trzy miesiące życia spędziła wraz z matką w ośrodku resocjalizacji. Następnie Constance powróciła do więzienia, by odsiedzieć resztę wyroku; opiekę nad Leighton przejęła wówczas jej babcia. Pytana o swoje dzieciństwo, Meester przyznała, że dorastała w normalnym domu, pomimo kryminalnej przeszłości rodziców; dodała również, że ich doświadczenia sprawiły, że ma otwarty umysł i nie osądza innych: „Uświadomiłam sobie, że nie można sądzić innych – a zwłaszcza swoich rodziców – na podstawie tego, co robili w przeszłości, bo ludzie się zmieniają.” Leighton posiada młodszego o osiem lat brata, Alexandra.
Meester dorastała w Marco Island na Florydzie, gdzie występowała w sztukach wystawianych przez lokalny teatr. Gdy ukończyła 11 lat, wraz z matką przeprowadziła się do Nowego Jorku. Tam uczęszczała do Professional Children's School, a także rozpoczęła karierę modelki, nawiązując współpracę z agencją Wilhelmina. Niedługo po tym pojawiła się w kampanii reklamowej marki Ralph Lauren, a także współpracowała z fotografką (a obecnie reżyserką) Sofią Coppolą. Występowała ponadto w wielu reklamach, między innymi produktów Tamagotchi oraz Clearasil, a także kampaniach odzieży Limited Too, w których partnerowała innej początkującej wówczas aktorce, Amandzie Seyfried. W 1999 roku Leighton zadebiutowała na ekranie, pojawiając się w jednym z odcinków serialu "Prawo i porządek". Kilka miesięcy później 14-letnia Meester podjęła decyzję o przenosinach do Los Angeles z myślą o bardziej stabilnym zajęciu. Na miejscu rozpoczęła naukę w Hollywood High School i Beverly Hills High School, jednak ostatecznie zmieniła szkołę na małe, prywatne liceum.
Kariera.
Aktorstwo.
Po telewizyjnym debiucie z 1999 roku w "Prawo i porządek", Meester pojawiła się gościnnie w dwóch kolejnych serialach telewizyjnych, by następnie zagrać jedną z głównych ról w filmie "Klątwa Wisielca" (2003). Otrzymała ponadto angaż do serialu "Tarzan na Manhattanie", który jednak doczekał się zaledwie ośmiu odcinków. Leighton zaczęła regularnie pojawiać się gościnnie w kolejnych produkcjach, takich jak "Jordan w akcji", "Siódme niebo", "Veronica Mars", "24 godziny", "8 prostych zasad" oraz "Ekipa".
W 2005 roku Meester otrzymała rolę Savannah Bennet w serialu telewizji NBC, "Na powierzchni". Rok później premiery miały dwa filmy z jej udziałem: "Flourish" i "Inside", zaś sama aktorka zagrała ponadto gościnnie w serialach "Wzór" i "Dr House". W roku 2007 Leighton pojawiła się w produkcjach "" oraz "Shark", a na ekranach zadebiutowały trzy obrazy z jej udziałem: "Drive-Thru" (pierwsza główna rola filmowa w dorobku Meester), "Remember the Daze" i "Śmiertelna przysięga".
W 2007 roku nastąpił ponadto przełom w karierze Meester; została obsadzona w roli Blair Waldorf w serialu produkcji CW, "Plotkara". Jej kreacja była jednym z najbardziej chwalonych elementów serialu, zaś Leighton zyskała międzynarodową rozpoznawalność.
Począwszy od 2010 roku, gwałtowny rozwój przeżywa kariera filmowa Meester. Zwiastunem tego progresu były drugoplanowe role w produkcjach "Nocna randka" (2010) i "Stosunki międzymiastowe" (2010). Następnie Leighton zagrała u boku Gwyneth Paltrow, Tima McGrawa i Garretta Hedlunda w dramacie "Country Strong" (2010); "The Boston Globe" uznał jej rolę za najjaśniejszy punkt filmu. W 2011 roku premierę miał thriller "Współlokatorka", w którym Meester wcieliła się w postać Rebeki, głównej bohaterki produkcji. Drugim filmem z jej udziałem, który zadebiutował w 2011 roku była komedia "Monte Carlo", z Leighton, Seleną Gomez oraz Katie Cassidy w rolach głównych.W czerwcu 2012 roku premierę miała komedia "Spadaj, tato", w której to Meester wcieliła się w postać Jamie, zamierzającej wziąć ślub z Toddem (Andy Samberg); niezapowiedziana wizyta ojca Todda, lekkoducha Donny'ego (Adam Sandler), pokrzyżowała jednak ich plany. Z kolei w październiku ukazał się niezależny obraz "The Oranges", z Leighton w roli studentki Niny, która wdaje się w romans ze swoim 50-letnim sąsiadem (Hugh Laurie).
Na rok 2013 planowana jest premiera obrazu "Mobster: A Call for the New Order", w którym w główne postacie mają wcielić się Leighton, Jake Gyllenhaal, Mickey Rourke i Andy García.
Muzyka.
W kwietniu 2009 roku Meester podpisała kontrakt płytowy z wytwórnią Universal Republic. Jej pierwszy oficjalny singel solowy, „Somebody to Love”, nagrany z gościnnym udziałem wokalisty R&amp;B Robina Thicke, miał premierę 13 października tego samego roku. W listopadzie 2009 roku Leighton ujawniła, że współpracowała z Lil Wayne’em nad utworem „Make It Rain”, który jednak nie został opublikowany. Jej drugi oficjalny singel, „Your Love's a Drug”, ukazał się 30 marca 2010 roku.
W 2009 roku Meester nagrała w duecie z grupą Cobra Starship piosenkę „Good Girls Go Bad”, która dotarła do 7. miejsca listy "Billboard" Hot 100, uzyskując platynowy status w Stanach Zjednoczonych, Australii, Nowej Zelandii i Kanadzie. W tym samym roku nagrała cover utworu „Christmas (Baby Please Come Home)”, wydany na albumie kompilacyjnym "A Very Special Christmas 7". Na potrzeby filmu "Country Strong" (2010), stworzyła covery „Words I Couldn't Say” Rascal Flatts oraz „A Little Bit Stronger” Sary Evans wydane na ścieżce dźwiękowej obrazu; singel promocyjny „Summer Girl”; a także duet z Garrettem Hedlundem zatytułowany „Give in to Me”.
W październiku 2010 roku Leighton przyznała, że przez sześć ostatnich miesięcy współpracowała z zespołem Check in the Dark, pisząc teksty pod wpływem inspiracji rolą w "Country Strong". Następnie opowiedziała o swoich wzorcach: „Uwielbiam Neila Younga i Joni Mitchell, ten styl muzyki, do niego należy moje serce, przynajmniej wtedy, gdy zajmuje się tworzeniem tekstów.” 22 kwietnia Meester ogłosiła, że wyrusza w mini-trasę koncertową z Check in the Dark, która objęła 5 występów w okresie od 29 maja do 4 czerwca. W 2014 roku nakładem jej własnej wytwórni Hotly Wanting ukazał się jej debiutancki album "Heartstrings" z pogranicza rocka alternatywnego, popu i indie rocka.
Inna działalność.
Meester brała udział w wielu kampaniach reklamowych, a także akcjach charytatywnych. W 2008 roku była rzeczniczką kampanii „Life Can't Wait” Sunsilk, motywującej kobiety do spełniania marzeń; kooperowała ponadto z Safe Horizon, zwiększając świadomość kobiet na temat przemocy domowej i metodach jej zwalczania. Na początku 2009 roku Meester nawiązała współpracę z marką Reebok, by zaprojektować jeden z modeli obuwia Top Down. Leighton wystąpiła wraz z Edem Westwickiem (partnerem z serialu "Plotkara") w reklamach serii aparatów fotograficznych Nikon Coolpix; oboje byli ponadto twarzami koreańskiej linii odzieżowej ASK Enquired.
W 2010 roku Meester została ambasadorką marki Herbal Essences, a także przyłączyła się do akcji charytatywnej domu mody Bulgari na rzecz organizacji Save the Children. Latem 2011 roku Vera Wang wybrała Meester na twarz swoich nowych perfum, "Lovestruck", uznając, że jej „piękno, talent i duch zainspirują wszystkie młode kobiety, które, mam nadzieję, będą czerpać radość z tego namiętnego zapachu”. Również w 2011 roku, Leighton została twarzą włoskiego domu mody Missoni.
W październiku 2013 została globalną ambasadorką Biotherm.
W mediach.
W 2008 roku Meester, wraz z obsadą "Plotkary", uznana została za jednego ze stu najpiękniejszych ludzi świata według "People", a także 25 najpiękniejszych 25-letnich kobiet świata 2011 roku według tego samego magazynu. Kilkukrotnie uwzględniana była na liście Hot 100 "Maxima", zajmując odpowiednio: 48. miejsce w roku 2008, 12. w 2009, 17. w 2010 oraz 16. w 2011. Witryna internetowa BuddyTV umieściła Meester na 32. pozycji zestawienia 100 najseksowniejszych kobiet 2010 roku. Z kolei czytelnicy AskMen.com wyróżnili ją na 75. miejscu listy 99 kobiet roku 2010 oraz 53. miejscu tej samej listy roku 2011. Magazyn "Men’s Health" uznał Leighton za 30. „najgorętszą” kobietę 2011 roku, zaś "Glamour" umieścił ją na 5. pozycji zestawienia najbardziej olśniewających gwiazd tego samego roku.
Życie osobiste.
W okresie od 2008 do 2010 roku Leighton pozostawała w związku z aktorem Sebastianem Stanem, którego poznała na planie serialu "Plotkara".
W lipcu 2011 roku Meester i jej matka złożyły wzajemne pozwy sądowe, dotyczące wsparcia finansowego, jakie Leighton zapewniała swojemu bratu, cierpiącemu na różne problemy zdrowotne. Aktorka utrzymywała, że pieniądze, które przekazywała na jego rzecz były wykorzystywane przez ich matkę na „zabiegi kosmetyczne”; Constance oświadczyła w swojej obronie, że ona i jej córka zawarły ustną umowę, na mocy której Leighton miała przesyłać jej 10 tysięcy dolarów miesięcznie na życie, a dawała jej tylko 7,5 tysiąca. Następnie pozwała Leighton o złamanie tejże umowy oraz przemoc fizyczną, domagając się 3 milionów dolarów odszkodowania. W czerwcu 2012 roku sąd opowiedział się po stronie aktorki i uznał, że Constance wydawała pieniądze niezgodnie z ich przeznaczeniem, odrzucając jednocześnie jej roszczenia finansowe; Leighton otrzymała ponadto prawa do opieki nad Alexandrem Meesterem.
W listopadzie 2013 zaręczyła się z Adamem Brodym, aktorem najbardziej znanym z serialu "Życie na fali". Para wzięła sekretny ślub w lutym 2014. Mają córkę Arlo Day (ur. 4 sierpnia 2015) oraz syna (ur. 2020).

</doc>
<doc id="1260273" url="https://pl.wikipedia.org/wiki?curid=1260273" title="Alister McRae">
Alister McRae

Alister McRae (ur. 20 grudnia 1970 w Lanark w Szkocji) – brytyjski kierowca rajdowy, uczestnik Rajdowych Mistrzostw Świata. Syn znanego rajdowca Jimmy'ego McRae i młodszy brat Colina McRae.
Pierwszym rajdem kategorii WRC w jakim wziął udział był Rajd Wielkiej Brytanii w 1991 roku. Od samego początku kariery jego pilotem był David Senior. W kolejnych latach McRae odnosił coraz więcej sukcesów, m.in. w 1995 roku został rajdowym mistrzem Wielkiej Brytanii za kierownicą Nissana Sunny. W 1998 roku wystartował w Rajdzie Wielkiej Brytanii w jednym zespole – Subaru World Rally Team – razem ze swoim bratem Colinem (ani Colin ani Alister nie ukończyli jednak rajdu).
W 1999 roku związał się z nowym zespołem w rajdowym świecie Hyundaiem. Początkowo startował jednonapędowym Hyundaiem Coupé, a od sezonu 2000 był to już Hyundai Accent WRC.
W 2002 roku został kierowcą zespołu Mitsubishi, który jednak miał wtedy problemy ze swoim Lancerem WRC i nie był już zespołem czołówki. Co gorsza, McRae musiał opuścić trzy ostatnie rundy sezonu z powodu kontuzji jakiej doznał w wypadku na rowerze. W 2003 roku Mitsubishi wycofało się z rywalizacji aby od podstaw zbudować samochód na kolejny sezon, co spowodowało, że Alister praktycznie zakończył regularne starty w Rajdowych Mistrzostwach Świata. Jedyny poważniejszy sezon zaliczył jeszcze w 2004 roku w prywatnie wystawianej Subaru Imprezie WRX. Wystartował wtedy w 7 z 16 rajdów zaliczanych do klasyfikacji Production WRC.
W styczniu 2009 roku wystartował w Rajdzie Dakaru w roli pilota i szefa zespołu wystawiającego 4 samochody własnej konstrukcji – McRae Enduro. Zajął w nim 39. miejsce.
W październiku 2009 natomiast wystartował Protonem Satria S2000 w Rajdzie Indonezji zaliczanym do mistrzostw Azji i Pacyfiku. Dość szybko jednak odpadł z rywalizacji po problemach z samochodem.

</doc>
<doc id="1260278" url="https://pl.wikipedia.org/wiki?curid=1260278" title="David Wenham">
David Wenham

David Wenham (ur. 21 września 1965 w Sydney) – australijski aktor i producent filmowy. Występował w roli Faramira w trylogii "Władca Pierścieni", Carla w "Van Helsingu" oraz Diliosa w filmie "300".
Życiorys.
Urodził się w Marrickville w Sydney, w stanie Nowa Południowa Walia, w rodzinie rzymskokatolickiej jako syn Kath i Billa Wenhama. Ma pięć starszych sióstr i starszego brata. Uczęszczał do liceum braci w Chrystusie (Christian Brothers' High School) w Lewisham.
Karierę rozpoczął po ukończeniu University of Western Sydney z tytułem bakalaureata w 1987. Pojawiał się gościnnie w serialach: "A Country Practice" (1987, 1988) i "Synowie i córki" ("Sons and Daughters", 1987). Za rolę Iana w miniserialu ABC "Simone de Beauvoir's Babies" w 1997 otrzymał nagrodę Australian Film Institute. W serialu ABC "SeaChange" (1998–1999) wystąpił jako enigmatyczny nurek Dan Della Bosca. Podpisał kontrakt z Storm Model Management w Londynie.
Życie prywatne.
Od roku 1994 jest związany z Kate Agnew, z którą ma dwie córki.
Jest fanem Sydney Swans.

</doc>
<doc id="1260279" url="https://pl.wikipedia.org/wiki?curid=1260279" title="Saint Thomas (wyspa)">
Saint Thomas (wyspa)

Saint Thomas – wyspa położona na Morzu Karaibskim, będąca dystryktem Wysp Dziewiczych Stanów Zjednoczonych. Na wyspie znajduje się stolica terytorium - Charlotte Amalie. Populacja wyspy wynosi 51 181 mieszkańców (2001), co stanowi około 47% ludności wszystkich wysp terytorium. Wyspa ma powierzchnię 80,9 km².
Historia.
Od 1657 roku wyspa należała do Holandii. W 1666 w wyniku II wojny angielsko-holenderskiej duński król Fryderyk III zaanektował wyspę i przekształcił w kolonię duńską. W roku 1672 została założona Duńska Kompania Zachodnioindyjska, która miała za zadanie eksploatację wyspy. Pierwszym jej gubernatorem został Jorge Iversen. Po jego śmierci wyspa została opanowana przez Nilsa Smitha i piratów. Porządek na wyspie przywrócił Gabriel Milan. Jego okrutne rządy i metody spowodowały odwołanie go z funkcji i skazanie na śmierć. 
W 1685 roku Kompania Zachodnioindyjska udostępniła wyspę Kompanii Brandenburskiej będącej pod zarządem elektora brandenburskiego Fryderyka Wilhelma, która planowała uprawę trzciny cukrowej i handel niewolnikami. W 1701 Kompania Branderburska w wyniku zalegania z opłatami i podatkami została zlikwidowana. Korona Duńska w roku 1717 zaanektowała pobliską bezludną wyspę Saint John, a w roku 1733 bezludną jeszcze wyspę Saint Croix. W 1750 roku miasto i port Charlotte Amalie ogłoszono wolnym portem, a wyspa stała się wielkim targiem niewolników i eksporterem rumu.
W latach 60. XIX wieku duńskie Wyspy Dziewicze stały się obiektem zainteresowania Stanów Zjednoczonych, poszukujących bazy morskiej w regionie Karaibów. 24 października 1867 roku po długotrwałych negocjacjach rząd duński ratyfikował traktat, na mocy którego Dania miała sprzedać wyspę wraz z sąsiednią Saint John Stanom Zjednoczonym za kwotę 7,5 mln dolarów amerykańskich. Traktat nie został jednak ratyfikowany przez USA i do sprzedaży ostatecznie nie doszło. Sprzedaż obu wysp ponownie stała się przedmiotem negocjacji pomiędzy oboma krajami podczas I wojny światowej. Wyspy zostały przekazane administracji amerykańskiej 31 marca 1917 roku w zamian za kwotę 25 mln dolarów.

</doc>
<doc id="1260280" url="https://pl.wikipedia.org/wiki?curid=1260280" title="Procesy glebotwórcze">
Procesy glebotwórcze



</doc>
<doc id="1260282" url="https://pl.wikipedia.org/wiki?curid=1260282" title="Renier Vázquez Igarza">
Renier Vázquez Igarza

Renier Vázquez Igarza (ur. 8 stycznia 1979) – kubański szachista i trener szachowy ("FIDE Trainer" od 2012), reprezentant Hiszpanii od 2004, arcymistrz od 2007 roku.
Kariera szachowa.
Do czasu zmiany obywatelstwa kilkukrotnie uczestniczył w finałach indywidualnych mistrzostw Kuby, najlepszy wynik osiągając w 2000 r. w Santa Clarze, gdzie zajął IV miejsce (za Jesusem Nogueirasem, Leinierem Dominguezem i Juanem Borgesem Mateosem). W 2001 r. zwyciężył w rozegranym w Hawanie turnieju "Premier I" memoriału Jose Raula Capablanki. Wielokrotnie zwyciężał w mistrzostwach Madrytu (m.in. w latach 2003, 2004, 2006, 2007 i 2008). Pierwszą normę na tytuł arcymistrza wypełnił w stolicy Hiszpanii w 2004 r., dzieląc II m. (za Slavko Cicakiem, wspólnie z Zhang Pengxiangiem, Olegiem Korniejewem, Władimirem Jepiszynem, Jose Luisem Vilelą, Henrikiem Teske i Slobodanem Kovaceviciem) w otwartym turnieju "Parla Open". W 2005 r. zwyciężył w Lorce oraz podzielił II m. (za Gieorgijem Timoszenko, wspólnie z Dasem Neelotpalem, Javierem Moreno Ruizem i Mihailem Subą) w Collado Villalbie. W 2007 r. samodzielnie zwyciężył w dwóch turniejach rozegranych w Madrycie, w obu wypełniając ostatnie brakujące do otrzymania tytułu normy arcymistrzowskie. W 2008 r. podzielił I m. w Parli (wspólnie z Isamem Ortizem Suarezem). W 2014 r. zwyciężył w San Sebastián.
Reprezentant Hiszpanii w turniejach drużynowych, m.in.: oraz .
Najwyższy ranking w dotychczasowej karierze osiągnął 1 lipca 2014 r., z wynikiem 2603 punktów zajmował wówczas 5. miejsce wśród hiszpańskich szachistów.

</doc>
<doc id="1260283" url="https://pl.wikipedia.org/wiki?curid=1260283" title="Kraina Małopolska">
Kraina Małopolska

Kraina Małopolska – jednostka podziału kraju stosowana w leśnictwie położona na Wyżynie środkowopolskiej w skład której wchodzą następujące regiony geograficzne: Wyżyna Małopolska, Śląska, Krakowsko-Częstochowska, Kielecko-Sandomierska, Lubelska, Niecka Nidziańska, Roztocze, Kotlina Oświęcimska i Sandomierska.
Lesistość krainy wynosi ok. 26%, lasy rozrzucone są nierównomiernie.
Klimat części zachodniej jest pod wpływem klimatu Wyżyn Środkowopolskich ze strefami wpływu klimatu atlantyckiego, natomiast część południowo-wschodniej pozostaje pod wpływem klimatu kontynentalnego.
Cała kraina leży w zasięgu dwóch starszych zlodowaceń i dlatego powstałe Gleby są zróżnicowane geologicznie. Na północy krainy znajdują się utwory polodowcowe, w części wyżynnej występują skały paleozoiczne i skały mezozoiczne, a na południu, kotliny podgórskie wypełnione są piaskami rzecznymi. W ten sposób powstałe gleby są bardzo urozmaicone i spotyka się tutaj żyzne piaski gliniaste, rędziny i lessy jak również gleby górskie.
Na terenie krainy występują wszystkie nizinne typy lasu, natomiast w partiach wyżynnych położonych powyżej 300 m n.p.m. występują wyżynne typy lasu, a na wysokościach od 400-500 m n.p.m. górskie typy siedliskowe lasu. Procentowy udział poszczególnych siedlisk kształtuje się następująco: bór świeży – ok. 27%, bór mieszany świeży – ok. 22%, las mieszany świeży – ok. 19%, las świeży – ok. 11%, bór wilgotny – ok. 6%, las mieszany górski – ok. 0,2%, las górski – ok. 0,2%.
W składzie gatunkowym drzewostanów występują wszystkie gospodarczo ważne gatunki drzew leśnych w tym głównie jodła, buk i świerk. Naturalną ostoję ma tutaj modrzew polski ("Larix polonicea").
W skład tej krainy wchodzi 14 dzielnic przyrodniczo-leśnych:

</doc>
<doc id="1260284" url="https://pl.wikipedia.org/wiki?curid=1260284" title="Renier Vazquez Igarza">
Renier Vazquez Igarza



</doc>
<doc id="1260285" url="https://pl.wikipedia.org/wiki?curid=1260285" title="Renier Vazquez">
Renier Vazquez



</doc>
<doc id="1260288" url="https://pl.wikipedia.org/wiki?curid=1260288" title="Lizzy Caplan">
Lizzy Caplan

Lizzy Caplan (ur. 30 czerwca 1982 w Los Angeles) – amerykańska aktorka. Pojawiła się m.in. w filmach "Wredne dziewczyny", "" i "Wieczór panieński". Zagrała jedną z głównych ról w serialu "Masters of Sex".

</doc>
<doc id="1260296" url="https://pl.wikipedia.org/wiki?curid=1260296" title="Święty (serial telewizyjny)">
Święty (serial telewizyjny)

Święty – kryminalno-sensacyjny brytyjski serial telewizyjny realizowany od 1962 do 1969 roku, powstały na podstawie książki opowiadającej o przygodach Simona Templara, których autorem był Leslie Charteris. Produkcja trafiła do stacji telewizyjnych w ponad 60 krajach świata, również w Polsce. W rolę tytułowego bohatera wcielił się Roger Moore.
O serialu.
Główny bohater i fabuła.
Simon Templar, tytułowy "Święty" to majętny detektyw odznaczający się niezwykłą elegancją, wysoką kulturą osobistą, znajomością zasad savoir-vivre'u i erudycją. Oprócz angielskiego z łatwością posługuje się kilkoma innymi językami, m.in.: włoskim, francuskim, czy niemieckim. Jest także niezwykle szarmancki wobec kobiet, które licznie się w nim podkochują. Z drugiej jednak strony to także nietypowy złodziej - okrada wyłącznie kryminalistów i doprowadza do osadzenia ich w więzieniu, przy okazji zyskując fundusze na własne potrzeby. Simona próbuje aresztować inspektor Claude Eustace Teal, jednak w każdym odcinku przedsięwzięcie to kończy się fiaskiem. Swój przydomek główny bohater zawdzięcza swoim inicjałom (ST to angielski skrót określający świętego), ale przede wszystkim swojej bezkompromisowości w walce ze złem i niesprawiedliwością. Jeździ luksusowym jak na lata 60. samochodem Volvo P1800, którym przemierza wiele kilometrów. Z racji tego, że bardzo dużo podróżuje, często przychodzi rozwiązywać mu zagadki kryminalne poza granicami Wielkiej Brytanii. 
W tytułowego bohatera wcielił się Roger Moore. Rola ta przyniosła mu ogromną popularność w wielu krajach. Kandydatem do zagrania tej postaci był też m.in. Patrick McGoohan. Każdy odcinek stanowi osobną sprawę, której rozwiązaniem zajmuje się detektyw. Następujące po sobie epizody mają autonomiczną fabułę, która w żaden sposób nie nawiązuje do wcześniejszych wydarzeń serialu. Produkcję można zatem oglądać w dowolnej kolejności.
Premiera w Wielkiej Brytanii oraz niezwykła popularność serialu i głównego bohatera.
Premiera serialu odbyła się 4 października 1962. Odcinki pierwszych czterech serii były czarno - białe, dopiero od serii piątej były emitowane w kolorze. Pierwotnie dniem emisji serialu w Wielkiej Brytanii przez kanał ITV był czwartek. Zmieniło się to po serii czwartej. Część piąta była emitowana w sobotę, zaś szósta w niedzielę. Przez lata "Święty" był najchętniej oglądanym serialem w Wielkiej Brytanii. Wielu fanów produkcji i książek Charterisa tworzyło na Wyspach Brytyjskich fankluby Simona Templera. Już pod koniec lat 30. XX wieku powstawały pierwsze filmy oraz komiksy o bohaterze powieści. W sumie powstało 17 filmów pełnometrażowych (ostatni film ukazał się w 2017) i jeszcze dwa inne seriale o przygodach Simona Templara. W rolę "Świętego" wcielali się przez lata m.in. Louis Hayward, George Sanders, Ian Ogilvy, czy Val Kilmer. Największą popularność zyskał jednak serial z udziałem Rogera Moore'a.
"Święty" w Polsce.
Polska premiera serialu odbyła się w 1969 roku w Programie Pierwszym Telewizji Polskiej. Po 1989 przygody Simona Templera były wielokrotnie emitowane przez różne stacje telewizyjne. W Polsce w latach 2005-2006 "Święty" był po raz pierwszy wydawany w formie płytowej (DVD lub VCD do wyboru) wraz z tygodnikiem telewizyjnym "TVOkey!". Początkowo wydawnictwo "Amercom.pl" dołączało do programu TV tylko odcinki kolorowe (seria V i VI wraz z dwoma filmami pełnometrażowymi). W wyniku dużego zainteresowania kolekcją z czasem wydano także odcinki czarno-białe (seria I, II, III i IV). Następnie wydawnictwo postanowiło wydać całą kolekcję serialu w jednej serii 50 płyt DVD.
Informacje dodatkowe.
Przez 7 lat powstało 118 odcinków serialu w sześciu seriach. Po zakończeniu jego produkcji Roger Moore wystąpił w roli Świętego w dwóch filmach pełnometrażowych: „The Fiction Makers” (pol. „Twórcy fikcji”) i „Vendetta for the Saint” (pol. „Zemsta”).
Twórcy.
Obsada.
oraz:
i inni

</doc>
<doc id="1260303" url="https://pl.wikipedia.org/wiki?curid=1260303" title="Corrs">
Corrs



</doc>
<doc id="1260305" url="https://pl.wikipedia.org/wiki?curid=1260305" title="Imelda Staunton">
Imelda Staunton

Imelda Staunton (ur. 9 stycznia 1956 w Londynie) – brytyjska aktorka filmowa i głosowa.
Najbardziej znana z roli profesor Dolores Jane Umbridge w filmie "Harry Potter i Zakon Feniksa" (2007) Davida Yatesa oraz tytułowej kreacji w dramacie "Vera Drake" (2004) Mike'a Leigh, za którą otrzymała m.in. Puchar Volpiego dla najlepszej aktorki na 61. MFF w Wenecji, nagrodę BAFTA i nominację do Oscara.

</doc>
<doc id="1260313" url="https://pl.wikipedia.org/wiki?curid=1260313" title="Alex Etel">
Alex Etel

Alex Etel (ur. 19 września 1994 w Manchesterze) – brytyjski aktor dziecięcy.

</doc>
<doc id="1260314" url="https://pl.wikipedia.org/wiki?curid=1260314" title="Achiralność">
Achiralność

Achiralność (gr. "ἀ-","a-" – przedrostek przeczący, "χείρ", "cheir" - ręka) – właściwość przedmiotu, polegająca na jego identyczności z własnym odbiciem lustrzanym. W przeciwieństwie do obiektów chiralnych (takich jak dłoń), przedmiot achiralny i jego odbicie w zwierciadle płaskim dają ten sam, dający się nałożyć na siebie obraz.

</doc>
<doc id="1260318" url="https://pl.wikipedia.org/wiki?curid=1260318" title="Prosta transwersalna">
Prosta transwersalna



</doc>
<doc id="1260325" url="https://pl.wikipedia.org/wiki?curid=1260325" title="Alkanale">
Alkanale

Alkanale – grupa organicznych związków chemicznych, będących acyklicznymi, alifatycznymi aldehydami o wzorze ogólnym .

</doc>
<doc id="1260330" url="https://pl.wikipedia.org/wiki?curid=1260330" title="Kevin McKidd">
Kevin McKidd

Kevin McKidd (ur. 9 sierpnia 1973 w Elgin, Szkocja) – brytyjski aktor filmowy i telewizyjny.
Był członkiem lokalnej amatorskiej grupy teatralnej Moray Youth Theatre. Początkowo studiował na Uniwersytecie Edynburskim, a następnie zdecydował się studiować dramat w Queen Margaret Drama School.
Występował w roli Lucjusza Vorenusa z serialu HBO "Rzym" oraz roli Dana Vassera w serialu "Journeyman – podróżnik w czasie" produkcji NBC za którą dostał nominację do nagrody Saturna. Udzielił swojego głosu postaci Johna „Soapa” MacTavisha w grze , oraz w . Ostatnio najlepiej kojarzony z roli Owena Hunta z serialu Chirurdzy, gdzie gra od 2008 roku.

</doc>
<doc id="1260335" url="https://pl.wikipedia.org/wiki?curid=1260335" title="Lee Pace">
Lee Pace

Lee Grinner Pace (ur. 25 marca 1979 w Chickasha) – amerykański aktor. Odtwórca roli Thranduila w trylogii "Hobbit" i Joego MacMillana w serialu AMC "Halt and Catch Fire" (2014−2017). Ponadto wystąpił jako postać komiksowa Uniwersum Marvela Ronan Oskarżyciel w "Strażnikach Galaktyki" (2014) i "Kapitan Marvel" (2019).
Był nominowany do nagrody Emmy (2008), dwukrotnie do Złotego Globu (2004, 2008) i czterokrotnie do nagrody Satelity (2004, 2007, 2008, 2015).
Życiorys.
Wczesne lata.
Urodził się w Chickasha w Oklahomie jako syn nauczycielki Charlotte (z domu Kloeckler) i inżyniera Jamesa Roya Pace’a. Jego matka była pochodzenia niemieckiego, a ojciec miał korzenie angielskie, szkockie, niemieckie i walijskie. Miał siostrę Sally i młodszego brata Willama. Został wychowany rodzinie katolickiej. Wczesne lata życia spędził na Bliskim Wschodzie, w Arabii Saudyjskiej, gdzie jego ojciec pracował w branży naftowej. Potem jego rodzina zdecydowała się na powrót do Stanów Zjednoczonych; najpierw do Nowego Orleanu, a później do Houston w Teksasie. W Houston Lee stawiał pierwsze kroki w świecie aktorskim. Dla roli w lokalnym teatrze Alley zrezygnował ze studiów. W 1997 ukończył Klein High School w Spring w Teksasie, gdzie uczęszczał też Lyle Lovett, Matt Bomer i Sherry Stringfield. Wkrótce został przyjęty do prestiżowej szkoły teatralnej Juilliard School, którą ukończył 2001 z wyróżnieniem.
Kariera.
Podczas studiów doskonalił swoje umiejętności aktorskie w repertuarze klasycznym. Odgrywał znaczące role, na przykład, Romea w "Romeo i Julii", tytułowego króla w "Ryszardzie II" lub Kasjusza w "Juliuszu Cezarze". Po ukończeniu studiów zagrał w uznanym przez krytyków "The Credeaux Canvas", a następnie w "The Fourth Sister" na Off-Broadwayu. W 2004 zagrał w "Small Tragedy" i za rolę tę był nominowany do Lucille Lortel Award.
Zyskał sławę dzięki roli Calpernii Addams – transseksualisty, który zakochał się w żołnierzu i został brutalnie zamordowany z powodu swojego związku – w dramacie telewizyjnym Showtime "Dziewczyna żołnierza" ("Soldier’s Girl", 2003). Rola ta przyniosła mu Gotham Award i Nagrodę Satelity oraz nominacje do Independent Spirit Awards i Złotego Globu dla najlepszego aktora drugoplanowego w serialu, miniserialu lub filmie telewizyjnym.
Za rolę Neda w serialu ABC "Gdzie pachną stokrotki" ("Pushing Daisies", 2007–2009) był nominowany do Złotego Globu, Primetime Emmy Award i Saturna. Został też uznany za jednego z „Najlepszych aktorów poniżej 30 lat” wg amerykańskiego magazynu „Entertainment Weekly”.
W 2011 trafił na Broadway w roli Bruce’a Nilesa w sztuce "Normalne serce" u boku Joego Mantello i Ellen Barkin, za którą otrzymał nagrodę Drama Desk.
Grał Joego MacMillana, jedną z głównych postaci serialu AMC "Halt and Catch Fire" (2014−2017).
23 lutego 2018 w nowojorskim Neil Simon Theatre zagrał Joego Portera Pitta w premierze sztuki "Anioły w Ameryce".
Życie prywatne.
Orientacja seksualna Pace’a stała się tematem publicznej dyskusji po tym, jak został ujawniony jako gej przez Iana McKellena, z którym pracował na planie "Hobbita" w 2012. Ujawnienie nieheteroseksualnej orientacji przez McKellena zostało opisane w prasie jako błąd z jego strony, ponieważ Pace nigdy nie poruszył tego tematu. W czerwcu 2018 w wywiadzie dla „The New York Times” Pace opowiedział o byciu queerowym aktorem; przyznał się do umawiania się zarówno z kobietami jak i z mężczyznami, jednak nie identyfikuje się z żadną konkretną orientacją seksualną. W sierpniu 2022 w wywiadzie dla „GQ” potwierdził, że jest w związku małżeńskim z Matthew Foleyem, dyrektorem firmy Thoma Browne’a.

</doc>
<doc id="1260338" url="https://pl.wikipedia.org/wiki?curid=1260338" title="2 Armia LWP">
2 Armia LWP



</doc>
<doc id="1260341" url="https://pl.wikipedia.org/wiki?curid=1260341" title="Robel Zemichael Teklemariam">
Robel Zemichael Teklemariam

Robel Zemichael Teklemariam (ur. 16 września 1974) – etiopski biegacz narciarski uczestniczący w zawodach od 2005. Obecnie mieszka w Nowym Jorku. Był pierwszym Etiopczykiem reprezentującym swój naród w jakiejkolwiek dyscyplinie na igrzyskach zimowych. Obecnie jest jedynym biegaczem narciarskim reprezentującym Etiopię.
Mimo faktu, iż mieszka w USA od 9. roku życia, biegle mówi po amharsku.
Dotychczas najlepszym jego wynikiem było 25. miejsce w Mistrzostwach Szwajcarii w 2010 roku w Marbach.
Teklemariam startował na Mistrzostwach Świata w Narciarstwie Klasycznym 2007 w Sapporo. Był 105. w biegu na 15 km oraz 74. w sprincie. Startował też w Zimowych Igrzyskach Olimpijskich 2006 w Turynie. W biegu na 15 km był 83.
Teklemariam startował też w mistrzostwach USA, które odbyły się w styczniu 2006 w Soldier Hollow w stanie Utah. Był 80. w sprincie, 99 w biegu na 10 km oraz 99 w biegu na 15 km. Nie ukończył biegu na 30 km.
Wystartował na Igrzyskach Olimpijskich w Vancouver w 2010, na których w biegu na 15 km zajął 93. miejsce na 96 startujących.

</doc>
<doc id="1260342" url="https://pl.wikipedia.org/wiki?curid=1260342" title="Anna Friel">
Anna Friel

Anna Louise Friel (ur. 12 lipca 1976 w Rochdale) – brytyjska aktorka filmowa i telewizyjna, która wystąpiła m.in. w serialu "Gdzie pachną stokrotki", za rolę w którym była nominowana do Złotego Globu.
Życiorys.
Jako nastolatka występowała na deskach teatrów w Wielkiej Brytanii. W 1989 roku przyłączyła się do Oldham Theatre Workshop. W 1991 roku wystąpiła w serialu "G.B.H.". Na początku lat 90. pojawiła się w innych produkcjach telewizyjnych, takich jak: "Coronation Street", "Going live", "In Suspicious Circumstances", "Medics" i "Emmerdale". W 1993 roku rozgłos zyskała dzięki roli lesbijki, Beth Jordache, w operze mydlanej "Brookside". Za tę rolę otrzymała National Television Awards w kategorii najbardziej popularnej aktorki.
W 1997 roku zagrała na dużym ekranie w filmie "Dziewczyny z farmy". Film zebrał pozytywne recenzje, pomimo że nie był znany poza granicami Wielkiej Brytanii. Później pojawiła się w filmie Pawła Pawlikowskiego "The Stringer" oraz "Towarzystwie".
Rok 1999 zaowocował kreacjami w irlandzkiej produkcji "Wszystko z miłości" oraz w "Śnie nocy letniej".
W 1999 roku zdobyła uznanie występując na londyńskiej scenie w przedstawieniu Patricka Marbera "Closer", gdzie zagrała striptizerkę. Rola ta utorowała jej drogę do Broadwayu, gdzie także zdobyła uznanie, grając między innymi w spektaklu "Lulu".
W roku 2000 zagrała w filmie Barry’ego Levinsona "Co za tupet!" oraz w filmie "Seks, miłość i rock'n'roll" z 2001 roku. Dwa lata później Friel wystąpiła w wysokobudżetowej produkcji scence-fiction "Linia czasu" na podstawie powieści Michaela Crichtona.
Kolejne lata w karierze Friel to między innymi filmy telewizyjne: "The Jury" (2004) i "Perfect Strangers" (2004) oraz kinowe: dramat "Gol!" (2005) oraz komedia "Irlandzki numer" (2005). W latach 2007–2009 grała w serialu "Gdzie pachną stokrotki" rolę Charlotte, za którą została nominowana do Złotego Globu.
Życie prywatne.
Anna Friel mieszka w Londynie. Jej partnerem był aktor David Thewlis, z którym rozstała się w 2010. Mają razem córkę - Gracie Mary.

</doc>
<doc id="1260346" url="https://pl.wikipedia.org/wiki?curid=1260346" title="Kompleksy przydatności rolniczej gleb">
Kompleksy przydatności rolniczej gleb

Kompleksy przydatności rolniczej gleb, kompleksy glebowo-rolnicze – opracowany dla obszaru Polski zespół jednostek taksonomicznych gleb. Każda jednostka grupuje gleby cechujące się zbliżonymi właściwości rolniczymi i mogące być podobnie użytkowane. Podział ten został opracowany przez Instytut Uprawy Nawożenia i Gleboznastwa (IUNG) w oparciu o przydatność gleb do uprawy roślin wskaźnikowych i współwskaźnikowych. Za rośliny wskaźnikowe uznano, ze względu na dobre wykorzystanie wilgoci w zimę, wierność plonowania, oraz wysoki udział w strukturze zasiewów gruntów ornych, pszenice ozimą i żyto ozime. Dla obszarów górskich za roślinę wskaźnikową uznano owies jary. Za rośliny współwskaźnikowe uznano jęczmień jary, ziemniak, burak cukrowy, koniczynę czerwoną i łubin żółty. Nazwy wskaźnikowych i współwskaźnikowych roślin posłużyły do stworzenia nazw poszczególnych kompleksów przydatności rolniczej.
O ile wydzielenia poszczególnych kompleksów dokonano na podstawie przydatności gleb do uprawy wybranych roślin, o tyle kwalifikację gleb do poszczególnych kompleksów przeprowadzono w oparciu o następujące kryteria:
Właściwy dobór gatunku rośliny uprawnej do kompleksu glebowego jest jednym z podstawowych warunków poziomu jego plonowania.

</doc>
<doc id="1260348" url="https://pl.wikipedia.org/wiki?curid=1260348" title="Max i kelner">
Max i kelner



</doc>
<doc id="1260350" url="https://pl.wikipedia.org/wiki?curid=1260350" title="Altmühl">
Altmühl

Altmühl – lewobrzeżny dopływ Dunaju, ma źródła w pobliżu Ansbach - stolicy Środkowej Frankonii, będącej regionem administracyjnym Bawarii. Stąd rzeka kieruje się na południowy wschód, by wpaść do Jeziora Altmühl koło miasta Muhr am See i wypłynąć z niego na północ od miasta Gunzenhausen. Dalej rzeka płynie przez położony w Jurze Frankońskiej i słynący z pięknej przyrody Park Natury Dolina Altmühl.

</doc>
<doc id="1260351" url="https://pl.wikipedia.org/wiki?curid=1260351" title="Kompleksy przydatności rolniczej">
Kompleksy przydatności rolniczej



</doc>
<doc id="1260357" url="https://pl.wikipedia.org/wiki?curid=1260357" title="Altmuhl">
Altmuhl



</doc>
<doc id="1260358" url="https://pl.wikipedia.org/wiki?curid=1260358" title="Teresa Soroka-Frąckowska">
Teresa Soroka-Frąckowska

Teresa Jadwiga Soroka-Frąckowska (ur. 11 sierpnia 1960 w Wałczu) – polska wioślarka, olimpijka z Moskwy (1980). 
Należała do klubu sportowego MKS Wałcz. Jej trenerami byli: Ryszard Świerczyński (trener klubowy) i Ryszard Koch (trener kadry). 
W 1980 ukończyła Liceum Ogólnokształcące im. Kazimierza Wielkiego w Wałczu. Wyjechała do Berlina (Niemcy).

</doc>
<doc id="1260360" url="https://pl.wikipedia.org/wiki?curid=1260360" title="Walter Langley">
Walter Langley

Walter Langley (ur. 8 czerwca 1852 w Birmingham, zm. 21 marca 1922 w Penzance) – angielski malarz, przedstawiciel Newlyn School.
Życiorys.
Pochodził z biednej robotniczej rodziny, pierwsze 30 lat życia spędził w Birmingham, studiował w South Kensington Art School. W 1880 odwiedził Kornwalię i zafascynowany pięknem nadmorskich krajobrazów zdecydował się przenieść do Newlyn, rybackiej osady położonej pod Penzance. Tu dołączył do kolonii artystów, później określanych jako Szkoła Newlyn (m.in. Frank Bramley, Stanhope Forbes). Dwa lata (1905–1906) mieszkał w Holandii, malując klasyczne holenderskie krajobrazy w okolicach Volendam.
Twórczość.
Malował realistyczne obrazy olejne i akwarele ilustrujące ciężkie i znaczone częstymi tragediami życie rybaków z Kornwalii. W latach 1890–1819 wystawiał w Royal Academy, był członkiem Royal Society of Painters. Największe uznanie krytyki zdobyły jego akwarele.

</doc>
<doc id="1260363" url="https://pl.wikipedia.org/wiki?curid=1260363" title="Cyanoramphus forbesi">
Cyanoramphus forbesi



</doc>
<doc id="1260364" url="https://pl.wikipedia.org/wiki?curid=1260364" title="Sypialnia Gości Królewskich na Wawelu">
Sypialnia Gości Królewskich na Wawelu

Sypialnia gości królewskich – jedna z komnat Zamku Królewskiego na Wawelu, wchodząca obecnie w skład ekspozycji Prywatnych Apartamentów Królewskich. W sali tej zachowany jest modrzewiowy strop kasetonowy, portale oraz fryz ścienny (przedstawia głowy ludzkie).
W sali znajdują się dwa arrasy: pierwszy, to wyrób brukselski z poł. XVI w., przedstawia "Eliasza przed królem Achabem", drugi jest najstarszym w zbiorach wawelskich gobelinem, ilustrującym "Historię rycerza z łabędziem" (ok. 1460, warsztat Pasquera Greniera w Tournai we Flandrii dla Filipa Dobrego). Wśród obrazów z kolekcji Lanckorońskich dzieła Simone Martiniego, Bernarda Daddiego i Jacopa del Sellaio. W pomieszczeniu zgromadzono meble włoskie, wśród nich "cassapanca" oraz skrzynia szufladowa, zw. "cassetone". Do pierwotnego przeznaczenia sali nawiązuje późnorenesansowe łoże angielskie z baldachimem. Piec kaflowy z XVIII w. pochodzi z zamku w Wiśniowcu na Wołyniu.

</doc>
<doc id="1260365" url="https://pl.wikipedia.org/wiki?curid=1260365" title="Erik King">
Erik King

Erik King (ur. 21 kwietnia 1969 w Waszyngtonie) – amerykański aktor filmowy i telewizyjny. Występował w roli sierżanta Doakesa w serialu "Dexter" kanału Showtime oraz Mosesa Deyella z serialu HBO "Oz".

</doc>
<doc id="1260367" url="https://pl.wikipedia.org/wiki?curid=1260367" title="Polesie Mozyrz">
Polesie Mozyrz



</doc>
<doc id="1260372" url="https://pl.wikipedia.org/wiki?curid=1260372" title="SKR">
SKR



</doc>
<doc id="1260375" url="https://pl.wikipedia.org/wiki?curid=1260375" title="Jaime Murray">
Jaime Murray

Jaime Murray (ur. 21 lipca 1976 w Londynie) – brytyjska aktorka filmowa i telewizyjna. Występowała w roli Stacie Monroe w serialu BBC "Przekręt" oraz Lili w serialu "Dexter" kanału Showtime.

</doc>
<doc id="1260377" url="https://pl.wikipedia.org/wiki?curid=1260377" title="Sławia Mozyrz">
Sławia Mozyrz



</doc>
<doc id="1260379" url="https://pl.wikipedia.org/wiki?curid=1260379" title="Sabian">
Sabian

Sabian – kanadyjski producent talerzy perkusyjnych, należy obok takich przedsiębiorstw jak Zildjian, Paiste oraz Meinl do liderów rynku. Przedsiębiorstwo powstało w 1981 roku w Meductic w Nowym Brunszwiku z inicjatywy Roberta Zildjiana, syna Avedisa Zildjiana III, prezesa przedsiębiorstwa Zildjian. Firma Sabian pochodzi od dwóch pierwszych liter trójki dzieci właściciela firmy Sally, Billy oraz Andy.
Do popularnych muzyków grających na produktach firmy należą m.in. perkusiści Neil Peart, Phil Collins, Jojo Mayer, Chad Smith, Sean Kinney, Mike Portnoy, Terry Bozzio, Dave Weckl, Virgil Donati, Mick Brown (Dokken) czy Bill Ward.

</doc>
<doc id="1260381" url="https://pl.wikipedia.org/wiki?curid=1260381" title="Lanark">
Lanark

Lanark (gael. "Lannraig") – miasto w Szkocji w hrabstwie South Lanarkshire, położone w tzw. centralnym pasie Szkocji. Miasto jest historyczną stolicą hrabstwa Lanarkshire.
Urodzili się tu Alister McRae, Jimmy McRae i Colin McRae - brytyjscy kierowcy rajdowi.

</doc>
<doc id="1260382" url="https://pl.wikipedia.org/wiki?curid=1260382" title="Szymon Frug">
Szymon Frug

Szimeon Szmuel Frug – (hebr. שמעון ) פְרוּג (פרוג ), (ros. Фруг, Семён Григорьевич) (ur. 1860 pod Chersoniem, Ukraina – zm. 1916 w Odessie) – żydowski poeta.
Urodzony na Krymie w rodzinie żydowskich wieśniaków. Do 28 roku życia pisał wyłącznie po rosyjsku, potem już w jidysz, a pod koniec życia po hebrajsku. Jego wiersze, często w formie balladowej, mówią głównie o prześladowaniach Żydów i o tęsknocie do Syjonu. Niektóre z nich stały się pieśniami tak popularnymi, że uchodzą za ludowe. Jest autorem wierszy: "Miejcie litość", "Piasek i gwiazdy". Zmarł w ubóstwie.
Linki zewnętrzne.
http://www.lechaim.ru/ARHIV/185/portnova.htm Szymon Frug

</doc>
<doc id="1260383" url="https://pl.wikipedia.org/wiki?curid=1260383" title="Rowen Fernández">
Rowen Fernández

Rowen Fernández (ur. 28 lutego 1978 w Springs) – południowoafrykański piłkarz grający na pozycji bramkarza.
Kariera klubowa.
Jest wychowankiem klubu Benoni Northerns. W 1996 roku stał się zawodnikiem drużyny Wits University FC i to w jej barwach zadebiutował w pierwszej lidze RPA. W drużynie „Studentów” występował przez pełne pięć sezonów, a największym sukcesem było zajęcie 6. pozycji w lidze w sezonie 1999/2000. W 2001 roku Rowen podpisał kontrakt z drużyną Kaizer Chiefs z Johannesburga. Przez pierwsze dwa sezony przegrywał jednak rywalizację z reprezentantem kraju, Brianem Baloyim, jednak ostatecznie w sezonie 2003/2004 stał się pierwszym bramkarzem klubu i wówczas wywalczył swój pierwszy w karierze tytuł mistrza RPA. Wcześniej jako rezerwowy wygrał Vodacom Challenge w 2003 roku, a także Coca-Cola Cup w tym samym roku. Jako pierwszy bramkarz Kaizer Chiefs w 2005 roku po raz drugi został mistrzem kraju, a w 2006 roku zdobył Vodacom Challenge, ABSA Cup i SAA Supa. Do 2007 roku rozegrał 140 spotkań i zdobył dwa gole - oba w sezonie 2006/2007. Pierwszego z nich zdobył w spotkaniu z Wits University (1:2) strzałem z rzutu karnego, natomiast drugiego w meczu z Mamelodi Sundowns dobijając swój strzał z jedenastki.
W lipcu 2007 roku wyjechał do Europy. Na zasadzie wolnego transferu przeszedł do niemieckiej Arminii Bielefeld, z którą podpisał kontrakt do 2010 roku. W Bundeslidze zadebiutował 24 listopada w przegranym 0:3 wyjazdowym spotkaniu z VfL Bochum. W Arminii był rezerwowym dla Mathiasa Haina. W 2011 odszedł do Supersport United, a w latach 2014-2015 grał w Bidvest Wits.
Kariera reprezentacyjna.
Zanim został zawodnikiem pierwszej reprezentacji RPA, występował w drużynach U-21, a także U-23. W kadrze A zadebiutował 18 sierpnia 2004 roku w wygranym 2:0 towarzyskim spotkaniu z Tunezją. W 46. minucie spotkania zastąpił Hansa Vonka. W 2008 roku został powołany przez Carlosa Alberto Parreirę na Puchar Narodów Afryki 2008, jednak to Moeneeb Josephs był pierwszym bramkarzem „Bafana Bafana”.

</doc>
<doc id="1260384" url="https://pl.wikipedia.org/wiki?curid=1260384" title="Rowen Fernandez">
Rowen Fernandez



</doc>
<doc id="1260385" url="https://pl.wikipedia.org/wiki?curid=1260385" title="Hermann Friedrich Wäsemann">
Hermann Friedrich Wäsemann

Hermann Friedrich Wäsemann, także pisownia Waesemann (ur. 6 czerwca 1813 w Gdańsku, zm. 28 stycznia 1879 w Berlinie) – niemiecki architekt, aktywny głównie w Berlinie.
Życiorys.
Urodzony w rodzinie architekta, studiował matematykę na Uniwersytecie w Bonn w latach 1830-1832, po czym przeniósł się do berlińskiej Akademii Budowlanej na architekturę. Po ukończeniu studiów pracował głównie w Berlinie i w okolicach (np. w Rathenow), często we współpracy ze Stülerem. W 1854 wyjechał do Wrocławia, gdzie do 1856 wykonał liczne prace, m.in. willę Eichbornów i salę bankietową Ogrodu Strzeleckiego (Schießwerder) na Nadodrzu. W tym czasie zrealizował także parę projektów rezydencji na Śląsku, m.in. zachowany do dziś (choć później przebudowany) ratusz w Wałbrzychu. Po powrocie do Berlina wykonał swój najbardziej znany projekt tzw. Czerwonego Ratusza w latach 1861-1869.

</doc>
<doc id="1260386" url="https://pl.wikipedia.org/wiki?curid=1260386" title="TTF">
TTF



</doc>
<doc id="1260387" url="https://pl.wikipedia.org/wiki?curid=1260387" title="Ekstremum silne">
Ekstremum silne



</doc>
<doc id="1260388" url="https://pl.wikipedia.org/wiki?curid=1260388" title="Ekstremum mocne">
Ekstremum mocne



</doc>
<doc id="1260389" url="https://pl.wikipedia.org/wiki?curid=1260389" title="Ekstremum słabe">
Ekstremum słabe



</doc>
<doc id="1260391" url="https://pl.wikipedia.org/wiki?curid=1260391" title="Sień w Wieży Duńskiej na Wawelu">
Sień w Wieży Duńskiej na Wawelu

Sień w wieży Duńskiej – jedno z pomieszczeń Zamku Królewskiego na Wawelu, wchodzące w skład ekspozycji Prywatnych Apartamentów Królewskich. Przebudowane w XVI i XVII w., znajduje się w gotyckiej wieży, zw. Duńską. O formach pierwotnej architektury wnętrza przypomina zachowana głęboka nisza okienna. Na portalach z XVI stulecia widnieją łacińskie sentencje: "TENDIT IN ARDUA VIRTUS" ("Cnota dąży do rzeczy trudnych") oraz "VELIS QUOD POSSIS" ("Chciej co możesz").
Komnata wyposażona jest głównie w XVII-wieczne obrazy holenderskie, m.in. "Zuzanna i starcy" pędzla Teodora Bogdana Lubienieckiego. Z tego stulecia pochodzi również gdańska szafa i flamandzki gobelin "Pasterze". Waza majolikowa pochodzi z warsztatu Patanazich w Urbino (koniec XVI w.).

</doc>
<doc id="1260392" url="https://pl.wikipedia.org/wiki?curid=1260392" title="Hermann Friedrich Waesemann">
Hermann Friedrich Waesemann



</doc>
<doc id="1260400" url="https://pl.wikipedia.org/wiki?curid=1260400" title="Czeremcha (szczyt)">
Czeremcha (szczyt)

Czeremcha (1146 m) – zalesiony, niewybitny szczyt w Beskidzie Sądeckim, w Paśmie Radziejowej. Podawana na niektórych mapach wysokość 1124 pochodzi od węzła szlaków znajdującego się jednak znacznie poniżej szczytu. Czeremcha znajduje się w bocznym grzbiecie opadającym z Przehyby. Jest to szczyt zwornikowy, ponieważ odbiega stąd na zachód grzbiet Czeremchy Zachodniej. Na południowy zachód od wierzchołka jest ponadto drugi punkt zwornikowy, gdzie grzbiet (ten biegnący z Przehyby) rozgałęzia się na dwie odnogi: zachodnią z kulminacją Koszarki oraz południową ze szczytem Łysiny.
Północne stoki Czeremchy opadają do doliny Sopotnickiego Potoku, południowe do Sielskiego Potoku, a zachodnie do Jastrzębiego Potoku.

</doc>
<doc id="1260401" url="https://pl.wikipedia.org/wiki?curid=1260401" title="Funkcja ciągła w punkcie">
Funkcja ciągła w punkcie



</doc>
<doc id="1260402" url="https://pl.wikipedia.org/wiki?curid=1260402" title="Funkcja ciągła jednostajnie">
Funkcja ciągła jednostajnie



</doc>
<doc id="1260403" url="https://pl.wikipedia.org/wiki?curid=1260403" title="Olga Frycz">
Olga Frycz

Olga Frycz (ur. 23 października 1986 w Krakowie) – polska aktorka i influencerka.
Trzykrotnie nominowana do Orłów za drugoplanowe role kobiece w filmach "Weiser" i "Boże skrawki" oraz za pierwszoplanową w filmie "Wszystko, co kocham".
Życiorys.
Jest córką aktora Jana Frycza. Ma siostrę, Gabrielę, która też jest aktorką.
Za rolę Elki Beredy w filmie "Weiser" i Marysi w "Bożych skrawkach" była nominowana do Polskich Nagród Filmowych za najlepszą drugoplanową rolę kobiecą. W marcu 2010 była nominowana do nagrody w plebiscycie „Viva! Najpiękniejsi” w kategorii najpiękniejsza Polka.
W 2016 była jurorką w programie TVP2 "Przygarnij mnie", a w 2017 uczestniczyła w reality show TVN "Agent – Gwiazdy".
Życie prywatne.
W latach 2011–2015 była związana z reżyserem Jackiem Borcuchem, którego poznała na planie filmu "Wszystko, co kocham". Była związana z trenerem tajskiego boksu Grzegorzem Sobieszkiem, z którym zaręczyła się w sierpniu 2018, jednak już we wrześniu 2019 się rozstała. Mają córkę Helenę (ur. 2018). Z nieformalnego związku z podróżnikiem Łukaszem Nowakiem ma córkę, Zofię (ur. 2021).
Publicznie poparła kandydaturę Bronisława Komorowskiego przed wyborami prezydenckimi w 2015.

</doc>
<doc id="1260404" url="https://pl.wikipedia.org/wiki?curid=1260404" title="Linia kolejowa nr 21">
Linia kolejowa nr 21

Linia kolejowa nr 21 Warszawa Wileńska – Wołomin Słoneczna – zelektryfikowana, prawie w całości dwutorowa pierwszorzędna linia kolejowa znaczenia państwowego o długości 19,590 km.
Historia.
Powstanie.
Linia, której odcinek stanowi linia kolejowa nr 21 (drugi odcinek to linia kolejowa nr 6), została otwarta 16 grudnia 1862 roku z inicjatywy rządu rosyjskiego. Była to druga (po Kolei Warszawsko -Wiedeńskiej) linia, która powstała na ziemiach Królestwa Polskiego. Funkcjonowała pod nazwą Kolej Warszawsko-Petersburska. Z początku była to linia jednotorowa, szerokotorowa (o rozstawie szyn 1524 mm). W późniejszym czasie do linii dodano drugi tor (dokładna data nie jest znana). W zaborze rosyjskim linia podlegała dyrekcji petersburskiej (ПВЖД).
Lata międzywojenne.
W latach międzywojennych znacznie ograniczono liczbę odjazdów pociągów do Petersburga. W roku 1918 linia stała się linią normalnotorową (zmieniono rozstaw torów na 1435 mm). Zarząd nad linią przejmują Polskie Koleje Państwowe. 2 września 1933 otwarto łącznicę pomiędzy Warszawą Rembertów i Zielonką (Linia kolejowa nr 449), dzięki której pociągi jadące z Białegostoku mogły dojechać do Dworca Głównego. Od roku 1940 do 1978 funkcjonowała linia towarowa nr 21a Siwki – Zielonka Bankowa p.odg, która służyła jako pomocniczy trójkąt do obracania parowozów.
Lata powojenne.
14 marca 1952 ukończono elektryfikację linii. Zelektryfikowano wtedy też odcinek linii nr 6 Zielonka – Tłuszcz. Od roku 1990 do 1995 na odcinku Warszawa Wileńska Marki – Zielonka działała trzystawna jednokierunkowa SBL typu 2. Od 2004 roku linię obsługują Koleje Mazowieckie.
Modernizacja.
Postępująca degradacja szlaków spowodowała konieczność ograniczenia prędkości do 50 km/h. Na przełomie roku 2007/2008 zmodernizowano linię. Wymieniono nawierzchnię (betonowe podkłady zamiast drewnianych) łącznie z naprawą ław torowych, systemu odwodnienia, wymianą podsypki, tłucznia oraz szyn. Zainstalowano semafory SBL (blokada dwukierunkowa, czterostawna). Dzięki modernizacji pociągi mogą jeździć z prędkością do 100 km/h.
15 stycznia 2016 roku ogłoszono przetarg na remont sieci trakcyjnej na odcinku Warszawa Wileńska - Zielonka i oświetlenia. W okresie od 1 czerwca do 31 lipca zostało wymienione 18 km sieci na obu torach (9 km razy 2) oraz 360 słupów trakcyjnych. Dzięki tym pracom pociągi mogą pojechać z maksymalną prędkością 120 km/h.
Przewoźnicy.
Koleje Mazowieckie.
Koleje Mazowieckie obsługują linię pociągami osobowymi. Tabor KM obsługujący linię to elektryczne zespoły trakcyjne serii EN57AL oraz ER160
Połączenia bezpośrednie przechodzące, zaczynające lub kończące się na linii:
Czas jazdy.
Czas przejazdu pociągów pasażerskich:
Maksymalne prędkości.
Wykaz maksymalnych prędkości dla pociągów pasażerskich:

</doc>
<doc id="1260407" url="https://pl.wikipedia.org/wiki?curid=1260407" title="Robert Dorer">
Robert Dorer

Robert Dorer (ur. 13 lutego 1830 w Baden, zm. 13 kwietnia 1893 tamże) – szwajcarski rzeźbiarz.
Najważniejszym jego dziełem jest pomnik narodowy, skomponowany w kształcie studni przed Pałacem związkowym w Bernie.

</doc>
<doc id="1260411" url="https://pl.wikipedia.org/wiki?curid=1260411" title="Shaun Baker">
Shaun Baker

Shaun Baker (ur. 1962) – brytyjsko-niemiecki DJ.
Życiorys.
W latach 80. przeprowadził się z północnej Anglii do Niemiec. Karierę zaczynał, grając w tamtejszych klubach. Następnie występował w całej Europie, między innymi regularnie prezentując swój materiał na Ibizie i Majorce. W miarę rozwoju kariery jego sety można było usłyszeć także w Japonii, Tajlandii czy na Tajwanie. Świat usłyszał o nim po 1997 roku, kiedy to zaczął wydawać własne utwory. Była to muzyka gatunkowo zbliżona do euro trance lub vocal trance. Tytuły albumów Shauna Bakera z tamtego okresu często zawierały wulgaryzmy. Jego pierwszym wielkim przebojem, który doczekał się niezliczonej ilości przeróbek i remiksów, była piosenka "Explode", nagrana w ramach projektu Jordan &amp; Baker. Duet ten wystąpił na Sunrise with Ekwador w 2003 roku. Projekt Jordan &amp; Baker ujawnił tendencję Bakera do bogatego wykorzystywania syntezatorów. Obecnie Shaun współpracuje z innym niemieckim DJ – Sebastianem Wolterem, wydając muzykę w stworzonej przez niego wytwórni Uptunes. Pierwszym jego solowym hitem był cover utworu "Bakerman", autorstwa zespołu Laid Back. Największą popularność przyniosła mu jednak piosenka "V.I.P." z lutego 2007 roku. Zajmowała ona pierwsze miejsca na listach przebojów między innymi w Polsce i Czechach. Po sukcesie tego utworu jego oficjalną wokalistką została MaLoY.
25 lipca ukazał się album "1" z hitami "V.I.P.", "Power" i "Hey Hi Hello". 9 sierpnia 2008 r. "Hey Hi Hello" został Zagranicznym Hitem Lata 2008 podczas Sopot Hit Festiwal (Polska). Baker otrzymał statuetkę i czek w wysokości 50 tysięcy złotych.

</doc>
<doc id="1260412" url="https://pl.wikipedia.org/wiki?curid=1260412" title="Hakapik">
Hakapik

Hakapik – narzędzie wymyślone w Norwegii, służące do zabijania młodych fok, tak by nie uszkadzać ich futra, przypominające skrzyżowanie młotka z czekanem na długim trzonku.

</doc>
<doc id="1260415" url="https://pl.wikipedia.org/wiki?curid=1260415" title="Synagoga Chabad Lubavitsch w Mikołajowie">
Synagoga Chabad Lubavitsch w Mikołajowie



</doc>
<doc id="1260416" url="https://pl.wikipedia.org/wiki?curid=1260416" title="Sień Sypialni Króla na Wawelu">
Sień Sypialni Króla na Wawelu

Sień sypialni króla – jedno z pomieszczeń Zamku Królewskiego na Wawelu, wchodzące w skład ekspozycji Prywatnych Apartamentów Królewskich.
Na ścianach arras flamandzki – "Porwanie Sabinek" oraz holenderskie portrety z 1. połowy XVII w., wychodzące spod pędzli takich artystów, jak: Goverta Flincka (portret męski), Ferdinanda Bola (autoportret) i Jacoba Adriaensza Backera (portret chłopca), a także "Koncert". Wśród mebli barokowe gdańskie o masywnych formach, z bujnym plastycznym ornamentem (stół, szafa oraz prasa do bielizny). Skrzynia i owalny stół pochodzą z Włoch (XVII w.), fotele niemieckie (koniec XVII w.).

</doc>
<doc id="1260417" url="https://pl.wikipedia.org/wiki?curid=1260417" title="Synagoga Chabad-Lubavitch w Mohylewie">
Synagoga Chabad-Lubavitch w Mohylewie



</doc>
<doc id="1260419" url="https://pl.wikipedia.org/wiki?curid=1260419" title="Synagoga Beith-Iosif w Mohylewie">
Synagoga Beith-Iosif w Mohylewie



</doc>
<doc id="1260421" url="https://pl.wikipedia.org/wiki?curid=1260421" title="Bula (ujednoznacznienie)">
Bula (ujednoznacznienie)



</doc>
<doc id="1260422" url="https://pl.wikipedia.org/wiki?curid=1260422" title="Warunek Markowa">
Warunek Markowa



</doc>
<doc id="1260425" url="https://pl.wikipedia.org/wiki?curid=1260425" title="Semen Palej">
Semen Palej

Semen Palej lub Palij, właściwie Semen Hurko (ur. ok. 1640 w Borznie, zm. między 24 stycznia a 13 maja 1710 w Monasterze Międzygórskim) – kozacki pułkownik fastowski, przywódca powstania kozaków i chłopów na Ukrainie.
Oscylując między Rzecząpospolitą a Rosją dążył do uzyskania największych korzyści materialnych i godności hetmana. Jeden z przywódców powstania na Ukrainie Prawobrzeżnej w latach 1702-1704. W lipcu 1704 aresztowany przez Iwana Mazepę, hetmana lewobrzeżnego Hetmanatu podporządkowanego Moskwie, przez rok więziony w twierdzy w Baturynie, następnie na żądanie Piotra I przekazany do Moskwy, zesłany do Tobolska.
Po przejściu Mazepy na stronę szwedzką uwolniony; brał udział w bitwie pod Połtawą.

</doc>
<doc id="1260426" url="https://pl.wikipedia.org/wiki?curid=1260426" title="Urszula Niebrzydowska-Janikowska">
Urszula Niebrzydowska-Janikowska

Urszula Małgorzata Niebrzydowska-Janikowska (ur. 21 października 1961 w Gdańsku) – polska wioślarka, olimpijka z Moskwy (1980), trenerka. Córka Franciszka i Józefy (z d. Łempickiej).
Życiorys.
Od 1974 zawodniczka Kolejowego Klubu Sportowego „Gedania”, gdzie jej trenerem był Krzysztof Marek.
W 1981 ukończyła Państwowe Liceum Sztuk Plastycznych w Gdyni, a w 1986 Akademię Wychowania Fizycznego i Sportu w Gdańsku (mgr wf i trener II kl.). Trenerka w iławskim Klubie Wioślarskim oraz nauczyciel wychowania fizycznego w Gimnazjum nr 1 im. Mikołaja Kopernika w Iławie.

</doc>
<doc id="1260427" url="https://pl.wikipedia.org/wiki?curid=1260427" title="Brzeski Uniwersytet Państwowy im. Aleksandra Puszkina">
Brzeski Uniwersytet Państwowy im. Aleksandra Puszkina

Brzeski Uniwersytet Państwowy im. Aleksandra Puszkina (biał. Брэсцкі дзяржаўны ўніверсітэт імя А. С. Пушкіна; ros. Брестский государственный университет имени А.С. Пушкина) – białoruska szkoła wyższa w Brześciu, która w obecnej formie funkcjonuje od 1995 roku. Rektorem uczelni jest od 2002 roku Mieczysław Czesnowski.
Historia.
W 1945 roku białoruska Rada Komisarzy Ludowych zatwierdziła decyzję o utworzeniu Brzeskiego Instytutu Nauczycielskiego. W 1949 roku Instytut został nazwany na cześć Aleksandra Puszkina. W 1950 roku Rada Ministrów ZSRR utworzyła na jego bazie Brzeski Instytut Pedagogiczny im. A.S. Puszkina, który w 1995 został przekształcony w Brzeski Uniwersytet Państwowy im. Aleksandra Puszkina (imię Puszkina dodano do nazwy w 1999 roku).
Wydziały.
Obecnie (r.ak. 2012/13) uczelnia daję możliwość podjęcia studiów na dwunastu wydziałach:
Katedra Klasycznej i Współczesnej Filologii Obcej.
W latach 90. XX wieku Związek Polaków na Białorusi podejmował starania, aby na Brzeskim Uniwersytecie Państwowym utworzony został kierunek filologii polskiej. Po kilkuletnich wysiłkach ze strony organizacji w roku akademickim 1996/1997 na Wydziale Filologii BUP powołano do życia kierunek „filologia rosyjsko-polska”, w 2000 roku – kierunek „filologia białorusko-polska”. 20 września 1999 roku na tym samym wydziale powstała Katedra Klasycznej i Współczesnej Filologii Obcej, która obejmowała sekcje: polonistyki, ukrainistyki, literatury powszechnej i filologii klasycznej. Funkcję kierowniczki Katedry od początku jej istnienia pełniła doc. dr Helena Kiwako, a wykładowczyniami były: mgr Anna Dajlida, doc. dr Tamara Kabot, mgr Tamara Karcelewa i mgr Natalia Korniejczyk. W ramach sekcji polonistyki wykładano: język polski, metodykę języka polskiego, teorię i praktykę przekładu, historię literatury polskiej od średniowiecza do współczesności, metodykę literatury polskiej, stylistykę i kulturę języka polskiego, gramatykę historyczną języka polskiego, historię Polski, folklorystykę polską, historię kultury polskiej, literaturę polską dla dzieci i młodzieży, krajoznawstwo polskie. W ramach programu zajęć dla studentów polonistyki przewidywano praktyki: krajoznawcze (Rzeszów, Biała Podlaska), językowe (Siedlce), naukowo-metodyczne (Lublin), a także dla studentów V roku praktyki nauczycielskie w liceum i dwóch gimnazjach w Brześciu oraz w szkole średniej w Kobryniu.
W czasie swego istnienia popularność kierunków związanych z filologią polską stale rosła. Aby się na nie dostać, organizowano egzaminy wstępne. W 2000 roku studia na nich podjęło 37 nowych studentów przy pięciokrotnie większej liczbie chętnych. Ogółem w roku akademickim 2000/2001 na obydwu kierunkach studiowało ok. 140 osób, z czego 95% stanowili Białorusini. W latach 2001 i 2002 kierunki opuściło 29 absolwentów, z których 20% podjęło pracę jako nauczyciele języka polskiego.
Pracownicy sekcji polonistyki Katedry Klasycznej i Współczesnej Filologii Obcej współpracowali z licznymi uczelniami na terenie Polski: Akademią Podlaską w Siedlcach, Uniwersytetem w Białymstoku, Uniwersytetem Marii Curie-Skłodowskiej w Lublinie. Dzięki współpracy z przedstawicielami uczelni w Siedlcach studenci polonistyki mogli uczestniczyć w praktykach językowych, dorocznej Letniej Szkole Języka Polskiego i wielu konferencjach naukowych. Strona polska udzielała także pomocy w formie podręczników i pomocy metodycznych. Sekcję polonistyki wspierali również pracownicy Konsulatu Generalnego Rzeczypospolitej Polskiej w Brześciu, konsulowie: Tomasz Klimański, Romuald Kunat i Andrzej Kucharczuk. Zdaniem Agnieszki Grędzik-Radziak, dzięki tej pomocy sekcja polonistyki osiągała dobre wyniki w nauczaniu.

</doc>
<doc id="1260430" url="https://pl.wikipedia.org/wiki?curid=1260430" title="Union Pacific Railroad">
Union Pacific Railroad

Union Pacific Railroad – amerykańskie przedsiębiorstwo kolejowe powstałe w 1862 r. na mocy Pacific Railroad Act of 1862. Firma ma swoją siedzibę w mieście Omaha w Nebrasce. Union Pacific zarządza siecią kolejową w środkowych i zachodnich stanach o łącznej długości ok. 32 400 mil (ok. 52 200 km). Jednym z ważniejszych momentów w historii Union Pacific było połączenie się z koleją Central Pacific 10 maja 1869 r. Union Pacific eksploatowało 25 sztuk jednego z największych parowozów na świecie – Big Boya i 47 sztuk najsilniejszej lokomotywy spalinowo-elektrycznej – EMD DDA40X (jeden egzemplarz nadal w użyciu). Prezesem od 2015 roku jest Lance M. Fritz.

</doc>
<doc id="1260431" url="https://pl.wikipedia.org/wiki?curid=1260431" title="Multiplikatywność">
Multiplikatywność



</doc>
<doc id="1260440" url="https://pl.wikipedia.org/wiki?curid=1260440" title="Georg Samuel Dörffel">
Georg Samuel Dörffel

Georg Samuel Dörffel (ur. 11 (21 października) 1643 w Plauen, zm. 6 (16 sierpnia) 1688 w Weidzie) – niemiecki astronom. Udowodnił (kontynuując myśl swego nauczyciela – Jana Heweliusza) w swym dziele "Astronomiczna obserwacja wielkiej komety 1680-81" (przed ukazaniem się teorii grawitacyjnej Newtona), iż komety poruszają się po orbitach parabolicznych, w których ognisku znajduje się Słońce.

</doc>
<doc id="1260443" url="https://pl.wikipedia.org/wiki?curid=1260443" title="Jose Ferrer">
Jose Ferrer



</doc>
<doc id="1260444" url="https://pl.wikipedia.org/wiki?curid=1260444" title="Tallinna FC Lantana">
Tallinna FC Lantana

 
Tallinna FC Lantana – nieistniejący już estoński klub piłkarski z siedzibą w Tallinnie.
Historia.
Klub założony został w 1994 na bazie klubu Nikol Tallinn. W 1996 i 1997 wygrał Meistriliiga, a po sezonie w 1999 został rozwiązany.

</doc>
<doc id="1260446" url="https://pl.wikipedia.org/wiki?curid=1260446" title="Transport kolejowy w Bydgoszczy">
Transport kolejowy w Bydgoszczy

Bydgoski węzeł kolejowy jest jednym z większych węzłów kolejowych w Polsce, zlokalizowany w Bydgoszczy, w którym krzyżują się linie wschód-zachód (linia kolejowa nr 18) i północ-południe (linia kolejowa nr 131), w tym ważna z punktu widzenia gospodarczego magistrala węglowa.
Tradycje.
Kolejnictwo w Bydgoszczy posiada bogate tradycje, czego wyrazem są następujące fakty:
Historia.
Historia kolei w Bydgoszczy sięga 1851, kiedy doprowadzono do miasta Pruską Kolej Wschodnią z Krzyża. Linię tą przedłużono w następnych latach do Tczewa i Królewca.
W 1862 zbudowano Kolej Warszawsko-Bydgoską, a w latach następnych kilka linii o znaczeniu lokalnym. W 1895 w ciągu linii wiodącej do Chełmży powstał najdłuższy w Niemczech most kolejowo-drogowy w Fordonie. W latach 1929-1930 zbudowano bydgoski odcinek magistrali węglowej – największej inwestycji komunikacyjnej II Rzeczypospolitej, a w 1936 zlokalizowano w mieście zarząd Francusko-Polskiego Towarzystwa Kolejowego S.A. zajmującego się budową i eksploatacją tej linii.
W okresie 1965-1989 zelektryfikowano główne linie kolejowe przebiegające przez miasto.
Kolej stanowiła w historii Bydgoszczy istotny czynnik miastotwórczy. Lokalizacja dworca w oddaleniu od dotychczasowego centrum miasta przyczyniła się do wytyczenia od podstaw i zabudowy Śródmieścia, zaś Warsztaty Kolejowe, założone w 1851 były w II połowie XIX i w XX wieku okresami największym przedsiębiorstwem przemysłowym w mieście.
Dyrekcja Kolei Wschodniej.
W latach 1849-1895 w Bydgoszczy znajdowała się czołowa instytucja kolejowa we wschodnich prowincjach Prus – Królewska Dyrekcja Kolei Wschodniej.
Zajmowała się ona planowaniem, budową, eksploatacją i prowadzeniem ruchu na liniach kolejowych na obszarze położonym na wschód od Berlina i sięgającym po Kłajpedę i Białystok. Po 1895 w Bydgoszczy pozostała Okręgowa Dyrekcja Kolei Państwowych, zaś po 1920 m.in. Centralne Biuro Rozrachunków Kolejowych PKP oraz agendy Pomorskiej DOKP.
Linie kolejowe.
Bydgoski węzeł kolejowy tworzą trzy linie kolejowe znaczenia państwowego oraz trzy linie lokalne.
Wśród linii znaczenia państwowego znajdują się:
Linie lokalne w Bydgoszczy to:
Linia nr 131 i 201 znajdują się w VI paneuropejskim korytarzu transportowym oznaczonym numerem C-E65. Są one jedynymi liniami kolejowymi w regionie kujawsko-pomorskim o znaczeniu międzynarodowym, ponieważ ujęto je w umowie europejskiej AGTC o Ważniejszych Międzynarodowych Liniach Tranzytu Kombinowanego i Obiektach Towarzyszących. Koncentrują one ruch pasażerski (nr 131) i towarowy (nr 201) w kierunku północ-południe. Linia nr 18 umożliwia natomiast transport w kierunku wschód-zachód-południe.
Wszystkie linie na terenie miasta są zelektryfikowane, z wyjątkiem linii nr 209 i 356.
Trasa łącząca Bydgoszcz z Toruniem bywa określana jako linia SKM pod nazwą BiT-City. 
Jednostki i instytucje związane z kolejnictwem w Bydgoszczy.
W Bydgoszczy znajdują się oddziały okręgowe lub rejonowe krajowych spółek kolejowych, m.in.: 
W Bydgoszczy znajdują się także duże podmioty gospodarcze, zajmujące się produkcją i usługami na rzecz kolei:
W Bydgoszczy mają siedzibę ogólnopolskie organizacje gospodarcze związane z kolejnictwem: Ogólnopolskie Stowarzyszenie Samorządów na Rzecz Kolei Lokalnych oraz Polska Izba Producentów Urządzeń i Usług na Rzecz Kolei (www).
Od 2015 roku przy Bydgoskiej Szkole Wyższej funkcjonuje jedyne w regionie kujawsko-pomorskim Technikum Kolejowe, które nawiązuje do tradycji Technikum Kolejowego im. Mikołaja Kopernika (1952-2007) w budynku Copernicanum w Bydgoszczy.
Muzeum.
Od 1979 r. przy dworcu Bydgoszcz Główna znajdowała się Ośrodek Muzealny Bydgoskiego Węzła Kolejowego, obecnie prowadzony przez Bydgoskie Towarzystwo Przyjaciół Kolei. W 2012 r. placówka została przeniesiona do dworca Bydgoszcz Wschód
Operatorzy.
Operatorami przewozów kolejowych (pasażerskich) w województwie są trzy podmioty: Arriva RP (na liniach nie zelektryfikowanych). Na pozostałych trasach kursują Przewozy Regionalne (pociągi regionalne) oraz PKP InterCity (pociągi międzywojewódzkie)
Dworce i przystanki kolejowe.
W granicach administracyjnych miasta znajduje się pięć dworców kolejowych: Główna, Leśna, Wschód, Bydgoszcz Emilianowo (nieczynny) i Bydgoszcz Fordon, a także przystanki: Osowa Góra, Zachód, Rynkowo, Rynkowo Wiadukt, Bielawy, Brdyujście, Łęgnowo, Akademia, Żółwin (nieczynny).
Najbardziej obciążona przewozami pasażerskimi jest stacja Bydgoszcz Główna, odprawiająca ok. 90% podróżnych.
Stacja ta jako jedyna w województwie kujawsko-pomorskim jest zaliczona, obok 14 innych dworców w Polsce do kategorii A, co oznacza roczną odprawę podróżnych powyżej 2 mln.
Dworce i przystanki kolejowe w Bydgoszczy:

</doc>
<doc id="1260450" url="https://pl.wikipedia.org/wiki?curid=1260450" title="Zajścia antyżydowskie w Brześciu nad Bugiem">
Zajścia antyżydowskie w Brześciu nad Bugiem

Pogrom w Brześciu nad Bugiem – zamieszki antyżydowskie w Brześciu nad Bugiem, na terenie ówczesnego województwa poleskiego. Wybuchły 13 maja 1937 roku i były spowodowane zamordowaniem przez żydowskiego rzeźnika Welwela Szczebowskiego polskiego policjanta Stefana Kędziory.
Tło wydarzeń.
W 1937 Brześć nad Bugiem liczył ponad 50 tysięcy mieszkańców, z czego Żydzi stanowili około 41%. Był to ważny ośrodek działalności kulturalno-społecznej polskich Żydów, a także ośrodek ekonomiczny. Żydzi stanowili zdecydowaną większość rzemieślników (ponad 80%). Byli też właścicielami dużych sklepów, magazynów i fabryk.
Z dniem 1 stycznia 1937 weszła w życie ustawa zakazująca uboju zwierząt bez ich uprzedniego ogłuszenia. Jednocześnie, na mocy ministerialnego rozporządzenia wprowadzono wyjątki od tej zasady na potrzeby uboju rytualnego przez związki religijne. Ubój rytualny przez Żydów był odtąd możliwy wyłącznie za specjalnym zezwoleniem, które stosunkowo łatwo można było uzyskać w dużych miastach, znacznie zaś trudniej w mniejszych ośrodkach i na Kresach. Ponadto ubój dokonywany miał być wyłącznie na cele religijne. Tymczasem powszechną praktyką żydowskich rzezaków było wykorzystywanie jako mięsa koszernego wyłącznie przedniej części tuszy, podczas gdy część zadnią odsprzedawano chrześcijanom.
Surowe zasady nowego prawa były od początku omijane przez wielu żydowskich rzezaków, którzy dokonywali pokątnego uboju mimo braku zezwolenia, a także sprzedawali pozostałe mięso nie-żydom.
Zabójstwo Stefana Kędziory.
13 maja 1937 starszy posterunkowy z Brześcia Stefan Kędziora, po otrzymaniu donosu, dokonał przeszukania w chłodni na Małym Rynku i odnalazł tam „10 cielęcych zadków” pochodzących z nielegalnego uboju rytualnego. Około 7:30 rano, podczas rekwirowania znalezionego mięsa należącego, jak się okazało, do żydowskiego rzezaka Ajzyka Szczerbowskiego Kędziora został ugodzony w plecy nożem rzeźnickim przez syna rzezaka - 17 lub 18-letniego Welwela. Kędziora, sądząc że napastnikiem jest Ajzyk Szczerbowski, postrzelił go. Obaj mężczyźni trafili do szpitala miejskiego, gdzie Kędziora zmarł po około pół godzinie. Informacja o tym, że żydowski rzeźnik zabił policjanta szybko obiegła miasto.
Przebieg pogromu.
Pogrom zaczął się na Małym Rynku, ulicy Dąbrowskiego i ulicy Długiej około godziny 10. rano od wybijania szyb w żydowskich sklepach przez nieliczną grupę kobiet. Do zamieszek włączyło się następnie kilkuset robotników z Poznania pracujących na budowie w Twierdzy Brzeskiej. Policja pałkami przepędziła tłum z małego rynku. Efektem tego było jednak jedynie rozszerzenie się zamieszek na inne rejony miasta. Przez cztery godziny demolowanie sklepów i pobicia ich właścicieli nie miały charakteru zorganizowanego. Brak zdecydowanej reakcji policji (która otrzymała od starosty rozkaz nieantagonizowania tłumu) ośmielił jednak pospolitych przestępców i okoliczną ludność wiejską, aby wykorzystać zamieszki do łatwego wzbogacenia się.
Nieżydowscy właściciele oznaczali swoje sklepy symbolami chrześcijańskimi. Mimo to 8 takich sklepów również zostało splądrowanych. Według raportów policyjnych akcją niszczenia sklepów w godzinach popołudniowych kierowali młodzi ludzie w wieku 20-35 lat, poruszający się na rowerach, prawdopodobnie związani z endecją. Plądrowaniem sklepów zajmowały się grupki około 20-30 osób, które rozpraszały się w przypadku interwencji policji, ale ponownie zbierały w innych rejonach miasta.
Późnym wieczorem do miasta przybyły posiłki z posterunków policji w całym powiecie. Przystąpiono do energicznego zwalczania grup uczestników zamieszek. Do rozpędzania tłumu użyto też sikawek wozów strażackich. W ten sposób do godziny 20. spacyfikowano centrum miasta Porządek przywrócono około godziny 23.
Następnego dnia zarządzono blokadę wjazdu do Brześcia. Zawracano m.in. puste furmanki, którymi wielu okolicznych chłopów wyruszyło do miasta - prawdopodobnie w celu wywiezienia splądrowanego przez uczestników zamieszek mienia. W zarodku tłumiono wszelkie kolejne próby demolowania sklepów.
Po pogromie.
Przez tydzień po zajściach handel w mieście był całkowicie sparaliżowany. Straty poniosła większość żydowskich sklepów w mieście (ponad 1150 spośród 1450). W tym 216 sklepów zostało splądrowanych, a pozostałe - miały zniszczone witryny. Wybito także szyby w około 200 żydowskich domach. Rannych zostało 54 osób, w tym 50 Żydów. Zegarmistrz Boruch Zylberger - zmarł po kilku dniach w wyniku odniesionych ran. Był jedyną potwierdzoną ofiarą śmiertelną pogromu.
W trakcie pogromu policja zatrzymała 128 osób, a w kolejnych dniach - 57 dalszych. Na łączną liczbę 185 zatrzymanych 16 stanowili Żydzi. Przed sądem stanęło ostatecznie 37 uczestników zajść, z czego 3 uniewinniono, 17 skazano na kary w zawieszeniu, a 16 na kary więzienia od 6 do 10 miesięcy.
Welwel Szczerbowski ukrywał się przez kilka dni po zabójstwie. Został jednak wydany władzom przez własną matkę. Stanął przed sądem i został 15 czerwca 1937 r. skazany na karę śmierci przez powieszenie, ostatecznie zamienioną w lutym 1938 na dożywotnie więzienie ze względu na wiek sprawcy (nie miał ukończonych 21 lat).
W konsekwencji zajść, za „mylne informowanie władz przełożonych i brak stanowczych zarządzeń w stłumieniu w zarodku rozruchów w mieście” starosta brzeski Franciszek Czernik został zawieszony w obowiązkach, zaś naczelnik Wydziału Społeczno-Politycznego w urzędzie wojewódzkim Kazimierz Rolewicz został przeniesiony do Nowogródka.

</doc>
<doc id="1260451" url="https://pl.wikipedia.org/wiki?curid=1260451" title="RER B">
RER B

RER B – linia paryskiej kolei aglomeracyjnej (szybkiej kolei miejskiej) RER (Réseau Exprès Régional - nazwa systemu: Pospieszna Sieć Regionalna), przecinająca aglomerację Paryża wzdłuż osi północ-południe na powierzchni i tunelami. Tunele wybudowano głęboko pod miastem, które ma układ zabytkowy wykluczający wyburzenia i prowadzenie linii pod ulicami, oraz stację centralną Châtelet-les-Halles. Linię tę utworzono w latach 70. XX w. jako rozwinięcie podmiejskiej zelektryfikowanej linii normalnotorowej do miasta Sceaux (obecnie stacja na odgałęzieniu B2), pełniącej swego czasu rolę podobną do Warszawskiej Kolei Dojazdowej. Linia RER B dociera m.in. do lotniska Roissy - Charles de Gaulle i ma zakończenia wariantowe (patrz: schemat). 
Przy linii Sceaux mieszkało wielu artystów. W Sceaux została pochowana obok Piotra Maria Skłodowska-Curie (oboje zostali przeniesieni do Panteonu).

</doc>
<doc id="1260458" url="https://pl.wikipedia.org/wiki?curid=1260458" title="Jordi Magem Badals">
Jordi Magem Badals

Jordi Magem Badals (ur. 24 sierpnia 1967) – hiszpański szachista i trener szachowy ("FIDE Senior Trainer" od 2010), arcymistrz od 1994 roku.
Kariera szachowa.
Od połowy lat 80. XX wieku do pierwszych lat XXI wieku należał do ścisłej czołówki hiszpańskich szachistów. Wielokrotnie wystąpił w finałach indywidualnych mistrzostwach kraju, w 1990 r. zdobywając złoty, a w latach 1986, 1993 i 1997 – srebrne medale. Pomiędzy 1990 a 2010 rokiem siedmiokrotnie wystąpił na szachowych olimpiadach, natomiast w 1992, 1997 i 1999 – na drużynowych mistrzostwach Europy.
W 1999 r. zakwalifikował się do rozegranego w Las Vegas pucharowego turnieju o tytuł mistrza świata, w I rundzie pokonując Władimira Feldmana, w II – Władysława Tkaczewa, a w III przegrywając z Judit Polgar. Do innych indywidualnych sukcesów Jordi Magema Badalsa należą:
Najwyższy ranking w dotychczasowej karierze osiągnął 1 listopada 2010 r., z wynikiem 2593 punktów zajmował wówczas 5. miejsce wśród hiszpańskich szachistów.

</doc>
<doc id="1260461" url="https://pl.wikipedia.org/wiki?curid=1260461" title="Gimnazjum w Słucku">
Gimnazjum w Słucku

Gimnazjum w Słucku (biał. "Слуцкая гімназія – Słuckaja himnazija") – szkoła średnia istniejąca w Słucku od początków XVII wieku do 1920.
Gimnazjum założył ok. 1617 roku książę Krzysztof Radziwiłł, brat Janusza. Pierwszym rektorem szkoły został Andrzej Muzoniusz; później funkcję tę pełnili m.in. Reinhold Adami, Jeremiasz Syliniusz, Jakub Taubman oraz Jakub Inglis.
W XVIII wieku w szkole uczono języka polskiego i niemieckiego, łaciny, etyki, retoryki, historii, prawa i matematyki. Na początku stulecia zniesiono cenzus wyznaniowy; w gimnazjum mogli się odtąd uczyć katolicy, którzy z czasem zdominowali grono uczniów. Obok szkoły funkcjonował internat dla ubogiej młodzieży. W początkowym okresie istnienia szkoły nauka była bezpłatna.
W 1801 roku szkołę ukończył Adam Czarnocki, jeden z najbardziej znanych badaczy Słowiańszczyzny, a kilkadziesiąt lat później Witold Ceraski – astronom, profesor. W szkole wykładali w tym czasie m.in. prof. Tołowiński, Niemonowicz i Piotrowski.
W 1809 roku władze rosyjskie zmieniły status uczelni na szkołę powiatową guberni mińskiej, jednak w 1827 roku odnowiono słuckie gimnazjum pod kierownictwem ks. Leopolda Wannowskiego. Wówczas w szkole nauczali m.in. profesorowie Kuncewicz, Kurnatowski, Głowacki i Herman. Do znanych uczniów w owym okresie należał Antoni Pietkiewicz (Pług), Aleksander Walicki i Aleksander Oskierko. W 1835 roku po buncie studentów, którzy odmówili modlenia się za rodzinę carską, gimnazjum podporządkowano władzom rosyjskim. One odtąd mianowały kierownika szkoły i nauczyciela języka rosyjskiego - Jednota Litewska wciąż mianowała jego zastępcę (tzw. "inspektora) oraz pozostałych nauczycieli. Pozwolno również prowadzić naukę religii reformowanej po polsku. W 1881 roku kalwińskie gimnazjum przeszło definitywnie pod opiekę rządu rosyjskiego; odtąd nazywano je gimnazjum męskim w Słucku, ale zachowano bliskie związki z Jednotą Litewską, która wciąż wysyłała tam swoich uczniów i wyznaczała nauczyciela religii reformowanej. 
W 1829 roku uczęszczało do niego 231 uczniów, w tym 20 stypendystów Jednoty Litewskiej. W 1889 roku uczęszczało do niego ok. 300 uczniów.
Kres istnieniu placówki przyniosła I wojna światowa, Traktat Ryski i nastanie władzy radzieckiej na Słucczyźnie w 1920 roku.
Budynki szkolne.
Budynek dawnej szkoły położony jest przy ul. Komsomolskiej 7, niegdyś Szerokiej. Zbudowano go w I połowie XIX wieku według projektu Karola Podczaszyńskiego. Kamień węgielny położono w 1829 roku, ale ukończono go dopiero w 1840 roku. Na parterze budynku mieściły się klasy, na pierwszym piętrze zakwaterowano bibliotekę i szkolną kancelarię. 
W 1850 roku dzięki hojnemu wsparciu właściciela dóbr słuckich, księcia Ludwika Wittengsteina (1799-1866) wybudowano osoby budynek tzw. konwiktu, który mógł pomieścić 50 uczniów.
Na terenie kompleksu szkolnego znajdował się sad oraz drewniane domy nauczycieli. 
Ze szkołą do lat 40. XX wieku sąsiadował murowany kościół ewangelicko-reformowany z wieżyczką - jego nowy budynek wybudowano w 1853 roku. Został on zniszczony po II wojnie światowej przez bolszewików. 
Obecnie w d. gimnazjum męskim mieści się szkoła średnia nr 1.
Rektorzy gimnazjum.
Lista niepełna, wymaga uzupełnienia
1796 -1825 ks. Michał Wannowski
1825-1835 ks. Leopold Wannowski (do śmierci inspektor)
1850-1850 ks. Michał Reczyński
1857-1861 Michał Stanisław Reczyński

</doc>
<doc id="1260462" url="https://pl.wikipedia.org/wiki?curid=1260462" title="Gabinet w Kurzej Stopce na Wawelu">
Gabinet w Kurzej Stopce na Wawelu

Gabinet - jedno z pomieszczeń tzw. Kurzej Stopki, będącej częścią Zamku Królewskiego na Wawelu, wchodzące w skład ekspozycji Prywatnych Apartamentów Królewskich. XIV-wieczną sale odnawiano kolejno w XVI i XVII w., a w okresie międzywojennym oklejono ściany XVIII-wiecznymi kurdybanami, a plafony wypełniono malowidłami Zygmunta Waliszewskiego. W sali zachowały się pierwotne portale i kominek, pochodzące z ok. 1600 r. Nieznane jest pierwotne przeznaczenie komnaty.
Na ścianach obrazy renesansowe, głównie francuskie, m.in. obraz ze sceną w nieznanym pałacu pędzla Flamanda L. de Caulery (w. XVI/XVII). Meble również francuskie z XVI stulecia (szafki, fotel tzw. "caquetoire") oraz polski stół z XV w., a także szwajcarski zydel z 1673 r. (sygnowany "Isaac Lis").

</doc>
<doc id="1260463" url="https://pl.wikipedia.org/wiki?curid=1260463" title="Pałeczka dżumy">
Pałeczka dżumy

Pałeczka dżumy ("Yersinia pestis", daw. "Pasteurella pestis") – nieprzetrwalnikująca bakteria Gram ujemna o kształcie pałeczki będąca czynnikiem etiologicznym dżumy. Ze względu na kształt została zakwalifikowana do pałeczek, jednak poszczególne bakterie posiadają dużą zmienność wyglądu. Rezerwuarem są zwierzęta (z wyjątkiem wielbłądów) – obecnie głównie susły, świstaki oraz świnki morskie.
Morfologia i fizjologia.
W przeciwieństwie do pozostałych bakterii z grupy "Yersinia" pałeczka dżumy nie ma rzęsek oraz – w konsekwencji – zdolności ruchu. Ma otoczkę, którą traci podczas hodowania na podłożach mikrobiologicznych.
Pałeczka dżumy jest wrażliwa na działanie wysokiej temperatury, ale nie ginie przez miesiące w niskich temperaturach. Niszcząco działają zwykłe środki dezynfekcyjne (fenol, lizol).
Właściwości biochemiczne.
Pałeczka dżumy posiada wiele cech wspólnych z rodzajem "Yersinia" – brak rozkładu żelatyny, laktozy przy zachowanej zdolności do rozkładu glukozy i maltozy. Nie wytwarza H2S. Testem różnicującym może być brak rozkładu mocznika oraz ornityny.
Hodowla.
Pałeczka dżumy nie ma wygórowanych wymagań odżywczych – rośnie na zwykłych podłożach z agarem, może również wzrastać na podłożach z żółcią. Temperatura optymalna do wzrostu wynosi 30 °C.
Barwienie bakterii daje charakterystyczny biegunowy wygląd przypominający agrafkę, gdyż środek komórki nie ulega zabarwieniu.
Potwierdzenie rozpoznania opiera się m.in. na wykonaniu aglutynacji z surowicą przeciwdżumową.
Odmiany.
Pomimo że istnieje tylko jeden serotyp (biotyp) bakterii, ze względu na obszar występowania i właściwości biochemiczne wyodrębniono trzy typy.
Chorobotwórczość.
Bakteria może wywołać ostrą, gwałtowną, często śmiertelną chorobę – dżumę. Była odpowiedzialna za tragiczną czarną śmierć.
Wrażliwość na antybiotyki.
Pałeczka dżumy jest wrażliwa na następujące grupy antybiotyków:

</doc>
<doc id="1260465" url="https://pl.wikipedia.org/wiki?curid=1260465" title="Przedsionek w Kurzej Stopce na Wawelu">
Przedsionek w Kurzej Stopce na Wawelu

Przedsionek - jedno z pomieszczeń tzw. Kurzej Stopki, będącej częścią Zamku Królewskiego na Wawelu, wchodzące w skład ekspozycji Prywatnych Apartamentów Królewskich. XIV-wieczną sale odnawiano kolejno w XVI i XVII w., a w okresie międzywojennym oklejono ściany XVIII-wiecznymi kurdybanami, a plafony wypełniono malowidłami Zygmunta Waliszewskiego. W salach zachowały się pierwotne portale, pochodzące z ok. 1600 r.
Na ścianach wiszą dwa skrzydła tryptyku niderlandzkiego malarza Ambrosiusa Bensona (1. połowa XVI w.). Znajdujący się tu piec gdański pochodzi z XVIII stulecia. Meble głównie francuskie z XVIII w. (szafki, fotel tzw. "caquetoire").

</doc>
<doc id="1260466" url="https://pl.wikipedia.org/wiki?curid=1260466" title="Uniwersytet Fryderyka Wilhelma w Bonn">
Uniwersytet Fryderyka Wilhelma w Bonn

Uniwersytet Fryderyka Wilhelma w Bonn, Reński Uniwersytet Fryderyka Wilhelma w Bonn () – niemiecka uczelnia publiczna w Bonn.
Został założony 18 października 1818, jako Uniwersytet Renu, przez króla pruskiego Fryderyka Wilhelma III. Uczelnia ta była kontynuatorką Akademii Bońskiej, którą ufundował arcybiskup-elektor koloński Maximilian Friedrich von Königsegg-Rothenfels w 1777 i która działała do 1798, gdy została zlikwidowana po przejęciu księstw nad Renem przez Republikę Francuską w wyniku wygranej wojny Francji ze Świętym Cesarstwem Rzymskim.
Obecnie Uniwersytet Boński jest jedną z największych uczelni niemieckich, zatrudnia on ponad 4500 pracowników naukowych i dydaktycznych i kształci 35 000 studentów na 7 wydziałach
Absolwenci.
Wśród absolwentów i pracowników uczelni było sześciu noblistów:
oraz laureat Medalu Fieldsa z 1986, Gerd Faltings.
Do znanych absolwentów lub wykładowców uczelni należą również: papież Benedykt XVI, Heinrich Heine, Heinrich Hertz, Karl Marx, Friedrich Nietzsche, Friedrich August Kekulé von Stradonitz, Michael Meyer-Blanck, Joseph Schumpeter, Konrad Adenauer, Max Ernst, Karl Barth, Lisamaria Meirowsky, Stefan Hambura, Edward Strasburger.

</doc>
<doc id="1260468" url="https://pl.wikipedia.org/wiki?curid=1260468" title="Yersinia pestis">
Yersinia pestis



</doc>
<doc id="1260469" url="https://pl.wikipedia.org/wiki?curid=1260469" title="Football Club Lantana Tallinn">
Football Club Lantana Tallinn



</doc>
<doc id="1260470" url="https://pl.wikipedia.org/wiki?curid=1260470" title="Pasteurella pestis">
Pasteurella pestis



</doc>
<doc id="1260471" url="https://pl.wikipedia.org/wiki?curid=1260471" title="9 Songs">
9 Songs

9 Songs – film produkcji brytyjskiej z 2004 roku, wyreżyserowany przez Michaela Winterbottoma. Tytuł odnosi się do dziewięciu piosenek granych przez osiem różnych zespołów, które łączą poszczególne segmenty filmu. Film miał premierę 16 maja 2004 roku na MFF w Cannes.
Film wzbudził kontrowersje z powodu dosłownie pokazanych, niepozorowanych, scen seksu między parą głównych bohaterów.
Fabuła.
Film przedstawia dwunastomiesięczną historię związku dwojga młodych ludzi: Matta, brytyjskiego klimatologa, i Lisy, amerykańskiej studentki na wymianie. Historia ta przedstawiona jest w retrospektywie, z punktu widzenia Matta, pracującego na Antarktyce. Pasją Matta i Lisy są koncerty grup rockowych, a tytułowe dziewięć piosenek zagranych jest na ośmiu koncertach w Brixton Academy oglądanych przez parę. Część scen dzieje się u Matta w mieszkaniu, podczas weekendowego pobytu pary na wsi i w różnych miejscach Londynu.
Krótki i intensywny związek dobiega końca podczas świąt Bożego Narodzenia, kiedy Lisa wraca do USA.

</doc>
<doc id="1260473" url="https://pl.wikipedia.org/wiki?curid=1260473" title="Bacterium pestis">
Bacterium pestis



</doc>
<doc id="1260477" url="https://pl.wikipedia.org/wiki?curid=1260477" title="Bacillus pestis">
Bacillus pestis



</doc>
<doc id="1260480" url="https://pl.wikipedia.org/wiki?curid=1260480" title="FC Lantana Tallinn">
FC Lantana Tallinn



</doc>
<doc id="1260481" url="https://pl.wikipedia.org/wiki?curid=1260481" title="Pesticella pestis">
Pesticella pestis



</doc>
<doc id="1260485" url="https://pl.wikipedia.org/wiki?curid=1260485" title="Pimpinella major">
Pimpinella major



</doc>
<doc id="1260490" url="https://pl.wikipedia.org/wiki?curid=1260490" title="Choroba krętych włosów">
Choroba krętych włosów



</doc>
<doc id="1260497" url="https://pl.wikipedia.org/wiki?curid=1260497" title="Lee Humphrey">
Lee Humphrey

Lee Anthony Humphrey (ur. 26 kwietnia 1984 w Maryville) – amerykański koszykarz, występujący na pozycji rzucającego obrońcy.
Gra na obwodzie, jest specjalistą od rzutów za trzy. Gra na pozycji nr 2 (obrońca). Wzrost: 188 cm, Waga: 89 kg. W 2003 dołączył do ligi NCCA i grał w zespole Florida basketball team w której wywalczył mistrzostwo NCCA. W sezonie 2007/2008 występował w zespole Energi Czarnych Słupsk.

</doc>
<doc id="1260499" url="https://pl.wikipedia.org/wiki?curid=1260499" title="Synagoga w Stolinie">
Synagoga w Stolinie

Synagoga w Stolinie (jid. Di Stoliner Szul, ros. синагога Главная) – bóżnica zbudowana w końcu XVIII wieku, obecnie w stanie ruiny.
Historia.
Została zaprojektowana w stylu barokowo-klasycystycznym, prace nad jej budową zakończyły się w 1792. W czasie II wojny światowej zdewastowana, ocalały tylko mury zewnętrzne.
Bóżnicę zbudowano na planie kwadratu, dekorując ściany zewnętrzne pilastrami, półkolistymi oknami i gzymsami. Jedną z elewacji zdobi trójkątny fronton, wewnątrz budynku zachowały się fragmenty bimy. Budynek jest dwukondygnacyjny.

</doc>
<doc id="1260508" url="https://pl.wikipedia.org/wiki?curid=1260508" title="John Connelly (muzyk)">
John Connelly (muzyk)

John Connelly (ur. 28 lipca 1962) – amerykański wokalista, gitarzysta i kompozytor.
Na początku lat 80. XX wieku był wokalistą thrashmetalowego zespołu Anthrax. Około roku 1982 odszedł z zespołu. W 1984 założył thrashmetalowy zespół Nuclear Assault. W 1991 roku pod nazwą John Connelly Theory wydał album pt. "Back to Basics".

</doc>
<doc id="1260512" url="https://pl.wikipedia.org/wiki?curid=1260512" title="Koszyczek Bochdaleka">
Koszyczek Bochdaleka

Koszyczek Bochdaleka (łac. "cornucopia", niem. "Bochdalesches Blumenkörbchen") - eponimiczne określenie części splotu naczyniówkowego ("plexus choroideus") komory IV, wychodzącej przez zachyłek boczny komory i otwór boczny komory (otwór Luschki) na zewnątrz. Nazwa upamiętnia czeskiego anatoma Vincenta Bochdaleka.

</doc>
<doc id="1260513" url="https://pl.wikipedia.org/wiki?curid=1260513" title="Norman St John-Stevas">
Norman St John-Stevas

Norman Anthony Francis St John-Stevas, baron St John of Fawsley (ur. 18 maja 1929, zm. 2 marca 2012) – brytyjski prawnik i polityk, członek Partii Konserwatywnej, minister w pierwszym rządzie Margaret Thatcher.
Życiorys.
Wykształcenie odebrał w Ratcliffe College w Leicester. Następnie studiował prawo w Fitzwilliam College na Uniwersytecie w Cambridge. W 1950 został przewodniczącym Cambridge Union. Studiował również w Christ Church na Uniwersytecie Oksfordzkim, gdzie był przewodniczącym Oxford Union. Studiował również filozofię na Uniwersytecie Londyńskim i prawo na Uniwersytecie Yale. W 1952 rozpoczął praktykę adwokacką w Middle Temple.
W latach 1952–1953 był wykładowcą na Uniwersytecie Southampton. W latach 1953–1956 wykładał na King's College w Londynie. W latach 1953–1955 wykładał w prawo w Christ Church, a w latach 1955–1957 w Marton College w Oksfordzie. W 1959 rozpoczął pracę w "Economist", gdzie pisał na tematy prawnicze i polityczne.
Pierwszą próbę dostania się do Izby Gmin podjął w 1951, ale do parlamentu wybrany został dopiero w 1964, jako reprezentant okręgu Chelmsford. W 1972 został podsekretarzem stanu w ministerstwie edukacji i nauki, a w 1973 ministrem sztuki w tymże resorcie. W latach 1975–1979 był mówcą opozycji ds. edukacji. W 1978 został przewodniczącym Izby Gmin w gabinecie cieni Margaret Thatcher. Po zwycięstwie konserwatystów w 1979 został członkiem gabinetu jako kanclerz Księstwa Lancaster i przewodniczący Izby Gmin. Został również ponownie ministrem sztuki.
St John-Stevas należał do grona tych polityków Partii Konserwatywnej, którzy sprzeciwiali się ekonomicznej polityce pani premier. Z tego powodu został zdymisjonowany na początku 1981. W 1987 zrezygnował z miejsca w Izbie Gmin. Otrzymał dożywotni tytuł parowski baron St John of Fawsley i zasiadł w Izbie Lordów. Był wieloletnim członkiem Bow Group oraz przewodniczącym Królewskiej Komisji Sztuk Pięknych w latach 1985–1989. Był też członkiem Królewskiego Towarzystwa Literackiego.

</doc>
<doc id="1260515" url="https://pl.wikipedia.org/wiki?curid=1260515" title="Heinz Lüder Heidemann">
Heinz Lüder Heidemann

Heinz Lüder Heidemann (ur. 23 kwietnia 1908, zm. 11 października 1946) – zbrodniarz hitlerowski, "Blockführer" w obozie koncentracyjnym Bergen-Belsen i SS-Rottenführer.
Członek załogi Bergen-Belsen od 1943, wcześniej pełnił służbę w obozie w Niederhagen. W drugim procesie załogi Bergen-Belsen przed brytyjskim Trybunałem Wojskowym skazany na karę śmierci. Wyrok wykonano przez powieszenie w październiku 1946.

</doc>
<doc id="1260516" url="https://pl.wikipedia.org/wiki?curid=1260516" title="Wilhelm Werdelmann">
Wilhelm Werdelmann

Wilhelm Werdelmann (ur. 20 marca 1865, zm. 25 kwietnia 1919 w Barmen, dziś część Wuppertalu) – niemiecki architekt.
Życiorys.
W latach 1885–1886 studiował architekturę na Politechnice w Dreźnie a następnie w latach 1886–1889 (1890) na Politechnice w Charlottenburgu. W latach 1899 - 1919 działał głównie w Wrocławiu. W latach 1899- 1919 był profesorem Szkoły Rzemiosła i Rzemiosła Artystycznego w Wuppertal-Barmen. 
Projekty i realizacje.
Po zakończeniu uczelni wygrał konkurs na istniejący do dziś (choć później rozbudowany) kompleks Łaźni Miejskiej we Wrocławiu, który realizował do 1897.

</doc>
<doc id="1260518" url="https://pl.wikipedia.org/wiki?curid=1260518" title="Land Rover Defender">
Land Rover Defender

Land Rover Defender – samochód terenowy klasy średniej, a następnie klasy wyższej produkowany pod brytyjską marką Land Rover od 1983 roku. Od 2019 roku produkowana jest druga generacja modelu.
Pierwsza generacja.
Land Rover Defender I został zaprezentowany po raz pierwszy w 1983 roku.
Historia pojazdu sięga roku 1948, kiedy to marka Rover stworzyła model Land Rover inspirowany Jeepem Willysem. Po tym, gdy marka w 1978 roku zyskała samodzielność, w 1983 roku Land Rover wyprodukował bezpośredniego poprzednika Defendera, model znany pod nazwami 90 (Ninety) i 110 (One Ten), odpowiednio dla rozstawów osi 90 i 110 cali. W ciągu 25 lat auto przeszło wiele modernizacji konstrukcyjnych jednak pod względem stylistycznym nie zmieniło się prawie wcale, zachowując również wiele cech wspólnych z modelami Series. Zachowano zarówno modułową karoserię pojazdu, osadzoną na ramie, jak i zaprojektowane w sposób surowy wnętrze.
Lifting (1990) i zmiana nazwy.
W 1990 roku wprowadzono nazwę Defender, dla odróżnienia od nowego wówczas modelu Discovery. Produkowano trzy główne wersje, różniące się rozstawem osi: 90, 110 i 130. Produkowane były również wersje specjalne, z trzema osiami napędowymi.
W 1999 roku poprzednie turbodoładowane silniki Diesla (200 i 300 Tdi) zastąpiono nową, pięciocylindrową jednostką Td5.
Lifting (2007).
W 2007 roku auto doczekało się szeregu zmian, które wprowadzono po to, aby spełnić coraz bardziej rygorystyczne normy emisji spalin. Jednostkę TD5 zastąpił silnik Forda o pojemności 2.4 litra i mocy 122 KM. W tym samym roku, w trzeciej generacji modelu, zastosowano mocno przeprojektowaną deskę rozdzielczą, w której znalazły się elementy zaczerpnięte z luksusowego modelu Discovery. Przeprojektowano też całkowicie system ogrzewania i nawiewu powietrza do kabiny. W efekcie tej ostatniej zmiany spod przedniej szyby zniknęły charakterystyczne wloty powietrza do kabiny, obecne od czasów Serii I.
Lifting (2012).
Pod koniec 2012 roku producent przedstawił odświeżony model na rok 2013. Odświeżenie modelu polegało m.in. na wprowadzeniu nowych odcieni lakieru i lakierowaniu dachu w innym kolorze niż nadwozia. Wprowadzono także nowe fotele częściowo wykonane ze skóry. Do wyposażenia standardowego dodano system audio firmy Alpine wyposażony w Bluetooth oraz USB i subwoofer.
Koniec produkcji.
Produkcję Defendera zakończono ostatecznie 29 stycznia 2016 roku, prezentując trzy ostatnie wersje limitowane, czyli Heritage, Adventure i Autobiography .
Druga generacja.
Land Rover Defender II został zaprezentowany po raz pierwszy w 2019 roku.
Jeszcze podczas produkcji poprzednika, Land Rover przedstawił we wrześniu 2011 roku studyjną zapowiedź wizji swojego terenowego modelu w zupełnie nowej formie. Prototyp otrzymał nazwę Land Rover DC100 Concept i miał zapowiadać kluczowe cechy koncepcji, w jakiej zbudowany zostanie zapowiadany na najbliższe lata następca.
Ostatecznie, zupełnie nowy Defender drugiej generacji po trwającym 7 lat procesie konstrukcyjnym i testowym, został oficjalnie zaprezentowany w produkcyjnej formie podczas targów motoryzacyjnych we Frankfurcie w 2019 roku. Jest to zupełnie nowa konstrukcja zbudowana od podstaw, po raz pierwszy od czasu premiery poprzednika w 1983 roku, którego technika wywodzi się aż z drugiej połowy lat 40. XX wieku. Samochód w istotnym stopniu nawiązuje do studium DC100 z 2011 roku, uzyskując jednak wiele nowych cech wyglądu. Nadwozie zyskało masywny, ścięty przód, wąskie i prostokątne reflektory, a także oryginalne, dwuczęściowe minimalistyczne tylne lampy wkomponowane w plastikowe nakładki biegnące przez całą długość tyłu.
Wygląd deski rozdzielczej Defendera II był znany już w lutym 2019 po niekontrolowanym wycieku nieoficjalnych fotografii do internetu. Utrzymano go w minimalistycznej estetyce – koło kierownicy zamiast loga producenta zdobi napis "Defender", a deska rozdzielcza składa się z ekranu dotykowego do sterowania systemem multimedialnym. Tunel środkowy pozostał niezabudowany z racji opcjonalnego dostępu trzeciego, środkowego miejsca dla pasażera na zamówienie.
Sprzedaż.
Land Rover Defender II produkowany jest od 2020 roku w słowackich zakładach producenta w Nitrze w wariantach 3- oraz 5-drzwiowym. Dostępne będą liczne konfiguracje zarówno wyglądu wewnętrznego, jak i zewnętrznego – w zależności od zamówienia, samochód będzie mógł zyskać bardziej użytkowy, terenowy lub bulwarowy charakter. Wbrew wcześniejszym spekulacjom, Defender II nie będzie oferowany także jako pickup.

</doc>
<doc id="1260529" url="https://pl.wikipedia.org/wiki?curid=1260529" title="Karl Reddehase">
Karl Reddehase

Karl Reddehase (ur. 3 maja 1893 w Essen, zm. 11 października 1946 w Hameln) – zbrodniarz hitlerowski, członek załogi obozu koncentracyjnego Bergen-Belsen i SS-Oberscharführer.
W drugim procesie załogi Bergen-Belsen przed brytyjskim Trybunałem Wojskowym skazany na karę śmierci. Wyrok wykonano przez powieszenie w październiku 1946.

</doc>
<doc id="1260530" url="https://pl.wikipedia.org/wiki?curid=1260530" title="Georg Wachschlager">
Georg Wachschlager

Georg Wachschlager (ur. 2 listopada 1648, zm. 20 listopada 1720 w Sztokholmie) – dyplomata szwedzki. Od 1698 r. rezydent szwedzki w Polsce.

</doc>
<doc id="1260531" url="https://pl.wikipedia.org/wiki?curid=1260531" title="Shaun Baker (ujednoznacznienie)">
Shaun Baker (ujednoznacznienie)



</doc>
<doc id="1260532" url="https://pl.wikipedia.org/wiki?curid=1260532" title="Okręg wyborczy Chelmsford">
Okręg wyborczy Chelmsford

Okręg wyborczy Chelmsford powstał w 1885 r. i wysyłał do brytyjskiej Izby Gmin jednego deputowanego. Okręg położony był w hrabstwie Essex. Zlikwidowano go w 1997 r., ale Komisja Rozgraniczenia Anglii i Walii planuje odtworzenie go podczas następnych wyborów parlamentarnych.

</doc>
<doc id="1260534" url="https://pl.wikipedia.org/wiki?curid=1260534" title="Got It All">
Got It All

Got It All – wydany w 2000 roku na winylowej płycie singel amerykańskiej grupy hiphopowej Ruff Ryders. Promuje album "Ryde or Die Vol. 2".
Podkład z "Got It All" skomponował Teflon. W utworze wystąpiła Eve (w refrenie, pierwszej i trzeciej zwrotce) i Jadakiss (w drugiej i trzeciej zwrotce). Tekst utworu pomagali pisać Cassidy i Shiz Lansky z Larsiny.
Do utworu powstał klip wyreżyserowany przez Dave'a Meyersa i Craiga Fanninga. Poza Jadakissem i Eve wystąpili na nim między innymi Swizz Beatz i Sheek.

</doc>
<doc id="1260538" url="https://pl.wikipedia.org/wiki?curid=1260538" title="Pałac Pusłowskich w Kosowie">
Pałac Pusłowskich w Kosowie

Pałac Pusłowskich w Kosowie (biał. Палац Пуслоўскіx у Косаве) – rezydencja rodziny Pusłowskich zbudowana w 1838 na terenie odległego o trzy kilometry od centrum miasta folwarku Mereczowszczyzna. Od 2007 roku trwa remont pałacu.
Historia.
Pałac powstał w 1838 wg projektu Franciszka Jaszczołda we współpracy z Władysławem Marconim na zamówienie Wandalina Pusłowskiego. Wnętrza dekorował Franciszek Żmurko. Pierwotnie w pałacu miało się znajdować 88 pokoi. Po Powstaniu styczniowym, rosyjskie władze zaborcze skonfiskowały pałac polskim właścicielom i przekazały rodzinie Trubeckich. W czasie I wojny światowej pałac został uszkodzony.
Po odzyskaniu przez Polskę niepodległości pałac odbudowano i w latach 1921–1939 w budynku miało siedzibę starostwo powiatowe województwa poleskiego. W latach okupacji niemieckiej po 1941 roku, w przyległym do założenia wąwozie SS mordowała kosowskich Żydów.
W 1942 pałac został spalony przez partyzantów radzieckich i od tego czasu popadał w ruinę. Po 1945 roku dokonano zniszczenia jednego z ładniejszych na Białorusi założeń parkowych, które łączyło się z parkiem przy dworku Kościuszki w Mereczowszczyźnie. Do 2007 roku pałac był ruiną.
Obecnie.
W 2007 roku ukończono przygotowywanie planów rewaloryzacji pałacu i rozpoczęto prace rekonstrukcyjne, które wciąż trwają. Odbudowano stropy, całość pałacu i jego skrzydeł pokryto dachem. Wstawiono nowe drzwi i okna, odrestaurowano już niemal w całości wieże oraz ściany zewnętrzne, wykonano również sporo prac wewnątrz. Pałac jest udostępniony do zwiedzania. Można nabyć wspólny bilet do dworku Kościuszki i pałacu.
Architektura.
Pałac o fasadzie o długości 120 metrów składa się z trzech części: jednopiętrowego korpusu centralnego oraz dwóch parterowych skrzydeł bocznych. Całości założenia Jaszczołd nadał charakter neogotycki, stąd m.in. czteroboczne wieże zwieńczone krenolażem, ostrołukowe okna, szkarpy, rozety i lizeny.

</doc>
<doc id="1260540" url="https://pl.wikipedia.org/wiki?curid=1260540" title="Florimond Claude de Mercy-Argenteau">
Florimond Claude de Mercy-Argenteau



</doc>
<doc id="1260542" url="https://pl.wikipedia.org/wiki?curid=1260542" title="Poecile sclateri">
Poecile sclateri



</doc>
<doc id="1260545" url="https://pl.wikipedia.org/wiki?curid=1260545" title="Parkridge Holdings">
Parkridge Holdings

Parkridge Holdings to brytyjska firma zajmująca się działalnością deweloperską i inwestycyjną, działając we wszystkich segmentach rynku nieruchomości. Grupa Parkridge zajmuje się budową i zarządzaniem halami magazynowymi, centrami biurowymi i handlowymi jak również budynkami mieszkalnymi.
Firma działa w kilku krajach takich jak:Francja, Hiszpania, Niemcy, Polska, Portugalia, Rosja, Wielka Brytania oraz Włochy.
Parkridge specjalizuje się w adaptowaniu starych obiektów poprzemysłowych w nowoczesne centra handlowo-rozrywkowe.
Struktura holdingu.
Na holding składa się kilka podmiotów:
Działalność w Polsce.
W Polsce działalność prowadzi Parkridge Retail CE. Firma zajmuje się budową i zarządzaniem centrami handlowymi. Są to takie obiekty jak:
Obiekty te w większości znajdują się w fazie projektowania bądź budowy. Ponadto w Białymstoku działka na której ma powstać Focus Mall należy do miasta i nie wiadomo komu zostanie ostatecznie sprzedana. Część centrów handlowych już działa. We wrześniu 2007 roku otwarto Focus Mall Rybnik, w kwietniu 2008 Focus Mall Bydgoszcz, w czerwcu 2008 Focus Park Świdnica, a we wrześniu 2008 Focus Mall Zielona Góra. 13 listopada otworzono galerię Focus Mall w Piotrkowie Trybunalskim. W budowie są centra Focus Mall w Jeleniej Górze oraz Gliwicach. Na wiosnę 2009 roku rozpocznie się budowa Focus Mall Piła, Focus Mall Starogard Gdański i Focus Park Tarnów. 
Wcześniej Parkridge posiadał w Polsce hale magazynowe, jednak w lutym 2007 roku zostały one sprzedane firmie ProLogis.

</doc>
<doc id="1260548" url="https://pl.wikipedia.org/wiki?curid=1260548" title="Ümit Davala">
Ümit Davala

Ümit Davala (ur. 30 lipca 1973 w Mannheimie) – turecki piłkarz występujący na pozycji obrońcy oraz trener. Po zakończeniu profesjonalnej kariery rozpoczął przygodę z futsalem. Razem z drużyną narodową wystąpił nawet na mistrzostwach Europy, na których był kapitanem swojej drużyny.
Kariera klubowa.
Ümit Davala zawodową karierę rozpoczynał w 1994 roku w İstanbulsporze, w którym występował jednak tylko przez jeden sezon. Następnie trafił do Diyarbakırsporu, jednak przygoda Turka z tą drużyną także trwała bardzo krótko. Latem 1996 roku Davala podpisał kontrakt z Galatasaray SK, z którym odnosił największe sukcesy w karierze. Cztery razy zdobywał mistrzostwo kraju i dwa razy zwyciężył w rozgrywkach o Puchar Turcji. Na arenie międzynarodowej w 2000 roku wygrał Puchar UEFA, a następnie pokonując po dogrywce Real Madryt 2:1 zdobył Superpuchar Europy.
Davalą zainteresował się A.C. Milan, do którego wychowanek İstanbulsporu trafił w letnim okienku transferowym w 2001 roku. We włoskiej ekipie jednak nie spełnił pokładanych w nim nadziei i został sprzedany do odwiecznego rywala „Rossonerich” – Interu Mediolan. W drużynie „Nerazzurrich” nie zaliczył jednak ani jednego występu, został natomiast wypożyczony do Galatasaray, w którym tym razem zagrał w 23 meczach.
Pobyt w Serie A był dla Ümita zupełnie nieudany, dlatego też w sezonie 2003/2004, także na zasadzie wypożyczenia, Turek zdecydował przenieść się do grającego w Bundeslidze Werderu Brema. Działaczom tego klubu spodobała się gra Davali i obrońca ten związał się z bremeńskim zespołem na stałe. W 2004 roku wywalczył z nim mistrzostwo oraz Puchar Niemiec, a w 2006 roku postanowił zakończyć piłkarską karierę.
Kariera reprezentacyjna.
W reprezentacji Turcji Davala zadebiutował 9 kwietnia 1996 roku w wygranym 1:0 towarzyskim meczu z Azerbejdżanem. W 2000 roku wystąpił na mistrzostwach Europy, na których Turcy dotarli do ćwierćfinału, gdzie musieli uznać wyższość Portugalczyków. Ümit był także podstawowym zawodnikiem reprezentacji Turcji, która niespodziewanie zdobyła brązowy medal Mistrzostw Świata 2002. Na mundialu tym Davala wystąpił we wszystkich siedmiu meczach. Podopieczni Şenola Güneşa w półfinale nie sprostali późniejszym triumfatorom turnieju – Brazylijczykom, a w meczu o trzecie miejsce pokonali 3:2 współgospodarzy imprezy – Koreę Południową. Łącznie dla reprezentacji Turcji Ümit rozegrał 41 spotkań i strzelił cztery gole.
Kariera trenerska.
W 2007 roku Davala został selekcjonerem reprezentacji Turcji do lat 21, a na stanowisku tym zastąpił Ünala Karamana. Posadę tę stracił w czerwcu 2008 roku, a następnie przez krótki czas był asystentem trenera w Galatasaray.

</doc>
<doc id="1260550" url="https://pl.wikipedia.org/wiki?curid=1260550" title="Antoni Franciszek Konarski">
Antoni Franciszek Konarski

Antoni Franciszek Konarski herbu Gryf (żył w XVIII w.) – brat Stanisława, pijar. Należał do grupy zwolenników reform, zbliżonych do Augusta II Mocnego.

</doc>
<doc id="1260552" url="https://pl.wikipedia.org/wiki?curid=1260552" title="Shaun Baker (aktor)">
Shaun Baker (aktor)

Shaun Baker – amerykański aktor telewizyjny i filmowy, najlepiej znany z roli Quicka Williamsa w serialu sensacyjnym "V.I.P.". 
Urodził się w Nowym Jorku, gdzie ukończył High School for the Performing Arts. W 1993 roku wystąpił w reklamie restauracji McDonald’s. 
Jest chrześcijaninem. Ćwiczył także sztuki walki. Posiada czarny pas w karate.

</doc>
<doc id="1260553" url="https://pl.wikipedia.org/wiki?curid=1260553" title="Kryzys dyplomatyczny w Ameryce Łacińskiej 2008">
Kryzys dyplomatyczny w Ameryce Łacińskiej 2008

Kryzys dyplomatyczny w Ameryce Łacińskiej rozpoczął się 1 marca 2008, wywołało go wejście wojsk kolumbijskich na terytorium Ekwadoru w akcji przeciw FARC.
Akcja wojsk kolumbijskich wymierzona przeciw członkom FARC miała miejsce w departamencie Putumayo w pobliżu granicy z Ekwadorem. Obóz guerillas został ostrzelany z powietrza z terytorium Kolumbii, w ataku zginęło 17 partyzantów, w tym Raul Reyes, jeden z przywódców FARC, oraz jeden obywatel Ekwadoru. Następnie wojska kolumbijskie weszły na terytorium Ekwadoru i zabrały stamtąd zwłoki Reyesa.
Prezydent Kolumbii Alvaro Uribe poinformował o incydencie prezydenta Ekwadoru Rafaela Correę tłumacząc, że wtargnięcie na teren sąsiedniego państwa było sprowokowane przez atak terrorystów z FARC. Rafael Correa twierdzi jednak, że inspekcja przeprowadzona na terenie obozu wykazała jednak, że guerillas zostali zaatakowani we śnie, co świadczy, że operacja Kolumbijczyków nie miała charakteru defensywnego.
W proteście przeciw naruszeniu swojej suwerenności terytorialnej Ekwador odwołał swojego ambasadora z Bogoty oraz skierował wojska na granicę kolumbijską. Również prezydent Wenezueli Hugo Chávez skierował wojska pancerne w pobliże granicy z Kolumbią i nakazał zamknięcie wenezuelskiej ambasady w Kolumbii.
2 marca przedstawiciele kolumbijskiej policji przedstawili na konferencji prasowej materiały uzyskane z laptopów znalezionych w zdobytym obozie. Opublikowano m.in. korespondencję pomiędzy Raulem Reyesem, a wysłannikami prezydenta Ekwadoru, świadczącą, że władze Ekwadoru wiedziały o obecności obozów FARC na swoim terytorium, a nawet odwoływały wojska i policję, aby ułatwić im działanie. 3 marca poinformowano dodatkowo o mailach świadczących o powiązaniach finansowych pomiędzy FARC a prezydentem Wenezueli. Chavez miał przekazać FARC 300 mln $ oraz pomagać im w zorganizowaniu zakupu 50 kg uranu, potrzebnego do wyprodukowania brudnej bomby.
Przedstawiciele Ekwadoru odrzucili oskarżenia oraz stwierdzili, że akcja Kolumbijczyków zrujnowała szanse na uwolnienie z rąk FARC zakładniczki Ingrid Betancourt. Kolejne apele o ujawnienie zawartości laptopa opinii publicznej oraz przekazanie rządowi wenezuelskiemu "dowodów" współpracy z FARC zakończyło się wykazaniem, iż zarzuty nie miały podstaw.
4 marca Alvaro Uribe zaapelował do Międzynarodowego Trybunału Karnego o potępienie Hugo Chaveza za finansowanie ludobójstwa.
6 marca prezydent Nikaragui Daniel Ortega ogłosił zerwanie stosunków dyplomatycznych z Kolumbią.
Podczas spotkania przywódców państw wchodzących w skład Grupy z Rio, które miało miejsce 7 marca 2008 w Santo Domingo, Alvaro Uribe i Rafael Correa publicznie podali sobie ręce na znak zakończenia konfliktu.

</doc>
<doc id="1260554" url="https://pl.wikipedia.org/wiki?curid=1260554" title="Antoni Albrecht Imhoff">
Antoni Albrecht Imhoff

Antoni Albrecht Imhoff (ur. 1653, zm. 1715) – sekretarz Augusta II Mocnego, prezydent izby skarbowej.
Życiorys.
W 1706 r. wraz z G.E. Pfingsteinem podpisał traktat w Altranstädt. Dnia 6 września 1706 roku miało miejsce zredagowanie przez Tajną Radę listu do Karola XII z prośbą o zawarcie pokoju oraz o paszporty dla Jerzego Ernesta Pfingsteina i Antoniego Albrechta Imhoffa. Pomimo ratyfikacji traktatu przez Augusta, Imhoff i Pfingstein zostali oskarżeni o przekroczenie kompetencji i skazani na dożywotnie więzienie. Jednak po siedmiu latach został zwolniony.

</doc>
<doc id="1260556" url="https://pl.wikipedia.org/wiki?curid=1260556" title="Bückwitz">
Bückwitz

Bückwitz – dzielnica niemieckiej gminy Wusterhausen/Dosse, w powiecie Ostprignitz-Ruppin, w kraju związkowym Brandenburgia. W 2002 r. dzielnicę zamieszkiwało ok. 350 mieszkańców.
Geografia.
Dzielnica leży nad jeziorem Bückwitzer, ok. 3 km na wschód od miasta Neustadt (Dosse).
W dzielnicy krzyżują się drogi: droga krajowa B5, droga krajowa B102 oraz droga krajowa B167.
Historia.
W Bückwitz mieszkał rycerz Christian Friedrich von Kahlbutz, który w 1690 r. dopuścił się mordu na pasterzu sprzeciwiającym się „prawu pierwszej nocy”, którego egzekucji rycerz zażądał od jego żony. Obecnie zmumifikowane zwłoki rycerza wystawione są w kościele w pobliskiej dzielnicy Kampehl miasta Neustadt (Dosse).

</doc>
<doc id="1260559" url="https://pl.wikipedia.org/wiki?curid=1260559" title="Heinrich Schreirer">
Heinrich Schreirer

Heinrich Schreirer (ur. 11 czerwca 1923 w Mircea Voda, zm. ?) – zbrodniarz hitlerowski, SS-Oberscharführer, członek personelu obozów koncentracyjnych Auschwitz-Birkenau i Bergen-Belsen.
Obywatel rumuński narodowości niemieckiej. Do Niemiec przybył w czerwcu 1941 i w październiku tego roku wstąpił do Luftwaffe. Schreirer pełnił następnie służbę na terenie Rumunii i Norwegii. Przydzielony do załogi Auschwitz w listopadzie 1942, gdzie pozostał do połowy 1943. Następnie przeniesiony do Bergen-Belsen, gdzie pełnił służbę jako "Blockführer" (blokowy) i członek Wydziału Politycznego (obozowego gestapo). W lutym 1945 Schreirer przeniesiony został do piechoty.
W maju 1945 aresztowały go wojska brytyjskie. W pierwszym procesie załogi Bergen-Belsen przed brytyjskim Trybunałem Wojskowym Schreirer skazany został na karę 15 lat pozbawienia wolności. Zwolniono go z więzienia już 3 września 1950.

</doc>
<doc id="1260561" url="https://pl.wikipedia.org/wiki?curid=1260561" title="Salsola">
Salsola



</doc>
<doc id="1260562" url="https://pl.wikipedia.org/wiki?curid=1260562" title="Nongovernmental International Panel on Climate Change">
Nongovernmental International Panel on Climate Change

Nongovernmental International Panel on Climate Change (NIPCC) – organizacja naukowców sceptycznych co do teorii wpływu człowieka na globalne zmiany klimatu. W jej skład wchodzą fizycy, geolodzy, klimatolodzy i chemicy m.in. ze Stanów Zjednoczonych, Australii, Indii, Niemiec, Norwegii, Szwecji, Kanady, Danii, Rosji, Wielkiej Brytanii i Estonii.
NIPCC została zorganizowana po spotkaniu w Wiedniu 2007. Jej pomysłodawcą był Fred Singer.
Raport 2008.
W marcu 2008 zespół opublikował podsumowanie raportu, którego celem jest niezależne zbadanie literatury naukowej i ocena przyczyn zmian klimatu, nie publikując jednak samego raportu. W podsumowaniu raportu zawarte są krytyczne uwagi w stosunku do Intergovernmental Panel on Climate Change (IPCC). We wstępie autorzy stwierdzają, że "innym powodem, że raporty IPCC nie są wiarygodne jest naiwna wiara polityków, że artykuły publikowane w recenzowanych czasopismach są autorytatywne". Rozdziały podsumowania raportu maja następujące tytuły: (1) jaki jest przyczynek działalności ludzi do efektu globalnego ocieplenia, (2) ocieplenie jest powodowane naturalnymi przyczynami, (3) modele klimatu nie są wiarygodne, (4) poziom wód oceanicznych przypuszczalnie się nie zmieni, (5) czy gazy cieplarniane ogrzewają ocean?, (6) co wiemy o atmosferycznym dwutlenku węgla, (7) efekt emisji dwutlenku węgla nie jest oczywisty, (8) ekonomiczne efekty umiarkowanego ocieplenia będą dodatnie. Jednym z autorów podsumowania raportu NIPCC w marcu 2008 jest Zbigniew Jaworowski. Sam Panel kontynuował publicystykę Freda Singera.
Raport 2009.
W maju 2009 roku rozesłano pocztą elektroniczną zaktualizowany raport "Zmiany klimatu - rozważone na nowo". Raport składa się z 9 sekcji: Globalne modele klimatu i ich ograniczenia, Powody sprzężeń zwrotnych i wpływ radiacyjny, Obserwacje: pomiary temperatury, Obserwacje: Lodowce, lód, opady, poziom oceanu, Zmiany promieniowania słonecznego i cykle klimatyczne, Obserwacje: Zjawiska ekstremalne, Biologiczne efekty wzrostu koncentracji dwutlenku węgla, Wymieranie gatunków, Wpływ na zdrowie ludzi. 
W Rozdział 1.1 ("Modele i przewidywania") zawiera komentarze oparte na wywiadach kanadyjskiego dziennikarza Lawrence Solomona ze Zbigniewem Jaworowskim, Freemanem Dysonem, Richardem Lindzenem, Hendrikiem Tennekesem, Richardem Tolem, oraz Antonino Zichichi.

</doc>
<doc id="1260563" url="https://pl.wikipedia.org/wiki?curid=1260563" title="David Gail">
David Gail

David Gilbert Gail (ur. 24 lutego 1965 w Tampa, na Florydzie) – amerykański aktor telewizyjny i filmowy.
Życiorys.
Wczesne lata.
Urodził się w Tampa, na Florydzie. Studiował na wydziale inżynierii i filozofii na University of South Florida. Rywalizował w turniejach US Open Karate i był zapalonym piłkarzem. W wolnym czasie uprawiał sporty takie jak kolarstwo górskie i wspinaczka. Rzucił pracę jako kierownik działu marketingu i rozpoczął karierę aktorską. 
Kariera.
Zadebiutował na małym ekranie w sitcomie familijnym ABC "Dzieciaki, kłopoty i my" ("Growing Pains", 1990) u boku Kirka Camerona. Następnie pojawił się gościnnie w sitcomie ABC "Doogie Howser, lekarz medycyny" ("Doogie Howser, M.D", 1991), serialu NBC "Okrągły stół" ("The Round Table", 1992) i serialu CBS "" ("Murder, She Wrote", 1993). W operze mydlanej dla młodzieży "Beverly Hills, 90210" (1991-94) wystąpił w roli Stuarta Carsona. Sławę zyskał rolą Deana Collinsa w operze mydlanej Aarona Spellinga "Savannah" (1996).
W lipcu 1999 przyjął rolę lekarza Joego Scanlony w operze mydlanej ABC "Port Charles" (1999–2000). Można go było potem dostrzec w serialach NBC: "Ostry dyżur" ("ER", 2002) i "JAG – Wojskowe Biuro Śledcze" ("JAG", 2003).

</doc>
<doc id="1260566" url="https://pl.wikipedia.org/wiki?curid=1260566" title="Frederick Taylor">
Frederick Taylor

Frederick Taylor (ur. 1947 r. w Aylesbury (Buckinghamshire) Anglia) – brytyjski historyk, autor książek historycznych. Członek Royal Historical Society (Królewskiego Stowarzyszenia Historycznego).
Frederick Taylor zaczynał edukację w szkołach lokalnych, kontynuował w Aylesbury Grammar School, gdzie w 1967 roku zdobył stypendium na rozpoczęcie nauki historii Uniwersytecie Oksfordzkim. Na tej uczelni studiował historię i języki współczesne, a na Uniwersytecie Sussex odbył staż podyplomowy, badając i opracowując wykształcenie się skrajnej prawicy w Niemczech u schyłku pierwszej dekady XX wieku. W tym czasie zdobył Stypendium Volkswagena, które umożliwiło mu zbieranie materiałów do pracy w podróżach po Zachodnich, jak i Wschodnich Niemczech. Obecnie Frederick Taylor pracuje jako pisarz, historyk, wydawca, tłumacz i scenarzysta. Jest żonaty z amerykańską poetką i pisarką Alice Kavounas, z którą ma trójkę dzieci. Mieszka w Kornwalii w Wielkiej Brytanii.
Frederick Taylor zredagował i przetłumaczył na język angielski "Dzienniki Goebbelsa" ("Goebbels Diaries 1939-41" (1982)). Sławę przyniosła mu historyczna monografia o bombardowaniu Drezna ("Dresden: Tuesday 13 February 1945" (2004)), będąca pierwszym tak szczegółowym opracowaniem tematu, opartym zarówno na dokumentach stron walczących, jak i relacjach świadków. Książka zaprzecza także negacjonistycznym tezom o tym wydarzeniu, opublikowanym przez Davida Irvinga. Od czasu sukcesu książki, Taylor jest członkiem wielu paneli eksperckich, wykładów i seminariów odbywających się na całym świecie. Taylor pojawił się też jako komentator w produkcji Channel 4 "Bomber Crew", a także udziela regularnych wywiadów w amerykańskim National Public Radio. 

</doc>
<doc id="1260569" url="https://pl.wikipedia.org/wiki?curid=1260569" title="Alicja Szastyńska-Siemion">
Alicja Szastyńska-Siemion

Alicja Szastyńska-Siemion (ur. 16 kwietnia 1935 w Sztabinie) – profesor w Zakładzie Filologii Greckiej Instytutu Filologii Klasycznej i Kultury Antycznej Uniwersytetu Wrocławskiego, dyrektor Instytutu Filologii Klasycznej i Kultury Antycznej Uniwersytetu Wrocławskiego. Jest wiceprezesem Zarządu Głównego Polskiego Towarzystwa Filologicznego oraz członkiem Komitetu Nauk o Kulturze Antycznej Polskiej Akademii Nauk. Wybitna znawczyni starożytności i mitologii.
Magisterium uzyskała w roku 1956 na podstawie pracy "Życie ateńskie w świetle komedii Menandra", napisanej pod kierunkiem prof. Wiktora Steffena. W 1958 rozpoczęła, w trybie zaocznym, studia na Wydziale Prawa. Ukończyła je w roku 1962. W latach 1956–1959 pracowała jako lektor języka łacińskiego w Studium Języków Obcych Uniwersytetu Wrocławskiego. 7 grudnia 1965 obroniła pisaną pod kierunkiem prof. dr. Jerzego Łanowskiego pracę doktorską "Liryka archaiczna w zwierciadle poezji aleksandryjskiej", a 14 grudnia otrzymała stopień doktora nauk humanistycznych. Na podstawie pracy "Epinikion greckie. Monografia gatunku", w marcu 1973 uzyskała stopień doktora habilitowanego. Tytuł i stanowisko profesora nadzwyczajnego otrzymała w roku 1984. Od pierwszego czerwca 1994 jest profesorem zwyczajnym. W roku 2005 przeszła na emeryturę.
Jej mężem (od 1959 r.) był prof. Ignacy Siemion (1932–2015).

</doc>
<doc id="1260570" url="https://pl.wikipedia.org/wiki?curid=1260570" title="Mikołaj Bieganowski">
Mikołaj Bieganowski

Mikołaj Bieganowski herbu Grzymała (ur. 1601, zm. 3 maja 1674) – kasztelan kamieniecki w 1660 roku, kasztelan podlaski w latach 1658-1660, chorąży lwowski w latach 1644-1658, podstoli lwowski w latach 1643-1644, starosta mostowski i janowski w 1646 roku, oboźny wojska kwarcianego na Ukrainie w latach 1638-1645, wielokrotny poseł do Turcji i Tatarów, ambasador Rzeczypospolitej w Imperium Osmańskim w 1654 roku, przedstawiciel dyplomatyczny Rzeczypospolitej w Imperium Osmańskim w 1647 roku. 
Życiorys.
Zyskał sławę jako żołnierz walczący nieprzerwanie, dopóki pozwalało mu na to zdrowie. Brał udział w walkach ze Szwecją w latach 1625-1629, a także z Kozakami i Tatarami. Uczestniczył w bitwie pod Korsuniem w 1648 roku, w której Polska poniosła klęskę. Bieganowski trafił wtedy do niewoli.
Poseł na sejm 1646 roku.
Po wydostaniu się z niewoli brał udział w kolejnych bitwach: pod Beresteczkiem (1651) i pod Batohem (1652), w których się odznaczył. Niedługo potem musiał zakończyć karierę wojskową. Poseł sejmiku wiszeńskiego nas sejm 1652 (I) i 1655 roku.
Był cenionym dyplomatą, posłem do Stambułu. Dzięki jego działaniom na tym polu Polacy otrzymali w 1654 roku pomoc od sułtana w charakterze wojsk tatarskich, które wspierały Polskę w walkach z Kozakami i Rosją.
W imieniu województw wschodnich podpisał akt poddania się Szwecji (1655). Był członkiem konfederacji tyszowieckiej 1655 roku. W 1667 roku był członkiem Trybunału Skarbowego Koronnego.
Do jego zasług należy także odbudowa klasztoru reformatów we Lwowie, którą sfinansował. Pokrył też koszty budowy nowych budynków sakralnych tego zakonu w dwóch miastach – Lublinie i Kazimierzu Dolnym.

</doc>
<doc id="1260571" url="https://pl.wikipedia.org/wiki?curid=1260571" title="Istanbul Mehmet">
Istanbul Mehmet

Istanbul Mehmet – turecka firma produkującą szeroką gamę, wysokiej klasy, ręcznie kutych, talerzy perkusyjnych w Stambule. Założycielem firmy jest Mehmet Tamdeğer.
Historia.
W wieku 9 lat Mehmet Tamdeğer zaczął pracować dla Mikhaila Zilcana (wnuka Kerope Zilcana, a kuzyna Avedisa Zilcana – założyciela firmy Zildjian). Mikhail Zilcan i Kirkor Küçükyan nauczyli go każdego aspektu tej pradawnej sztuki sięgającej korzeniami pierwszej połowy XVII wieku. W 1980 roku Mehmet Tamdeğer i Agop Tomurcuk założyli firmę Istanbul Cymbal Company po ponad 30 letniej praktyce w produkcji talerzy perkusyjnych. Po śmierci Agopa Tomurcuka w lipcu 1996 roku, Mehmet zadecydował kontynuować produkcję talerzy pod swoją własną nazwą Istanbul Mehmet. 
Serie talerzy.
Wszystkie serie produkowane są ze szlachetnego stopu brązu. Proporcje stopu: miedź 80%, cyna 20%. Spośród tych serii można wyróżnić typy talerzy: crash, ride, hi-hat, china, splash, bell.
Serie X
Serie talerzy ręcznych

</doc>
<doc id="1260572" url="https://pl.wikipedia.org/wiki?curid=1260572" title="Jerzy Kazimierz Ancuta">
Jerzy Kazimierz Ancuta

Jerzy Kazimierz Ancuta herbu własnego (ur. 1683, zm. 16 maja 1737 roku) – biskup antypatreński i biskup sufragan wileński w 1723 roku, duchowny referendarz wielki litewski w 1715 roku, kanonik wileński w latach 1708-1724, kantor wileński w 1724 roku, scholastyk wileński w 1728 roku, archidiakon w 1731 roku.
Młodszy brat Macieja Józefa. W latach 1704-1705 przebywał w seminarium księży misjonarzy w Warszawie. Doktorat z prawa uzyskał na uniwersytecie Sapienza w Rzymie. Po trzech latach starań 27 września 1708 został mianowany kanonikiem wieleńskim. W 1712 administrował dobrami Seminarium Duchownego. 20 lutego 1714 został prepozytem kaplicy św. Kazimierza. W 1717 na synodzie diecezjalnym mianowany sędzią synodalnym i egzaminatorem. W 1718 r. na jego wniosek sejm usunął ze swego składu innowierców i zakazał na przyszłość wybierania niekatolików. Od 27 września 1723 biskup tytularny Antipatris w Palaestina Prima. W 1728 wydelegowany na sejm wraz z biskupem Bogusławem Gosiewskim dal obrony praw kościoła i duchowieństwa. 
Członek konfederacji generalnej Wielkiego Księstwa Litewskiego w 1734 roku.
Pochowany w katedrze wileńskiej.

</doc>
<doc id="1260573" url="https://pl.wikipedia.org/wiki?curid=1260573" title="Janet Young">
Janet Young

Janet Mary Young, baronowa Young (ur. 23 października 1926 w Widnes w hrabstwie Lancashire, zm. 6 września 2002 w Oksfordzie) – brytyjska polityk, członek Partii Konserwatywnej, pierwsza kobieta, która przewodniczyła Izbie Lordów, jedyna kobieta, którą premier Margaret Thatcher powołała do swojego gabinetu.
Urodziła się jako Janet Mary Baker, córka Johna Bakera i Phyllis Hancock. Wykształcenie odebrała w Headington School w Oksfordzie, Mt. Holyoke College w Massachusetts oraz w St Anne’s College na Uniwersytecie Oksfordzkim. W 1950 r. poślubiła dr Geoffreya Younga i miała z nim trzy córki.
Karierę polityczną zaczynała w radzie miasta Oksford. Została wybrana do rady w 1957 r., a w 1967 r. została jej przewodniczącą. W 1971 r. została na wniosek premiera Edwarda Heatha kreowana parem dożywotnim jako baronowa Young i zasiadła w Izbie Lordów. W 1972 r. została Lordem-in-Waiting. W 1973 r. objęła stanowisko podsekretarza stanu w ministerstwie środowiska. W latach 1979–1981 piastowała analogiczne stanowisko w departamencie edukacji i nauki. W 1981 r. została przewodniczącą Izby oraz Kanclerzem Księstwa Lancaster. W 1982 r. została Lordem Tajnej Pieczęci, pozostając jednocześnie na stanowisku przewodniczącego. W gabinecie zasiadała do 1983 r.
W późniejszych latach była ministrem stanu w Foreign Office w latach 1983–1987, dyrektorką National Westminster Bank plc w latach 1987–1996, dyrektorem Marks &amp; Spencer plc w latach 1987–1997 oraz kanclerzem Uniwersytetu Greenwich od 1993 r. Gorliwie sprzeciwiała się liberalizacji przepisów dotyczących osób homoseksualnych. Próbowała zablokować w Izbie Lordów projekt zrównania wieku osób legalnie dopuszczających się kontaktów homo- i heteroseksualnych, a także przeciwstawiała się uchyleniu sekcji 28 Local Government Act z 1988 r., dotyczącego zakazu „promocji homoseksualizmu” w szkołach. W obu przypadkach poniosła porażkę.
Zmarła w 2002 r. po długiej walce z rakiem.

</doc>
<doc id="1260574" url="https://pl.wikipedia.org/wiki?curid=1260574" title="Salvinia">
Salvinia



</doc>
<doc id="1260576" url="https://pl.wikipedia.org/wiki?curid=1260576" title="Dorin Goian">
Dorin Goian

Nicolae Dorin Goian (ur. 12 grudnia 1980 w Suczawie) – piłkarz rumuński grający na pozycji środkowego obrońcy, a także trener. Brat Dorina, Lucian Goian, także jest piłkarzem.
Kariera klubowa.
Goian piłkarską karierę rozpoczął w klubie Foresta Suceava. W wieku 17 lat zaczął występować w drużynie rezerw, a w 1999 roku zadebiutował w pierwszej drużynie w rozgrywkach drugiej ligi. Rozegrał dwa spotkania, ale na wiosnę został wypożyczony do Glorii Buzău, z którą spadł do trzeciej ligi. Międzyczasie Foresta awansowała do pierwszej ligi i 5 sierpnia Goian zadebiutował w rumuńskiej ekstraklasie w wygranym 2:0 meczu z Glorią Bystrzyca. Na koniec sezonu 2000/2001 przeżył jednak spadek do drugiej ligi i tam grał z Forestą jeszcze przez kolejne pół roku.
Na początku 2002 roku Goian wrócił do pierwszej ligi. Został zawodnikiem drużyny Ceahlăul Piatra Neamţ. Został zawodnikiem pierwszej jedenastki, a w 2003 roku zajął 5. miejsce w lidze. Grał tam też w rundzie jesiennej sezonu 2003/2004, a na wiosnę przeszedł do FCM Bacău, dla którego rozegrał 26 spotkań w rok.
Jesienią 2004 Goian przeszedł do jednego z czołowych zespołów w Rumunii, Steauy Bukareszt. Podpisał pięcioletni kontrakt i kosztował 100 tysięcy dolarów. Do Steauy przybył wraz z partnerami z Bacău, Andreiem Cristeą, Eugenem Baciu i Florinem Lovinem. Na koniec sezonu został wraz ze Steauą mistrzem Rumunii. Swojego pierwszego gola w barwach Steauy Goian zdobył w meczu z Pucharu UEFA z norweską Vålerenga Fotball. W rozgrywkach pucharu w edycji 2005/2006 został najlepszym strzelcem drużyny dokładając gole w spotkaniach z RC Lens, Halmstads BK, a także SC Heerenveen i w porażce 2:4 w półfinale z Middlesbrough Sukces osiągnął także w lidze, gdy drugi raz w karierze wywalczył mistrzostwo kraju. W sezonie 2006/2007 wywalczył wicemistrzostwo kraju, a w 2007/2008 pomógł drużynie w wyeliminowaniu Zagłębia Lubin i BATE Borysów z eliminacji do Ligi Mistrzów. Zdobył gole w obydwu dwumeczach, a także w grupowym meczu ze Slavią Praga.
Latem 2009 Goian odszedł do włoskiego US Palermo, dla którego w sezonie 2009/2010 rozegrał 14 meczów w Serie A.
W lipcu 2011 roku przeszedł do Rangers F.C. W 2012 roku został wypożyczony do Spezii Calcio, a w 2013 roku został zawodnikiem Asterasu Tripolis. W 2016 roku zakończył tam karierę.
Kariera reprezentacyjna.
W reprezentacji Rumunii Goian zadebiutował 16 listopada 2005 roku w wygranym 3:0 towarzyskim meczu z Nigerią. W eliminacjach do Euro 2008 był podstawowym zawodnikiem Rumunii i zdobył 2 gole: w meczu z Białorusią (3:1) i Holandią (1:0).

</doc>
<doc id="1260583" url="https://pl.wikipedia.org/wiki?curid=1260583" title="Robert Franciszek Walenty Lamezan de Solins">
Robert Franciszek Walenty Lamezan de Solins



</doc>
<doc id="1260585" url="https://pl.wikipedia.org/wiki?curid=1260585" title="Bitwa pod Bulair">
Bitwa pod Bulair

Bitwa pod Bulair – bitwa stoczona 26 stycznia 1913 roku w trakcie trwania I wojny bałkańskiej pomiędzy bułgarską 7. dywizją piechoty pod dowództwem generała Georgiego Todorowa a osmańską 27. dywizją piechoty. Bitwa zakończyła się bułgarskim zwycięstwem.
Przed bitwą.
Silnie umocniona turecka forteca Edirne była blokowana od początku wojny przez armie bułgarskie. W połowie stycznia 1913 tureckie wyższe dowództwo postanowiło przygotować się do przełamania blokady.
Bitwa.
O świcie 26 stycznia pod osłoną mgły turecka 27. dywizja przedostała się niespodziewanie pod pozycje bułgarskie. Bułgarzy odkryli atak zaledwie kilkadziesiąt metrów od swoich pozycji. O godzinie 7 turecka artyleria rozpoczęła ostrzał, Bułgarzy odpowiedzieli również ostrzałem artyleryjskim. W tym samym czasie żołnierze 13. regimentu piechoty spowolnili działanie tureckie, przez co ich działania straciły na efektywności.
Od godziny 8:00 działania 27. dywizji koncentrowały się na linii wokół Morza Marmara. Póki Turcy posiadali przewagę liczebną, odnosili pewne sukcesy na lewej flance sił bułgarskich. Widząc zaistniałą sytuację dowódca bułgarski zdecydował o przeprowadzenie kontrataku, co pozwoliło ponownie zepchnąć Turków na swoje pozycje.
Turcy zaskoczeni zdecydowaniem Bułgarów wpadli w panikę. W tym samym czasie bułgarska artyleria kontynuowała ostrzeliwania pozycji tureckich. Około godziny 15 bułgarski 22. regiment piechoty zaatakował prawe skrzydło tureckie. Po krótkiej walce siły te musiały się wycofać. Sparaliżowane siły tureckie były dziesiątkowane przez ogień bułgarskiej artylerii. W międzyczasie Bułgarzy zaatakowali i rozbili całe lewe skrzydło tureckie.
O godzinie 17:00 Turcy ponowili swój atak, jednak z powodu ciężkich strat zostali zmuszeni do odwrotu

</doc>
<doc id="1260596" url="https://pl.wikipedia.org/wiki?curid=1260596" title="August Doering">
August Doering

August Doering (Döring) (ur. 1834 w Elberfeld, zm. 1912 w Porto) – niemiecki filozof.
W latach 1870-83 dyrektor gimnazjum w Dortmundzie, od 1885 docent prywatny w Berlinie, dopatrywał się głównego zadania filozofii w "filozoficznej nauce o dobrach"; pracował w zakresie historii filozofii.

</doc>
<doc id="1260600" url="https://pl.wikipedia.org/wiki?curid=1260600" title="Deià">
Deià

Deià (hiszp. "Deyá") – hiszpańska gmina na Balearach, w comarce Serra de Tramuntana na Majorce. Graniczy z gminami: Valldemossa, Sóller i Bunyola.
Powierzchnia gminy równa jest 15 km². Zgodnie z danymi Hiszpańskiego Urzędu Statystycznego z 2007 roku gmina zamieszkiwana jest przez 718 osób. Gęstość zaludnienia równa jest 47,87 osób/km2.
Miejscowości.
W skład gminy Deià wchodzi sześć miejscowości, w tym miejscowość gminna o tej samej nazwie:

</doc>
<doc id="1260601" url="https://pl.wikipedia.org/wiki?curid=1260601" title="Deyá">
Deyá



</doc>
<doc id="1260602" url="https://pl.wikipedia.org/wiki?curid=1260602" title="Zabezpieczenia spadku">
Zabezpieczenia spadku



</doc>
<doc id="1260603" url="https://pl.wikipedia.org/wiki?curid=1260603" title="Zamieszki na meczu Dinamo – Crvena zvezda">
Zamieszki na meczu Dinamo – Crvena zvezda

Zamieszki na meczu Dinamo – Crvena zvezda – walki pomiędzy kibicami Dinama Zagrzeb i Crvenej zvezdy, które miały miejsce 13 maja 1990 na stadionie Maksimir w Zagrzebiu podczas meczu między tymi zespołami. O incydencie stało się głośno, ponieważ wydarzył się zaledwie kilka tygodni po pierwszych wielopartyjnych wyborach, w których zwyciężyła partia dążąca do niepodległości Chorwacji. Rezultatem bójek było 60 rannych osób.
Stan przed walką.
Napięcie między obydwoma klubami zawsze było silne. Były to jedne z najpopularniejszych klubów Jugosławii. W 1990 roku relacje między obydwoma klubami nabrały jeszcze silniejszego charakteru, spowodowanego rosnącymi napięciami w kraju. Pierwsze wolne wybory odbyły się w większości republik Jugosławii, czego wynikiem było wyparcie komunizmu przez partie narodowe. Druga tura wyborów w Chorwacji odbyła się 6 maja, kiedy to wygrała Chorwacka Demokratyczna Unia pod wodzą Franjo Tuđmana. Słowenia i Chorwacja pod wodzą nowych liderów zmierzały do przekształcenia Jugosławii w konfederację, lecz nie pod wodzą Serbii, rządzonej przez Slobodana Miloševicia.
Około 3 tysięcy Delije („herosi” – fani Crvenej zvezdy) zorganizowało wyjazd do Zagrzebia. Grupie przewodził Željko Ražnatović, serbski ultranacjonalista. Na trybunach zgromadziło się między 15 a 20 tys. kibiców.
Starcie.
Jeszcze kilka godzin przed meczem na ulicach Zagrzebia rozpoczęły się walki między kibicami obydwu klubów. Jednakże apogeum miało miejsce na samym obiekcie stadionu Maksimir. Delije na swoim sektorze rozpoczęli demolowanie reklam okalających sektor i kierowanie szczątków tychże w stronę kibiców Dinama. W stronę kibiców z Zagrzebia poleciały także siedzenia i noże. Kibice z Belgradu zaczęli śpiewać „Zagrzeb jest serbski” oraz ”Zabijemy Tuđmana”.
Pośród całego tego chaosu, kilku piłkarzy Dinama przebywało nadal na boisku, a gracze Crvenej zvezdy udali się do szatni. Zvonimir Boban, kapitan Dinama, zaatakował kopnięciem policjanta, który atakował kibica Dinama. Przez ten czyn Boban stał się narodowym bohaterem, a przez Serbów uznany został za chorwackiego nacjonalistę. Jugosłowiański Związek Piłki Nożnej zawiesił piłkarza na 6 miesięcy oraz wystosował oskarżenie karne w stosunku do niego.
Skutki.
Zajścia dały początek końcowi jugosłowiańskiej ligi piłki nożnej. Były również symbolicznym początkiem chorwackiej wojny o niepodległość oraz bywają interpretowane jako wyraz odwiecznych animozji pomiędzy dwoma narodami.

</doc>
<doc id="1260606" url="https://pl.wikipedia.org/wiki?curid=1260606" title="Gedeon Bałaban">
Gedeon Bałaban

Gedeon Bałaban (Grzegorz Bałaban) herbu Korczak (ur. 1530, zm. 1607) – prawosławny biskup lwowski i kamieniecko-podolski w latach 1569–1607. Był synem poprzedniego biskupa lwowskiego Arseniusza (Marka Bałabana).
Życiorys.
Absolwent Akademii Ostrogskiej. Uczestniczył w odbywającym się przeciwko unii brzeskiej synodzie w Brześciu, gdzie podpisał protest przeciwko jej postanowieniom. Towarzyszył mu biskup przemyski Michał (Kopysteński), który podobnie jak Bałaban, pomimo wcześniejszej deklaracji przyjęcia unii odstąpił od tej decyzji, prawdopodobnie poprzez działania księcia Ostrogskiego. Na sejmie z 1597 roku zadecydowano, że i Gedeon Bałaban i Michał Kopystyński zachowają prawo do swoich godności. 
Samowolnie obsadził biskupstwo prawosławne we Lwowie, którym kierował przez 30 lat. Jego rządy cechowało zgorszenie, ucisk i wyzysk ludu prawosławnego, cerkwi i klasztorów. Został wyklęty przez patriarchę Konstantynopola i metropolitę kijowskiego.
Był właścicielem Stratyna, gdzie założył szkołę i drukarnię.

</doc>
<doc id="1260612" url="https://pl.wikipedia.org/wiki?curid=1260612" title="Ottavio Cinquanta">
Ottavio Cinquanta

Ottavio Cinquanta (ur. 15 sierpnia 1938 w Rzymie, zm. 18 lipca 2022) – włoski łyżwiarz szybki, działacz łyżwiarski, w okresie od 27 lutego 1994 roku do 28 lutego 2016 roku był 10. w historii prezesem Międzynarodowej Unii Łyżwiarskiej (ISU). Wcześniej zasiadał w komisji technicznej sekcji łyżwiarstwa szybkiego. W młodości trenował tę dyscyplinę.

</doc>
<doc id="1260613" url="https://pl.wikipedia.org/wiki?curid=1260613" title="Zamek Zniev">
Zamek Zniev

Zamek Zniev (słow. "Znievsky hrad") – ruiny średniowiecznego zamku w historycznym regionie Turiec na Słowacji, dziś w powiecie Martin w kraju żylińskim.
Zamek zbudowano na szczycie wapiennej góry Zniev (985 m n.p.m.), będącej najbardziej na północ wysuniętym fragmentem grupy górskiej Żaru. Wznosi się 500 m ponad wsią Kláštor pod Znievom. Był najstarszym zamkiem w Kotlinie Turczańskiej. Powstał zapewne już w XII w. Jako "castrum Turus" występuje on w dokumencie wystawionym w 1243 r. w kancelarii króla węgierskiego Beli IV, który w nim właśnie znalazł schronienie przed nawałą tatarską w latach 1241-1242. O budowniczym zamku, Andrzeju, synu Iwanka, dowiadujemy się z innego pisma Beli IV z 1253 r.
Od połowy XIII w. królewski zamek należał do komitatu (stąd nazwa "Turčianský hrad"), w 1320 r. przeszedł jednak w ręce kościelne. Prawdopodobnie w tym czasie został rozbudowany o odległą o ok. 100 m część dolną. Gdy w 1339 r. Turiec został wydzielony z wielkiej żupy zwoleńskiej i powstał samodzielny komitat turczański, jego siedzibą stał się już zamek sklabiński. Znaczenie zamku turczańskiego spadło i z tego czasu pochodzi jego nowa nazwa: Zniev.
W 1530 r. dowódca załogi zamkowej poddał Zniev zwolennikom Zápolyów. Później zamek zdobyły wojska króla Ferdynanda I Habsburga, mocno go uszkadzając. W 1605 r. przeszedł w ręce powstańców Stefana Bocskaya, w 1681 – kuruców Emeryka Thököly’ego, a w 1705 – wojsk Franciszka II Rakoczego. Po upadku powstania Rakoczego zamek również podupadł. Do dziś zachowały się dość dobrze ruiny dolnego zamku. Zabudowania zamku górnego czytelne są jedynie z konfiguracji terenu.
Na zamek Zniev prowadzi z Klasztoru pod Zniewem szlak turystyczny. Z ruin interesująca panorama Kotliny Turczańskiej i otaczających ją pasm górskich.

</doc>
<doc id="1260616" url="https://pl.wikipedia.org/wiki?curid=1260616" title="Zbigniew Żurek">
Zbigniew Żurek

Zbigniew Żurek (ur. 12 stycznia 1983) – polski siatkarz, grający na pozycji przyjmującego.
Piłkę siatkową zaczął uprawiać w szóstej klasie szkoły podstawowej za namową starszego brata. Karierę sportową rozpoczynał w WKS-ie Wieluń, gdzie jego pierwszym trenerem był Robert Majtyka.
Potem grał w AZS-ie Opole i AZS-ie Częstochowa. W barwach częstochowskiego klubu wywalczył trzykrotne mistrzostwo Polski juniorów oraz srebrny i brązowy medal mistrzostw kraju w tej kategorii. Następnie został zawodnikiem BBTS-u Bielsko-Biała, z którym awansował do Polskiej Ligi Siatkówki.
Obecnie jest graczem I-ligowej Avii Świdnik.

</doc>
<doc id="1260617" url="https://pl.wikipedia.org/wiki?curid=1260617" title="Ewa Lewandowska-Pomes">
Ewa Lewandowska-Pomes

Ewa Teresa Lewandowska-Pomes (ur. 4 września 1961 r. w Gorzowie Wielkopolskim, zm. 31 lipca 2016) – polska wioślarka, olimpijka z Moskwy (1980), trenerka. Córka Lucjana i Józefy (z d. Nowak). Jej kariera sportowa przypada na lata 1976-1985.
Życiorys.
W 1980 r. ukończyła Liceum Ogólnokształcące w Wałczu, a w 1985 r. Akademię Wychowania Fizycznego w Poznaniu (trener).
Należała do takich klubów sportowych jak:
Trenerem jej był Ryszard Koch.

</doc>
<doc id="1260627" url="https://pl.wikipedia.org/wiki?curid=1260627" title="Karol Anbild">
Karol Anbild

Karol Anbild (ur. 16 lutego 1925 w Katowicach, zm. 1 marca 2008) – wieloletni dyrektor Filharmonii Świętokrzyskiej, kompozytor, dyrygent, pedagog.
Opis.
Ukończył Państwową Wyższą Szkołę Muzyczną w Katowicach i rozpoczął pracę w Filharmonii Śląskiej. Był także kierownikiem artystycznym i pierwszym dyrygentem Filharmonii Lubelskiej, współpracował z Rozgłośnią Polskiego Radia w Katowicach oraz z Wytwórnią Filmów Animowanych w Bielsku-Białej, pisząc muzykę do 13 filmów. W latach 1948–1954 był dyrygentem Chóru „Echo” w Łaziskach Górnych. Od 1962 roku był członkiem PZPR.
W 1957 roku Anbild przyjechał do Kielc i następne trzydzieści trzy lata poświęcił szefowaniu Filharmonii Świętokrzyskiej. Dzięki jego niestrudzonym działaniom, instytucja – zwana początkowo Wojewódzką Orkiestrą Symfoniczną – otrzymała w 1968 roku status filharmonii i nazwę Państwowa Filharmonia im. Oskara Kolberga (później przemianowana na Filharmonie Świętokrzyską). Z jego inicjatywy powstał festiwal Świętokrzyskie Dni Muzyki (1964) oraz powołano Chór Filharmonii (1984).
Będąc od 1990 roku na emeryturze kompozytor czasami dyrygował swoimi autorskimi programami w filharmonii w Kielcach. Od początku kompozytorskiej działalności związany najpierw ze śląską muzyką ludową, później miejsce specjalne w swojej twórczości poświęcił świętokrzyskim motywom ludowym, już w tytule podkreślającym związki z folklorem regionu („Echo Gór Świętokrzyskich”, „Ballada karczówkowska”, „Puszcza jodłowa”, „Impresje świętokrzyskie”, „I Symfonia Świętokrzyska”, „Civitas Kielcensis”).
Był wielokrotnie nagradzany i odznaczany, m.in. Krzyżem Kawalerskim Orderu Odrodzenia Polski oraz Złotą Odznaką Związku Kompozytorów Polskich – za popularyzację muzyki polskiej w kraju i za granicą. W kwietniu 2005 roku Filharmonia Świętokrzyska, podczas inauguracji XIII edycji Festiwalu Świętokrzyskie Dni Muzyki, uroczyście nadała mu tytuł Honorowego Dyrektora. We wrześniu tego samego roku otrzymał Srebrny Medal „Zasłużony Kulturze Gloria Artis”.

</doc>
<doc id="1260628" url="https://pl.wikipedia.org/wiki?curid=1260628" title="Tim Finn">
Tim Finn

Tim Finn, właśc. Brian Timothy Finn (ur. 25 czerwca 1952 w Te Awamutu) – nowozelandzki muzyk. Założyciel i wokalista zespołu Split Enz. W latach 1990–1992 był członkiem Crowded House, a później wraz ze swoim bratem Neilem nagrywał nowy materiał pod nazwą Finn Brothers. Odznaczony Orderem Imperium Brytyjskiego.

</doc>
<doc id="1260629" url="https://pl.wikipedia.org/wiki?curid=1260629" title="Drewno opałowe">
Drewno opałowe

Drewno opałowe (drewno na opał) – drewno gromadzone i przetwarzane do wykorzystania na opał.
Zastosowanie.
Drewno zalicza się do odnawialnych źródeł energii. Do XIX wieku było najpopularniejszym paliwem na świecie; wyparte zostało podczas rewolucji przemysłowej przez węgiel kamienny, węgiel brunatny i olej opałowy (oraz inne pochodne ropy naftowej) o większej wartości opałowej. Ten surowiec drzewny może być pozyskiwany z lasów, jako drewno grube, a także drobne odpady drzewne o ograniczonych możliwościach wykorzystania w przemyśle, a także drewno opałowe pozyskiwane na plantacjach drzew szybko rosnących (tzw. plantacje energetyczne). Innym źródłem drewna opałowego mogą być zakłady przemysłu drzewnego (odpady w postaci opołów, trocin, zrębków, wiórów, odprysków, kory) oraz odpady komunalne (zużyte przedmioty drewniane). Drewno opałowe jest także wykorzystywane w formie przerobionej, w postaci brykietów czy pelletów.

</doc>
<doc id="1260630" url="https://pl.wikipedia.org/wiki?curid=1260630" title="Tarłowie herbu Topór">
Tarłowie herbu Topór

Tarłowie – ród magnacki herbu Topór. Siedzibą tego rodu w XVI w. były m.in. Laszki Murowane koło Chyrowa w zachodniej części powiatu samborskiego, Sambor, Dębowiec koło Jasła, Samoklęski, Potok koło Krosna.

</doc>
<doc id="1260633" url="https://pl.wikipedia.org/wiki?curid=1260633" title="From the Bottom of My Broken Heart">
From the Bottom of My Broken Heart

From the Bottom of My Broken Heart jest piątym i ostatnim singlem (czwartym w USA i Australii) piosenkarki pop Britney Spears z jej debiutanckiego albumu "...Baby One More Time" (1999). Wyprodukowano go w 2000 roku.
Singel.
Na singlu australijskim nagrano piosenkę "Thinkin' About You" jako bonus, znalazła się ona również na albumie ...Baby One More Time. Na amerykańskim singlu zawarty został remix "(You Drive Me) Crazy" jako bonus oraz przygotowania do klipu tego i poprzedniego singla "Born To Make You Happy". Taki sam singel wydano w Izraelu.
Osiągnięcia.
Certyfikaty.
Singel sprzedano w Stanach Zjednoczonych w ilości 3 milionów kopii i zdobył tam status Platynowej płyty.

</doc>
<doc id="1260636" url="https://pl.wikipedia.org/wiki?curid=1260636" title="Waldemar Piepiórka">
Waldemar Piepiórka

Waldemar Piepiórka (ur. 6 kwietnia 1941 w Wejherowie, zm. 10 lutego 2008) – polski duchowny katolicki, wieloletni kustosz sanktuarium Matki Boskiej Królowej Kaszub w Sianowie, proboszcz parafii Narodzenia Najświętszej Maryi Panny, Kaszub.
Życiorys.
Święcenia kapłańskie przyjął w 1965 r. Był wikariuszem w kartuskiej kolegiacie. Od 15 lutego 1984 r. przejął obowiązki proboszcza parafii Narodzenia Najświętszej Maryi Panny w Sianowie. Ponadto był członkiem Zrzeszenia Kaszubsko-Pomorskiego.
Pochowany został na cmentarzu w Sianowie. 
Pośmiertnie został odznaczony Krzyżem Oficerskim Odrodzenia Polski.

</doc>
<doc id="1260639" url="https://pl.wikipedia.org/wiki?curid=1260639" title="Departament Bezpieczeństwa Krajowego USA">
Departament Bezpieczeństwa Krajowego USA



</doc>
<doc id="1260641" url="https://pl.wikipedia.org/wiki?curid=1260641" title="Wanda Piątkowska-Kiestrzyn">
Wanda Piątkowska-Kiestrzyn

Wanda Maria Piątkowska-Kiestrzyn (ur. 23 czerwca 1960 w Grudziądzu) - polska wioślarka, olimpijka z Moskwy (1980). Córka Szczepana i Ireny (z d. Przewodowska)
W 1980 r. ukończyła Liceum Ogólnokształcące im. Kazimierza Wielkiego w Wałczu. Reprezentowała barwy klubowe KW Wisła Grudziądz oraz MKS Wałcz. Jej trenerami byli Ryszard Świerczyński i Ryszard Koch.

</doc>
<doc id="1260643" url="https://pl.wikipedia.org/wiki?curid=1260643" title="Koncert (obraz Jana Vermeera)">
Koncert (obraz Jana Vermeera)

Koncert () – obraz Jana Vermeera datowany na lata 1663–1666. Płótno sygnowane na środku, po prawej: IVMeer.
Obraz został nabyty w 1892 roku przez Isabellę Stewart Gardner na licytacji spadku po Thoré-Bürgerze. Eksponowany był w Isabella Gardner Museum w Bostonie, skąd został skradziony 18 marca 1990 wraz z 12 innymi dziełami sztuki, w tym trzema Rembrandta, czterema Edgara Degas, jednym Édouarda Maneta i jednym Govaerta Flincka. Do dziś pozostaje nieodnaleziony.
Płótno przedstawia scenę w bogatym wnętrzu, rozgrywającą się w pewnej odległości od widza. Pomieszczenie z oknem z lewej strony ma podłogę wyłożoną biało-czarną posadzką. Na pierwszym planie widoczny jest fragment stołu z udrapowana tkaniną o leżącymi instrumentami. Pod ścianą rozgrywa się tytułowa scena – koncert. Na klawesynie gra młoda kobieta, siedząca bokiem do patrzącego. Dziewczynie akompaniuje lutnista, którego widać tylko plecy. Trzecia z postaci śpiewa na stojąco. Za nimi na ścianie zawieszone są dwa obrazy. Ten z prawej to "Kuplerka" Dircka van Baburena, która była własnością teściowej Vermeera, a która prawdopodobnie zainspirowała malarza do stworzenia płótna "U stręczycielki". Oprócz "Koncertu" obraz ten pojawił się także w "Dziewczynie siedzącej przy klawesynie".

</doc>
<doc id="1260644" url="https://pl.wikipedia.org/wiki?curid=1260644" title="Drewno na opał">
Drewno na opał



</doc>
<doc id="1260645" url="https://pl.wikipedia.org/wiki?curid=1260645" title="Dereniowce">
Dereniowce

Dereniowce ("Cornales") – rząd roślin okrytonasiennych stanowiący klad bazalny grupy roślin astrowych odpowiadającej nadrzędowi astropodobnych "Asteranae" w systemie Ruggiero i in. z 2015. Oddzielony z wspólnego pnia po zróżnicowaniu się linii rozwojowej goździkowców "Caryophyllales", a przed wyodrębnieniem się wrzosowców "Ericales". 
Systematyka.
W systemie APG IV wyodrębniono rodzinę błotniowatych ("Nyssaceae"), która we wcześniejszych wersjach systemu APG stanowiła podrodzinę "Nyssoideae" w obrębie dereniowatych "Cornaceae" 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa "Cornidae" Frohne &amp; U. Jensen ex Reveal, nadrząd "Cornanae" Thorne ex Reveal, rząd "Cornales" Dumort. 

</doc>
<doc id="1260646" url="https://pl.wikipedia.org/wiki?curid=1260646" title="Tony Kaye">
Tony Kaye

Tony Kaye, właśc. Anthony John Selvidge (ur. 11 stycznia 1946 w Leicesterze) – brytyjski muzyk rockowy, grający na instrumentach klawiszowych, najbardziej znany z uczestnictwa w grupie Yes w latach 1968–1971 oraz ponownie pomiędzy 1982 i 1995.
Życiorys.
Pochodził z rodziny o umiarkowanych tradycjach muzycznych (jego dziadek grał na saksofonie, babka była amatorską pianistką). Po ukończeniu szkoły średniej zdał egzaminy do Royal College of Music, jednak wkrótce wycofał się z niej podejmując studia plastyczne w Leicester Art College, tak motywując zmianę kierunku:
Zrozumiałem, że nie jestem pianistą dużego kalibru. Tylko garstka osób może być wirtuozami. Reszcie zostaje albo gra w orkiestrze, albo nauka dzieci.
Kaye w połowie lat 60. przerwał naukę i zaangażował się w lokalne zespoły rockowe, m.in. Johnny Taylor’s Star Combo i The Federals (grupę towarzyszącą Royowi Orbisonowi). Koncertował z nimi w Wielkiej Brytanii oraz na kontynencie europejskim. W lecie 1968 poznał Chrisa Squire’a, który zaproponował Kaye’mu udział w nowo powstałym zespole Yes. Razem z Yes Kaye nagrał trzy płyty: "Yes" (1969), "Time and a Word" (1970) oraz "The Yes Album" (1971). Grał tam głównie na organach Hammonda, był współkompozytorem jednego z utworów: "Yours Is No Disgrace". Po nagraniu "The Yes Album" Kaye został usunięty z Yes. Jako przyczynę biografie podają konflikt z (nowym wówczas) gitarzystą Yes, Steve’em Howe’em oraz niechęć do wykorzystania syntezatorów oraz melotronu. W składzie Yes Kaye zastąpiony został przez Ricka Wakemana.
Po usunięciu z Yes, Kaye przystąpił do zespołu Flash, założonego przez Petera Banksa, również byłego członka Yes i uczestniczył w nagraniu pierwszej płyty "Flash". Następnie razem z Davidem Fosterem (jednym z autorów piosenek dla Yes) założyli grupę Badger, która wydała dwa albumy: "One Live Badger" (1973) i "White Lady" (1974). W latach 1974–1975 Kaye grał w zespole Davida Bowie, następnie przyłączył się w 1977 do grupy Detective, a w 1979 Badfinger.
W 1982 po rozpadzie Badfinger Tony Kaye zaproszony został przez Chrisa Squire’a do grupy Cinema, którą ten tworzył wraz z południowoafrykańskim gitarzystą, Trevorem Rabinem oraz innym członkiem Yes, Alanem White. Po dołączeniu Jona Andersona zespół przybrał nazwę Yes. Kaye brał udział w nagraniach i koncertach zespołu aż do rozpadu składu z Rabinem w roku 1995. Jego udział w kompozycjach był jednak niewielki, na płytach dużą część instrumentów klawiszowych nagrywał sam Trevor Rabin, zaś na koncertach Kaye był wspomagany przez muzyków grających za sceną.
Po 1995 Kaye ograniczył swoją działalność muzyczną. Po roku 2005 uczestniczył w kilku projektach inspirowanych przez Billy’ego Sherwooda (gitarzystę Yes z lat 90.), brał m.in. udział w nagraniu płyt z coverami zespołu Pink Floyd ("Back Against The Wall") oraz płyty zespołu Circa: założonego przez Squire’a i Sherwooda.

</doc>
<doc id="1260647" url="https://pl.wikipedia.org/wiki?curid=1260647" title="Ryszard Henkes">
Ryszard Henkes



</doc>
<doc id="1260649" url="https://pl.wikipedia.org/wiki?curid=1260649" title="Cornales">
Cornales



</doc>
<doc id="1260651" url="https://pl.wikipedia.org/wiki?curid=1260651" title="HMA">
HMA



</doc>
<doc id="1260652" url="https://pl.wikipedia.org/wiki?curid=1260652" title="Günther Jauch">
Günther Jauch

Günther Johannes Jauch (ur. 13 lipca 1956 w Münsterze) – niemiecki prezenter i dziennikarz telewizyjny, znany z niemieckiej wersji lokalnej teleturnieju Who Wants to Be a Millionaire? – "Wer wird Millionär?". 
Programy.
Programy telewizyjne, które prowadził lub prowadzi

</doc>
<doc id="1260658" url="https://pl.wikipedia.org/wiki?curid=1260658" title="Howard Vyse">
Howard Vyse

Richard William Howard Vyse (ur. 25 lipca 1784; zm. 8 czerwca 1853) – angielski inżynier, pułkownik i archeolog.
Do Egiptu przyjechał w roku 1837 w celu prowadzenia wykopalisk i badań we wnętrzach piramid. Rozpoczął tam współpracę z Johnem S. Perringiem. W 1839 roku zbadali m.in. piramidy w Medum i Abu Roasz, trzy małe piramidy stojące na południe od grobowca Menkaure odkryli oczyścili wnętrze piramid w Dahszur. 
15 października 1839 podczas gdy ich robotnicy przebili się do jednej z komór południowej piramidy Snofru w Dahszur doświadczyli dziwnego dla nich zjawiska: silny wiatr zaczął wiać z wnętrza budowli. Działo się to nieustannie przez dwa dni, następnie wiatr nagle i niespodziewanie ucichł.
W latach 1837–1839 Vyse i Perring zbadali Piramidę Chufu w Gizie. Wyniki ich prac zweryfikował później dopiero w 1882 roku William F. Petrie. Odkryli także, że pokrywa sarkofagu Chefrena, leżąca na podłodze komory grobowej w piramidzie, była opieczętowana rodzajem stopionej żywicy. W piramidzie Mykerinosa znaleźli fragmenty drewnianej trumny i szkielet mężczyzny, dziś znajdujące się w British Museum. Natomiast w piramidzie Senusereta III w Dahszur odkryli w 1839 kilka rzeźbionych bloków z imieniem tego władcy.

</doc>
<doc id="1260661" url="https://pl.wikipedia.org/wiki?curid=1260661" title="Lilija Szewcowa">
Lilija Szewcowa

Lilija Fiodorowna Szewcowa (ros. Лилия Фёдоровна Шевцова, ur. 7 października 1951, Lwów) – rosyjska politolog, wiceprzewodnicząca Programu Instytucji Politycznych w Moskiewskim centrum Carnegie Endowment for International Peace. W 1971 ukończyła Moskiewski Państwowy Instytut Stosunków Międzynarodowych. W 1976 uzyskała doktorat w Akademii Nauk Społecznych przy KC KPZR. Po 1992 wykładała na licznych amerykańskich uniwersytetach.

</doc>
<doc id="1260662" url="https://pl.wikipedia.org/wiki?curid=1260662" title="Bolesław Tyllia">
Bolesław Tyllia

 
Bolesław Tyllia (ur. 10 marca 1900 w Strzelnie, zm. 13 stycznia 1940 w Warszawie) – dyrygent polski.
Życiorys.
Studiował fortepian i dyrygenturę w konserwatorium we Wrocławiu. W 1919 uczestniczył w walkach powstania wielkopolskiego. Niebawem rozpoczął pracę w Teatrze Wielkim w Poznaniu, gdzie był początkowo korepetytorem solistów, potem kapelmistrzem. Dyrygował także orkiestrą poznańskiej rozgłośni Polskiego Radia oraz miejską orkiestrą symfoniczną. W 1933 wyjechał na krótko do Włoch w celu doskonalenia warsztatu dyrygenckiego. Po powrocie osiadł na stałe w Warszawie i był dyrygentem w Teatrze Wielkim. Zmarł nagle w styczniu 1940 w Warszawie. Ojciec Ryszarda powstańca warszawskiego
Prowadził w Poznaniu prawykonania takich dzieł scenicznych, jak opery "Margier" Konstantego Gorskiego i "Jakub lutnista" Henryka Opieńskiego czy balet "Tatry" Feliksa Nowowiejskiego. Łącznie miał w repertuarze przeszło pół setki dzieł scenicznych. Sam również komponował. 

</doc>
<doc id="1260663" url="https://pl.wikipedia.org/wiki?curid=1260663" title="Theodore Frelinghuysen">
Theodore Frelinghuysen

Theodore Frelinghuysen (ur. 28 marca 1787, zm. 12 kwietnia 1862) – amerykański prawnik i polityk.
Życiorys.
W latach 1829–1835 reprezentował stan New Jersey w Senacie Stanów Zjednoczonych. Był również kandydatem Partii Wigów na wiceprezydenta Stanów Zjednoczonych w wyborach w 1844 roku.
Jego ojciec Frederick Frelinghuysen również był senatorem Stanów Zjednoczonych z New Jersey w latach 1793–1796. Był wujkiem i przybranym ojcem Fredericka Theodore’a Frelinghuysena, także senatora Stanów Zjednoczonych z New Jersey i sekretarza stanu Stanów Zjednoczonych.

</doc>
<doc id="1260664" url="https://pl.wikipedia.org/wiki?curid=1260664" title="Grażyna Różańska-Pawłowska">
Grażyna Różańska-Pawłowska

Grażyna Różańska-Pawłowska (ur. 27 listopada 1961 w Wałczu) - polska wioślarka, olimpijka z Moskwy (1980)
W 1980 r. ukończyła Liceum Ogólnokształcące w Wałczu, a następnie Akademię Wychowania Fizycznego w Poznaniu.
Należała do klubu sportowego MKS Wałcz. Trenerami jej byli: Ryszard Koch i Ryszard Świerczyński.

</doc>
<doc id="1260669" url="https://pl.wikipedia.org/wiki?curid=1260669" title="Livio Odescalchi">
Livio Odescalchi

Livio Odescalchi (ur. 10 marca 1658, zm. 8 września 1713) – syn Carla Odescalchiego, książę Bracciano, Sirmio i Ceri, grand hiszpański, bratanek papieża Innocentego XI, kandydat do tronu polskiego podczas elekcji 1697 roku. Za jego czasów ród Odescalchich umocnił swoje znaczenie. Wraz ze swoim stryjem wspierał finansowo wyprawę wiedeńską.
W czasie elekcji po śmierci Jana III Sobieskiego starał się pozyskać poparcie Marii Kazimiery, która obiecała mu je warunkowo, gdyby upadła kandydatura jej syna, Jakuba Sobieskiego. Mimo obrania Fryderyka Augusta królem Polski, wdowa po Janie Sobieskim była goszczona przez Odescalchiego w jego pałacu podczas pobytu w Rzymie.
Sprawował opiekę nad polskim malarzem Jerzym Eleutrem Siemiginowskim (Szymonowiczem) (ok. 1660-1711), który dedykował swemu mecenasowi cykl sztychów powtarzających alegoryczne freski Baldiego, znajdujące się wówczas (obecnie nie istnieją) w jednej z sal rzymskiego Palazzo Odescalchi (16 listopada 1682). Odegrał znaczącą rolę podczas konklawe w 1691, korespondując z kardynałami mianowanymi przez jego stryja.

</doc>
<doc id="1260674" url="https://pl.wikipedia.org/wiki?curid=1260674" title="Marta Paulat">
Marta Paulat

Marta Paulat (ur. 1977 w Kozienicach) – polska malarka, autorka instalacji i obiektów przestrzennych.
Życiorys.
W latach 1997–2002 studiowała na Wydziale Malarstwa Akademii Sztuk Pięknych w Warszawie. Dyplom uzyskała 2002 w pracowni Jarosława Modzelewskiego. W latach 2011–2015 odbyła studia doktoranckie w Instytucie Sztuk Pięknych przy Uniwersytecie Jana Kochanowskiego w Kielcach, gdzie uzyskała tytuł doktora sztuki w 2015. Od tegoż roku wykłada Przestrzenne Struktury Wizualne w Katedrze Architektury Wnętrz w Polsko-Japońskiej Akademii Technik Komputerowych w Warszawie.
Twórczość.
Poza malarstwem sztalugowym (olej, akryl) tworzy kompozycje przestrzenne, kolaże, asamblaże, miękkie rzeźby, podkreślając malarskość takich obiektów. Nośnikiem artystycznego przekazu jej prac jest forma, kolor, faktura, zaś punktem wyjściowym – szeroko pojęta figuratywność, nierzadko płynnie przechodząca w formy abstrakcyjne (np. cykl "Organizmy").

</doc>
<doc id="1260675" url="https://pl.wikipedia.org/wiki?curid=1260675" title="Bianka Lamade">
Bianka Lamade

Bianka Lamade (ur. 30 sierpnia 1982 w Leonbergu) – niemiecka tenisistka, zwyciężczyni jednego turnieju WTA w grze pojedynczej, najwyżej sklasyfikowana na 59. miejscu w rankingu.
W latach 2001–2002 reprezentowała Niemcy w Fed Cup.

</doc>
<doc id="1260677" url="https://pl.wikipedia.org/wiki?curid=1260677" title="Paliwo drzewne">
Paliwo drzewne



</doc>
<doc id="1260679" url="https://pl.wikipedia.org/wiki?curid=1260679" title="Mikołaj Stanisław Święcicki">
Mikołaj Stanisław Święcicki

Mikołaj Stanisław Święcicki herbu Jastrzębiec (zm. 27 listopada 1707) – od 1697 r. biskup kijowski, od 1699 r. biskup poznański, kanclerz kapituły katedralnej poznańskiej w latach 1674-1679, dziekan kapituły katedralnej poznańskiej w latach 1679-1701, scholastyk kapituły kolegiackiej św. Jana Chrzciciela w Warszawie, oficjał i wikariusz generalny na Mazowszu w 1684 roku.
Życiorys.
Był deputatem duchownym kapituły poznańskiej na Trybunał Główny Koronny w 1676 i 1678 roku.
5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. W 1704 r. pełnił funkcję interreksa w zastępstwie abpa gnieźnieńskiego Michała Stefana Radziejowskiego (pozbawionego jurysdykcji przez Klemensa XI), referendarz wielki koronny od 1689 roku, opat trzemeszeński.
Był członkiem konfederacji warszawskiej 1704 roku. Zwolennik wyboru Stanisława Leszczyńskiego na króla Polski. Pomimo sprzeciwu papieża proklamował swojego kandydata królem. Za ten czyn z rozkazu Augusta II Sasa został schwytany i odesłany do Rzymu. Tam z polecenia papieża Klemensa XI został osadzony w więzieniu w Ankonie, w którym przebywał dwa i pół roku. Zmarł w Wiedniu w drodze powrotnej do Polski.
Był uczestnikiem rokoszu łowickiego 1697 roku.

</doc>
<doc id="1260684" url="https://pl.wikipedia.org/wiki?curid=1260684" title="Książęcy Las">
Książęcy Las

Książęcy Las – osada leśna w Polsce położona w województwie wielkopolskim, w powiecie leszczyńskim, w gminie Święciechowa. 
W latach 1975–1998 miejscowość administracyjnie należała do województwa leszczyńskiego.

</doc>
<doc id="1260691" url="https://pl.wikipedia.org/wiki?curid=1260691" title="MX">
MX



</doc>
<doc id="1260692" url="https://pl.wikipedia.org/wiki?curid=1260692" title="Pierre Harmel">
Pierre Harmel

Pierre Charles José Marie hrabia Harmel (ur. 16 marca 1911 w Uccle, zm. 15 listopada 2009 w Brukseli) – belgijski polityk, prawnik i nauczyciel akademicki, długoletni parlamentarzysta, minister w różnych resortach, w latach 1965–1966 premier Belgii, od 1973 do 1977 przewodniczący Senatu.
Życiorys.
Kształcił się na Uniwersytecie w Liège, na którym ukończył studia prawnicze oraz uzyskał magisterium z nauk społecznych. Był aplikantem adwokackim i asystentem na macierzystej uczelni, w drugiej połowie lat 40. uzyskał pełną profesurę na Uniwersytecie w Liège, na którym wykładał do 1981. Działał w katolickiej organizacji młodzieżowej ACJB, której przewodniczył w latach 1936–1938. W 1945 został wiceprzewodniczącym grupy refleksji „La Relève”. Zaangażował się w działalność polityczną w ramach chadeckiego ugrupowania PSC-CVP, po podziale partii był członkiem francuskojęzycznej Partii Społeczno-Chrześcijańskiej. W 1946 po raz pierwszy uzyskał mandat posła do Izby Reprezentantów, odnawiał go w kolejnych wyborach, wykonując go do 1971. Inicjator powstania utworzonego w 1948 ośrodka badawczego zajmującego się problemami społecznymi, politycznymi i prawnymi dwóch odrębnych językowo belgijskich regionów, które powszechnie zaczęto określać mianem „Centrum Harmela”.
Od czerwca 1950 do kwietnia 1954 zajmował stanowisko ministra edukacji w rządach, którymi kierowali kolejno Jean Duvieusart, Joseph Pholien i Jean Van Houtte. W okresie urzędowania przeprowadził szereg reform w systemie oświaty, m.in. dotyczących kwestii subsydiowania placówek oświatowych i nadzoru nad nimi. Zmiany te zostały cofnięte przez Léo Collarda, który w 1954 z ramienia socjalistów przejął kierownictwo resortu edukacji. Trwający w latach 50. spór o kształt belgijskiego szkolnictwa, nazywany „wojną szkolną”, został ostatecznie zakończony porozumieniem z końca tej dekady; Pierre Harmel przyczynił się do powstania tekstu ugody. W czerwcu 1958 Gaston Eyskens powierzył mu funkcję ministra sprawiedliwości. W listopadzie tegoż roku przeszedł na stanowisko ministra kultury w kolejnym rządzie tegoż premiera. Zajmował je do września 1960, po czym do marca 1961 sprawował urząd ministra administracji publicznej w nowym gabinecie Gastona Eyskensa. W latach 1964–1965 kierował walońskim oddziałem CVP-PSC.
Od lipca 1965 do marca 1966 pełnił funkcję premiera; ustąpił wobec niemożności przeforsowania w parlamencie zmian w konstytucji. Następnie do stycznia 1973 był ministrem spraw zagranicznych w rządzie Paula Vanden Boeynantsa i w dwóch gabinetach Gastona Eyskensa. W 1971 został dokooptowany w skład Senatu, w którym zasiadał do 1977. Od października 1973 do czerwca 1977 stał na czele wyższej izby federalnego parlamentu. W latach 1974–1977 był członkiem tymczasowej rady regionalnej Regionu Stołecznego Brukseli. W późniejszych latach działał w samorządzie lokalnym jako radny Uccle (1977–1982) i Woluwe-Saint-Pierre (1983–1984).
Życie prywatne.
Był żonaty z Marie-Claire Van Gehuchten, miał sześcioro dzieci.
Odznaczenia i wyróżnienia.
W 1973 otrzymał tytuł ministra stanu. W 1991 król Baldwin I nadał mu tytuł hrabiowski. Odznaczony m.in. Orderem Leopolda I klasy oraz Orderem Leopolda II II klasy.

</doc>
<doc id="1260693" url="https://pl.wikipedia.org/wiki?curid=1260693" title="Alvan Graham Clark">
Alvan Graham Clark

Alvan Graham Clark (ur. 10 lipca 1832 w Fall River, zm. 9 czerwca 1897 w Cambridge) – amerykański astronom i projektant teleskopów. Syn innego astronoma Alvana Clarka. W 1862 w czasie testowania nowego 18-calowego teleskopu odkrył pierwszego białego karła – Syriusza B.

</doc>
<doc id="1260694" url="https://pl.wikipedia.org/wiki?curid=1260694" title="Záhorie">
Záhorie

Záhorie (, , ), także Záhorský región cestovného ruchu ("Zahorski region turystyczny") – kraina geograficzna region geograficzno-etnograficzny w południowo-zachodniej Słowacji, między Małymi Karpatami a rzeką Morawą. Bliskość granic z Austrią i Czechami spowodowała, że ukształtowanie terenu jest tu podobne do pagórkowatych rejonów Moraw, a wioski przypominają austriackie miasteczka winiarskie.
Záhorie jest jednym z 21 centrów turystycznych Słowacji. Położone jest w trzech rejonach administracyjnych:
Záhorie podzielone jest na 3 części: Górne, Średnie i Dolne ("Horné Záhorie", "Stredné Záhorie" i "Dolné Záhorie"). Czasem zalicza się do tego rejonu tzw. "Podhorie", na które składają się wsie – Lozorno, Jablonové, Pernek, Kuchyňa i Rohožník.
Część regionu jest niedostępna dla turystów – znajduje się tutaj obwód wojskowy "Vojenský obvod Záhorie" – utworzony w 1950 na ziemiach kupionych przez czechosłowackie ministerstwo obrony od hrabiego Pálffyego po I wojnie światowej.
Najważniejsze miasta regionu to Malacky i Stupava. Pozostałe ośrodki miejskie: Brezová pod Bradlom, Gbely, Holíč, Senica, Skalica i Šaštín-Stráže. W sumie mieszka w tym rejonie 170 tysięcy ludzi (znanych jako "Záhoráci"), którzy mówią charakterystycznym dialektem, zbliżonym do dialektu morawskiego.
Ochrona przyrody.
Dla ochrony przyrody utworzono Obszar Krajobrazu Chronionego – Chránená krajinná oblasť Záhorie, który obejmuje 275.22 km². Szczególnie cenne są znajdujące się tam lasy oraz mokradła. Dwa inne obszary chronione – "Chránená krajinná oblasť Malé Karpaty" oraz "Chránená krajinná oblasť Biele Karpaty" – również częściowo leżą na terenie Záhoria.
Teren ten nie jest aż tak eksploatowany turystycznie, jak niektóre inne rejony Słowacji – turyści przyjeżdżają do Záhoria, aby zobaczyć porosłe łęgami brzegi rzeki Morawy oraz częściowo zarośnięte wydmy na południe od Šaštína. Popularnością cieszą się także niewielkie ośrodki miejskie i wioski, w których zostawiła swe ślady kultura austriacka i czeska.
Historia regionu.
Nazwa regionu pochodzi od łacińskiej "Processus transmontanus", która oznaczała obszar leżący za Małymi Karpatami – "za górami".
W XI wieku w tych okolicach biegła granica pomiędzy Królestwem Węgier i państwem czeskim. Strzegli jej osadnicy bałkańscy, Połowcy ("Plavci"), a ślady ich pobytu zachowały się w nazwach kilku miejscowości (Plavecké Podhradie, Plavecký Mikuláš). W średniowieczu Węgrzy wybudowali zamki graniczne, które były miejscem walk w okresie wojen husyckich, tureckich i powstań antyhabsburskich.
W XIX wieku rejon Záhoria stał się jedną z kolebek tworzenia języka słowackiego – w 1843 we wiosce Hlboké spotkali się Ľudovít Štúr, Jozef Hurban i Michal Hodža w celu podłożenia podwalin pod skodyfikowanie współczesnego języka (literacki język słowacki wzorowany jest na dialekcie zachodniosłowackim, który występuje m.in. w tym rejonie). W 1849 w miejscowości Myjava założono pierwszą Słowacką Radę Narodową.
W 1939 Niemcy planowali przyłączyć spory fragment rejonu do III Rzeszy. Ostatecznie zrezygnowali z tego pomysłu, obsadzając go tymczasowo wojskiem, jako tzw. strefę bezpieczeństwa ("Schutzzone").
Po II wojnie światowej rozwój części Záhoria został zahamowany poprzez bliskość granicy z Austrią, a od 1993 pojawiła się kolejna granica – z Czechami.

</doc>
<doc id="1260705" url="https://pl.wikipedia.org/wiki?curid=1260705" title="Wiesława Kiełsznia-Buksińska">
Wiesława Kiełsznia-Buksińska

Wiesława Bogna Kiełsznia-Buksińska (ur. 1 czerwca 1961 w Gdańsku) – polska wioślarka, olimpijka z Moskwy (1980). Córka Józefa i Jadwigi (z d. Kozuban).
Życiorys.
W 1980 ukończyła Liceum Zawodowe nr 4 w Gdańsku, a w 1984 Akademię Wychowania Fizycznego i Sportu w Gdańsku (nauczyciel wychowania fizycznego).
Należała do KKS Gedanii (1975-1985), a jej trenerami byli Barbara i Krzysztof Marek. Od 1979 była w kadrze narodowej.

</doc>
<doc id="1260711" url="https://pl.wikipedia.org/wiki?curid=1260711" title="Tadeusz Banaszczyk">
Tadeusz Banaszczyk

Tadeusz Banaszczyk (ur. 11 marca 1941, zm. 8 lutego 1998) – polski socjolog i filozof, profesor w Instytucie Socjologii Uniwersytetu Śląskiego, członek Polskiego Towarzystwa Socjologicznego, Polskiego Towarzystwa Filozoficznego, wieloletni sekretarz naukowy Komisji Filozofii i Socjologii Oddziału Polskiej Akademii Nauk w Katowicach.
Życiorys.
W latach 1962–1968 studiował na Uniwersytecie Jagiellońskim w Krakowie uzyskując dyplom magistra filozofii (1967) oraz magistra socjologii (1968). Swoją działalność zawodową i naukową rozpoczął w 1967 stażem asystenckim na Akademii Górniczo-Hutniczej w Krakowie w Zakładzie Filozofii. W 1969 podjął pracę w nowo powstającym Uniwersytecie Śląskim w Zakładzie Socjologii. Całe swoje późniejsze życie prywatne i zawodowe związał z Katowicami i tamtejszym uniwersytetem. Od samego początku pracy na Uniwersytecie Śląskim prowadził zajęcia dydaktyczne: wykłady i seminaria z zakresu historii myśli społeczno-filozoficznej oraz socjologicznej. Doktoryzował się w 1975, habilitował w 1991. 1 lipca 1995 otrzymał tytuł profesora nadzwyczajnego w Instytucie Socjologii, w Zakładzie Socjologii Ogólnej Uniwersytetu Śląskiego w Katowicach. 
Swoje zainteresowania naukowe koncentrował wokół problemów historii myśli społecznej i socjologicznej. Zajmował się podstawowymi kategoriami myślenia, poznania i działania człowieka, jak również wybranymi zagadnieniami ogólnej teorii socjologicznej. W swych badaniach skupiał się na dorobku francuskiej szkoły socjologicznej, zwłaszcza w zakresie pochodzenia kategorii myśli ludzkiej, idei kierowniczych ludzkości, czasu i przestrzeni. Opublikował szereg prac dotyczących m.in. arystotelesowskich studiów nad teorią społeczną, roli i znaczenia mass mediów w teorii polityki (na przykładzie działalności Charles’a de Gaulle'a), problemu czasu i przemijania, a nade wszystko dziedzictwa Emila Durkheima oraz stworzonej przezeń szkoły socjologicznej.

</doc>
<doc id="1260714" url="https://pl.wikipedia.org/wiki?curid=1260714" title="Zbrodnia lubińska">
Zbrodnia lubińska

Zbrodnia lubińska (zwana również wydarzeniami lubińskimi) – zbrodnia, jakiej dopuścili się funkcjonariusze służb mundurowych PRL podczas pokojowej manifestacji 31 sierpnia 1982 w Lubinie na Dolnym Śląsku, w drugą rocznicę porozumień sierpniowych z 1980. W wyniku ostrzału demonstrantów z broni maszynowej zginęły trzy osoby a rany odniosło jedenaście.
Historia.
Tło historyczne.
Po wprowadzeniu stanu wojennego struktury Solidarności rozpoczęły działalność podziemną. MKS NSZZ „Solidarność” w Legnicy powstał już 15 grudnia; zajmował się prowadzeniem działalności wydawniczej oraz kolportażem literatury bezdebitowej. W krótkim okresie, do sierpnia 1982 r., udało się działaczom Solidarności wydać kilka pism podziemnych, tj. „Na Bieżąco… Wojenny Serwis Informacyjny”, „Solidarność Zagłębia Miedziowego” i „Skos”. W trakcie dalszych prac scaleniowych powstała Międzyzakładowa Komisja Koordynacyjna (MKK) NSZZ „Solidarność” Województwa Legnickiego. Niezależnie od tych struktur działała na terenie Dolnego Śląska Solidarność Walcząca, która 13 i 28 czerwca doprowadziła do zorganizowania masowych manifestacji ulicznych.
Przebieg wydarzeń.
28 lipca 1982 r. Tymczasowa Komisja Koordynacyjna NSZZ „Solidarność” wezwała mieszkańców regionu do udziału w pokojowej manifestacji ulicznej zaplanowanej na 31 sierpnia w Lubinie. Informacje o planowanej demonstracji opublikowano w prasie podziemnej oraz ulotkach, do udziału wezwały również RKS Dolny Śląsk, MKS w Legnicy i MKK Województwa Legnickiego. 31 sierpnia 1982 r. na rynku w Lubinie zebrało się ok. 5000 pokojowo nastawionych osób, większość przyniosła kwiaty, z których układano znak krzyża z szarfą z napisem „Solidarność”. Milicja Obywatelska zgromadziła w pobliżu centrum miasta znaczne siły, które zostały dodatkowo wzmocnione przez dwa plutony funkcjonariuszy ZOMO z Legnicy uzbrojonych w karabinki AK oraz przez tzw. drużynę specjalną, w skład której wchodziło siedmiu funkcjonariuszy uzbrojonych w pistolety maszynowe PM–63. Ponadto każdy z funkcjonariusz był uzbrojony w pistolet P-64. Pozostali funkcjonariusze byli wyposażeni w pałki służbowe oraz tarcze. O godz. 15:30 Milicja Obywatelska wezwała zgromadzonych do rozejścia się. W odpowiedzi tłum zaintonował hymn państwowy, potem „Rotę” i „Boże, coś Polskę” oraz zaczął skandować hasła: „Solidarność, Solidarność”, „Uwolnić internowanych”, „Znieść stan wojenny” oraz „Precz z komuną”. W odpowiedzi MO, ZOMO, NOMO, ROMO i ORMO użyły gazów łzawiących. Wobec oporu zgromadzonych, którzy nie rozchodzili się i atakowali oddziały MO kamieniami, użyto broni. Część z manifestantów rozproszyła się, część podjęła walkę obronną. Milicja Obywatelska stworzyła dziewięć grup rajdowych, które zajęły się zwalczaniem demonstrantów rozproszonych na terenie miasta. Funkcjonariusze krążyli radiowozami po ulicach i ostrzeliwali grupy ludności. W walkach wzięło udział 61 funkcjonariuszy ZOMO, 33 ROMO, 20 ORMO i 36 NOMO, którzy 9330 sztuk różnego rodzaju środków chemicznych. Ponadto każdy z funkcjonariuszy otrzymał po 90 sztuk amunicji ostrej, jej zużycia nie ewidencjonowano.
Konsekwencje wydarzeń.
W wyniku działań milicji i ZOMO od kul zginęły trzy osoby: Michał Adamowicz postrzelony w okolicy mostku na rzece Baczyna (zmarł 5 września w szpitalu) oraz Andrzej Trajkowski i Mieczysław Poźniak zastrzeleni w rejonie ulicy Kopernika. Jedenaście osób zostało rannych: Ireneusz Lao, Mieczysław Chmielewski, Henryk Tereszkiewicz, Szymon Stafiniak, Brygida Wieczorek, Henryk Huzarewicz, Ryszard Stefanowicz, Mirosław Kwiatkowski, Andrzej Dudziak, Edward Wertka, Tadeusz Rusin. Zebrane oświadczenia świadków zawierały informacje o strzelaniu przez funkcjonariuszy MO do osób niebiorących udziału w zajściach, część z poszkodowanych odniosła obrażenia na skutek przejechania przez radiowozy. Strzały z broni maszynowej były również kierowane na oślep do wnętrz domów. W następnych dniach władze przystąpiły do zacierania śladów zajść. Miejskie służby porządkowe rozebrały barykady wzniesione przez uczestników demonstracji, otynkowano i pomalowano ściany uszkodzone pociskami, z ewidencji szpitala miejskiego usunięto dokumentację dotyczącą przyjętych rannych.
Ściganie zbrodni.
Wojskowa Prokuratura Garnizonowa we Wrocławiu wszczęła w 1982 r. śledztwo, jej działaniami kierował prokurator Miłan Senk. Funkcjonariusze MO i ZOMO zaprzeczyli użyciu ostrej amunicji, świadkowie nie byli w stanie zidentyfikować sprawców. Broń, będąca na wyposażeniu funkcjonariuszy, nie została odpowiednio zabezpieczona. W 1983 r. śledztwo zostało umorzone, Prokuratura przyjęła, że funkcjonariusze użyli broni w obronie koniecznej. Prokuratorzy Miłan Senk, Krzysztof Henner i Zbigniew Szawłowski przygotowali protokół opisujący prawdziwy przebieg wydarzeń, został on odrzucony przez ich zwierzchników. Został jednak opublikowany na łamach prasy podziemnej i trafił do Radia Wolna Europa. Komunistyczne władze wszczęły wobec autorów raportu odrębne postępowanie, zostali oni oskarżeni o ujawnienie tajemnicy państwowej.
Po przemianach ustrojowych w Polsce śledztwo zostało wznowione. Zespół prokuratorów z Prokuratury Wojewódzkiej w Legnicy przeprowadził w 1992 r. na terenie Lubina eksperyment procesowy, w którym wzięli udział pokrzywdzeni i rodziny ofiar oraz funkcjonariusze MO biorący udział w zdarzeniu. Dodatkowo byli obecni przedstawiciele Towarzystwa Pamięci Ofiar Zbrodni Lubińskiej. Podczas rozprawy sądowej zapadły prawomocne wyroki na trzech byłych funkcjonariuszy milicji – na kary więzienia skazani zostali:
Śledztwo prowadzone przez Oddziałową Komisję Ścigania Zbrodni przeciwko Narodowi Polskiemu we Wrocławiu nie doprowadziło do ustalenia bezpośrednich sprawców śmierci Michała Adamowicza, Andrzeja Trajkowskiego i Mieczysława Poźniaka. Ustalono jedynie nazwiska kilku funkcjonariuszy, którzy użyli broni. Również mocodawcy pozwolenia na użycie broni podczas manifestacji nie zostali ukarani.
Upamiętnienie.
Dla uczczenia ofiar w 10. rocznicę zbrodni przy Wzgórzu Zamkowym postawiono Pomnik Pamięci Ofiar Lubina ’82. Jego odsłonięcie nastąpiło 31 sierpnia 1992 r. Na pomnik składa się 11 głazów tworzących słowo "Solidarność" oraz trzech głazów podpierających krzyż. W pobliżu miejsca śmiertelnego ranienia Michała Adamowicza również umieszczono monument upamiętniający to zdarzenie. W 2017 r., w 35. rocznicę wydarzeń, Krajowa Komisja "NSZZ Solidarność" zorganizowała posiedzenie a Instytut Pamięci Narodowej wręczył uczestnikom wydarzeń Krzyże Wolności i Solidarności. Narodowy Bank Polski wyemitował srebrną monetę w kształcie kwadratu o nominale 20 złotych przedstawiającą trzy postacie i trzy ślady po kulach. W tym samym roku Instytut Pamięci Narodowej przygotował wystawę pt. „Zbrodnia lubińska 1982. Śmierć w rocznicę Sierpnia”, którą zaprezentowano w rocznicę wydarzeń w Parku Wrocławskim w Lubinie.
Pamięć o zbrodni jest również kultywowana przez kibiców Zagłębia Lubin, którzy uczestniczą w corocznych uroczystościach.
Obecność w kulturze masowej.
Zbrodnia została zapamiętana głównie dzięki unikatowemu zdjęciu wykonanemu przez Krzysztofa Raczkowiaka, na którym uwiecznił czterech mężczyzn niosących śmiertelnie rannego Michała Adamowicza. Zdjęcie jest uznawane za jedną z ikon zbrodni stanu wojennego. W 2015 r. zdjęcie zostało wykorzystane w reklamie wódki Extra Żytniej z dodatkowym hasłem „Kac Vegas? Scenariusz pisany przez Żytnią”. Ta akcja promocyjna spotkała się z ogólnym oburzeniem, marka przeprosiła za zaistniałą sytuację. Osoba odpowiedzialna za zamieszczenie na portalu społecznościowym reklamy wódki została oskarżona o pomówienie jednej z osób widocznych na zdjęciu. Prokuratura w Legnicy podjęła decyzję o ściganiu czynu o charakterze prywatnoskargowym z urzędu.

</doc>
<doc id="1260718" url="https://pl.wikipedia.org/wiki?curid=1260718" title="Alkanole">
Alkanole

Alkanole – grupa organicznych związków chemicznych, będących acyklicznymi, alifatycznymi alkoholami monohydroksylowymi o wzorze ogólnym: .

</doc>
<doc id="1260721" url="https://pl.wikipedia.org/wiki?curid=1260721" title="Chryzant (arcybiskup Aten)">
Chryzant (arcybiskup Aten)

Chryzant z Aten, imię świeckie Charilaos Filippides (ur. 1881 w Tracji Zachodniej, zm. 29 września 1949) – duchowny Greckiego Kościoła Prawosławnego.
Życiorys.
W latach 1917–1919 będąc jednocześnie biskupem Trapezuntu, stał na czele prowizorycznego rządu Republiki Pontyjskiej.
W 1938 został wybrany na arcybiskupa Aten i pełnił urząd do 1941. O jego wyborze na arcybiskupa przesądziło poparcie Joanisa Metaksasa, który przeforsował jego kandydaturę przeciwko wskazanemu przez Synod metropolicie Koryntu Damaskinowi. W 1941 odmówił zaprzysiężenia kolaboracyjnego rządu Państwa Greckiego, przez co musiał odejść z urzędu. Wcześniej arcybiskup odmówił uczestnictwa w formowaniu tego rządu, podkreślając swoją lojalność wobec króla Jerzego II i rządu przebywających na Krecie.

</doc>
<doc id="1260723" url="https://pl.wikipedia.org/wiki?curid=1260723" title="Wydarzenia lubińskie">
Wydarzenia lubińskie



</doc>
<doc id="1260724" url="https://pl.wikipedia.org/wiki?curid=1260724" title="Ole Stenen">
Ole Stenen

Ole Stenen (ur. 29 sierpnia 1903 r. w Øyer, zm. 23 kwietnia 1975 r. w Oslo) – norweski biegacz narciarski i kombinator norweski, srebrny medalista olimpijski oraz dwukrotny medalista mistrzostw świata.
Kariera.
Igrzyska olimpijskie w Lake Placid w 1932 roku były pierwszymi i zarazem ostatnimi w jego karierze. W biegu na 18 km techniką klasyczną zajął ósme miejsce, a biegu na dystansie 50 km nie ukończył. Wystartował także w zawodach kombinacji norweskiej zdobywając srebrny medal, uległ jedynie swemu rodakowi Johanowi Grøttumsbråtenowi.
W 1929 roku wystartował na mistrzostwach świata w Zakopanem, gdzie również zdobył srebrny medal. Tym razem lepszy okazał się inny jego rodak Hans Vinjarengen, który na igrzyskach w Lake Placid zajął trzecie miejsce, tuż za Stenenem. Dwa lata później, podczas mistrzostw świata w Oberhofie zdobył złoty medal w biegu na 50 km technika klasyczną, zostając tym samym pierwszym mistrzem świata na tym dystansie pochodzącym z Norwegii. Startował także na mistrzostwach świata w Sollefteå, gdzie zajął czwarte miejsce w kombinacji, w walce o brązowy medal ponownie lepszy okazał się Vinjarengen.
Stenen był ponadto mistrzem Norwegii w kombinacji norweskiej w latach 1928 i 1931. W 1931 roku wygrał także bieg na 50 km podczas Holmenkollen Ski Festival.
W 1931 roku otrzymał medal Holmenkollen razem z Hansem Vinjarengenem.

</doc>
<doc id="1260725" url="https://pl.wikipedia.org/wiki?curid=1260725" title="Sigmund Ruud">
Sigmund Ruud

Sigmund Ruud (ur. 30 grudnia 1907 w Kongsbergu, zm. 7 kwietnia 1994 w Oslo) – norweski skoczek narciarski, kombinator norweski oraz narciarz alpejski, srebrny medalista olimpijski w skokach i dwukrotny medalista mistrzostw świata w narciarstwie klasycznym.
Kariera.
Sigmund Ruud był najstarszym z trzech braci, którzy w latach trzydziestych i czterdziestych XX wieku odnosili sukcesy w skokach narciarskich. Sigmund urodził się w 1907, Birger w 1911, a Asbjørn w 1919. Wychowali się i spędzili całe życie w miejscowości Kongsberg, w prowincji Buskerud, na zawodach reprezentując tamtejszy klub Kongsberg IL.
Bracia Ruud znani byli ze specyficznego stylu skakania – z ramionami obracającymi się wzdłuż tułowia. W latach 1929–1938 wygrali siedem z jedenastu rozgrywanych wówczas konkursów o mistrzostwo świata lub mistrzostwo olimpijskie.
W 1926 S. Ruud został mistrzem Norwegii w kombinacji norweskiej w kategorii juniorów. W 1928 podczas igrzysk olimpijskich w Sankt Moritz wywalczył srebrny medal, ulegając jedynie swemu rodakowi Alfowi Andersenowi. Rok później, na mistrzostwach świata w Zakopanem zdobył tytuł mistrza świata na Wielkiej Krokwi. Ponieważ równocześnie był wtedy trenerem reprezentacji Czechosłowacji, federacja ta chciała go wystawić w zawodach jako swojego reprezentanta. W 1930 na mistrzostwach świata w Oslo wywalczył brązowy medal (wyprzedzili go tylko dwaj rodacy: Gunnar Andersen i Reidar Andersen).
Na igrzyskach w Lake Placid zajął siódme miejsce, a złoty medal zdobył jego młodszy brat Birger. Startował także cztery lata później, podczas igrzysk olimpijskich w Garmisch-Partenkirchen, tym razem w narciarstwie alpejskim. Brał tam udział w kombinacji alpejskiej, jednak z powodu kontuzji był zmuszony wycofać się po biegu zjazdowym.
W 1949 został wyróżniony medalem Holmenkollen.
W latach 1946–1955 i 1959–1967 był przewodniczącym Komitetu Skoków Narciarskich FIS.
Bibliografia.
Bajak Wojciech: "Opowieści z dwóch desek", Wydawnictwo Po Godzinach 2021, 

</doc>
<doc id="1260726" url="https://pl.wikipedia.org/wiki?curid=1260726" title="Kristian Johansson">
Kristian Johansson

Kristian Johansson (ur. 25 grudnia 1907, zm. 9 marca 1984) – norweski skoczek narciarski uczestniczący w zawodach w latach 20. i 30 XX wieku.
Zdobył dwa medale mistrzostw świata: złoto w 1934 w Sollefteå oraz srebro w 1929 w Zakopanem.

</doc>
<doc id="1260727" url="https://pl.wikipedia.org/wiki?curid=1260727" title="Arne Rustadstuen">
Arne Rustadstuen

Arne Rustadstuen (ur. 14 grudnia 1905 w Fåberg, zm. 25 kwietnia 1978 w Lillehammer) – norweski biegacz narciarski i kombinator norweski, brązowy medalista olimpijski oraz trzykrotny medalista mistrzostw świata.
Kariera.
Jego olimpijskim debiutem były igrzyska w Lake Placid w 1932 roku. Wywalczył tam brązowy medal w biegu na 50 km stylem klasycznym, ulegając jedynie dwóm Finom: zwycięzcy Veliemu Saarinenowi oraz drugiemu na mecie Väinö Liikkanenowi. Na tych samych igrzyskach zajął także piąte miejsce w biegu na 18 km. Startował także na igrzyskach olimpijskich w Garmisch-Partenkirchen w 1936 roku, zajmując szóste miejsce w biegu na 18 km techniką klasyczną.
W 1930 roku wystartował na mistrzostwach świata w Oslo. Zdobył tam złoty medal w biegu na 17 km, a w biegu na 50 km uległ jedynie Szwedowi Svenowi Utterströmowi. Rok później, podczas mistrzostw świata w Oberhofie wywalczył brązowy medal w kombinacji norweskiej, ustępując dwóm swoim rodakom: zwycięzcy Johanowi Grøttumsbråtenowi oraz drugiemu w konkursie Sverre Kolterudowi.
W 1934 roku został mistrzem Norwegii w biegu na 18 km, a rok później wygrał na tym samym dystansie podczas Holmenkollen ski festival. W 1935 roku otrzymał medal Holmenkollen. Po igrzyskach w 1936 roku zakończył karierę.
Osiągnięcia w biegach narciarskich.
Igrzyska olimpijskie.
"Opracowano na podstawie materiału źródłowego"

</doc>
<doc id="1260728" url="https://pl.wikipedia.org/wiki?curid=1260728" title="Trygve Brodahl">
Trygve Brodahl

Trygve „Skautrollet” Brodahl (ur. 20 sierpnia 1905 w Hønefoss, zm. 11 kwietnia 1996 tamże) − norweski biegacz narciarski, olimpijczyk, dwukrotny medalista mistrzostw świata.
Kariera.
Igrzyska olimpijskie w Garmisch-Partenkirchen w 1936 roku były pierwszymi i zarazem ostatnimi w jego karierze. W swoim jedynym starcie na tych igrzyskach, w biegu na 50 km techniką klasycznym zajął 11. miejsce.
W 1930 roku wystartował na mistrzostwach świata w Oslo, zdobywając srebrny medal w biegu na 17 km stylem klasycznym. W biegu tym uległ jedynie swemu rodakowi Arne Rustadstuenowi, a trzecie miejsce zajął Tauno Lappalainen z Finlandii, który stracił do Brodahla 6 sekund. Kolejny medal zdobył podczas mistrzostw świata w Wysokich Tatrach w 1935 roku, gdzie zajął trzecie miejsce na dystansie 50 km. Tym razem lepsi od niego okazali się: zwycięzca Nils-Joel Englund ze Szwecji oraz drugi na mecie Klaes Karppinen z Finlandii. Wziął także udział w mistrzostwach w Lahti, zajmując 88. miejsce w biegu na 18 km.
Za swoje osiągnięcia sportowe w 1939 roku otrzymał medal Holmenkollen wspólnie z innym norweskim biegaczem narciarskim Larsem Bergendahlem oraz szwedzkim skoczkiem i specjalistą kombinacji norweskiej Svenem Selångerem. Był ponadto mistrzem Norwegii w biegu na 30 km w 1930 oraz 1939 roku. W 1939 roku wygrał bieg na 18 km podczas Holmenkollen ski festival.
Jego brat, Sverre Brodahl reprezentował Norwegię w biegach narciarskich oraz kombinacji norweskiej.

</doc>
<doc id="1260730" url="https://pl.wikipedia.org/wiki?curid=1260730" title="Viktor Thorn">
Viktor Thorn

Viktor Thorn (ur. 1874, zm. 1950) – norweski kombinator norweski, uczestniczący w zawodach w latach 90. XIX wieku.
W 1895 roku wygrał zawody w kombinacji norweskiej na Holmenkollen ski festival. W tym samym roku, jako pierwszy w historii został uhonorowany medalem Holmenkollen.

</doc>
<doc id="1260731" url="https://pl.wikipedia.org/wiki?curid=1260731" title="Asbjørn Nilssen">
Asbjørn Nilssen

Asbjørn Nilssen (ur. 19 stycznia 1875 r. w Vestre Aker – zm. 19 października 1958 r.) – norweski biegacz narciarski uczestniczący w zawodach w latach 90. XIX wieku.
W 1897 wygrał zawody w biegach narciarskich na Holmenkollen ski festival. Za tę wygraną zdobył w tym samym roku medal Holmenkollen.

</doc>
<doc id="1260732" url="https://pl.wikipedia.org/wiki?curid=1260732" title="Asbjoern Nilssen">
Asbjoern Nilssen



</doc>
<doc id="1260733" url="https://pl.wikipedia.org/wiki?curid=1260733" title="Paul Braaten">
Paul Braaten

Paul Braaten (ur. 23 marca 1876 r. w Eidsvoll – zm. 20 stycznia 1963 r.) – norweski kombinator norweski uczestniczący w zawodach w latach 90. XIX wieku i w latach 1900-1909.
W 1895 wygrał zawody w kombinacji norweskiej na Holmenkollen ski festival. Za tę wygraną zdobył (wraz z Robertem Pehrsonem) medal Holmenkollen w 1899. Braaten wygrał też bieg na 30 km w latach 1900 i 1901.

</doc>
<doc id="1260734" url="https://pl.wikipedia.org/wiki?curid=1260734" title="Robert Pehrson">
Robert Pehrson

Robert Pehrson (ur. 27 czerwca 1872 w Oslo – zm. 6 maja 1965 w Ski) – norweski kombinator norweski uczestniczący w zawodach w latach 90. XIX wieku i w latach 1900-1909.
Robert Pehrson zdobył wraz z Paulem Braatenem medal Holmenkollen w 1899.

</doc>
<doc id="1260735" url="https://pl.wikipedia.org/wiki?curid=1260735" title="Aksel Refstad">
Aksel Refstad

Aksel Refstad (ur. 1873, zm. 1956) – norweski kombinator norweski uczestniczący w zawodach w latach 90. XIX wieku i w latach 1900-1909.
Aksel Refstad wygrał zawody w kombinacji norweskiej na Holmenkollen ski festival w 1900. Za to zwycięstwo zdobył medal Holmenkollen rok później, w 1901.

</doc>
<doc id="1260736" url="https://pl.wikipedia.org/wiki?curid=1260736" title="Zbrodnia Lubińska">
Zbrodnia Lubińska



</doc>
<doc id="1260739" url="https://pl.wikipedia.org/wiki?curid=1260739" title="Karl Hovelsen">
Karl Hovelsen

Karl Hovelsen (ur. 1877 w Christianii, zm. 1955) – norweski narciarz kombinacji norweskiej, uczestniczący w zawodach w latach 90. XIX wieku i w latach 1900-1909.
Karl Hovelsen wygrał zawody w kombinacji norweskiej na Holmenkollen ski festival w 1903. Hovelsen wygrał także biegi narciarskie na 50 km w latach 1902 i 1903. Za te zwycięstwa zdobył medal Holmenkollen w 1903.
W 1905 roku wyjechał do USA i osiadł w stanie Kolorado. Używał tam nieco zmienionej wersji swego nazwiska – Carl Howelsen. Propagował narciarstwo, zbudował między innymi pierwszą skocznię narciarską w Steamboat Springs, która została jego nazwiskiem.
W 1955 roku wrócił do Norwegii, gdzie mieszkał aż do śmierci.

</doc>
<doc id="1260741" url="https://pl.wikipedia.org/wiki?curid=1260741" title="Harald Smith">
Harald Smith

Harald Smith (ur. 29 czerwca 1879 w Oslo – zm. maj 1977 w Ragaz) – norweski kombinator norweski uczestniczący w zawodach w latach 1900-1909. W 1906 roku przeniósł się do Szwajcarii, gdzie wraz ze swoim bratem - Trygve promował narciarstwo. Organizował zawody między innymi w Davos i Sankt Moritz. W 1910 roku pomógł zorganizować pierwsze zawody w slalomie specjalnym na terenie Szwajcarii.
W 1904 roku za swoje osiągnięcia sportowe został wyróżniony medalem Holmenkollen.

</doc>
<doc id="1260744" url="https://pl.wikipedia.org/wiki?curid=1260744" title="Jonas Holmen">
Jonas Holmen

Jonas Holmen (ur. 1868, zm. 1954 w Oslo) – norweski kombinator norweski i biegacz narciarski uczestniczący w zawodach w latach 1900-1909.
Jonas Holmen wygrał Husebyrennet w 1891. Zajął 2. miejsce w 1894 i 3. miejsce w 1893 w Holmenkollrennet. Za te osiągnięcia zdobył medal Holmenkollen w 1905.

</doc>
<doc id="1260747" url="https://pl.wikipedia.org/wiki?curid=1260747" title="Per Bakken">
Per Bakken

Per Bakken (ur. 26 października 1882 r. w Trysil – zm. 1958) – norweski narciarz kombinacji norweskiej i biegacz narciarski uczestniczący w zawodach w latach 1900-1909.
Per Bakken wygrał zawody w kombinacji norweskiej i bieg na 50 km podczas Holmenkollen ski festival w 1904. Za te zwycięstwa zdobył medal Holmenkollen w 1907.

</doc>
<doc id="1260749" url="https://pl.wikipedia.org/wiki?curid=1260749" title="Giuseppe Di Stefano">
Giuseppe Di Stefano

Giuseppe Di Stefano (ur. 24 lipca 1921 w Motta Sant’Anastasia, zm. 3 marca 2008 w Santa Maria Hoè) – włoski śpiewak operowy, tenor.
Życiorys.
Giuseppe Di Stefano urodził się we wsi Motta Sant’Anastasia w Katanii jako jedyny syn szewca i krawcowej. Uczył się w seminarium jezuitów i przez krótki czas zastanawiał się nad wstąpieniem do stanu duchownego.
W 1946 zadebiutował w operze rolą kawalera Des Grieux w "Manon" Jules’a Masseneta, a rok później zagrał go na deskach La Scali. W 1948 przeniósł się do Metropolitan Opera, gdzie wykonywał role m.in. Radamesa w "Aidzie" Giuseppe Verdiego i księcia w "Rigolettcie", nagrał dla radia rolę Fausta w operze Charles’a Gounoda pod tym samym tytułem. Od 1957 śpiewał także w Covent Garden Theatre, gdzie wykreował Cavaradossiego w "Tosce", zaś na Festiwalu w Edynburgu zachwycił rolą Nemorina w "Napoju miłosnym" Gaetano Donizettiego. Zdobył „Złotego Orfeusza”, włoską muzyczną nagrodę podobną do amerykańskiego Oskara.
Di Stefano zachwycał słuchaczy swoją dykcją i wyjątkową barwą głosu. Jednak już w połowie lat 60. jego kariera była praktycznie skończona, gdyż podejmowany repertuar był zdecydowanie nieodpowiedni, za ciężki dla jego głosu (tenor liryczny). Jeszcze w 1973 di Stefano planował odbycie z Marią Callas wspólnej trasy pożegnalnej, jednak musiała być ona przerwana ze względu na złą formę obojga wykonawców.
Luciano Pavarotti wielokrotnie podkreślał, że w swojej karierze podziwiał i wiele razy wzorował się na Di Stefano, chociaż zdarzało mu się również krytykować pewne jego braki techniczne.
Śmierć.
W listopadzie 2004 Di Stefano został zaatakowany i brutalnie pobity w swoim domu w Diani Beach w Kenii, otrzymując szczególnie groźne ciosy w głowę. Przeszedł kilka operacji, jednak jego stan zdrowia nie poprawiał się. W grudniu 2007 zapadł w śpiączkę i zmarł 3 marca w swoim domu pod Mediolanem.
Wybrane partie operowe.
Oprócz wymienionych powyżej kreacji, zasłynął wykonaniem i nagraniem następujących ról:

</doc>
<doc id="1260750" url="https://pl.wikipedia.org/wiki?curid=1260750" title="Einar Kristiansen">
Einar Kristiansen

Einar Kristiansen (ur. 18 czerwca 1882 r. w Bærum – zm. w 1965 r.) – norweski narciarz kombinacji norweskiej uczestniczący w zawodach w latach 1900-1909.
Zdobył medal Holmenkollen w 1908.

</doc>
<doc id="1260753" url="https://pl.wikipedia.org/wiki?curid=1260753" title="Thorvald Hansen">
Thorvald Hansen

Thorvald Hansen (ur. 1884 r. w Oslo – zm. 1946 r.) – norweski kombinator norweski uczestniczący w zawodach w latach 1900-1909.
Thorvald Hansen wygrał zawody w kombinacji norweskiej podczas Holmenkollen ski festival w 1905 i 1909. Za te zwycięstwa zdobył medal Holmenkollen w 1909.

</doc>
<doc id="1260754" url="https://pl.wikipedia.org/wiki?curid=1260754" title="Otto Tangen">
Otto Tangen

Otto Tangen (ur. 28 stycznia 1886 r. - zm. 1956 r.) – norweski kombinator norweski uczestniczący w zawodach w latach 1910-1919.
Zdobył on wraz z Knutem Holstem medal Holmenkollen w 1911.

</doc>
<doc id="1260755" url="https://pl.wikipedia.org/wiki?curid=1260755" title="Knut Holst">
Knut Holst

Knut Holst (ur. 3 grudnia 1884 w Hokksund, zm. 4 lutego 1977) – norweski kombinator norweski uczestniczący w zawodach w latach 1910-1919.
Zdobył on wraz z Otto Tangenem medal Holmenkollen w 1911.

</doc>
<doc id="1260756" url="https://pl.wikipedia.org/wiki?curid=1260756" title="Alkanony">
Alkanony



</doc>
<doc id="1260758" url="https://pl.wikipedia.org/wiki?curid=1260758" title="Sverre Østbye">
Sverre Østbye

Sverre Østbye (ur. 28 lipca 1889 r.; zm. 22 października 1984 r.) – norweski kombinator norweski uczestniczący w zawodach w latach 1910–1919. Zdobył on medal Holmenkollen w 1915.

</doc>
<doc id="1260759" url="https://pl.wikipedia.org/wiki?curid=1260759" title="Sverre Oestbye">
Sverre Oestbye



</doc>
<doc id="1260760" url="https://pl.wikipedia.org/wiki?curid=1260760" title="Fiat 1">
Fiat 1

Fiat 1 (lub Fiat 1 Fiacre) – samochód osobowy produkowany przez Fiata w latach 1908–1910.
Był wyposażany w silnik o pojemności 2,2 dm³, i mocy 16 KM, rozwijał prędkość maksymalną 70 km/h.

</doc>
<doc id="1260762" url="https://pl.wikipedia.org/wiki?curid=1260762" title="Kodeks Watykański">
Kodeks Watykański

Kodeks Watykański (łac. "Codex Vaticanus", oznaczany symbolami B albo 03 według systemu Gregory-Aland, δ 1 według systemu von Sodena) – rękopis Starego i Nowego Testamentu, jeden z czterech wielkich kodeksów biblijnych. Pisany jest grecką uncjałą na pergaminie. Paleograficznie datowany jest na IV wiek. Nazwa kodeksu pochodzi od miejsca przechowywania, symbol B nadał jeszcze Wettstein, symbol 03 – Gregory. Również na liście rękopisów Septuaginty według Alfreda Rahlfsa otrzymał symbol B. Od ponad 500 lat przechowywany jest w Bibliotece Watykańskiej (Gr. 1209).
Kodeks stał się znany dzięki korespondencji Erazma z prefektami Biblioteki Watykańskiej, jednak jego tekst długo nie był dostępny. Wyciągi tekstu rękopisu wykonywano niedokładnie, z licznymi błędami i było to powodem wielu nieporozumień. Dopiero w końcu XIX wieku tekst rękopisu stał się w pełni dostępny dla badań.
Jest jednym z najstarszych i najlepszych rękopisów greckiej Biblii, do chwili odkrycia Kodeksu Synajskiego nie miał rywala na świecie. Krytycy tekstu wysoko oceniają tekst rękopisu i jest jednym z najczęściej wydawanych manuskryptów. Kodeks zachował się do dziś w bardzo dobrym stanie, ponieważ nie był zbyt często używany.
Zawartość.
Manuskrypt zawierał pierwotnie około 820 wysokiej jakości pergaminowych kart (71 utraconych). Na 607 kartach (pierwotnie 658) zawiera niemal cały Stary Testament (w przekładzie Septuaginty), a na 142 dalszych kartach (pierwotnie 162) – niemal cały Nowy Testament. Kolejność ksiąg Starego Testamentu od Księgi Rodzaju po 2 Kronik jest taka, jak w innych rękopisach, dalej ułożona jest w następującym porządku: 1 Ezdrasza, 2 Ezdrasza, Psalmy, Przypowieści, Eklezjastyk, Pieśń nad pieśniami, Hioba, Mądrości, Syracha, Estery, Judyty, Tobiasza, 12 małych proroków (Ozeasza – Malachiasza), Izajasza, Jeremiasza, Barucha, Lamentacje, List Jeremiasza, Ezechiela oraz Księga Daniela. Kolejność proroków potwierdzona jest tylko przez jeden rękopis – Codex Marchalianus. 
Poszczególne sekcje Nowego Testamentu następują w kolejności: Ewangelie, Dzieje Apostolskie, Listy powszechne i Listy Pawła.
Niewykluczone, że oryginalny kodeks zawierał pierwotnie również jakieś apokryficzne księgi Nowego Testamentu na końcu, tak jak Kodeks Synajski, Aleksandryjski i inne rękopisy, choć możliwe też, że nie zawierał nawet Apokalipsy. Aland był zdania, że zawierał zarówno Apokalipsę, jak i pisma Ojców Apostolskich. Natomiast James Keith Elliott był zdania, że nigdy nie zawierał Apokalipsy.
W Nowym Testamencie brakuje.
W sumie jest to 10 kart.
W XV wieku dodano minuskułowe dodatki w miejsce brakującej części Hbr oraz "Apokalipsy" (oznakowano ją później jako minuskuł 91).
Teksty opuszczone.
Opuszczenia te są charakterystyczne dla tekstu aleksandryjskiego.
Dodatek w Ew. Mateusza 27,49.
Natomiast w Mt 27,49 znajduje się charakterystyczny dla rękopisów rodziny aleksandryjskiej dodatek: ἄλλος δὲ λαβὼν λόγχην ἒνυξεν αὐτοῦ τὴν πλευράν, καὶ ἐξῆλθεν ὕδορ καὶ αἷμα ("inny zaś wziął włócznię, przebił Jego bok, i wyszła woda i krew"), tekst ten pochodzi z Ewangelii Jana 19,34. Poza Kodeksem Watykańskim mają go w Ew. Mateusza Kodeks Synajski, Efrema, Regius, Naniański, Tischendorfa IV, minuskuły 1010 i 1293. Obecny jest też w niektórych rękopisach Wulgaty, przekładów syryjskich i etiopskich. Znany był Chryzostomowi. Przypuszcza się, że został on wprowadzony do Ewangelii Mateusza pod wpływem walki z doketyzmem.
Tekstualny charakter kodeksu.
Według metody Alanda (1000 wariantów w NT), w Ewangeliach jedynie 9 razy wspiera tekst bizantyjski przeciwko „oryginalnemu”, 196 razy wspiera tekst oryginalny przeciwko bizantyjskiemu, 54 razy zgodny jest z obu tekstami, ponadto posiada 72 sobie właściwych wariantów w Ewangeliach. W Dziejach 2 razy wspiera tekst bizantyjski przeciwko oryginalnemu, 72 razy wspiera tekst oryginalny przeciwko bizantyjskiemu, 22 razy zgodny jest z obu tekstami, ponadto posiada 11 szczególnych wariantów tekstowych. W Listach Pawła 9 razy wspiera tekst bizantyjski przeciwko oryginalnemu, 141 razy wspiera tekst oryginalny przeciwko bizantyjskiemu, 32 razy jest zgodny z obu tekstami, ponadto posiada 28 szczególnych wariantów. W Listach powszechnych 1 raz wspiera tekst bizantyjski przeciwko oryginalnemu, 80 razy wspiera tekst oryginalny przeciwko bizantyjskiemu, 9 razy jest zgodny z obu tekstami, ponadto posiada 10 sobie właściwych wariantów. Aland zaklasyfikował go do I kategorii.
Historia kodeksu.
Nieznane początki kodeksu.
Miejsce powstania kodeksu jest przedmiotem spekulacji. Hort proponował Rzym, ze względu na pewne podobieństwo do Wulgaty. Skeat opowiadał się za Cezareą, inni zaproponowali południowe Włochy albo Aleksandrię (Kenyon, Burkitt). Tischendorf, Scrivener, Battifol oraz Skeat wierzyli, że obok Kodeksu Synajskiego jest jednym z pięćdziesięciu egzemplarzy Biblii przygotowanych przez Euzebiusza na polecenie Konstantyna Wielkiego w roku 332. Zdaniem Skeata kodeks został odrzucony przez cesarza, ponieważ nie zawierał kanonów Euzebiusza, zawierał wiele not korektorskich (uczynionych jeszcze w skryptorium), a ponadto brakowało w nim ksiąg Machabejskich.
Najbardziej prawdopodobnym miejscem powstania jest Aleksandria. Wskazuje na nią ścisłe powiązanie z przekładami koptyjskimi (zwłaszcza w dialekcie bohairskim) zarówno tekstu Starego jak i Nowego Testamentu, a także kolejność ksiąg zgodna z powstałym niewiele później kanonem Atanazego (w 367 roku). Za egipskim pochodzeniem ponadto przemawia – podobnie jak w Kodeksie Aleksandryjskim – koptyjski kształt liter w tytułach, zwłaszcza litera „mu”, która uzyskuje koptyjski kształt nie tylko w nagłówkach, ale również w tekście zasadniczym na końcu linii, gdzie przestrzeń była bardziej oszczędzana.
W wieku VI przechowywany był w bibliotece w Cezarei razem z Kodeksem Synajskim (ten sam system podziału tekstu "Dziejów Apostolskich"). Stąd przekazany został do Konstantynopola, do Włoch trafił prawdopodobnie podczas soboru florenckiego (1438-1445).
Kodeks nie mógł powstać przed rokiem 313, ponieważ jest wykonany z pergaminu wysokiej jakości, a sporządzony został przez zawodowych skrybów w scriptorium. Koszty jego wykonania były zbyt wysokie, by mógł sobie na nie pozwolić prześladowany Kościół. Ponieważ nie zawiera Kanonów Euzebiusza, w jego przypadku możliwą jest data wcześniejsza niż 325 (pozostałe wielkie kodeksy zawierają je) i tym samym mógł powstać wcześniej niż "Kodeks Synajski". Posiada też mniej dekoracji, a to również przemawia za wcześniejszą datą. Jednak ze względu na kolejność ksiąg zgodną z kanonem Atanazego, wysuwano czasem opinie, że kodeks powstał po 367 roku, tj. około 380 roku. Pogląd ten forsował Dean Burgon (1813-1888), dzisiaj można go spotkać głównie w popularnych opracowaniach. Jednak fakt, że Atanazy wyliczył księgi NT w tej samej kolejności, co "Kodeks Watykański" nie oznacza, że kolejność ta bierze swój początek właśnie od Atanazego. Atanazy wyliczył je po prostu w takiej kolejności, w jakiej zwykło się je wyliczać w Aleksandrii. Ani "Kodeks Watykański", ani Atanazy nie wprowadzali do tego porządku ksiąg żadnych innowacji. Paleografowie opowiadają się za pierwszą połową IV wieku.
W Bibliotece Watykańskiej.
Kodeks uwzględniony został w pierwszym katalogu Biblioteki Watykańskiej (założonej w 1448 roku) sporządzonym w roku 1475, w którym figuruje pod pozycją 1209, a także w katalogu z 1481 roku. W katalogu z 1481 roku opisany został jako „Biblia in tribus columnis ex membranis”.
Aż do początku XVIII wieku mało kto o nim słyszał, nikt natomiast nie znał jego rzeczywistej wartości. Erazm został poinformowany o nim listownie w 1521 roku przez Paulusa Bombasius, prefekta Biblioteki Watykańskiej. Bombasius zarzucił mu odejście od tekstu "Wulgaty", który znajduje swoje potwierdzenie w przechowywanej w bibliotece bardzo starej kopii Pisma Świętego. W liście do Erazma Bombasius zacytował jedynie teksty 1 Jana 4,1-3 i 1 Jana 5,7-11 z owego „bardzo starego rękopisu”. W roku 1533 Erazm ponownie wdał się w korespondencję z kolejnym prefektem "Biblioteki Watykańskiej" – Sepulvedą. W jednym z listów Sepulveda wyliczył 365 wariantów tekstowych kodeksu, w których kodeks zgodny jest z Wulgatą przeciwko erazmiańskiemu tekstowi. Nie wiemy, jakie warianty wyliczył Sepulveda, znany jest nam tylko jeden z nich, a to dlatego, że w swoich "Annotationes" przy komentowaniu Dz 27,16 Erazm napisał, że kodeks z papieskiej biblioteki stosuje καυδα (Cauda), jako nazwę wyspy, obok której płynął okręt Pawła, nie zaś κλαυδα ("Clauda"), jak jest w erazmiańskim "Novum Instrumentum omne". W liście z roku 1534 Sepulveda ponownie przekonywał o zgodności "Wulgaty" z owym starożytnym rękopisem.
W 1580 roku Sykstus V wykorzystał kodeks w wydanym przez siebie tekście Septuaginty. Bartolocci w 1669 roku sporządził wykaz (raczej wyciąg) niektórych jego lekcji, który jednak nie był publikowany i aż do 1819 pozostał nieznanym. Inny cząstkowy wykaz jego lekcji został sporządzony – na prośbę Bentleya – około 1720 roku. Wykazy wybranych wariantów tekstowych większości ksiąg NT zostały wydane w latach 1798-1801 w Kopenhadze przez Andreasa Bircha, wciąż jednak dostępne były jedynie fragmenty kodeksu, a i rzeczywista jego wartość też nie była doceniana. Owe wykazy były nie tylko niekompletne, ale nawet przemieszane z wariantami innych kodeksów pochodzących z Biblioteki Watykańskiej i dlatego nie były rzetelne. Wiele z nich przypisywało kodeksowi zupełnie inne warianty niż ten posiada. Andreas Birch zauważył, że Mill oraz Wettstein "falso citatur Vaticanus", a jako przykład błędnego cytowania podał Łk 2,38 – Ισραηλ ("Izrael") zamiast Ιερουσαλημ ("Jeruzalem").
Przed XIX wiekiem żaden z uczonych nie został dopuszczony do studiowania lub wydawania jego tekstu, w rezultacie tego uczeni nie byli świadomi rzeczywistej wartości kodeksu. W owym czasie rozpowszechnione było podejrzenie, że jego tekst nosi liczne interpolacje łacińskiej tradycji tekstu. John Mill w swojej "Prolegomenie" (1707) napisał: „in Occidentalium gratiam a Latino scriba exaratum” ("sporządzony przez łacińskiego skrybę dla zachodniego świata"). Mill nie widział nawet potrzeby, by tekst kodeksu został skolacjonowany. Wettstein nie był nawet zainteresowany, by poznać tekst kodeksu bądź niektóre jego warianty tekstowe. Sądził, że kodeks nie ma żadnego autorytetu ("sed ut vel hoc constaret codicem nullius esse auctoritatis") i nie mógłby mu dopomóc w podejmowaniu decyzji tekstowych. Pomimo tego w 1751 roku Wettstein nadał dla kodeksu symbol B (ze względu na wiek), podczas gdy dla Kodeksu Aleksandryjskiego – A, dla Kodeksu Efrema – C, dla Kodeksu Bezy – D. Od tej pory, aż do odkrycia Kodeksu Synajskiego, kodeks zajmował drugą pozycję na liście rękopisów Nowego Testamentu.
Griesbach w roku 1777 sporządził listę dziewięciu rękopisów, które są konieczne dla odtworzenia tekstu aleksandryjskiego: C, L, K, 1, 13, 33, 69, 106 i 118. Kodeks Watykański nie znalazł się na tej liście. W 1796 w drugim wydaniu swego greckiego Nowego Testamentu Griesbach dodał do tej listy Kodeks Watykański, jako świadek tekstu aleksandryjskiego dla Marka, Łukasza, Jana i końcowych partii ewangelii Mateusza. W dalszym ciągu był przekonany, że pierwsza połowa Mateusza kodeksu reprezentuje tekst zachodni.
Po roku 1809.
Napoleon Bonaparte w 1809 roku sprowadził go, wraz z całą biblioteką papieską, do Paryża (przed "Ewangelią Mateusza" widnieje data Sep. 10 1809). Przeglądał go i powierzchownie zbadał w 1809 roku Johann Leonhard Hug (1765-1846). Owocem jego pracy jest: „De antiquitate codicis Vaticani commentatio”. Hug nie widział jednak potrzeby, by tekst kodeksu został na nowo skolacjonowany, bo nie oceniał wysoko tekstu aleksandryjskiego. Niemniej jego publikacja przyczyniła się do wzrostu zainteresowania kodeksem. Od tej pory już nikt nie wiązał kodeksu z tekstem zachodnim. Był już wymieniany jako jeden z trzech najważniejszych przedstawicieli tekstu aleksandryjskiego. W 1815 roku kodeks powrócił do Rzymu, ale bibliści zaczęli uświadamiać jego wagę i wielu z nich starało się uzyskać wgląd do kodeksu.
Przez następne pół wieku spierano się m.in. o to, który z kodeksów: "Watykański" czy "Aleksandryjski" jest starszy. W 1843 roku Konstantin von Tischendorf uzyskał prawo wglądu do kodeksu, ale jedynie na sześć godzin. W następnym zaś roku Eduard de Muralt już na dziewięć godzin.
W 1845 roku Samuel Prideaux Tregelles uzyskał prawo wglądu, tym razem mógł zeń korzystać przez trzy miesiące, ale bez prawa sporządzania notatek. Tregelles jednak zapamiętywał tekst, a po powrocie do pokoju, w którym mieszkał zapisywał to, co zdołał zapamiętać. Po powrocie do Lipska wydał to, co zdołał zanotować. Nie było tego dużo, niemniej przez następne lata dostęp do kodeksu stał się jeszcze trudniejszy.
Sposób, w jaki strzeżono kodeks, dopuszczano bądź w ogóle nie dopuszczano badaczy, był upokarzający zwłaszcza dla protestanckich biblistów. W roku 1859, po odkryciu Kodeksu Synajskiego, papież Pius XI wyraził zgodę na sfotografowanie kodeksu. W roku 1889 fototypiczne facsimile wydał Giuseppe Cozza-Luzi w Rzymie i od tej pory stał się dostępny dla badań naukowych. Inne wydanie facsimile tekstu NT dokonane zostało w roku 1904 w Mediolanie.
Niemniej Dean Alford w 1861 roku oraz jego sekretarz Cure w 1862 roku skolacjonowali i zweryfikowali wątpliwe partie kodeksu, które w rozmaitych wydaniach facsimile uzyskiwały zaprzeczające sobie warianty. W 1866 roku Tischendorf ponownie uzyskał prawo wglądu do kodeksu, a w roku 1867 opublikował tekst Nowego Testamentu.
W roku 1965 na polecenie Pawła VI sfotografowany został Nowy Testament kodeksu i był prezentowany uczestnikom, jak i obserwatorom Soboru Watykańskiego II. W 1999 roku cały rękopis został zdigitalizowany przez "Instituto Poligrafico e Zecca della Stato", a następnie wydany w formie facsimile. Wydanie stara się wiernie naśladować kodeks, nie tylko co do rozmiarów, ale też i kolory kodeksu. Wydanie naśladuje nawet dziury w pergaminie. Do wydania dołączono w osobnym tomie "Prolegomenę". Tekst Prolegomeny pisany jest złotem i srebrem, ma 74 stron.
Opis kodeksu.
Karty kodeksu mają obecnie wymiary 27 na 27 cm (oryginalne były nieco większe), stanowione są przez cienki, bardzo dobrej jakości pergamin. Tekst pisany jest w trzech kolumnach, co jest rzadkością. Poza Kodeksem Watykańskim wśród rękopisów NT jedynie kodeks 048 i 053 pisane są w trzech kolumnach. W każdej kolumnie po 40-44 linijek tekstu (w NT zawsze 42 linijki), a w linijce 16–18 liter.
Litery są małe, eleganckie, pięknie kaligrafowane, mają regularny, wpisujący się w kwadrat kształt. Litery iota i ypsilon posiadają dierezę, nie mają przydechów ani akcentów pochodzących od pierwszej ręki. Cytaty ze Starego Testamentu zostały oznakowane przy pomocy "comma" (&gt;). Na lewym marginesie kolumn co jakiś czas pojawia się poziomy dwukropek, przypominający niemiecki umlaut: (¨). Tischendorf zastanawiał się nad ich znaczeniem, ale dopiero w roku 1995 zostały zrozumiane. Jest ich około 800, dodane zostały później (przez pierwszego korektora), a oznaczają te teksty, które w innych rękopisach uzyskują inne brzmienie. Umlaut zastosowany został np. w sekcji 1 Kor 14,34-35, która to sekcja przez część rękopisów umieszczana jest po 1 Kor 14,40. Robią to przede wszystkim rękopisy tekstu zachodniego (Claromontanus, Augiensis, Boernerianus, 88, itd, g), ale również kodeks 88 i niektóre rękopisy Wulgaty. Kodeks Fuldeński umieszcza tę partię na marginesie.
Poszczególne strony mają po trzy kolumny tekstu, oprócz ksiąg mądrościowych (Księgi: Psalmów, Przysłów, Kocheleta, Pieśni nad pieśniami, Hioba, Mądrości i Mądrości Syracha), gdzie tekst jest zapisany w dwóch kolumnach. Liczba linijek jest zawsze jednakowa (42). Zauważalna jest tendencja do rozpoczynania zdań od nowej linijki (jednak rzadziej niż w Synajskim). Na początku każdej księgi znajdują się nagłówki ozdobione zieloną tabliczką z czerwonym obramowaniem.
Na końcu każdej księgi znajduje się kolofon ozdobiony arabeską lub coronis. Kolofon "Ewangelii Jana" posiada najokazalszą ozdobę, prawdopodobnie dla zaznaczenia, że kończą się "Ewangelie". Kolofony "Listów Pawła" informują, skąd został napisany dany list (Rz – z Koryntu, 1 Kor – z Efezu, 2 Kor – z Filippi, Ga – z Rzymu, Ef – z Rzymu, Flp – z Rzymu, Kol – z Rzymu, 1 Tes – z Aten, 2 Tes – z Aten).
Podział tekstu.
Tekst "Ewangelii" nie został podzielony ani na Sekcje Ammoniusza, ani Euzebiusza, ale wedle innego podziału występującego również w Kodeksie z Zakynthios (Ξ 040) z VI wieku oraz w minuskule 579. Podział ten nigdzie więcej nie występuje. Ewangelia Mateusza w tym systemie dzielona jest na 170 rozdziałów, Ewangelia Marka na – 62, Ewangelia Łukasza – 152, a Ewangelia Jana na 80.
"Dzieje Apostolskie" podzielone zostały według dwóch systemów, raz na 36 rozdziałów, a raz na 69. Pierwszy podział występuje tylko w jednym greckim rękopisie Kodeksie Synajskim oraz dwóch najważniejszych rękopisach "Wulgaty" ("Amiatinus" i "Fuldensis"). "Listy powszechne" podzielone zostały według dwóch różnych systemów, odmiennych od Aparatu Eutaliusza.
Listy Pawła podzielone są na 140 kolejnych rozdziałów. List do Galatów kończy się rozdziałem 58., a następujący po nim List do Efezjan zaczyna rozdziałem 70. List do Hebrajczyków, który ma rozdziały o numerach 59–63 (karty z rozdziałami 64–69 zaginęły) następuje po 93. rozdziale 2 Listu do Tesaloniczan. System ten powstał po roku 200 w Aleksandrii, kiedy List do Hebrajczyków umieszczany był pomiędzy listami do Galatów a Efezjan (stosuje go papirus formula_3).
Skrybowie i korektorzy.
Tischendorf sądził, że rękopis sporządzony został przez trzech skrybów (A, B, C), dwaj z nich sporządzili Stary Testament, trzeci zaś cały Nowy Testament. Pogląd ten akceptował Frederic G. Kenyon, ale został zakwestionowany po dokładniejszych badaniach, przeprowadzonych przez Milne i Skeata. Okazało się, że trzeci skryba nie istniał, a jego pracę wykonał skryba drugi. Pogląd ten akceptowany jest dziś przez wszystkich paleografów. Rękopis został więc sporządzony tylko przez dwóch skrybów (A i B). Skryba A sporządził:
Skryba B sporządził:
Tischendorf był zdania, że skryba 'B' Kodeksu Watykańskiego oraz skryba 'D' Kodeksu Synajskiego to ta sama osoba. Dokładne badania przeprowadzone przez Skeate'a i Milne'go wykluczyły związek pomiędzy obu kodeksami.
Korektury tekstu.
Tischendorf zidentyfikował trzech korektorów, którzy później pracowali nad kodeksem (B1, B² i B³), jednak późniejsze badania wykluczyły istnienie korektora B1. Przyjmuje się, że korektor B2 pracował nad kodeksem w wiekach V-VI, a korektor B3 – w wieku X lub XI.
W X lub XI wieku w miejsce wyblakłego tekstu naniesiony został nowy tekst. Odpis sporządzony został starannie, a jedynie niewielka część dobrze zachowanego pierwotnego tekstu pozostała nietknięta. W przypadku błędów dittografii atrament nanoszono tylko na pierwszą literę, drugą pozostawiano niezmienioną, natomiast w przypadku błędów haplografii nie dodawano liter i tekst pozostawiano w stanie niezmienionym. Niestety odświeżone litery nieznacznie utraciły na swej regularności i elegancji. "Listy Pawła" zmieniły swoją pozycję, List do Hebrajczyków został przesunięty na dalszą pozycję. Kolejność ksiąg jest zgodna z kolejnością ksiąg kanonu Atanazego z 367 roku.
Na stronie 1512 kodeksu, w tekście Hbr 1,3, występuje unikatowy wariant tekstowy φανερων (objawiający), zamiast znanego z innych rękopisów φερων (podtrzymujący, noszący). Powoduje to zmianę wymowy wiersza z „Chrystus podtrzymujący wszystko słowem swojej mocy” na: „Chrystus objawiający wszystko słowem swojej mocy”. Pierwszy korektor poprawił φανερων na tradycyjne φερων, ale drugi korektor poprawił pierwszego, przywracając pierwotne φανερων, a obok tekstu Hbr 1,3 dodał na marginesie notę następującej treści: „ἀμαθέστατε καὶ κακέ, ἄφες τὸν παλαιόν, μὴ μεταποίει” („najbardziej niedouczony i zły [człowieku], pozostaw starożytny [tekst], nie zmieniaj”). W ten sposób późniejszy korektor zaprotestował przeciwko zmianie tekstu.
Tekst rękopisu.
Rękopis reprezentuje aleksandryjski typ tekstu Nowego Testamentu. Hort, a za nim Streeter uważali, że tekst ten jest wynikiem recenzji dokonanej przez Hezychiusza na początku IV wieku w Aleksandrii. Odkrycie papirusu Bodmer XIV-XV w 1952 roku wykazało jednak, że tekst ten istniał już około roku 200.
Grecki tekst Ewangelii Łukasza i Jana jest bardzo bliski takim rękopisów Nowego Testamentu, jak: papirusowe rękopisy formula_4 i formula_5 oraz majuskułowy kodeks 0162. Zachodzą też znaczne podobieństwa z "Kodeksem Synajskim", jakkolwiek Hoskier wykazał, że zachodzi pomiędzy nimi 3036 różnic: w Ewangelii Mateusza – 656, w Ewangelii Marka – 567, w Ewangelii Łukasza – 791, w Ewangelii Jana – 1022. Na ogół są one rezultatem albo innego podejścia do itacyzmu, albo innej transkrypcji semickich imion bądź zwrotów, których pisownia była kłopotliwa dla Greków. I tak wołanie Jezusa na krzyżu „Boże mój, Boże mój czemuś mnie opuścił?” oba kodeksy w "Ewangelii Mateusza" przekazują w takich wersjach:
A w "Ewangelii Marka" w takich wersjach:
Do bardziej znamiennych różnic należy tekst Łk 4,17. Według Kodeksu Synajskiego Jezus „rozwinął” zwój, natomiast według Kodeksu Watykańskiego „otworzył”. Tekst został uwspółcześniony dla czytelnika IV wieku, kiedy już rzadko używano zwojów. Hoskier ocenił, że wspólny „przodek” obu kodeksów pochodzi z około 200 roku, przy czym możliwym byłby nawet rok 180. Oba kodeksy stosują też inne dekoracje dla kolofonów, z wyjątkiem kolofonu w Księdze Powtórzonego Prawa w "Kodeksie Synajskim" i kolofonu Ewangelii Marka w "Kodeksie Watykańskim". Tak więc nie mogły wyjść z tego samego skryptorium. Tekst kodeksu Kurt Aland zaklasyfikował do Kategorii I.
Znaczenie.
Jest jednym z najlepszych świadków tekstu Septuaginty, jakkolwiek jego tekst nie zawsze ma jednakowo wysoką wartość. Jest wysoko oceniany w Księdze Ezechiela, nisko natomiast w Księdze Izajasza, w Księdze Sędziów ma tekst odmienny od większości greckich rękopisów, ale współbrzmi z rękopisami staro-łacińskimi, saidzkimi (dialekt koptyjskiego), oraz cytatami Cyryla z Aleksandrii. W Księdze Hioba zawiera około 400 dodatkowych fraz zaczerpniętych z przekładu Teodocjona, których nie zawierają ani rękopisy staro-łacińskie, ani saidzkie.
W "Nowym Testamencie" w sekcji "Ewangelie" oraz "Dziejów Apostolskich" jest najlepszym reprezentantem tekstu aleksandryjskiego, w Listach powszechnych jest równy Kodeksowi Synajskiemu, jednak w "Listach Pawła" raz po raz dochodzi do głosu tekst zachodni, co wpływa na obniżanie jakości przekazywanego tekstu, a kodeks ustępuje tu Kodeksowi Synajskiemu, stając się drugim świadkiem tekstu. Oznacza to, że w żadnym naukowym wydaniu tekstu Septuaginty bądź Nowego Testamentu Kodeks Watykański nie tylko nie może zostać pominięty, ale musi być traktowany jako jedno z najważniejszych źródeł. Obok Kodeksu Synajskiego jest jednym z najczęściej publikowanym rękopisem Nowego Testamentu.
Kodeks urywa się nagle na Hbr 9, 14, brakuje "Listów Pasterskich" i "Apokalipsy," i jest to nieoceniona strata z punktu widzenia krytyki tekstu. W XIX wieku zwracano uwagę na to, że Vaticanus 2066 (V wiek), zawierający tekst Apokalipsy, jest podobnie jak Kodeks Watykański pisany w trzech kolumnach (rzadka cecha), ma zbliżone rozmiary i reprezentuje tekst aleksandryjski. Zastanawiano się więc nieraz, czy tekst Apokalipsy tego rękopisu nie jest pokrewny Kodeksowi Watykańskiemu.
Kodeks na ogół jest wysoko oceniany i cieszy się dobrą opinią wśród krytyków tekstu, biblistów, jak i przedstawicieli kościoła. Wielu uważa go za najważniejszy rękopis Nowego Testamentu, inni zaś plasują go na drugim miejscu, po Kodeksie Synajskim. Jednak zwolennicy Textus receptus nie są nim zachwyceni. Do takich należał John William Burgon, którego zdaniem Vaticanus oraz Sinaiticus i Codex Bezae są rękopisami z zepsutym tekstem. Każdy z tych trzech kodeksów ma tekst „sfabrykowany, w rezultacie arbitralnej i lekkomyślnej recenzji”. Najważniejsze z tych trzech kodeksów, tj. Synajski i Watykański Burgon przyrównał do „dwóch fałszywych świadków” wspomnianych w Mt 26,60.

</doc>
<doc id="1260764" url="https://pl.wikipedia.org/wiki?curid=1260764" title="Malaistyka">
Malaistyka

Malaistyka – jedna z dziedzin orientalistyki zajmująca się językiem, kulturą, historią, literaturą i wszystkim innym, co dotyczy Malezji i Indonezji oraz często – w szerszym zakresie – innych ludów posługujących się językami austronezyjskimi. Za jednego z pierwszych polskich malaistów uważa się Roberta Stillera.

</doc>
<doc id="1260770" url="https://pl.wikipedia.org/wiki?curid=1260770" title="Jakub Teodor Kuncewicz">
Jakub Teodor Kuncewicz

Jakub Teodor Kuncewicz herbu Łabędź (zm. 28 sierpnia 1666 roku) – wojewoda brzeskolitewski od 1664, kasztelan żmudzki w 1661 roku, kasztelan miński w 1660 roku, podkomorzy lidzki w latach 1649–1650, chorąży lidzki w latach 1639–1649, pisarz ziemski lidzki w latach 1635–1639, marszałek Trybunału Głównego Wielkiego Księstwa Litewskiego w 1640, 1648 roku, starosta koniawski i dubicki.
Był członkiem konfederacji generalnej zawiązanej 16 lipca 1632 roku. W 1632 posłował z powiatu lidzkiego na sejm konwokacyjny i sejm elekcyjny. Podpisał elekcję Władysława IV Wazy. Poseł na sejmy w 1639, 1646.
Poseł na sejm koronacyjny 1649 roku, sejm nadzwyczajny 1652 roku, sejm zwyczajny 1654 roku, sejm nadzwyczajny 1654 roku, sejm 1659 roku.
Na sejmie nadzwyczajnym 1652 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Na sejmie nadzwyczajnym 1654 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Wziął udział w wojnie polsko-rosyjskiej 1654-1667. 17 października 1655 roku złożył przysięgę na wierność carowi Aleksemu Michajłowiczowi. W grudniu 1660 jego oddział został zniesiony pod Grodnem przez Iwana Chowańskiego.

</doc>
<doc id="1260772" url="https://pl.wikipedia.org/wiki?curid=1260772" title="Choroba Kennedy’ego">
Choroba Kennedy’ego

Choroba Kennedy’ego (opuszkowo-rdzeniowy zanik mięśni, ) – choroba genetyczna objawiająca się przewlekłym osłabieniem, zanikami mięśni, fascykulacjami, ścieńczeniem skóry i hiporefleksją. Przyczyną schorzenia jest ekspansja powtórzeń trinukleotydowych codice_1 w eksonie 1 genu kodującego receptor androgenowy. Mutacje w tym genie (ale nie o charakterze wzrostu ilości trójek nukleotydów) mogą powodować zespół niewrażliwości na androgeny, jest to więc schorzenie alleliczne.

</doc>
<doc id="1260775" url="https://pl.wikipedia.org/wiki?curid=1260775" title="Alkile">
Alkile



</doc>
<doc id="1260777" url="https://pl.wikipedia.org/wiki?curid=1260777" title="Choroba Gauchera">
Choroba Gauchera

Choroba Gauchera () – uwarunkowana genetycznie lizosomalna choroba spichrzeniowa o autosomalnym recesywnym sposobie dziedziczenia, spowodowana mutacją w genie "GBA" kodującym białko enzymu glukocerebrozydazy. 
Wyróżnia się kilka postaci klinicznych choroby:
Chorobę nazwano imieniem lekarza Philippe Gauchera, który jako pierwszy opisał jej objawy w 1882 roku.
Choroba Gauchera spowodowana jest odkładaniem glukozyloceramidu w komórkach. Jest to rzadko występujący dziedziczny brak enzymu (glukocerebrozydazy), co skutkuje odkładaniem się substancji (glukozyloceramidu) w różnych częściach organizmu, takich jak śledziona, wątroba i kości.
Objawy.
Typ I
Typ II
Typ III
Letalna choroba Gauchera (postać noworodkowa)
Rozpoznanie.
Stwierdzenie deficytu aktywności β-glukocerebrozydazy w leukocytach krwi obwodowej lub w hodowanych fibroblastach. Obecność "komórek Gauchera" (piankowate makrofagi) w szpiku lub bioptatach z wątroby lub z usuniętej śledziony. Badanie mutacji w genie β-glukocerebrozydazy.
Leczenie.
Standardowe leczenie pacjentów z chorobą Gauchera typu 1 to substytucja enzymatyczna (ang. ERT) w zastrzyku. W leczeniu pacjentów z chorobą Gauchera typu 1 lub typu 3 stosowana jest imigluceraza. Wykazano, że stosowanie tej substancji zapewnia zmniejszenie rozmiarów śledziony i wątroby, poprawę lub normalizację małopłytkowości, niedokrwistości, gęstości mineralnej kości i obciążenia szpiku kostnego oraz łagodzi lub usuwa ból kości i przełomy kostne. Ponadto przyczynia się także ona do zmniejszenia spoczynkowego wydatku energetycznego. Wykazano, że ma ona wpływ na aspekty psychiczne i fizyczne jakości życia w chorobie. Imigluceraza u dzieci umożliwia prawidłowy rozwój, powoduje przyspieszenie wzrostu i przyczynia się do osiągnięcie prawidłowego wzrostu i gęstości mineralnej kości po osiągnięciu wieku.
Można również stosować preparat Zavesca. Substancją czynną preparatu Zavesca jest miglustat. Leczenie takie można stosować jedynie w leczeniu pacjentów, u których ERT jest niewłaściwa. Przyczyny, dla których nie należy prowadzić ERT, obejmują przypadki z problemami z powtarzalnym wlewem dożylnym i trudnościami w odnalezieniu odpowiedniej żyły.

</doc>
<doc id="1260778" url="https://pl.wikipedia.org/wiki?curid=1260778" title="Graphics Device Interface">
Graphics Device Interface

Graphics Device Interface (GDI) – jeden z trzech podstawowych komponentów (razem z jądrem i API Windows) interfejsu użytkownika (menedżera okien GDI) w Microsoft Windows.
GDI odpowiedzialne jest za przedstawianie obiektów graficznych i przesyłanie ich do urządzeń wyjściowych, takich jak monitory i drukarki.
Drukarka GDI (ang. GDI printer) to drukarka przeznaczona wyłącznie do pracy w środowisku Windows, wykorzystująca wewnętrzny system graficzny Windows (GDI) aby rasteryzować obraz. Drukarki GDI są dzięki temu tańsze w produkcji, ale bardziej obciążają komputer w czasie pracy i nie działają pod innymi systemami operacyjnymi.
Począwszy od Windows XP, GDI jest zastępowane przez GDI+.

</doc>
<doc id="1260785" url="https://pl.wikipedia.org/wiki?curid=1260785" title="Adam Stankiewicz">
Adam Stankiewicz

Adam Stankiewicz, biał. Адам Станкевіч (ur. 6 stycznia 1892 we wsi Orlenięta w rejonie Oszmiany, zm. 4 grudnia 1949 w łagrze koło Tajszetu w obwodzie irkuckim w ZSRR) – duchowny katolicki białoruskiego pochodzenia, białoruski wydawca, pisarz, publicysta i działacz narodowo-religijny.
Życiorys.
W latach 1902-1908 uczył się w szkołach miejskich w Borunach, Holszanach i Oszmianie. Związał się z białoruskim ruchem kulturalno-narodowym skupionym wokół pisma „Наша Ніва”. W 1914 r. ukończył katolickie seminarium duchowne w Wilnie. Służbę duszpasterską rozpoczął w kościele w Dziśnie. Do 1917 r. studiował prawo w katolickiej akademii duchownej w Petersburgu. W tym czasie został przewodniczącym studenckiego kółka białoruskiego. Był autorem licznych artykułów w pismach „Наша Ніва”, „Дзянніца”, „Светач”, „Крыніца”. Walczył o możliwość wygłaszania kazań po białorusku. Na początku 1917 r. związał się z białoruskim ruchem chrześcijańsko-demokratycznym. W maju tego roku brał udział w zjeździe białoruskich duchownych katolickich w Mińsku. Wygłosił referat o białoruskim ruchu narodowym i powiązaniach z kościołem katolickim na obszarze Białoruskiej SRR. Zaczął wydawać pismo „Беларуская крыніца”, w którym były drukowane jego utwory. Po odrodzeniu państwa polskiego 1918 r., wyjechał do Drohiczyna. Po ustanowieniu Białoruskiej Republiki Ludowej wszedł w skład Rady BRL. W 1919 r. przyjechał do Wilna. Uczył w białoruskim gimnazjum. W latach 1922-1928 był posłem do polskiego Sejmu z listy Bloku Mniejszości Narodowych. Wraz z ks. Wincentem Hadleŭskim reprezentował chadecko-narodowy odłam w ruchu białoruskim, przeciwny opcji skierowanej ku Białoruskiej Socjalistycznej Republice Radzieckiej. W czasie działalności parlamentarnej występował za obroną białoruskich interesów narodowych, walczył o zgodę na zakładanie kolejnych szkół białoruskich i wygłaszanie kazań po białorusku. Od 1925 r. zasiadał w klubie poselskim Białoruskiego Związku Włościańskiego. W 1926 r. założył w Wilnie białoruskie wydawnictwo im. Franciszka Skaryny, wydające głównie białoruskie publikacje o charakterze katolickim. W tym samym roku wraz z ks. W. Hadleŭskim współzakładał Białoruską Chrześcijańską Demokrację, która w 1935 r. przekształciła się w Białoruskie Zjednoczenie Ludowe. Od 1927 r. wydawał pismo „Хрысціянская думка”. Wspierał pisma „Калоссе”, „Самапомач”, „Шлях моладзі”. Należał do kierownictwa Białoruskiego Komitetu Narodowego w Wilnie, Towarzystwa Szkoły Białoruskiej, Instytutu Kultury Białoruskiej i Białoruskiego Instytutu Gospodarki i Kultury z siedzibą w Warszawie. Od 1930 r. pełnił obowiązki opiekuna duchownego Białoruskiego Związku Studentów. Pisał książki dotyczące historii ziem białoruskich i Białorusinów, m.in. „Вітаўт Вялікі і Беларусы”, „Доктар Францішак Скарына – першы друкар беларускі”, „Магнушэўскі, Паўлюк Багрым, Баброўскі”, „Да гісторыі беларускага палітычнага вызвалення”, „Міхал Забэйда-Суміцкі і беларуская народная песня”. Po włączeniu Wileńszczyzny do Litwy jesienią 1939 r., stanął na czele Centrum Białoruskiego w Wilnie, działającego na rzecz poprawy sytuacji ludności białoruskiej. Po zajęciu Litwy przez Armię Czerwoną w czerwcu 1940 r., znalazł się pod ścisłym nadzorem NKWD. 22 maja 1941 r. w jego mieszkaniu została przeprowadzona rewizja. Jednak NKWD nie zdążyło go już aresztować i skazać ze względu na atak wojsk niemieckich na ZSRR 22 czerwca tego roku. Ksiądz A. Stankiewicz oprócz pracy duszpasterskiej w języku ojczystym w Wilnie, działał na rzecz otwierania białoruskich szkół. Uczył w gimnazjum białoruskim w okupowanym Wilnie, stojąc przez pewien czas na jego czele. Wydawał pismo „Kрыніца”. Był autorem książek pt. „Вучнёўскі малітаўнічак” і „Патрэбнейшыя выняткі з Рытуалу”. Po zajęciu przedwojennych południowo-wschodnich obszarów II RP przez Armię Czerwoną w poł. 1944 r., pozostał na ich terenie. Pod koniec 1944 r. został aresztowany przez NKWD, ale wkrótce zwolniony. W 1949 r. ponownie go aresztowano, po czym 31 sierpnia tego roku skazano pod zarzutem prowadzenia „antyradzieckiej propagandy” i szpiegostwa na rzecz Japonii na karę 25 lat pozbawienia wolności.
Był bratem Jana Stankiewicza i Stanisłaua Stankiewicza, także białoruskich działaczy narodowych.

</doc>
<doc id="1260789" url="https://pl.wikipedia.org/wiki?curid=1260789" title="Lagrangian">
Lagrangian



</doc>
<doc id="1260791" url="https://pl.wikipedia.org/wiki?curid=1260791" title="Jarosław Barańczak">
Jarosław Barańczak

Jarosław Marian Barańczak (ur. 30 kwietnia 1951 w Wałbrzychu) – polski inżynier, polityk i urzędnik państwowy, doktor nauk technicznych, poeta, poseł na Sejm X kadencji oraz senator II kadencji.
Życiorys.
W 1974 ukończył studia na Politechnice Wrocławskiej, a w 1981 studia w Wyższej Szkole Pedagogicznej w Zielonej Górze. W 1986 uzyskał stopień naukowy doktora nauk technicznych. Od 1974 pracował jako adiunkt w Wyższej Szkole Inżynierskiej im. Jurija Gagarina w Zielonej Górze, należał do komisji uczelnianej WSI.
W latach 1989–1991 sprawował mandat posła na Sejm kontraktowy z ramienia Komitetu Obywatelskiego z okręgu zielonogórskiego. Następnie do 1993 był przedstawicielem Partii Chrześcijańskich Demokratów w Senacie z województwa zielonogórskiego. Od 1990 do 1993 zajmował urząd wojewody zielonogórskiego, wcześniej przez krótki okres był wicewojewodą tego województwa.
Po odwołaniu przez sześć lat pracował na kierowniczym stanowisku w prywatnej firmie. W latach 2000–2001 pełnił funkcję podsekretarza stanu w Ministerstwie Gospodarki w rządzie Jerzego Buzka. Zasiadał w radzie politycznej Porozumienia Polskich Chrześcijańskich Demokratów. Następnie objął stanowisko pierwszego radcy i kierownika wydziału handlowego ambasady RP w Ankarze. W marcu 2008 został mianowany przez premiera Donalda Tuska dyrektorem generalnym Lubuskiego Urzędu Wojewódzkiego. W 2010 przeszedł do pracy w Dolnośląskim Urzędzie Wojewódzkim, gdzie został dyrektorem wydziału infrastruktury.
W 2001 otrzymał Srebrny Krzyż Zasługi.
Życie prywatne.
Jest żonaty, ma synów Jana i Jędrzeja. Autor wierszy; w 2021 wydawnictwo Pro Libris wydało jego tomik zatytułowany "Znak", który został wyróżniony Lubuskim Wawrzynem Literackim za 2021 w kategorii poezja.

</doc>
<doc id="1260794" url="https://pl.wikipedia.org/wiki?curid=1260794" title="Mikołaj Krzysztof Chalecki">
Mikołaj Krzysztof Chalecki

Mikołaj Krzysztof Chalecki herbu Chalecki (ur. ok. 1589, zm. 7 kwietnia 1653), wojewoda nowogródzki od 1650, miecznik wielki litewski od 1615, starosta olkienicki, lejpuński i olicki. 
Życiorys.
Syn podskarbiego wielkiego litewskiego Dymitra i Reginy z Dybowskich. 
Rozpocząwszy studia na Akademii Wileńskiej, udał się na dwunastoletnie studia i podróże zagraniczne. Uczęszczał do uniwersytetów w Louvain i Paryżu. W stolicy Francji w 1606 opublikował pierwsze swoje dzieło własne - panegiryk na cześć Jana Zamoyskiego. Na wojnę polsko-szwedzką 1617-1618 wystawił własną chorągiew. Wziął udział w wojnie polsko-rosyjskiej 1609-1618. W Olkienikach utrzymywał kuźnię i puszkarnię, dostarczającą materiałów wojennych armii litewskiej. Poseł nieznanego sejmiku litewskiego na sejm nadzwyczajny 1626 roku. Był elektorem Władysława IV Wazy z województwa trockiego w 1632 roku. Osiemnaście razy był posłem na sejm. Zmarł bezpotomnie. 
Dzieła.
Był autorem wielu traktatów i rozpraw naukowych. Wydał m.in.: 
Przypisy.
 

</doc>
<doc id="1260795" url="https://pl.wikipedia.org/wiki?curid=1260795" title="Krzysztof Chalecki">
Krzysztof Chalecki



</doc>
<doc id="1260796" url="https://pl.wikipedia.org/wiki?curid=1260796" title="Pilomatrixoma">
Pilomatrixoma

Pilomatrixoma (nabłoniak wapniejący, nabłoniak wapniejący Mahlerbego) – typ torbielowatego, łagodnego rozrostu komórek macierzy włosa. Istnieje również złośliwa postać nowotworu określana jako "pilomatrix carcinoma". Pilomatrixoma ma postać twardego, przesuwalnego względem skóry guzka lub grudki o średnicy zazwyczaj 1–5 cm. Z reguły jest pojedynczy, rzadziej mnogi. Skóra zmiany może mieć niebieskawy odcień. Często lokalizuje się na twarzy, nieznacznie częściej u kobiet, zwykle u dzieci. Zmiana jest niebolesna, jedynie w przypadku przerwania ściany guzka i stanu zapalnego pojawiają się dolegliwości bólowe. Leczenie jest chirurgiczne. Udowodniono genetyczne podłoże predyspozycji do pilomatrixoma jakim są mutacje w genie "CTNNB1" kodującym beta-kateninę.

</doc>
<doc id="1260798" url="https://pl.wikipedia.org/wiki?curid=1260798" title="Jurodiwyj">
Jurodiwyj

Jurodiwyj (, "mōrós"), także saloita – święty, szaleniec Chrystusowy. Jeden ze wzorów świętości dawnej Rosji (obok strastoterpców, starców i pielgrzymów).
Etymologia.
Staroruski termin pochodzi od słowa уродь, czyli „poroniony płód” – nawiązując do Pawłowego określenia (1Kor 15,8). Inna etymologia wywodzi to określenie od staroruskiego określenia osoby głupiej, bezrozumnej. Inne znaczenia słowa to „coś nienaturalnego, zniekształconego, zdeformowanego, obcego i niezrozumiałego”.
Korzenie zjawiska.
Korzenie tej postawy można odnaleźć już u proroków Starego Testamentu.
Bóg nakazał:
Jezus według Ewangelii tak był zaangażowany w głoszenie swojej nauki, że ludzie myśleli, iż „odszedł od zmysłów”. (Mk 3,20-21)
Stąd Paweł poucza i zachęca:
Motto życia jurodiwych można by zawrzeć w słowach św. Pawła:
Charakterystyczne zachowania.
W różnych kulturach szaleńcy byli pogardzani, ale również uważani za posiadających kontakt z innym światem. Poprzez swoje praktyki, jurodiwi naśladują Chrystusa poniżonego:
Można powiedzieć, że zamiast uciekać na pustynię lub do celi klasztornej, powracali oni z osamotnienia, by służyć ludziom poprzez zrywanie masek, wyśmiewanie pozoranctwa, rytualizmów i próżności. By wstrząsnąć poprzez demaskowanie pozornej „mądrości ludzkiej”.
Historia.
Zjawisko jurodstwa narodziło się w Bizancjum w VI w. Za pierwszą kanonizowaną bizantyjską jurodiwą uznano św. Izydorę, mniszkę żyjącą prawdopodobnie w IV w. w Egipcie. Dużą popularnością cieszyli się też palestyński mnich św. Symeon Salos (VI w.) oraz św. Andrzej Salos vel Andriej Cariegradski (IX w.) z Kościoła Aleksandryjskiego.
Najbardziej spektakularne formy jurodstwo osiągnęło w prawosławnej Rusi, gdzie za świętych uznano łącznie aż 36 jurodiwych. Wśród nich św. Izaakija z Ławry Pieczerskiej (zm. 1090 – pierwszego kanonizowanego jurodiwego w Rosji), św. Prokopa z Ustiuga (zm. 1302), św. Fiodora i św. Nikola z Nowogrodu (obaj zmarli w 1392 r.), św. Bazylego Moskiewskiego oraz św. Ksenię Petersburską (żyła pod koniec XVIII w.).
Najbardziej oryginalne postacie jurodiwych wykreował w swoich powieściach Fiodor Dostojewski, przede wszystkim w "Idiocie" (książę Myszkin) i w "Braciach Karamazow" (starzec Zosimos, Alosza Karamazow).
Filmy.
O jurodiwym starcu Anatoliju opowiada film "Wyspa".

</doc>
<doc id="1260802" url="https://pl.wikipedia.org/wiki?curid=1260802" title="Girlfriend (singel Michaela Jacksona)">
Girlfriend (singel Michaela Jacksona)

Girlfriend – utwór Michaela Jacksona z albumu "Off the Wall" wydanego w 1979 roku. Kompozycja ukazała się na singlu w 1980 roku. Jest to piąty i zarazem ostatni singel z tej płyty, wydany jedynie w Wielkiej Brytanii.
Informacje o utworze.
„Girlfriend” to pierwsza kolaboracja muzyczna pomiędzy Jacksonem i Paulem McCartneyem. Utwór został napisany w całości przez byłego beatlesa w 1978 roku. W tym samym roku, Paul spotkał się z Michaelem na jednym z hollywoodzkich bankietów, proponując, by Jackson nagrał ten utwór. Jackson jednak tego nie uczynił, więc McCartney nagrał „Girlfriend” z Wingsami i zamieścił na swoim nowym albumie "London Town".
Kiedy Quincy Jones, producent Jacksona, szukał nowych kompozycji na pierwszy dorosły solowy album Jacksona, przypomniał sobie o propozycji McCartneya. Tym razem Jackson nagrał utwór i zamieścił go na albumie "Off the Wall".

</doc>
<doc id="1260806" url="https://pl.wikipedia.org/wiki?curid=1260806" title="Tobias Rau">
Tobias Rau

Tobias Rau (ur. 31 grudnia 1981 w Brunszwiku) – niemiecki piłkarz grający na pozycji lewego obrońcy. Jego karierę przerwały liczne kontuzje, dlatego w wieku 27 lat postanowił zakończyć karierę.
Kariera klubowa.
Rau pochodzi z Brunszwiku. W 1986 roku podjął treningi w małym amatorskim klubie o nazwie Sportfreunde Ölper. W drużynie młodzieżowej występował do 1996 roku i wtedy też zaczął trenować w największym klubie w mieście, Eintrachcie Brunszwik. W 1999 roku został członkiem kadry pierwszej drużyny i przez kolejne dwa sezony występował w rozgrywkach Regionalligi Północnej.
Latem 2001 roku Rau trafił do pierwszej ligi. Podpisał kontrakt z zespołem VfL Wolfsburg (kosztował 600 tysięcy euro), a 18 sierpnia zadebiutował w Bundeslidze w zremisowanym 1:1 domowym meczu z SC Freiburg. Natomiast w marcowym spotkaniu z 1. FC Köln (5:1) po raz pierwszy w ekstraklasie wpisał się na listę strzelców. W zespole „Wilków” występował w podstawowym składzie i rozegrał łącznie 48 spotkań, w których zdobył jednego gola. W 2002 roku zajął 10. miejsce w lidze, a w 2003 - 8.
Latem 2003 roku Rau przeszedł do Bayernu Monachium. Kosztował 2,2 miliona euro. Swój pierwszy mecz w bawarskiej drużynie rozegrał 1 sierpnia przeciwko Eintrachtowi Frankfurt. Jednak na skutek wysokiej konkurencji w składzie Bayernu był tylko rezerwowym i przegrywał rywalizację z takimi zawodnikami jak Bixente Lizarazu czy Hasan Salihamidžić. Przez dwa lata rozegrał zaledwie 13 meczów w Bundeslidze, a także kolejnych 7 w amatorskich rezerwach Bayernu. W 2004 roku był wicemistrzem Niemiec i zdobył Puchar Ligi Niemieckiej, a w 2005 roku wywalczył mistrzostwo kraju i Puchar Niemiec.
W lipcu 2005 roku Rau został sprzedany z Bayernu do Arminii Bielefeld. W Arminii jednak nie odzyskał dawnej formy i zarówno sezon 2005/2006, jak i 2006/2007 spędził na ławce rezerwowych lub lecząc kontuzje. W 2009 roku zakończył karierę.
Kariera reprezentacyjna.
W reprezentacji Niemiec Rau zadebiutował 12 lutego 2003 roku w przegranym 1:3 towarzyskim spotkaniu z Hiszpanią. W kadrze narodowej grał tylko w 2003 roku i rozegrał 7 spotkań oraz zdobył jedną bramkę (w wygranym 4:1 meczu z Kanadą).

</doc>
<doc id="1260807" url="https://pl.wikipedia.org/wiki?curid=1260807" title="Buzu Squat">
Buzu Squat

Buzu Squat – polski zespół muzyczny. Jego dorobek opiera się na wielu gatunkach, głównie jest to pop-rock.
Historia.
Buzu Squat został założony w 1992 roku w Warszawie.
Zespół wydał w 1993 jedyną w historii zespołu płytę długogrającą – "Dowódcy miłości" w nakładzie 40 tys. egzemplarzy, z której dwa utwory: „Przebudzenie” i „Kocie sprawy” weszły na stałe do kanonu polskiego pop-rocka. Rok później zespół wydał mini-płytę zawierającą tylko dwa utwory.
W 2002 wystąpili w Żarach na festiwalu Przystanek Woodstock, na podstawie którego powstał film dokumentalny "Przystanek Woodstock - Najgłośniejszy Film Polski" w reżyserii Jerzego Owsiaka. W tym samym roku zespół nagrał kolejny singiel – „Milion dolarów”.
W 2010 zespół po wielu latach nagrał, wspólnie z załogą żaglowca Wielki Błękit, nowy singiel zatytułowany „Nadciąga wielki błękit”.

</doc>
<doc id="1260808" url="https://pl.wikipedia.org/wiki?curid=1260808" title="Puszkarstwo">
Puszkarstwo

Puszkarz – określenie zawodu funkcjonujące w XV-XVII wieku w Polsce. Zawód zanikł w XIX wieku. W dawnej Rzeczypospolitej puszkarzem nazywano rzemieślnika wyrabiającego broń palną, w szczególności armaty i działa ze spiżu. Nazwa rzemiosła pochodzi od puszki, czyli ogólnego określenia broni palnej używanego w Polsce w XV oraz na początku XVI wieku.
Na ziemiach polskich rzemiosło pojawiło się w XV wieku. Największymi ośrodkami produkcji puszkarskiej były Kraków, Gdańsk, a na Śląsku Świdnica. W większości miast puszkarze wchodzili w skład zbiorowych cechów metalowych. W latach 1622–1631 powstał w Gdańsku odrębny cech puszkarzy, rusznikarzy i łożowników, zwanych także szychterzami.
W czasach późniejszych nazwa zawodu przeszła na obsługujących działa artylerzystów. Puszkarze zajmowali się wówczas nakierowaniem i strzelaniem z dział, w szczególności bombard. Do ich obowiązków należało także ładowanie prochem, czyszczenie i przygotowywanie dział do nabicia. W średniowieczu żołd wyszkolonego w obsługiwaniu działa puszkarza należał do najwyższych w ówczesnej wojskowości, przewyższając nawet zapłatę dla zaciężnego kopijnika w pełnej zbroi.
Współcześnie terminu puszkarstwo używa się wymiennie z rusznikarstwem, a także z takimi pojęciami jak: rzemiosło artystyczne, odlewanie i obróbka przedmiotów z brązu, spiżu, miedzi i mosiądzu oraz z terminem ludwisarstwo.

</doc>
<doc id="1260809" url="https://pl.wikipedia.org/wiki?curid=1260809" title="Szczepan Grajczyk">
Szczepan Grajczyk

Szczepan Grajczyk, pseudonim "Hindus" (ur. 14 grudnia 1931 w Tarnowskich Górach) – polski wioślarz, olimpijczyk z Melbourne (1956) i Tokio (1964).
Ukończył Politechnikę Wrocławską. Należał do klubu sportowego AZS Wrocław, a jego trenerem był Zbigniew Schwarzer. Mieszka w Schweinfurt (Niemcy).

</doc>
<doc id="1260810" url="https://pl.wikipedia.org/wiki?curid=1260810" title="Garbary">
Garbary



</doc>
<doc id="1260811" url="https://pl.wikipedia.org/wiki?curid=1260811" title="12 Pułk Artylerii Ciężkiej">
12 Pułk Artylerii Ciężkiej



</doc>
<doc id="1260815" url="https://pl.wikipedia.org/wiki?curid=1260815" title="Homocystynuria">
Homocystynuria

Homocystynuria () – heterogenna etiologicznie, uwarunkowana genetycznie choroba metaboliczna, polegająca na nieprawidłowym metabolizmie aminokwasu metioniny. Homocystynuria charakteryzuje się podwyższonym poziomem homocysteiny w surowicy i w moczu. Najczęstszą postacią schorzenia jest homocystynuria spowodowana niedoborem i niską aktywnością enzymu syntazy β-cystationionowej (ang. "cystathionine beta synthase deficiency"), który katalizuje reakcję przekształcenia homocysteiny do cysteiny poprzez cystationinę. Reakcja katalizowana przez syntazę β-cystationionową wymaga udziału pirydoksyny (witaminy B6), dlatego w części przypadków homocystynurii obserwuje się poprawę po uzupełnieniu niedoboru pirydoksyny. Znanych jest dodatkowo przynajmniej siedem innych, znacznie rzadszych chorób genetycznych powodujących podobny blok metaboliczny; aby odróżnić niedobór CBS od tych rzadszych przyczyn używa się terminu klasycznej homocystynurii albo homocystynurii z powodu niedoboru syntazy β-cystationionowej. Dziedziczenie choroby jest autosomalne recesywne, obydwa allele genu "CBS" muszą być zmutowane, aby homocystynuria ujawniła się klinicznie. Heterozygotyczni nosiciele mutacji w jednym allelu genu "CBS" nie chorują. Ryzyko urodzenia kolejnego dziecka z homocystynurią wynosi 25%.
Odpowiednio wczesne wdrożenie leczenia i jego dożywotnie kontynuowanie pozwala na prawidłowy rozwój umysłowy chorych i uniknięcie obniżających jakość życia powikłań.
Historia.
Pierwszy przypadek homocystynurii został opisany w 1962 przez Carsona i Neilla w Belfaście, w Irlandii Północnej. Pacjent w wieku 7 lat został zdiagnozowany jako nietypowy przypadek zespołu Marfana z zajęciem nerek. W wieku 6 lat rozwinęło się u niego ostre kłębuszkowe zapalenie nerek, a rok później nadciśnienie. Inne objawy tego pacjenta obejmowały: opóźnienie umysłowe, jasne włosy, bladość skóry, „flushing” (napadowe zaczerwienienie policzków), arachnodaktylię, dolichostenomelię, stopę wydrążoną, wysoko wysklepione podniebienie i obustronne podwichnięcie soczewek. Gdy pacjent miał 10 lat, badanie moczu wykazało duże ilości homocysteiny. Lewe oko chłopca musiało zostać enukleowane z powodu zakażenia gronkowcowego po epizodzie ostrej jaskry. Soczewka prawego oka przemieściła się do przedniej komory i również musiała zostać usunięta.
W tym samym czasie, niezależnie od lekarzy z Belfastu, chorobę opisali Gerritsen, Vaughn i Waisman w Madison, Wisconsin. W 1964 wykazano, że przyczyną homocystynurii jest deficyt syntazy β-cystationionowej. W 1968 Ratnoff wyjaśnił prozakrzepowe działanie -homocysteiny.
Etiologia i patofizjologia.
Metabolizm homocysteiny.
Patofizjologia.
Główną przyczyną zwiększonego wydalania z moczem -homocysteiny i -homocystyny powstającej z -homocysteiny jest niedobór i zmniejszona aktywność enzymu syntazy β-cystationinowej (EC 4.2.1.22). Białko enzymu jest homotetramerem zawierającym jedną grupę hemową i po jednej cząsteczce 5’-fosforanu pirydoksalu na każdą podjednostkę. Gen koduje jedną podjednostkę enzymu o masie cząsteczkowej 63 kDa.
Blok metaboliczny powoduje gromadzenie się w osoczu -homocysteiny i niedobór endogennej -cysteiny. Homocysteina (Hcy albo HcyH) jest tiolem i reaguje z innymi tiolami tworząc dwusiarczki, które są oznaczane w standardowych testach wykrywających homocysteinę. Należą do nich m.in. homocystyna (Hcy-Hcy) i mieszany dwusiarczek homocysteina-cysteina (Hcy-Cys). Oznacza się też całkowitą homocysteinę (tHcy), odzwierciedlającą także reszty homocysteinowe przyłączone do białek.
Obniżona aktywność enzymu dotyczy wszystkich tkanek: wątroby, fibroblastów skóry, limfocytów. Gromadząca się homocysteina powoduje uszkodzenie włókien kolagenowych i elastynowych, przypuszczalnie homocysteina przyłącza się do reszt lizynylowych białek powodując tworzenie mostków tiazynowych.
/-Homocysteina jest inhibitorem tyrozynazy, odpowiadającej za produkcję barwnika włosów i skóry. Zwiększone ilości metabolitów metioniny wywierają toksyczne działanie na układ nerwowy; badanie neurohistopatologiczne u zmarłych pacjentów wykazało ogniska martwicy i gliozy.
Genetyka.
Białko enzymu kodowane jest przez gen "CBS" w "locus" 21q22.3. Gen "CBS" zawiera 23 eksony; jego długość wynosi 25-30 kpz, w zależności od komórki powstają tkankowo specyficzne izoformy mRNA różniące się długością od 2,5 do 3,5 kpz. Do tej pory opisano przynajmniej 130 mutacji "CBS".
Większość mutacji w genie "CBS" to mutacje "missens", w większości zachodzące "de novo". Znane są cztery mutacje nonsens, a większość pozostałych to delecje, insercje i mutacje miejsca splicingowego. Około połowa wszystkich mutacji punktowych o charakterze substytucji powstaje wskutek deaminacji metylocytozyny w parach nukleotydów wysp CpG. Zidentyfikowano do tej pory 71 mutacji "missens" u pacjentów z deficytem syntazy β-cystationinowej. Wszystkie powodują znaczące obniżenie aktywności enzymu. Blisko 1/4 z nich znajduje się w ewolucyjnie konserwatywnym fragmencie białka kodowanym przez ekson 3. Dwie najczęstsze mutacje, p.I278T i p.G307S, dotyczą eksonu 8. Mutacja p.I278T jest „panetniczna”; odpowiada za około 25% wszystkich alleli genu u pacjentów z homocystynurią, u 29% chorych w Wielkiej Brytanii i 18% w USA. W niektórych obszarach jest jeszcze częstsza, np. w Holandii jej częstość jest bliska 50%.
Badania przesiewowe noworodków w Danii wykazały, że 1,4% populacji jest heterozygotycznych względem allelu p.I278T, co sugerowałoby faktyczną częstość homozygot w tamtejszej populacji na około 1:20 000, a nie przyjęte 1:335 000.
Mutacja G307S jest najczęstszą przyczyną homocystynurii w Irlandii (około 71% zmutowanych alleli). Była też często stwierdzana u amerykańskich pacjentów o „celtyckim” pochodzeniu, czyli mających irlandzkich, szkockich, angielskich, francuskich lub portugalskich przodków. Mutacje G307S były rzadko wykrywane u pacjentów we Włoszech, Niemczech, Holandii i w Czechach.
Trzecia najczęstsza mutacja to mutacja miejsca splicingowego w intronie 11, 1224-2 A&gt;C (IVS 11-2 A&gt;C), powodująca ominięcie przy translacji całego eksonu 12. Była wykrywana u około 20% pacjentów z homocystynurią niemieckiego i tureckiego pochodzenia, ale nie wykazano jej jak dotąd u chorych we Włoszech i Holandii. Mutacja IVS 11-2 A&gt;C jest obok mutacji I278T najczęstszą u Czechów i Słowaków.
Jak dotąd najwyższa chorobowość klasycznej homocystynurii została odnotowana w Katarze. Stwierdzona u tamtejszego plemienia K. i plemienia M. mutacja c.1006C&gt;T (p.R336C) dotyczy hipermutagennego obszaru wysp CpG. Efekt założyciela i często bliskie pokrewieństwo wchodzących w związki osób z jednego, mało licznego plemienia, doprowadziły w tej populacji do zwiększenia częstości homocystynurii do poziomu 1:3000, najwyższego na świecie.
W badaniu na populacji polskiej wykazano sześć różnych mutacji genu "CBS", w tym cztery opisane już mutacje (c.1224-2A&gt;C, c.684C&gt;A, c.833T&gt;C, c.442G&gt;A) i dwie nieznane wcześniej (c.429C&gt;G i c.1039+1G&gt;T).
Inne przyczyny homocystynurii.
Poza mutacją w genie "CBS", znanych jest szereg innych przyczyn mogących prowadzić do gromadzenia się homocysteiny w osoczu i zwiększonego wydalania homocystyny. Grupa rzadkich, uwarunkowanych genetycznie chorób metabolicznych zaburzających przemiany kobalaminy i metylenotetrahydrofolianu określana jest łącznie jako zaburzenia remetylacji. Ich rozpoznanie w badaniu przesiewowym noworodków jest zazwyczaj niemożliwe, ponieważ metody przesiewowe opierają się na pomiarze poziomu metioniny w osoczu, a w tych schorzeniach jest on obniżony. Przebiegają za to z hiperhomocysteinemią i hiperhomocystynemią. Należą tu:
Ponadto, w interpretacji wyników badań przesiewowych, należy uwzględnić stany hipermetioninemii. Zaburzenia transmetylacji metioniny przebiegają z podwyższeniem poziomu metioniny w osoczu, natomiast homocysteina jest w normie lub nieznacznie podwyższona, a homocystyna nieoznaczalna. Należą tu:
Wtórna hipermetioninemia może być ponadto obserwowana w tyrozynemii typu I, galaktozemii i przy diecie bogatobiałkowej lub wzbogaconej w metioninę.
Epidemiologia.
Niedobór syntazy β-cystationinowej jest rzadką chorobą. Częstość schorzenia na całym świecie szacuje się na 1:335 000. W Irlandii jest ona wyższa i w oparciu o badania przesiewowe noworodków i dane kliniczne jest szacowana na około 1:65 000; w Niemczech częstość niedoboru CBS wynosi 1:17 800, w Norwegii 1:6 400. Dość częsta jest w Katarze i występuje tam z częstotliwością nawet 1:3 000. W Europie niedobór CBS jest wyjątkowo rzadki w populacji fińskiej. Homocystynuria jest też bardzo rzadka u Japończyków: szacuje się, że występuje tam z częstością 1:900 000.
W ośrodkach opiekujących się osobami upośledzonymi umysłowo częstość homocystynurii wynosi od 1:300 do 1:4 500. W grupie pacjentów z nieurazową dyslokacją soczewki homocystynuria występuje z częstością 1:20.
Objawy i przebieg.
Homocystynuria jest chorobą wielonarządową, powodującą zmiany patologiczne w tkance łącznej, mięśniowej, w ośrodkowym układzie nerwowym i narządzie wzroku. W późniejszym wieku najpoważniejszym objawem choroby są incydenty naczyniowe spowodowane zakrzepicą, będące pierwszą przyczyną śmierci pacjentów z niedoborem CBS. Poniżej wymienione są objawy opisywane u pacjentów z homocystynurią spowodowaną niedoborem CBS.
Rozpoznanie.
Rozpoznanie stawiane jest na podstawie podwyższonego poziomu homocystyny w moczu, podwyższonych poziomów -homocysteiny i -metioniny w surowicy i obniżonej aktywności syntazy β-cystationinowej w fibroblastach skóry lub w hepatocytach, a także w amniocytach.
Aktywność CBS oznacza się w hodowli fibroblastów skóry pacjenta i wynosi od 0 do 1,8 U/mg białka w porównaniu z wartościami prawidłowymi 3,7–60 U/mg. Aktywność enzymu może być wyższa u pacjentów odpowiadających na leczenie pirydoksyną, ale nie pozwala zróżnicować tych dwóch podgrup pacjentów.
W krajach, w których wprowadzono badania przesiewowe, do wykrycia -homocysteiny w osoczu stosuje się spektromertię masową. Inne znajdujące jeszcze niekiedy zastosowanie testy to reakcja z nitroprusydkiem i solami srebra na obecność homocystyny w moczu oraz reakcja z nitroprusydkiem i cyjankiem pozwalająca wykryć cystynę i homocystynę w moczu przy wykorzystaniu reakcji Branda.
Określenie wrażliwości na pirydoksynę.
Po rozpoznaniu homocystynurii, określa się odpowiedź pacjenta na pirydoksynę. W tym celu oznacza się podstawowe poziomy metioniny i homocystyny w osoczu, po czym podaje się doustnie 100 mg pirydoksyny doustnie. Po 24 godzinach ponownie oznacza się poziomy aminokwasów osocza. Zmniejszenie stężenia homocystyny i (lub) metioniny w osoczu o &gt;30% sugeruje B6-zależną postać homocystynurii. O ile nie stwierdzono istotnego obniżenia poziomu oznaczanych aminokwasów w osoczu, powtarza się test z dawką 200 mg pirydoksyny i przeprowadza oznaczenie po kolejnych 24 godzinach. Jeżeli też w tym przypadku nie stwierdzono istotnej różnicy, podaje się 500 mg pirydoksyny (300 mg u niemowląt). Niemowlęta nie powinny otrzymać więcej niż 300 mg pirydoksyny/dzień, ponieważ opisywano przypadki ostrej niewydolności oddechowej zagrażającej życiu spowodowanej pirydoksyną.
Określenie nosicielstwa.
Heterozygotyczni nosiciele mutacji w genie "CBS" mają zazwyczaj prawidłowy poziom całkowitej homocysteiny w osoczu na czczo, ale mogą mieć podwyższony poziom homocystyny w moczu. Stwierdzono, że po obciążeniu 100 mg metioniny u 71% heterozygotycznych nosicieli mutacji warunkującej B6-niezależną postać homocystynurii i u 33% heterozygotycznych nosicieli mutacji odpowiadającej za B6-zależny fenotyp choroby, poziom homocysteiny w osoczu jest nieprawidłowy. Przy wykonywaniu testu z obciążeniem metioniną należy rozważyć możliwość wystąpienia objawów niepożądanych.
Rozpoznanie prenatalne.
Istnieje teoretyczna możliwość wykrycia choroby w okresie prenatalnym. Zastosowanie mogłaby mieć amniocenteza między 15 a 18 tygodniem ciąży i oznaczenie aktywności CBS w hodowli amniocytów, natomiast biopsja kosmówki nie jest przydatna, jako że w komórkach kosmówki prawidłowa aktywność enzymu jest bardzo niska. Wykazano także przydatność pomiaru aktywności CBS w bezkomórkowym płynie owodniowym. W bazie GeneTests Laboratory Directory nie znajduje się żadne laboratorium świadczące usługę prenatalnego rozpoznania homocystynurii: nie ma takiej potrzeby, ponieważ rozpoznanie choroby w okresie przedurodzeniowym nie daje dodatkowych możliwości terapeutycznych, a jedyna dodatkowa opcja jaką daje rozpoznanie choroby w tym okresie to terminacja ciąży.
Różnicowanie.
Diagnostyka różnicowa homocystynurii powinna obejmować inne przyczyny dyslokacji soczewki, opóźnienia rozwoju, wad kostnych, osteoporozy i incydentów naczyniowych, zwłaszcza w młodym wieku. Zwichnięcie soczewki występuje m.in. w zespole Marfana, zespole Weilla-Marchesaniego, hiperlizynemii, sulfocysteinurii; klatka piersiowa kurza jest cechą m.in. zespołu Marfana. Zespół Marfana powinien być zawsze uwzględniany w diagnostyce różnicowej homocystynurii jako najbardziej zbliżony fenotypowo: diagnostyka laboratoryjna i badanie genetyczne przesądzają o właściwym rozpoznaniu.
Leczenie i zapobieganie powikłaniom.
Obecnie istnieją trzy możliwości leczenia homocystynurii spowodowanej niedoborem aktywności CBS:
Celem leczenia jest korekta nieprawidłowości biochemicznych, przede wszystkim kontrola poziomu homocysteiny w osoczu. Najlepsze wyniki uzyskano u pacjentów rozpoznanych dzięki badaniom przesiewowym w okresie noworodkowym i u których wdrożono od razu leczenie, dzięki czemu poziom homocysteiny w osoczu utrzymany był poniżej poziomu 11 μmol/l (najlepiej &lt; 5 μmol/l). Nie ustalono dotąd, w jakim stopniu przebieg leczenia zależy od kontroli poziomu homocysteiny w osoczu.
Suplementacja pirydoksyny.
U pacjentów z postacią homocystynurii odpowiadającej na pirydoksynę, prowadzi się dożywotnią suplementację witaminy B6 w dawce około 200 mg/dzień lub w najniższej dawce mającej efekt terapeutyczny. Pirydoksyna może być także uwzględniona w leczeniu pacjentów z postacią niereagującą na pirydoksynę, w dawkach 100–200 mg/d.
Podawanie betainy.
Betaina typowo podawana jest dwukrotnie w ciągu dnia w dawce podzielonej 6–9 g/dzień, jednak optymalna dawka nie została określona. Betaina daje niewiele działań niepożądanych: jednym z nich jest nieprzyjemny zapach potu, mogący powodować niechęć pacjenta do przyjmowania leku; hipermetionimemia może też (rzadko) prowadzić do obrzęku mózgu (w przypadku gdy poziom metioniny w osoczu jest rzędu &gt;1000 mol/l). Betaina ma w USA status leku sierocego (orphan drug); w związku z rzadkością występowania homocystynurii produkcja leku jest kosztowna (w 2002 roku 5 g betainy kosztowało 45,35 funtów).
Zapobieganie powikłaniom.
Ponieważ u kobiet w ciąży ryzyko zakrzepicy wzrasta, szczególnie w okresie poporodowym, rekomenduje się profilaktyczne leczenie przeciwkrzepliwe w trzecim trymestrze i okresie połogu. Zazwyczaj podaje się dożylnie heparynę drobnocząsteczkową przez ostatnie dwa tygodnie ciąży i pierwsze sześć tygodni po porodzie. Proponowano też podawanie małych dawek aspiryny w okresie ciąży.
Matczyna homocystynuria, w przeciwieństwie do matczynej fenyloketonurii, nie wydaje się mieć niekorzystnego wpływu na rozwój dziecka i nie wymaga ściślejszego kontrolowania poziomu homocysteiny w osoczu w okresie ciąży. Zaleca się kontynuację leczenia pirydoksyną i (lub) stosowanie diety ubogometioninowej. Betaina najprawdopodobniej także nie wywiera teratogennego efektu na płód i jej podawanie powinno być utrzymane.
Zaleca się też niestosowanie doustnej antykoncepcji hormonalnej przez kobiety chore na homocystynurię, ponieważ również sprzyjają nadkrzepliwości i zwiększają ryzyko zakrzepicy.
Leczenie powikłań.
Jednym z najpoważniejszych powikłań homocystynurii jest zwichnięcie soczewki. Stan ten leczony jest chirurgicznie.
Rokowanie.
Pacjenci z homocystynurią mają znacznie skrócony czas przewidywanego przeżycia; większość umiera w 3. dekadzie życia z powodu powikłań zakrzepowo-zatorowych.
Badania przesiewowe.
Jak dotąd, badania przesiewowe dotyczące ogółu ludności w kierunku homocystynurii wprowadzono w następujących krajach:

</doc>
<doc id="1260817" url="https://pl.wikipedia.org/wiki?curid=1260817" title="Paul Crook">
Paul Crook

 
Paul Crook (ur. 12 lutego 1966 w Plainfield (New Jersey)) – amerykański gitarzysta, obecnie grający w zespole Meat Loafa, czyli w The Neverland Express i dla Maryi Roxx. Grał także z Anthraxem i Sebastianem Bachem ze Skid Row.
W 1986 Paul Crook dzięki znajomości z technicznym od instrumentów klawiszowych zespołu Rush, Jackiem Secretem, wyruszył na trasę z zespołem Blue Öyster Cult jako techniczny od gitar i instrumentów klawiszowych. W czasie tej trasy poznał członków zespołu Anthrax. W 1989 był technicznym gitarzysty Dana Spitza, zastępując go nieoficjalnie w składzie zespołu Anthrax w 1994. Z zespołem tym grał tournée i nagrał dwie płyty "Stomp 442" i ".
W 1999 grał z Sebastianem Bachem, ale wspólnie zarejestrowali tylko jeden utwór. W 2001 dołączył do Meat Loafa i brał udział w nagraniu płyty ". W 2004 roku grał przez 16 miesięcy w musicalu "We Will Rock You" poświęconemu grupie Queen, gdzie szkolił go sam Brian May. W 2007 brał udział w nagraniu płyty dla Maryi Roxx wraz z m.in. Derekiem Sherinianem.

</doc>
<doc id="1260819" url="https://pl.wikipedia.org/wiki?curid=1260819" title="Heinosuke Gosho">
Heinosuke Gosho

 – japoński reżyser filmowy. 
Wyreżyserował pierwszy japoński film dźwiękowy pt. "Madamu to nyōbō" z Kinuyo Tanaka z 1931 roku. Wśród innych jego filmów był między innymi obraz pt. "1936", opowiadający o nieudanym zamachu stanu z 26 lutego 1936 roku.

</doc>
<doc id="1260824" url="https://pl.wikipedia.org/wiki?curid=1260824" title="Jonas Šliūpas">
Jonas Šliūpas

Jonas Šliūpas (ur. 23 lutego 1861 w Rakandžiai pod Szawlami, zm. 6 listopada 1944 w Berlinie) – litewski lekarz, publicysta i polityk, profesor medycyny, działacz litewskiego odrodzenia narodowego. W latach 1933–1940 burmistrz Połągi. 
Życiorys.
W latach 1880–1883 kształcił się na uniwersytetach w Moskwie, Petersburgu i Genewie. W młodości związał się z ruchem socjaldemokratycznym. W 1884 przeprowadził się do USA, gdzie mieszkał do wybuchu I wojny światowej. W 1891 ukończył studia na Uniwersytecie Maryland, następnie pracował jako lekarz w Scranton w stanie Pensylwania. W 1904 był przedstawicielem Litewskiej Partii Socjaldemokratycznej (LSDP) na Kongresie Międzynarodówki. 
W 1921 powrócił na Litwę. Został nauczycielem w państwowych gimnazjach w Szawlach i Birżach. Rozpoczął pracę na Uniwersytecie Witolda Wielkiego. Współpracował z gazetami "Šiaulių naujienos" (pol. "Nowiny Szawelskie"; 1923–1928) i "Laisvoji mintis" ("Wolna Myśl", 1933–1941). 
Ze względu na liberalne przekonania był postacią kontrowersyjną w zdominowanej przez chadecję i narodowców Litwie. Zainteresowanie budziły jego oryginalne koncepcje światopoglądowe: krytykował kościół katolicki i religię chrześcijańską.
Od 1933 do 1940 piastował urząd burmistrza Połągi.

</doc>
<doc id="1260826" url="https://pl.wikipedia.org/wiki?curid=1260826" title="Francesco Guardi">
Francesco Guardi

Francesco Lazzaro Guardi (ur. 5 października 1712 w Wenecji, zm. 1 stycznia 1793 tamże) – wenecki malarz rokokowy, uważany za jednego z ostatnich klasycznych malarzy szkoły weneckiej. Był bratem malarza wedut Giovanniego Antonia Guardi.
Guardi, podobnie jak jego dwaj bracia, malował architekturę i pejzaże Wenecji. Specjalizował się w tworzeniu wedut, czyli rozległych panoram miejskich. Jego prace charakteryzuje topograficzna dokładność i perfekcyjne posługiwanie się światłem i kolorem.

</doc>
<doc id="1260827" url="https://pl.wikipedia.org/wiki?curid=1260827" title="Bommarillu">
Bommarillu

Bommarillu (telugu:బొమ్మరిల్లు, tłumaczenie: "Wymarzony dom" angielski: "A toy-house") is a 2006 to indyjski komediodramat miłosny i rodzinny w języku telugu wyreżyserowany w 2006 roku przez Bhaskara. W rolach głównych Siddharth Narayan i Genelia D’Souza, w drugoplanowych Prakash Raj i Jayasudha. Remake tego filmu w hindi z Amitabh Bachchan i Abhishek Bachchan w rolach ojca i syna nie cieszył się taką popularnością jak omawiany film w telugu.
Muzyka.
Autorem muzyki jest Devi Sri Prasad, autor muzyki do takich filmów jak "Arya", "Varsham", "Nuvvostanante Nenoddantana", "Bunny", "Unnakum Ennakum", "Maayavi", "Pournami", "Aata", czy "Jagadam". Teksty piosenek – Chandrabose i Sirivennela Sitaramasastri.

</doc>
<doc id="1260828" url="https://pl.wikipedia.org/wiki?curid=1260828" title="Kościół Ścięcia św. Jana Chrzciciela w Poznaniu">
Kościół Ścięcia św. Jana Chrzciciela w Poznaniu

Kościół Ścięcia św. Jana Chrzciciela – kościół parafialny znajdujący się przy ul. Sióstr Misjonarek na poznańskim Morasku.
Historia.
Wzmianki o drewnianym kościele parafialnym we wsi Morasko pochodzą z 1403 roku, lecz w 1507 pojawia się zapis o włączeniu osady do parafii z siedzibą w nieistniejącej obecnie wsi Chojnica (obecnie teren poligonu w Biedrusku) powstałej na przełomie XI i XII wieku.
We wsi Morasko, którą na początku XX wieku zakupiła Komisja Kolonizacyjna, powstała w latach 1908-1910 świątynia ewangelicka. W okresie dwudziestolecia międzywojennego morascy katolicy wznieśli własną świątynię - kościół Świętej Trójcy (zburzony w sierpniu 2017 roku).
W 1945 roku protestancka świątynia została opuszczona. W tym samym okresie, dewastacji zaczął ulegać kościół Ścięcia św. Jana Chrzciciela w Chojnicy. W związku z tym parafia przeniosła się do niszczejącego kościoła poewangelickiego nadając mu dzisiejsze wezwanie.
Opis.
Neobarokowy kościół na planie prostokąta. Wejście przez kruchtę w wieży, pojedyncza nawa nakryta płaskim stropem. Prostokątne prezbiterium, przykryte sklepieniem kolebkowym, pierwotnie pełniło funkcję zakrystii nad którą znajdował się chór muzyczny. Obecną funkcję pełni od 1945 roku. Wystrój tej części świątyni najprawdopodobniej przeniesiono z kościoła w Chojnicy. Są to obraz ukazujący ścięcie św. Jana Chrzciciela nad którym znajduje się pochodzący z drugiej połowy XVIII wieku barokowy krucyfiks i dwie rzeźby aniołów. Po bokach centralnego obrazu rzeźby apostołów Piotra i Pawła z około 1630 roku.
Na ścianach bocznych nawy znajdują się z trzech stron empory, których frontowe ściany zdobi polichromia o tematyce roślinnej. Naprzeciwko ołtarza na emporze organy z początku XX wieku.
Na ścianach nawy, przy prezbiterium obrazy Matki Boskiej Częstochowskiej i Serca Jezusowego. Po lewej od prezbiterium znajduje się eklektyczna chrzcielnica. Wystroju nawy dopełniają trzy konfesjonały, z których dwa w stylu rokokowym pochodzą z drugiej połowy XVIII wieku, zaś jeden powstał około 1900 roku.

</doc>
<doc id="1260830" url="https://pl.wikipedia.org/wiki?curid=1260830" title="Mury obronne Krakowa">
Mury obronne Krakowa



</doc>
<doc id="1260835" url="https://pl.wikipedia.org/wiki?curid=1260835" title="Ukrzyżowani kochankowie">
Ukrzyżowani kochankowie

 – japoński film z 1954 roku w reżyserii Kenjiego Mizoguchi, będący adaptacją XVII-wiecznej sztuki "Daikyoji sekireki" autorstwa Monzaemona Chikamatsu. Film został nominowany do Złotej Palmy na MFF w Cannes w 1955 roku.

</doc>
<doc id="1260839" url="https://pl.wikipedia.org/wiki?curid=1260839" title="Ceterum censeo Carthaginem esse delendam">
Ceterum censeo Carthaginem esse delendam

Ceterum censeo Carthaginem esse delendam (łac. „A poza tym sądzę, że Kartaginę należy zniszczyć”) – łacińskie wezwanie w republice rzymskiej z ostatnich lat wojen punickich.
Chociaż Rzymianie odnieśli sukces w czasie dwóch pierwszych wojen punickich, to w czasie rywalizacji z fenickim miastem-państwem Kartaginą (w dzisiejszej Tunezji) o dominację nad północną Afryką ponieśli kilka upokarzających i przynoszących ujmę porażek. Spowodowało to chęć szukania zemsty i odniesienia całkowitego zwycięstwa, które Katon wyrażał zdaniem "A poza tym sądzę, że Kartaginę należy zniszczyć". Uważał on, że Rzymianie nigdy nie będą mieli poczucia bezpieczeństwa i wolności, dopóki Kartagina nie zostanie zniszczona. Diametralnie różne stanowisko prezentował Publiusz Korneliusz Scypion Nazyka Korkulum.
Chociaż żadne starożytne źródła nie podają dokładnie słów w taki sposób, jak to czyni się dzisiaj, można je wywnioskować z kilku starożytnych tekstów, w których mówca i polityk rzymski Kato Starszy zawsze kończył swoje mowy tym zdaniem, nawet jeśli nie dotyczyły one Kartaginy. Wypowiedź przekazano w greckiej formie jedynie u Plutarcha – Δοκεῖ δέ μοι καὶ Καρχηδόνα μὴ εἶναι.
Nastawienie na wojnę totalną przeciw Kartaginie przyczyniło się do całkowitego zniszczenia miasta na końcu III wojny punickiej. Teren, który zajmowało miasto, został zaorany, a mieszkańcy zostali sprzedani w niewolę. Historycy debatują nad tym, czy pola zostały również posypane solą, by nic na nich nie wyrosło.
Gramatycznie konieczność jest wyrażona przy pomocy gerundivum (participium futuri passivi) z formą czasownika "esse" („być”) – składnia "coniugatio periphrastica passiva" (koniugacja omowna bierna).
Fraza jest obecnie stosowana na określenie wojny totalnej i została użyta jako tytuł sztuki Alana Wilkinsa z 2007 na temat III wojny punickiej.
Parafrazę słów Katona Starszego często stosował poseł do Parlamentu Europejskiego VIII kadencji, Janusz Korwin-Mikke na zakończenie swoich wypowiedzi. Brzmiała ona „A poza tym sądzę, że Unia Europejska powinna zostać zniszczona”.

</doc>
<doc id="1260840" url="https://pl.wikipedia.org/wiki?curid=1260840" title="Zbigniew Paradowski">
Zbigniew Paradowski

Zbigniew Paradowski (ur. 4 lipca 1932 w Stołpcach) – polski wioślarz, olimpijczyk z Melbourne (1956), działacz sportowy. Pełnił funkcję przewodniczącego Klubu Olimpijczyka w Siedlcach.
Życiorys.
Ukończył Liceum Ziemi Kujawskiej we Włocławku, a następnie Wyższą Szkołę Rolniczą we Wrocławiu, zdobywając zawód lekarza weterynarii.
Wioślarstwo rozpoczął trenować w roku 1950 w klubie WTW Włocławek. Następnie w latach 1951–1957 reprezentował AZS Wrocław, gdzie jego trenerem był Zbigniew Schwarzer.
Osiągnięcia sportowe.
Wchodził w skład reprezentacyjnej osady czwórek bez sternika. 

</doc>
<doc id="1260841" url="https://pl.wikipedia.org/wiki?curid=1260841" title="A poza tym sądzę, że Kartaginę należy zniszczyć">
A poza tym sądzę, że Kartaginę należy zniszczyć



</doc>
<doc id="1260842" url="https://pl.wikipedia.org/wiki?curid=1260842" title="Agnieszka Grzybek (polonistka)">
Agnieszka Grzybek (polonistka)



</doc>
<doc id="1260844" url="https://pl.wikipedia.org/wiki?curid=1260844" title="Samoistne podciśnienie śródczaszkowe">
Samoistne podciśnienie śródczaszkowe

Samoistne podciśnienie śródczaszkowe (choroba Schaltenbranda) – choroba o niewyjaśnionej etiologii i patogenezie, której istotą jest nagłe zmniejszanie się objętości płynu mózgowo-rdzeniowego i obniżenie ciśnienia śródczaszkowego. Związane z podciśnieniem śródczaszkowym objawy to bóle głowy, nudności i wymioty, o nagłym początku. Charakterystyczne jest ustępowanie objawów w pozycji leżącej i ich nawrót przy pionizacji. Inne objawy to zawroty głowy, szumy uszne, zaburzenia widzenia, niekiedy ograniczenie pola widzenia. Mogą być obecne dyskretne objawy oponowe i niedowład nerwów odwodzących. Chorobę opisał niemiecki neurolog Georg Schaltenbrand w 1938 roku.

</doc>
<doc id="1260845" url="https://pl.wikipedia.org/wiki?curid=1260845" title="Choroba Schaltenbranda">
Choroba Schaltenbranda



</doc>
<doc id="1260846" url="https://pl.wikipedia.org/wiki?curid=1260846" title="Ziele Athelas">
Ziele Athelas



</doc>
<doc id="1260847" url="https://pl.wikipedia.org/wiki?curid=1260847" title="Tuba-Zangarijja">
Tuba-Zangarijja

Tuba-Zangarijja (hebr. טובא-זנגרייה; arab. طوبه زنغرية; oficjalna pisownia w ang. Tuba-Zangariyye) – samorząd lokalny położony w Dystrykcie Północnym, w Izraelu.
Położenie.
Miasteczko położone w Dolinie Hula, na wschód od miasteczka Rosz Pina.
Demografia.
Zgodnie z danymi Izraelskiego Centrum Danych Statystycznych w 2006 w osadzie żyło 5,3 tys. mieszkańców.
Populacja osady pod względem wieku (dane z 2006):
Historia.
Osada została założona w 1903 przez Beduinów. Status samorządu lokalnego otrzymała w 1988.

</doc>
<doc id="1260848" url="https://pl.wikipedia.org/wiki?curid=1260848" title="Wiaczesław Fietisow">
Wiaczesław Fietisow

Wiaczesław Aleksandrowicz Fietisow (ros. Вячеслав Александрович Фетисов; ur. 20 kwietnia 1958 w Moskwie) – rosyjski hokeista, reprezentant ZSRR, trener i działacz hokejowy.
Kariera.
W 1989 rozpoczął karierę zawodową. W latach 1977-1989 był zawodnikiem CSKA Moskwa.
W barwach ZSRR uczestniczył w turniejach mistrzostw Europy juniorów do lat 19 edycji 1975, 1976, mistrzostw świata juniorów do lat 20 edycji 1976, 1977, 1978, seniorskich mistrzostw świata edycji 1977, 1978, 1981, 1982, 1983, 1985, 1986, 1987, 1989, 1990, 1991, zimowych igrzysk olimpijskich 1980 (brał udział w meczu nazwanym Cud na lodzie), 1984, 1988, Canada Cup edycji 1982, 1988. W barwach Rosji brał udział w turnieju Pucharu Świata 1996.
W latach 1989-1995 grał w New Jersey Devils, a od 1995 do 1998 w Detroit Red Wings, dwukrotnie (w 1997 i 1998) zdobywając Puchar Stanleya.
Razem z nim w jednej piątce meczowej grał obrońca Aleksiej Kasatonow i trzej napastnicy: Władimir Krutow, Igor Łarionow i Siergiej Makarow - byli zwani "Zielona Jednostka" (od zielonych koszulek noszonych przez nich podczas treningów).
11 czerwca 1985 odniósł obrażenia żeber w wypadku drogowym, w którym poniósł śmierć jego 18-letni brat Anatolij (ur. 1967), także hokeista
10 grudnia 2009 roku w trakcie sezonu KHL (2009/2010) zrealizował powrót do hokeja i w wieku 51 lat rozegrał jeden mecz w barwach CSKA.
W sezonie KHL (2011/2012) przewodził drużynie Rosjan w legend hokeja podczas weekendu Meczu Gwiazd KHL (drużynę Łotyszy prowadził Helmuts Balderis). W tym samym czasie postanowił zrezygnować z piastowania wszystkich funkcji publicznych w hokeju na lodzie.
Od kwietnia 2012 jest prezesem amatorskiego związku hokeja na lodzie w Rosji.
Od 2008 jest członkiem rosyjskiego Zgromadzenia Federalnego reprezentującego Kraj Nadmorski.
Ponadto w ramach amatorskich rozgrywek hokejowych, powołanych przez prezydenta Władimira Putina i weteranów radzieckiego i rosyjskiego hokeja pod nazwą Nocna Hokejowa Liga działa jako przewodniczący.

</doc>
<doc id="1260849" url="https://pl.wikipedia.org/wiki?curid=1260849" title="Tygodnik Prudnicki">
Tygodnik Prudnicki

Tygodnik Prudnicki – gazeta prywatna z siedzibą przy ulicy Kościuszki 13a w Prudniku. Ukazuje się w nakładzie 3500–4000 egzemplarzy i liczy od 28 do 44 stron.
Zasięg.
Gazeta ukazująca się na terenie Ziemi Prudnickiej – gminy: Prudnik, Biała, Głogówek, Lubrza w powiecie prudnickim, gmina Korfantów w powiecie nyskim oraz gminy Strzeleczki i Walce w powiecie krapkowickim.
Historia.
Gazeta została założona w 1990 roku przez zespół osób, pracujących wcześniej w redakcji gazety zakładowej ZPB „Frotex” – „Głosu Włókniarza”. Jej pierwszym redaktorem naczelnym został Antoni Weigt. Od początku istnienia właścicielem tytułu jest Spółka Wydawnicza ANEKS w Prudniku. Pierwsze wydanie gazety nastąpiło 2 września 1990. Jednym z niezależnych publicystów Tygodnika Prudnickiego był Zbigniew Bereszyński.
Uchwałą Nr XVI/207/2015 Rady Miejskiej w Prudniku z dnia 22 października 2015 Tygodnikowi Prudnickiemu została nadana odznaka „Zasłużony dla Miasta i Gminy Prudnik”.

</doc>
<doc id="1260850" url="https://pl.wikipedia.org/wiki?curid=1260850" title="Choroba Fahra">
Choroba Fahra

Choroba Fahra, zespół Fahra, idiopatyczne zwapnienie jąder podstawy, idiopatyczne zwapnienie zwojów podstawy – rzadka, uwarunkowana genetycznie choroba obejmująca ośrodkowy układ nerwowy, dziedziczona w sposób autosomalnie dominujący. W sposób dominujący dziedziczone są mutacje genów SLC0A2. Charakteryzuje się występowaniem obustronnych i symetrycznych zwapnień w jądrach podstawnych, które mogą pojawiać się także w innych strukturach anatomicznych mózgowia (np. korze mózgowej, móżdżku).
Jako pierwszy opisał ją niemiecki patolog Karl Theodor Fahr w 1930 roku. Inny opis przedstawili Jean Alfred Émile Chavany i Jacques Brunhes, stąd rzadziej spotykana nazwa – zespół Chavany-Brunhesa.
Objawy.
Objawy najczęściej ujawniają się w czwartej lub piątej dekadzie życia (czasami nawet w młodości) i obejmują: niepewność chodu, drgawki, zawroty głowy, dyzartrię, bóle głowy, niedociśnienie ortostatyczne i omdlenia. Występują także: parkinsonizm, drżenie, pląsawica, dystonia, ataksja, halucynacje i urojenia, agresywność, drażliwość, zaburzenia osobowości i zaburzenia nastroju. Objawy mogą przypominać manię lub schizofrenię. 
Leczenie.
Obecnie brak jest leczenia przyczynowego. W zależności od objawów stosuje się lewodopę, jeżeli występuje parkinsonizm, jednakże ze słabym rezultatem. Haloperydol oraz węglan litu mogą zmniejszyć objawy psychotyczne.

</doc>
<doc id="1260851" url="https://pl.wikipedia.org/wiki?curid=1260851" title="Jan Daniłowicz">
Jan Daniłowicz



</doc>
<doc id="1260853" url="https://pl.wikipedia.org/wiki?curid=1260853" title="Kwiryci">
Kwiryci

Kwiryci (łac. "Quirites") – pierwotnie nazwa Sabinów zamieszkałych w Cures. Po podbiciu ich przez Rzymian nazwa ta została przez nich przejęta dla oznaczenia obywateli-cywilów, w przeciwieństwie do "Romani" jak określano obywateli-żołnierzy.

</doc>
<doc id="1260855" url="https://pl.wikipedia.org/wiki?curid=1260855" title="Marian Nietupski">
Marian Nietupski

Marian Nietupski (ur. 26 maja 1931 w Ostrynce) – polski wioślarz, olimpijczyk z Melbourne (1956), Mistrz Sportu, Zasłużony Pracownik Rolnictwa, a także działacz Klubu Olimpijczyka. Syn Klemensa i Felicji (z d. Kropiwnicka).
Ukończył Wyższą Szkołę Rolniczą we Wrocławiu, gdzie zdobył zawód lekarza weterynarii, a następnie również na tej samej uczelni, doktoryzował się.
W latach 1952-1957 należał do klubu sportowego AZS Wrocław. Jego trenerem był Zbigniew Schwarzer.
Osiągnięcia sportowe.
Wchodził w skład reprezentacyjnej osady czwórek bez sternika. 

</doc>
<doc id="1260856" url="https://pl.wikipedia.org/wiki?curid=1260856" title="Leo Tindemans">
Leo Tindemans

Leonard Clemence „Leo” Tindemans (ur. 16 kwietnia 1922 w Zwijndrecht, zm. 26 grudnia 2014 w Edegem) – belgijski i flamandzki polityk, w latach 1974–1978 premier Belgii, działacz Chrześcijańskiej Partii Ludowej, wieloletni minister i parlamentarzysta krajowy oraz europejski, pierwszy przewodniczący Europejskiej Partii Ludowej.
Życiorys.
Kształcił się na uczelniach w Antwerpii i Gandawie w zakresie nauk handlowych. Jako wykładowca akademicki był profesorem na Katholieke Universiteit Leuven.
Działalność polityczną podjął w ramach chadecji. Pomiędzy 1961 i 1989 wybierany do federalnej Izby Reprezentantów. Od 1965 do 1973 pełnił funkcję burmistrza Edegem. Od 1968 do 1972 był ministrem do spraw wspólnot, następnie przez rok ministrem rolnictwa i klasy średniej w gabinecie Gastona Eyskensa. W latach 1973–1974 zajmował stanowisko wicepremiera oraz ministra ds. budżetu w rządzie Edmonda Leburtona.
25 kwietnia 1974 objął urząd premiera w ramach koalicji chadeków z liberałami. 3 czerwca 1977 utworzył swój drugi gabinet, urzędując do 20 października 1978. Zrezygnował w związku z brakiem możliwości realizacji reform zapisanych w porozumieniu "Egmontpact". W trakcie pełnienia funkcji premiera angażował się także w sprawy europejskie. W 1976 został przewodniczącym nowo powstałej Europejskiej Partii Ludowej, którą kierował do 1985. Od 1979 do 1982 stał także na czele Chrześcijańskiej Partii Ludowej.
W 1979 z powodzeniem wystartował do Parlamentu Europejskiego I kadencji, otrzymując rekordowe w historii wyborów w Belgii poparcie wynoszące blisko milion preferencyjnych głosów. Z PE odszedł w 1981, obejmując stanowisko ministra spraw zagranicznych w rządzie Wilfrieda Martensa. Funkcję tę pełnił do 1989 w kolejnych gabinetach tego premiera. Następnie do 1999 przez dwie kadencje ponownie zasiadał w Parlamencie Europejskim, w latach 1992–1994 kierując frakcją Europejskiej Partii Ludowej (Chrześcijańscy Demokraci).
Uhonorowany doktoratami honoris causa przez City University w Londynie, Heriot-Watt University w Edynburgu i Uniwersytet Georgetown w Waszyngtonie. W 1976 otrzymał Nagrodę Karola Wielkiego.

</doc>
<doc id="1260857" url="https://pl.wikipedia.org/wiki?curid=1260857" title="Grotte di Frasassi">
Grotte di Frasassi

Jaskinie Frasassi (wł. "Grotte di Frasassi") – system jaskiń krasowych znajdujących się we włoskim parku narodowym w Marche (Parco Naturale della Gola della Rossa e di Frasassi) w pobliżu Gengi. 
Jaskinie te udostępnione są zwiedzającym. Wyposażone są w oświetlone chodniki. Chociaż działalność speleologów w tym rejonie datuje się już od roku 1948, za przełomowe uznano odkrycie tzw. "Abisso Ancona" (wł. "Otchłań Ankony") we wrześniu 1971. W długim labiryncie jaskiń, z których największa ma wymiary 180 na 120 m przy wysokości 200 m, znajdują się różne spektakularne formy nacieków jaskiniowych (stalaktyty, stalagmity, stalagnaty, draperie naciekowe, makarony, misy martwicowe, itp.). W jaskiniach żyje typowa fauna podziemnych jaskiń krasowych (nietoperze, bezpłucnikowate z rodzaju "Speleomantes"). Szczególnym mieszkańcem Jaskiń Frasassi jest "Niphargus", niewielki skorupiak zasiedlający nieduże podziemne zbiorniki wodne.
Komnata Świec.
Komnata Świec (wł. "La Sala delle Candeline") – jedna z jaskiń wchodzących w skład jaskiń Frasassi.
Nazwa ta pochodzi od alabastrowobiałych stalagmitów, które wyrastają z dna i ze sklepienia jaskini niczym świece i przyrastających w małych skalnych zagłębieniach przypominających podstawki. Podobnie jak wszystkie Jaskinie Frasassi, Komnata Świec została wydrążona przez wodę deszczową, wypłukującą wapienną skałę.

</doc>
<doc id="1260859" url="https://pl.wikipedia.org/wiki?curid=1260859" title="Synagoga w Turowie">
Synagoga w Turowie

Synagoga w Turowie zwana Kamienną (biał. Каменная сінагога) – druga co do wielkości synagoga w powiecie mozyrskim zbudowana w 1906. 
20 marca 1902 rabin Turowa Szaja Bejnusow Glozman wystąpił do oddziału budowlanego guberni mińskiej z prośbą o pozwolenie na budowę kamiennej synagogi w Turowie. Po uzyskaniu zgody właściciela okolicznych terenów 17 kwietnia 1903 przystąpiono do budowy nowej kamiennej synagogi na miejscu istniejącej tam do 1884 drewnianej bóżnicy. 
Plan budynku wykonany przez J. Drejzina został zatwierdzony przez gubernatora mińskiego inżyniera A. Nektarewskiego i architekta L. Dobroliubowa. Budowa jednopiętrowego domu modlitwy zajęła ponad trzy lata. 30 października 1907 gubernator podpisał zgodę na uroczyste otwarcie bóżnicy i odbywanie w niej modłów. 
Podczas pierwszej wojny światowej i wojny domowej w Rosji synagoga w Turowie splądrowana i spalona.

</doc>
<doc id="1260860" url="https://pl.wikipedia.org/wiki?curid=1260860" title="Nabłoniak wapniejący">
Nabłoniak wapniejący



</doc>
<doc id="1260861" url="https://pl.wikipedia.org/wiki?curid=1260861" title="Nabłoniak wapniejący Mahlerbego">
Nabłoniak wapniejący Mahlerbego



</doc>
<doc id="1260862" url="https://pl.wikipedia.org/wiki?curid=1260862" title="Jan Daniłowicz (wojewoda ruski)">
Jan Daniłowicz (wojewoda ruski)

Jan Daniłowicz na Olesku herbu Sas (zm. 1628 we Lwowie) – wojewoda ruski od 1613 roku, kasztelan lwowski od roku 1612, krajczy wielki koronny od 1600, starosta bełski w latach 1605-1618, starosta buski w 1619 roku, starosta korsuński w 1597 roku, starosta czehryński w 1597 roku.
Życiorys.
W młodości walczył z Tatarami. Brał udział w tłumieniu powstania Nalewajki. Był krajczym królowej Anny Habsburżanki. W 1607 roku był posłem na sejm z województwa bełskiego. W czasie rokoszu Zebrzydowskiego pośredniczył w zawarciu ugody w Janowcu.
W 1613 roku wyznaczony został senatorem rezydentem.
W 1615 roku wystąpił zbrojnie przeciwko niepłatnym żołnierzom.
Był m.in. właścicielem Podkamienia, miał zatarg z miejscowym klasztorzem oo. dominikanów.
Jego pierwszą żoną była Katarzyna Krasicka, z którą miał dzieci:
Drugą żoną była Zofia Żółkiewska, z którą miał czworo dzieci:

</doc>
<doc id="1260869" url="https://pl.wikipedia.org/wiki?curid=1260869" title="Wnioskowanie entymematyczne">
Wnioskowanie entymematyczne

Wnioskowanie entymematyczne, także entymemat lub entymem (z gr. "ἐν θυμῶ" – w umyśle) – takie wnioskowanie dedukcyjne, w którym została przemilczana któraś z przesłanek. We wnioskowaniu, w którym pominięto jakąś konieczną przesłankę, wniosek nie wynika logicznie z koniunkcji przesłanek przyjętych – mówi się wtedy jednak o wynikaniu entymematycznym. Sama pominięta przesłanka nazywa się przesłanką entymematyczną.
Wnioskowania entymematyczne obejmuje bardzo wiele wnioskowań rzeczywiście przeprowadzanych, w tym nawet wiele wnioskowań przeprowadzanych w matematyce. Przesłanki pomija się najczęściej ze względu na ich oczywistość i związaną z tym oszczędność środków. Zdarza się jednak często, że wnioskujący nie uświadamia sobie aktualnie pominiętych przesłanek. Zarazem pominięte przesłanki mogą być zdaniami fałszywymi i przyjętymi bezpodstawnie. Dlatego też wnioskowania entymematyczne są szczególnie częstym źródłem błędów materialnych, a ujawnianie przesłanek entymematycznych ważnym sposobem wykrywania błędów logicznych w ogóle.
Entymematy w retoryce i sylogistyce.
Pojęcie "entymematu" pochodzi od Arystotelesa i występuje w klasycznej retoryce, a także sylogistyce. Arystoteles pisze w "Retoryce":
Arystoteles opisuje w "Retoryce" entymematy łącznie z topiką, gdyż jako przemilczenie przesłanek powszechnie znanych i oczywistych, entymemat odwołuje się do wiedzy obiegowej, i jako taki jest czymś zbliżonym do toposu. Nie jest wprawdzie tożsamy z toposem, ale jest narzędziem, dzięki któremu tworząc myślowe skróty na mocy "opinio communis" można generować toposy.
Na gruncie wyłożonej w "Topikach" klasyfikacji sylogizmów entymemat nie jest ani sylogizmem właściwym, ani sylogizmem dialektycznym, ani sylogizmem erystycznym – może natomiast wystąpić jako część lub całość każdego z tych sylogizmów. 
Entymemat nie jest w retoryce dowodem rzetelnym. Jerzy Ziomek porównuje entymemat do exemplum pisząc, że ma on się tak do dedukcji, jak exemplum do indukcji. Może być silnym argumentem, gdyż ma zaletę zwięzłości, ponadto chwiejne prawdopodobieństwo cechuje się często dużą siłą perswazyjną.

</doc>
<doc id="1260871" url="https://pl.wikipedia.org/wiki?curid=1260871" title="Entymemat">
Entymemat



</doc>
<doc id="1260873" url="https://pl.wikipedia.org/wiki?curid=1260873" title="Chikamatsu Monogatari">
Chikamatsu Monogatari



</doc>
<doc id="1260874" url="https://pl.wikipedia.org/wiki?curid=1260874" title="Dementi (album)">
Dementi (album)

dementi – akustyczny album zespołu 2Tm2,3 wydany w 2008 roku. Płyta różni się od pozostałych studyjnych albumów grupy brakiem przesterowanych gitar, ale przede wszystkim skład rozszerzono o kwartet smyczkowy i instrumenty dęte. Album promowała akustyczna, wielkopostna trasa koncertowa (18-21 marca, 28-30 marca, 1-4 kwietnia 2009: Śrem-Jeziorany, Nowa Sól, Wrocław, Chorzów, Kraków, Poznań, Szczecin, Gdańsk, Warszawa, Puławy, Lublin i Kielce). Teksty, jak zawsze w przypadku 2Tm2,3, oparte zostały na Biblii.
Lista utworów.
Skrót "Ps" oznacza teksty zaczerpnięte z Księgi Psalmów.

</doc>
<doc id="1260879" url="https://pl.wikipedia.org/wiki?curid=1260879" title="Polskie Towarzystwo Informatyczne">
Polskie Towarzystwo Informatyczne

Polskie Towarzystwo Informatyczne (nazwa skrócona: PTI) – organizacja zrzeszająca polskich informatyków, zarejestrowana 22 maja 1981 roku.
Celem PTI jest wspieranie działalności naukowej i zawodowej w obszarach związanych z informatyką, popularyzacja informatyki, reprezentowanie środowiska informatyków przed instytucjami w kraju i za granicą.
Organizacja przyczyniła się do komputeryzacji Polski, zwłaszcza w dziedzinie edukacji.
Działalność.
Skupia (w 2017) ok. 1250 członków. Jest organizatorem cyklicznych przedsięwzięć środowiskowych (krajowych i międzynarodowych konferencji, spotkań integracyjnych informatyków, konkursów, nagród).
Polskie Towarzystwo Informatyczne organizuje egzaminy do uzyskania Europejskiego Certyfikatu Umiejętności Komputerowych (ECDL) oraz certyfikatu zawodu informatyka (EUCIP). Izba Rzeczoznawców PTI świadczy usługi w zakresie: wykonywania ekspertyz i opinii, przeprowadzania audytów (w tym audytów bezpieczeństwa), badania, analizy i oceny projektów, systemów i rozwiązań informatycznych oraz wspiera merytorycznie klientów przy przygotowywaniu SIWZ i prowadzaniu procesu przetargowego.
Ponadto PTI jest jednym z wydawców miesięcznika popularnonaukowego „Delta” – razem z Polskim Towarzystwem Matematycznym, Polskim Towarzystwem Fizycznym i Polskim Towarzystwem Astronomicznym.
Przedsięwzięcia PTI.
Konferencje i seminaria:
Konkursy:
Imprezy edukacyjno-informacyjne i integracyjne:
Przedsięwzięcia organizowane w przeszłości:

</doc>
<doc id="1260885" url="https://pl.wikipedia.org/wiki?curid=1260885" title="Mikołaj Franciszek Daniłowicz">
Mikołaj Franciszek Daniłowicz

Mikołaj Franciszek Daniłowicz herbu Sas (zm. 1688) – wojewoda podolski od 1687, starosta czerwonogrodzki, borecki, lubelski i parczewski. 
Życiorys.
Był kilkakrotnie wybierany posłem na sejm z ziemi halickiej. Od 1663 miał własną choragiew pancerną, na czele której wziął udział w walkach z Turkami w 1671. Poseł sejmiku halickiego na sejm 1681 roku. Uczestnik kampanii wiedeńskiej w 1683. 

</doc>
<doc id="1260891" url="https://pl.wikipedia.org/wiki?curid=1260891" title="Marian Leszczyński">
Marian Leszczyński

Marian Leszczyński, ps. „Fred” (ur. 8 grudnia 1936 w Łopatynie, zm. 31 grudnia 2020 w Toronto) – polski wioślarz, olimpijczyk z Tokio (1964).
Ukończył liceum ogólnokształcące, z zawodu był elektrykiem. Należał do klubów sportowych: Start Warszawa, CWKS Bydgoszcz i AZS Wrocław.

</doc>
<doc id="1260892" url="https://pl.wikipedia.org/wiki?curid=1260892" title="Wiksa">
Wiksa

Wiksa (również wixa, od niem. "Wichser") – rodzaj imprezy klubowej.
Definicja.
Wiksa jest połączeniem zachodnioeuropejskich zwyczajów spotykanych na wielkich imprezach typu Love Parade z elementami angielskiego stupid house. Uczestnicy przebierają się za postacie w rodzaju robotników, robotów lub kosmitów, malują ciała, zakładają maski chirurgiczne lub gazowe. Popularne są także odblaskowe i fluorescencyjne stroje. Najczęściej używane, utożsamiane z tym zjawiskiem, są akcesoria w rodzaju gwizdków i świecących w UV białych rękawiczek, ale także glowsticki albo mrugające bransoletki. Niektórzy uczestnicy zakładają także odkurzacze na plecy. Przez wzgląd na intensywność świateł i muzyki, sporą popularnością cieszą się także niedrogie narkotyki pobudzające – extasy, amfetamina oraz mefedron.
Charakterystycznym elementem imprez typu wiksa są różnego rodzaju okrzyki, takie jak „jazda!”, „lecimy!”, „ruszamy!”, „w górę!” czy inne – najczęściej używane z efektem pogłosu. W różnych regionach Polski funkcjonują także inne określenia wiksy jak: "jazda", "rurka" czy "belka". O ile geneza tego pierwszego jest podobna, to dwa pozostałe określenia odnoszą się do muzyki kojarzonej z wiksą i charakterystycznego „rurowatego” metalicznego basu obecnego w co drugiej ósemce pomiędzy beatami. Zjawisko to zwane jest też niekiedy „manieczkami” (od nazwy miejscowości, gdzie znajduje się jeden z najbardziej utożsamianych z wiksą klubów – Klub Ekwador w Manieczkach).
Etymologia nazwy.
Słowo "wiksa" (pierwotnie pisane również "vixa", wulgaryzm zaczerpnięty z języka niemieckiego, "Wichser" – "onanista") wywodzi się z okrzyków wznoszonych przez dyskdżokejów oraz uczestników imprez. O ile „wiksa” w gradacji uczestników imprez oznacza dobrą zabawę, następnym określeniem jest "luta" albo "czapa". Ostatnim z gradacji określeniem jest "huta" lub "dżumaga".
Innym znaczeniem określenia jest stan wywołany nadmiernym spożyciem napojów alkoholowych.
Słowo „wiksa” zgłoszone było w plebiscycie na Młodzieżowe Słowo Roku 2016.
Historia.
Za pionierów tego gatunku uznaje się zespół Klubbheads, który wypromował charakterystyczne brzmienie i układ linii basu nagraniem „Turn Up The Bass” z roku 2000. Imprezy „wiksiarskie” odbywały się głównie w dużych klubach na przedmieściach lub na wsiach w okolicach dużych miast, przy udziale kilku tysięcy bawiących się. Znane są również przypadki, w których kluby z owym zjawiskiem mieściły się w centrach miast. Imprezie przewodził dyskdżokej, okrzykami motywując tłum do zabawy. Pierwszym polskim promotorem tego typu zabawy był DJ Kris, rezydent wielkopolskiego Klubu Ekwador Manieczki koło Poznania. Złoty wiek i szczytowa popularność nurtu przypadała na lata 2000–2003.
W niektórych klubach (np. w Warszawie) od początku nie występowały okrzyki, a muzyka była gatunku techno. Częstsze tam również były przebrania, maski i intensywnie święcące gadżety.
Od około 2003 roku ten gatunek muzyki zaczął być sukcesywnie zmieniany. Część klubów zaczęła przechodzić do gatunku electro house. Nieliczne kluby zastąpiły stupid house transem. Jednak pozostałe elementy zjawiska nie uległy zmianie do około 2006 roku, który okazał się przełomowy. Wówczas na imprezie Sunrise Festival ostatecznie zabroniono używania gadżetów związanych ze zjawiskiem wiksy.
Wiksa zasadniczo panowała w latach 1998–2006, potem zanikała, choć wciąż ma zwolenników. W wyniku fali krytyki na stronach internetowych wielu DJ-ów porzuciło ten gatunek muzyki klubowej, a część jego fanów zaczęła interesować się innymi stylami.
Obecnie pozostałościami nurtu są charakterystyczne okrzyki, typowe dla niektórych klubów. Słowo „jazda!” nabrało negatywnego wydźwięku i jest używane sporadycznie. Podobnie jest z okrzykami o podtekście seksualnym i narkotykowym.
Formacja Clubbasse, która dawniej była uznawana za polskiego prekursora muzyki utożsamianej z wiksą, została reaktywowana i organizuje imprezy „Retro time in attack” (Powrót do przeszłości), które w dalszym ciągu praktykują zjawisko wiksy.
W 2013 roku rozpoczęto m.in. cykl imprez o nazwie „Pumpingland” oraz „Members of Pumpingland”, które nawiązują do stylu "scouse-house", zapoczątkowanego przez holenderską formację Klubbheads, i gdzie prezentowano remiksy w typie "oldschool". Innymi przedstawicielami tego gatunku w Polsce są Crouzer oraz Matt Brave.
Na imprezy zapraszani są artyści utożsamiani ze „starym stylem”. Również kluby starają się organizować własne imprezy w stylu wiksy, nawiązujące do przeszłości, jak np. „Back to old night” (Powrót do starych nocy) w Klubie Ekwador Manieczki. Obserwuje się, że imprezy z muzyką uważaną za ambitniejszą są w zaniku, podczas gdy występy DJ Hazela czy Clubbasse trzeba rezerwować z kilkumiesięcznym lub nawet rocznym wyprzedzeniem.
Odbiór.
Krytycy zjawiska zarzucają wiksom przesycenie narkotykami, seksem oraz alkoholem. Do przeciwników nurtu należą głównie przedstawiciele środowisk związanych z holenderską sceną trance. Twierdzą, iż zachowania typowe dla wiksy nie godzą się podczas występów światowych gwiazd muzyki klubowej, a samo zjawisko nie jest częścią kultury klubowej, lecz tylko polskim „wytworem”. Sety DJ-ów z tego gatunku uważają za mało ambitne.
Zwolennicy twierdzą, iż każdy ma prawo bawić się „na swój sposób”. Często należą do nich osoby chcące zachować oryginalny charakter polskiej sceny klubowej, który jest połączeniem zjawisk niemieckich i holenderskich. Ponadto twierdzą, iż gdyby nie wiksa, polska scena klubowa nie rozkwitłaby, gdyż polscy DJ-e i producenci nie rozwinęliby się, a pierwsze imprezy w Polsce miały podłoże w tym nurcie. Zwracana jest także uwaga na to, że w krajach Europy Zachodniej i w Stanach Zjednoczonych takie praktyki jak świecące gadżety oraz zachęcanie do zabawy przy użyciu mikrofonu nie budzą żadnego zgorszenia.

</doc>
<doc id="1260897" url="https://pl.wikipedia.org/wiki?curid=1260897" title="Jerzy Suszko (chemik)">
Jerzy Suszko (chemik)

Jerzy Suszko (ur. 7 lutego 1889 w Piosku, zm. 5 października 1972 w Poznaniu) – polski chemik-organik, profesor, w latach 1952–1956 rektor Uniwersytetu Poznańskiego. Zajmował się między innymi chemią alkaloidów grupy chininy. Ojciec Romana Suszki, logika.
Życiorys.
Urodził się w chłopskiej rodzinie ze Śląska Cieszyńskiego. Ukończył gimnazjum w Cieszynie w 1908 roku. Studia chemiczne i doktorat na Politechnice Praskiej, następnie pracownik Uniwersytetu Jagiellońskiego. Po habilitacji przeniósł się początkowo na Politechnikę Lwowską, a w 1930 na Uniwersytet Poznański. W 1937 roku został profesorem nadzwyczajnym. Członek założyciel Polskiego Towarzystwa Chemicznego (pełnił też funkcję Prezesa PTCh), członek Polskiej Akademii Umiejętności, członek korespondent (od 1952), członek rzeczywisty (od 1958) Polskiej Akademii Nauk. Promotor ok. 40 rozpraw doktorskich. Za jego kadencji rektorskiej Uniwersytet Poznański przyjął obecną nazwę „Uniwersytet im. Adama Mickiewicza” (24.12.1955).
Zasłużony dla odbudowy parafii ewangelicko-augsburskiej w Poznaniu po II wojnie światowej, pełnił też obowiązki prezesa Polskiego Towarzystwa Ewangelickiego.
Zmarł 5 października 1972 w Poznaniu, gdzie został pochowany na Cmentarzu Junikowskim.
Upamiętnienie.
Imieniem Jerzego Suszki nazwana została jedna z ulic na poznańskim Piątkowie oraz jedna z sal w Collegium Chemicum w Poznaniu.

</doc>
<doc id="1260903" url="https://pl.wikipedia.org/wiki?curid=1260903" title="Inozynian sodu">
Inozynian sodu



</doc>
<doc id="1260906" url="https://pl.wikipedia.org/wiki?curid=1260906" title="Guanylan sodu">
Guanylan sodu



</doc>
<doc id="1260907" url="https://pl.wikipedia.org/wiki?curid=1260907" title="John Rhoderic McPherson">
John Rhoderic McPherson

John Rhoderic McPherson (ur. 9 maja 1833 roku, zm. 8 października 1897 roku) –amerykański przedsiębiorca i polityk.
W latach 1877–1895 z ramienia Partii Demokratycznej reprezentował stan New Jersey w Senacie Stanów Zjednoczonych.

</doc>
<doc id="1260912" url="https://pl.wikipedia.org/wiki?curid=1260912" title="Płynność rynku">
Płynność rynku

Płynność rynku - zjawisko ekonomiczne polegające na tym, że na rynku jakiegoś dobra, możliwe jest wykonywanie transakcji. Jeśli te transakcje można wykonywać bez ograniczeń, mówimy o tym, że rynek jest płynny. Brak płynności rynku jest tożsamy ze stanem braku możliwości wykonywania transakcji spowodowanym faktem, że co najmniej jedna ze stron transakcji (nabywcy lub sprzedawcy danego rodzaju aktywów) nie są zainteresowani dokonywaniem transakcji.
Płynność rynku jest pokrewna, ale nie tożsama, z głębokością rynku.

</doc>
<doc id="1260917" url="https://pl.wikipedia.org/wiki?curid=1260917" title="Bolek Polívka">
Bolek Polívka

Bolek Polívka właśc. Boleslav Polívka (ur. 31 lipca 1949 w Vizovicach) – czeski mim, aktor i scenarzysta.
Ukończył studia na Akademii Muzycznej (JAMU) w Brnie. Specjalizuje się w pantomimie, uprawia też jednak typowe aktorstwo. W telewizji debiutował w latach 70.; popularność i uznanie przyniosły mu komediowe role w filmach Věry Chytilovej. Dwukrotnie honorowano go nagrodą Český lev dla najlepszego aktora filmowego: w 1997 za rolę księdza w dramacie "Zapomniane światło", a w 2000 za kreację w komediodramacie "Musimy sobie pomagać".
W 1993 założył w Brnie własny teatr – Divadlo Bolka Polívky. Jest autorem sztuk teatralnych, sam je reżyseruje i gra w nich główną rolę. Napisał m.in. "Pépe", "Trosečník", "Poslední leč" czy "Šašek a královna". Ostatnia z tych sztuk została zekranizowana przez V. Chytilovą w 1987 (polski tytuł "Błazen i królowa").

</doc>
<doc id="1260918" url="https://pl.wikipedia.org/wiki?curid=1260918" title="Bolek Polivka">
Bolek Polivka



</doc>
<doc id="1260921" url="https://pl.wikipedia.org/wiki?curid=1260921" title="Bill Bradley">
Bill Bradley

William Warren Bradley (ur. 28 lipca 1943 w Crystal City) – amerykański koszykarz, występujący na pozycjach rzucającego obrońcy lub niskiego skrzydłowego, reprezentant kraju, mistrz olimpijski (1964) oraz NBA (1970, 1973), po zakończeniu kariery sportowej – przedsiębiorca i polityk.
Początkowo edukację zdobywał w miejscowych szkołach publicznych. W 1965 ukończył studia na Uniwersytecie Princeton. Następnie otrzymał stypendium na Uniwersytecie Oksfordzkim, gdzie również studiował uzyskując dyplom w 1968.
Podczas studiów uprawiał koszykówkę. Trzykrotnie był wybierany do drużyny najlepszych zawodników uniwersyteckich, a w 1965 został wybrany uniwersyteckim zawodnikiem roku. Pomógł doprowadzić zespół Uniwersytetu Princeton do półfinału rozgrywek uniwersyteckich. Poza drużyną uniwersytecką wystąpił na Letnich Igrzyskach Olimpijskich w Tokio w 1964, gdzie wraz z reprezentacją Stanów Zjednoczonych zdobył złoty medal.
W sezonie 1967/68 rozpoczął karierę zawodową w lidze NBA, wybrany z 2. numerem w drafcie 1965 przez New York Knicks. W debiutanckim sezonie 1967/1968 zajął drugie miejsce w głosowaniu na debiutanta roku.
W swojej dziesięcioletniej karierze w tej lidze ośmiokrotnie zakwalifikował się do fazy play-off. W sezonie 1969/70 pomógł drużynie New York Knicks zdobyć pierwszy tytuł mistrzowski. Osiągnięcie to powtórzył w sezonie 1972/73 będąc również wybrany w tym sezonie do meczu gwiazd. Podczas gry w lidze NBA określany był przydomkiem "Dollar Bill". W 1983 za swoje osiągnięcia na parkiecie został wybrany do koszykarskiej galerii sław.
Po zakończeniu kariery koszykarskiej w 1977 Bill Bradley poświęcił się polityce. W latach 1979–1997 z ramienia Partii Demokratycznej przez dziewięć kadencji Kongresu Stanów Zjednoczonych reprezentował stan New Jersey w Senacie Stanów Zjednoczonych. W wyborach prezydenckich w 2000 starał się o nominację Partii Demokratycznej, jednak ostatecznie przegrał tę rywalizację z Alem Gorem.
Po tej porażce ostatecznie wycofał się z polityki i zajął się działalnością gospodarczą.

</doc>
<doc id="1260922" url="https://pl.wikipedia.org/wiki?curid=1260922" title="Bitwa pod Tudelą">
Bitwa pod Tudelą

Bitwa pod Tudelą – jedno ze starć zbrojnych w czasie hiszpańskiej wojny niepodległościowej, stoczona została 23 listopada 1808 w pobliżu miejscowości Tudela, nieopodal Saragossy. Zakończyła się zwycięstwem wojsk francusko-polskich pod dowództwem marszałka Lannesa nad siłami hiszpańskimi generała Castañosa.
19 000 żołnierzy hiszpańskich próbowało powstrzymać 30-tysięczny korpus francuski, ale zostali pobici. Straty hiszpańskie wyniosły około 4 000 zabitych, rannych i wziętych do niewoli, podczas gdy wojska Lannesa straciły jedynie 650 ludzi. Straty Castañosa byłyby znacznie większe, gdyby marszałek Ney zdążył zamknąć Hiszpanom drogi odwrotu, nie zrozumiał jednak jasnego rozkazu cesarza i działał opieszale.
W bitwie znakomicie spisywali się lansjerzy nadwiślańscy. Ich dowódca, płk Jan Konopka, otrzymał za Tudelę Krzyż Kawalerski Legii Honorowej.
Rankiem ułani Konopki zostali wysłani na rekonesans. Razem z nimi znajdował się głównodowodzący francuski. Lannes od razu spostrzegł szansę pobicia armii nieprzyjacielskiej. Natychmiast wydał rozkaz gen. Maurice'owi Mathieu, aby zaatakował prawe skrzydło Palafoxa.
Atak rozstrzygnęły 14. pułk piechoty liniowej i 2. pułk Legii Nadwiślańskiej, który dowodzony przez pułkownika Kąsinowskiego, zdobył dwie kolejne pozycje hiszpańskie i doszedł aż do mostu na rzece Ebro. W chwili, gdy walka na tym odcinku osiągnęła kulminacyjny punkt, gen. Lefebvre-Desnouettes poprowadził do szarży swoją kawalerię. Lansjerzy Konopki wpadli na baterię artylerii hiszpańskiej, w mgnieniu oka wycięli kanonierów i zdobyli działa.
Klęska Palafoxa była całkowita i pociągnęła za sobą paniczną ucieczkę wojsk gen. Castañosa. "„Teraz Lannes z korpusem 6. ścigał rejterującego Castaniosa. W awangardzie biegli lansyerzy Konopki, nie dając wytchnąć pierzchającym wrogom, wywracając szarżami próby odporu czynione przez aryegardę hiszpańską”"
Bitwa została uwieczniona płaskorzeźbą na Łuku Triumfalnym w Paryżu.
Linki zewnętrzne.
Lansjerzy Nadwiślańscy

</doc>
<doc id="1260927" url="https://pl.wikipedia.org/wiki?curid=1260927" title="Omikron Ursae Majoris">
Omikron Ursae Majoris

Omikron Ursae Majoris ("ο UMa", "Muscida") – gwiazda podwójna w gwiazdozbiorze Wielkiej Niedźwiedzicy. Wokół głównej gwiazdy układu krąży planeta pozasłoneczna.
Nazwa.
Tradycyjna nazwa gwiazdy, Muscida, wywodzi się ze średniowiecznej łaciny i oznacza „pysk” (Niedźwiedzicy), co odnosi się do jej położenia w gwiazdozbiorze. Nazwa ta została zatwierdzona przez Międzynarodową Unię Astronomiczną i weszła do jej katalogu nazw gwiazd.
Charakterystyka.
W skład układu wchodzą dwie gwiazdy: Omikron Ursae Majoris A (Muscida), żółty olbrzym należący do typu widmowego G i Omikron Ursae Majoris B, czerwony karzeł typu M1 o jasności zaledwie 15,2. Omikron Ursae Majoris A ma 360 milionów lat, zakończyła syntezę wodoru w hel w jądrze i obecnie zmienia się w znacznie jaśniejszego czerwonego olbrzyma. Jest ona gwiazdą zmienną, jej obserwowana wielkość gwiazdowa zmienia się od 3,3 do 3,8 w okresie około roku. 
Składniki A i B są oddalone o co najmniej 400 au, a okres orbitalny tego układu to ponad 4100 lat.
Wokół olbrzyma krąży planeta, gazowy olbrzym o oznaczeniu Omikron Ursae Majoris b. Jej istnienie potwierdzono w 2012 roku.

</doc>
<doc id="1260930" url="https://pl.wikipedia.org/wiki?curid=1260930" title="Internet Communications Engine">
Internet Communications Engine

Internet Communications Engine, w skrócie ICE, to protokół zdalnego wywoływania procedur i obiektowe oprogramowanie pośredniczące stworzone przez ZeroC i podwójnie licencjonowane jako GNU GPL z możliwością wykupienia licencji komercyjnej. Twórcy założyli stworzenie rzeczywistego systemu bez przesadnej złożoności jednak cechującego się wysoką wydajnością i skalowalnością. Systemu można używać na różnorodnych platformach, takich jak: C++, Java, .NET, Visual Basic, Python, Ruby oraz PHP, jak również na większości głównych systemów operacyjnych takich jak Linux, Solaris, Windows i OS X. Powstała również wersja ICE o nazwie Ice-e, która jest przeznaczona dla telefonów komórkowych.
Jak sama nazwa wskazuje, middleware (oprogramowanie pośredniczące) może być używane dla aplikacji internetowych bez konieczności korzystania z protokołu HTTP i jest w stanie przejść przez zapory sieciowe w przeciwieństwie do większości innych programów tego typu.
ICE i CORBA.
ICE cechuje podobieństwo do CORBA, został stworzony przez kilku developerów CORBA włączając w to Michi Henninga. Od CORBA różni go to, że jest dużo mniejszy i mniej rozbudowany. Według danych ze strony producenta jest to zasługą stworzenia tego systemu przez kilku doświadczonych programistów, bez negatywnych skutków ‘tworzenia przez komitet’.
Składniki ICE.
ICE to zestaw komponentów podobnych jak w CORBA, które zawierają zdalne wywołanie obiektów ("object-oriented remote-object-invocation"), replikację, przetwarzanie siatkowe ("Grid Computing"), poprawną pracę mimo usterek ("failover"), równoważenie obciążenia ("load-balancing"), przechodzenie zapory ("firewall-traversals"), oraz serwisy pozwalające na publikację i subskrypcję usług ("publish-subscribe services"). Aby uzyskać dostęp do tych usług, aplikacje są powiązane z biblioteką uzupełniającą lub zestawem, który jest generowany ze składni niezależnego języka IDL – jak na przykład SLICE.
IceStorm.
IceStorm jest obiektowo zorientowanym frameworkiem pozwalającym na publikację i subskrypcję, który również wspiera standardy jakości usług QoS. W przeciwieństwie do innych frameworków tego typu (takich jak np. niżej wspomniane TIBCOs Rendezvous, czy SmartSockets) treść wiadomości składa się z obiektów dobrze zdefiniowanych klas, a nie tekstu strukturalnego.
IceGrid.
IceGrid to zestaw ram, które dostarczają zorientowanego obiektowo równoważenia obciążenia, obsługi błędów, wykrywania obiektów, oraz rejestru usług.
IcePatch.
IcePatch ułatwia rozmieszczenie oprogramowania opartego na ICE. Może skorzystać z IcePatch na przykład użytkownik, który chce wdrożyć nową funkcjonalność i / lub poprawki do kilku serwerów.
Glacier.
Glacier jest to usługa stworzona na podstawie proxy, umożliwiająca komunikację przez zapory sieciowe, co pozwala nam tworzyć ICE silnika komunikacji internetowej.
IceBox.
IceBox jest podobnym w architekturze do SOA kontenerem usług wykonywalnych, implementowanym w bibliotekch.dll lub.so. Jest to wygodniejsza alternatywa w porównaniu do budowania wszystkich wykonań dla każdego serwisu.
Slice.
Slice jest formatem plików należącym do firmy ZeroC, który programiści używają niezależnie od języka do edytowania deklaracji i definicji klas, interfejsów, struktur i wyliczeń. Pliki definicji Slice stanowią punkt wyjścia do procesu wytwarzania procedur stub. Stub z kolei jest powiązaniem aplikacji z serwerami, które powinny komunikować się ze sobą w oparciu o interfejsy i klasy zadeklarowane lub określone przez definicje Slice.
Niezależnie od CORBA, klasy i interfejsy wspierają dziedziczenie i klasy abstrakcyjne. Dodatkowo Slice dostarcza opcje konfiguracji w postaci makra i atrybutów, bezpośrednio do procesu generowania kodu. Przykładem jest dyrektywa do generowania pewnego szablonu STL codice_1 w zamian domyślnego, który służy do tworzenia szablonu STL codice_2.
Porównanie z innymi protokołami typu middleware.
SOAP.
ICE wypada korzystnie w porównaniu do SOAP, jego główną zaletą jest to, iż jest bardziej zorientowana obiektowo. Inną ważną zaletą jest to, że oferuje znacznie lepsze wyniki zarówno pod względem przepustowości, jak i obciążenia procesora. To dlatego, że SOAP oparty jest na HTTP i XML, wymagających analizy, a Ice wykorzystuje binarny protokół zaprojektowany dla wysokiej wydajności i niskiej szczegółowości. Jednakże ICE może nie oferować podobnej wydajność lub ścisłości zwartości, podczas gdy komunikaty SOAP są przesyłane za pomocą bardziej efektywnego transportu i kodowania wiadomości, takich jak SOAP/TCP, czy Fast Infoset.
CORBA.
CORBA (ang. "Common Object Request Broker Architecture") to technologia zapewniająca komunikację pomiędzy obiektami pracującymi w heterogenicznych (różnorodnych) systemach komputerowych. Obiekty pełniące dowolne funkcje mogą być zaimplementowane w różnych językach programowania, na dowolnej platformie sprzętowej, pod kontrolą różnych systemów operacyjnych.
TIBCO Rendezvous/EMS.
Rendezvous jest dostarczonym przez TIBCO, asynchronicznym pośrednikiem typu tylko publikuj/subskrybuj, który dostarcza wiadomości tekstowe, jak również swoje własne nazwy wartości i formaty. Demon działa po stronie klienta i komunikuje się z subskrypcją procesów klienta przez łącza komunikacyjne IPC lub TCP/IP. Demon pośredniczy między procesami klienta i demonami, które obsługują serwery publikacji. Te demony wspierają komunikację przez rozsyłanie grupowe ("multicast"), jak również komunikację rozgłoszeniową ("broadcast").
EMS to skrót od Enterprise Messaging Services i jest implementacją serwera JMS, który ma także wsparcie dla Rendezvous TIBCO.
Talarian Smartsockets.
Różnice pomiędzy opisanymi powyżej Rendezvous / EMS to brak formatu payload, oraz to, że te demony te działają po stronie klienta. Zamiast tego, wiele demonów typu publikuj/subskrybuj uruchomia się gdzieś w sieci zwanej chmurą. Zapewnia to lepszą wydajność i przełączania awaryjne, ponieważ komunikacja jest rozłożona na kilka demonów naraz, demony są uruchomione w stanach niedostępnych, a klienci mogą automatycznie przełączyć się do innego demona. Chmura również wyłapuje opublikowane dane i udostępnia interfejs dla klientów do pobierania danych. Każdy klient może w związku z tym zażądać ostatnich opublikowanych danych w dowolnym czasie bez konieczności oczekiwania na źródła do publikowania danych.Tego ostatniego mechanizmu obecnie brakuje w ICE.

</doc>
<doc id="1260931" url="https://pl.wikipedia.org/wiki?curid=1260931" title="Lambda Ursae Majoris">
Lambda Ursae Majoris

Lambda Ursae Majoris ("λ UMa", "Tania Borealis") – gwiazda w konstelacji Wielkiej Niedźwiedzicy o obserwowanej wielkości gwiazdowej +3,45.
Nazwa.
Tradycyjna nazwa gwiazdy, Tania Borealis, wywodzi się od arabskiego wyrażenia , co oznacza „drugi skok (gazeli)” i odnosi się do tej gwiazdy oraz pobliskiej mi Ursae Majoris. Łaciński dodatek wskazuje, że jest to północna gwiazda spośród tych dwóch. Nazwa ta została zatwierdzona przez Międzynarodową Unię Astronomiczną i weszła do jej katalogu nazw gwiazd.
Charakterystyka fizyczna.
Jest to biały podolbrzym lub gwiazda ciągu głównego (karzeł) typu widmowego A. Jej masa jest 2,5 raza większa od masy Słońca, a promień jest 3,2 raza większy od promienia Słońca. Temperatura powierzchni jest szacowana na 8930 K. Gwiazda ta obraca się wokół własnej osi w ciągu poniżej 3,2 doby.

</doc>
<doc id="1260933" url="https://pl.wikipedia.org/wiki?curid=1260933" title="Charles Lefebvre-Desnouettes">
Charles Lefebvre-Desnouettes

Charles Lefebvre-Desnouettes (lub Desnoettes, ur. w 1773, zm. 22 maja 1822) – francuski generał kawalerii, który po wojnach napoleońskich wyemigrował do Stanów Zjednoczonych.
Życiorys.
Wstąpił do wojska w roku 1792 służąc w wielu kampaniach prowadzonych przez Francję po rewolucji. Po sześciu latach dosłużył się stopnia kapitana i został "aide-de-camp" generała Bonaparte. Po bitwie pod Marengo został ponownie awansowany, a pod Austerlitz Napoleon mianował go pułkownikiem. Brał również udział w kampanii pruskiej w latach 1806–1807.
W 1808 został generałem brygady i baronem cesarstwa. Skierowany do Hiszpanii dowodził pierwszym, nieudanym oblężeniem Saragossy. Na polu bitwy pod Tudelą wykazał się prawdziwym talentem, ale pod koniec roku 1808 został wzięty do niewoli przez kawalerię brytyjską w czasie akcji pod Benavente.
Przez ponad dwa lata był jeńcem angielskim zwolnionym na słowo i mieszkającym na wolności w Cheltenham. W roku 1811 udało mu się uciec na kontynent i w czasie wojny z Rosją w 1812 ponownie dowodził kawalerią. W ostatnich kampaniach lat 1813 i 1814 jego kawalerzyści odznaczyli się w kilku bitwach, zwłaszcza pod La Rothiere i Montmirail. Sto dni spędził u boku Napoleona i został ranny pod Waterloo.
Zwycięzcy skazali go na śmierć, ale ponownie uciekł, tym razem do Stanów Zjednoczonych, gdzie spędził kolejne kilka lat uprawiając bez większego powodzenia winnicę i śląc listy do króla Ludwika z prośbami o zezwolenie na powrót. Gdy jednak taką zgodę otrzymał i wyruszył do Francji, zginął na statku "Albion", który zatonął u wybrzeży Irlandii wraz z całą załogą 22 maja 1822 roku.

</doc>
<doc id="1260936" url="https://pl.wikipedia.org/wiki?curid=1260936" title="Under the Red Sky">
Under the Red Sky

Under the Red Sky – 27. album studyjny nagrany przez Boba Dylana pomiędzy styczniem a marcem 1990 r. i wydany w tym samym roku
Historia i charakter albumu.
Kiedy nowy album "Under the Red Sky" ukazał się 11 września 1990 r., stał się z miejsca przyczyną największej kontrowersji wśród fanów (pozostałych) Dylana. Część uważała go za najgorszy album z oryginalnymi kompozycjami, jaki kiedykolwiek Dylan wydał. Druga część umieszczała go wśród najlepszych z ostatnio nagranych albumów.
Producenci David i Don Wasowie, a nie Dylan, wybrali także muzyków do pracy w studiu.
Pierwsza sesja dała kilka utworów. Największe problemy wystąpiły przy nagrywaniu "God Knows" (piosenki jeszcze z sesji do "Oh Mercy"). Inne nagrane wtedy utwory uległy potem licznym zmianom, np. usunięto gitarę Steviego Raya Vaughana z "Handy Dandy" i wprowadzono organy Koopera będące, na życzenie Dylana, pastiszem organów z "Like a Rolling Stone". Po tej sesji Dylan udał się na europejskie tournée, dlatego ponownie pojawił się w studiu dopiero dwa miesiące później.
Przystąpił wtedy do powtórnego nagrania jednego z utworów z sesji do "Oh Mercy", czyli "Most of the Time". Utwór ten stał się zarazem trzecim wideo (nagr. 16 marca) Dylana.
Na następną sesję Was zaprosił grupę NRBQ. Nagrano wspólnie pewnie kilka utworów, lecz nie ma żadnej dokumentacji z tej sesji.
Reszta albumu została nagrana na sesjach w drugiej połowie marca. Dylan nie ułatwiał zadania producentom, nieustannie zmieniając teksty. Działo się to nawet już przy sesjach miksujących. Z sześciu piosenek, które z tych sesji znalazły się na albumie, dwie otrzymały prawie nowy tekst ("2 x 2" i "Unbelievable"), inne uległy drobnym retuszom tekstu, a jedna ("T.V. Talkin' Song") została całkowicie przerobiona i to zarówno jeśli chodzi o tekst i muzykę.

</doc>
<doc id="1260937" url="https://pl.wikipedia.org/wiki?curid=1260937" title="Przeklęte oko proroka">
Przeklęte oko proroka

Przeklęte oko proroka – polsko-bułgarski film przygodowy z roku 1984 w reżyserii Pawła Komorowskiego. Film jest kontynuacją przygodowego filmu „Oko proroka” zrealizowanego na podstawie powieści „Oko proroka czyli Hanusz Bystry i jego przygody” Władysława Łozińskiego.
Akcja toczy się w niespokojnym czasie dla Rzeczypospolitej, za panowania Jana Kazimierza, na tle buntów kozackich. Turcy zapuszczają się w głąb kraju. Napadają także na zajazd Bystrych pod Tarnowem. Gnany awanturniczą naturą Hanusz Bystry wyprawia się na Bałkany, by uwolnić swego przyjaciela, Semena Bedryszkę, pojmanego przez Turków podczas poszukiwania wziętego w jasyr ojca.

</doc>
<doc id="1260941" url="https://pl.wikipedia.org/wiki?curid=1260941" title="Wixa">
Wixa



</doc>
<doc id="1260942" url="https://pl.wikipedia.org/wiki?curid=1260942" title="Oko proroka (film)">
Oko proroka (film)

Oko proroka – polsko-bułgarski film przygodowy z roku 1982 w reżyserii Pawła Komorowskiego, zrealizowany na podstawie powieści "Oko proroka, czyli Hanusz Bystry i jego przygody" Władysława Łozińskiego.
Fabuła.
Akcja filmu toczy się w pierwszej połowie XVII wieku na południowo-wschodnich rubieżach Rzeczypospolitej. Marek Bystry trafia do tureckiej niewoli i zostaje sprzedany do katorżniczej pracy w kopalni. Jego kilkunastoletni syn Hanusz postanawia wykupić ojca z jasyru. W wyniku dramatycznego przypadkowego splotu okoliczności, zaprzyjaźnieni Kozacy powierzają mu bezcenny diament "Oko Proroka". Prześladowany przez złego Kajdasza i chciwego kupca ormiańskiego Kara Mordacha, pragnących zagrabić wspaniały klejnot, Hanusz wędruje przez Bułgarię znajdującą się pod jarzmem tureckim. Nim osiąga swój cel, czyha na niego wiele niebezpieczeństw, których unika dzięki pomocy życzliwych mu ludzi. 

</doc>
<doc id="1260943" url="https://pl.wikipedia.org/wiki?curid=1260943" title="Wryndawana">
Wryndawana



</doc>
<doc id="1260946" url="https://pl.wikipedia.org/wiki?curid=1260946" title="Kartaginę należy zniszczyć">
Kartaginę należy zniszczyć



</doc>
<doc id="1260951" url="https://pl.wikipedia.org/wiki?curid=1260951" title="Puchar Challenge siatkarek (2007/2008)">
Puchar Challenge siatkarek (2007/2008)

Puchar Challenge siatkarek 2007/2008 – 1. sezon turnieju rozgrywanego od 2007 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Runda 1.
"Infoplus Minetti Imola, Kazanoczka Kazań mają wolny los"
Runda 2.
"Kommunalnik Mogilev ma wolny los"
Turniej finałowy.
 Bursa

</doc>
<doc id="1260952" url="https://pl.wikipedia.org/wiki?curid=1260952" title="57th Uddeholm Swedish Rally">
57th Uddeholm Swedish Rally



</doc>
<doc id="1260957" url="https://pl.wikipedia.org/wiki?curid=1260957" title="Suszko">
Suszko

Osoby noszące nazwisko Suszko:

</doc>
<doc id="1260964" url="https://pl.wikipedia.org/wiki?curid=1260964" title="Explorer 19">
Explorer 19

Explorer 19 – amerykański satelita programu Explorer, drugi (po Explorerze 9) z serii ADE – nadmuchiwanych balonów do badania gęstości atmosfery.
Wyniesienie Explorera 19 jeszcze w czasie działania poprzedniego satelity, umożliwiło zbieranie danych o atmosferze jednocześnie z dwóch różnych obszarów.
Budowa i działanie.
Balon Explorer 19 wykorzystywał opór aerodynamiczny stawiany przez symetryczną powierzchnię statku do badania atmosfery. Statek składał się z dwóch półkul cienkiej folii aluminiowej połączonych mylarową taśmą. Złożony i pusty balon – umieszczony w rakiecie – miał kształt walca o wymiarach 21,6 na 48,3 cm. Po wystrzeleniu nadmuchany był azotem z butli i odrzucony od ostatniego członu rakiety mechaniczną sprężyną. W środku umieszczono również akumulator ładowany przez ogniwo słoneczne, znajdujące się na powierzchni balonu. Powierzchnię równomiernie pokrywały kropki białej farby (o średnicy 5,1 cm), które miały zapewniać stabilizację temperatury satelity. W balonie znajdował się również nadajnik radiowy na częstotliwości 136,62 MHz, o mocy 15 mW, umożliwiający śledzenie satelity. Antenę nadajnika stanowił sam balon. Niestety, jego moc była za mała do odbioru na Ziemi. NASA musiała użyć naziemnej sieci kamer Bakera-Nunna do optycznego śledzenia satelity.

</doc>
<doc id="1260969" url="https://pl.wikipedia.org/wiki?curid=1260969" title="Gotowość operacyjna">
Gotowość operacyjna

Gotowość operacyjna – pojęcie z dziedziny zarządzania oraz wojskowości, oznacza stopień gotowości ludzi, sprzętu, bądź urządzeń do wykonywania założonych zadań.
Wstępna gotowość operacyjna.
(ang. "Initial Operating Capability" – IOC) Stan wstępnej gotowości ludzi bądź urządzeń do wykonywania założonych zadań mający na celu przygotowanie do wykonywania zadań, w szczególności poprzez zapoznanie się z zadaniami, opracowanie sposobów oraz sprawdzenie zdolności do ich wykonania. W wojskowości, obejmuje między innymi opracowanie optymalnej taktyki działania ludzi oraz użycia posiadanego sprzętu i uzbrojenia, zwłaszcza w uwzględnieniu jego paramentów i możliwości technicznych. Po wykonaniu z sukcesem przewidzianych odpowiednimi procedurami czynności zmierzających do spełnienia celów IOE, może zostać ogłoszony stan "Pełnej Gotowości Operacyjnej"
Pełna gotowość operacyjna.
(ang. "Full Operating Capability" – FOC) Stan gotowości operacyjnej po pomyślnym zakończeniu IOE, powstający na skutek podjęcia i ogłoszenia odpowiedniej decyzji przez organ zarządzający. Stan ten oznacza pełną gotowość ludzi i sprzętu do wykonywania przypisanych im zadań bądź rozpoczęcie ich wykonywania.

</doc>
<doc id="1260977" url="https://pl.wikipedia.org/wiki?curid=1260977" title="PTCh">
PTCh



</doc>
<doc id="1260980" url="https://pl.wikipedia.org/wiki?curid=1260980" title="Göksu">
Göksu

Göksu (gr. Kalykadnos, łac. Calycadnus), Salef – rzeka w południowej Turcji o długości 241 km. 
Wypływa z Taurusu Kilikijskiego, a uchodzi do Morza Śródziemnego.
W 1190 r. podczas kąpieli utonął w niej cesarz Fryderyk I Barbarossa, przywódca III wyprawy krzyżowej.

</doc>
<doc id="1260981" url="https://pl.wikipedia.org/wiki?curid=1260981" title="Kalykadnos">
Kalykadnos



</doc>
<doc id="1260988" url="https://pl.wikipedia.org/wiki?curid=1260988" title="Enrique Keller">
Enrique Keller

Enrique Keller – hiszpańskie przedsiębiorstwo produkujące gitary, pianina, akordeony i inne instrumenty oraz akcesoria muzyczne, założona w 1944 roku przez Niemca, Enrique Keller Fritscha. W 1962 przedsiębiorstwo rozpoczęło produkcję instrumentów dętych. Siedziba Enrique Keller S.A znajduje się w Zarautz (Hiszpania).
Do produkcji gitar wykorzystuje głównie takie rodzaje drewna jak: sapele, sosna Oregon, mongoy, mahoń afrykański
Przykładowe modele gitar klasycznych: Juanita, Alba, Diana, Sevilla, Soledad, Malaga, Rosario.

</doc>
<doc id="1260992" url="https://pl.wikipedia.org/wiki?curid=1260992" title="Nominalizm pieniężny">
Nominalizm pieniężny

Nominalizm pieniężny – rodzaj zasady prawnej, która umożliwia dłużnikowi zwolnienie się ze zobowiązania pieniężnego przez zapłatę wierzycielowi swojego długu w wysokości, w jakiej został zaciągnięty, bez uwzględniania ewentualnych zmian wartości pieniądza (które mogły zajść od momentu zaciągnięcia długu do momentu spłaty).
Zasada ta nie uwzględnia zmiany siły nabywczej pomiędzy powstaniem zobowiązania a jego wykonaniem. Przeciwieństwem zasady nominalizmu pieniężnego jest zasada waloryzacji świadczeń pieniężnych.

</doc>
<doc id="1260997" url="https://pl.wikipedia.org/wiki?curid=1260997" title="Komunia święta duchowa">
Komunia święta duchowa

Komunia święta duchowa to rodzaj modlitwy katolików, mającej na celu "pielęgnowanie w duszy stałego pragnienia Sakramentu Eucharystii".
Była stosowana przez wielu świętych i innych mistrzów życia duchowego. Tradycja jej stosowania pochodzi od Soboru Trydenckiego.
Pius XII pisał w encyklice Mediator Dei et hominum: 

</doc>
<doc id="1260998" url="https://pl.wikipedia.org/wiki?curid=1260998" title="Komunia duchowa">
Komunia duchowa



</doc>
<doc id="1261004" url="https://pl.wikipedia.org/wiki?curid=1261004" title="Otwiernica">
Otwiernica

Otwiernica (do 1945 ) – struga, lewostronny dopływ Czernicy o długości 11,17 km i powierzchni zlewni 23,11 km².
Struga płynie w południowo-zachodniej części województwa lubuskiego, w powiatach żarskim i żagańskim. Wypływa z południowych stoków morenowych Wzniesień Żarskich (rejon stawów hodowlanych byłego "Państwowego Gospodarstwa Rybackiego" w okolicy wsi Janików), przyjmując w tym rejonie kilka drobnych dopływów. Przepływa przez Bogumiłów i Lutynkę. W Wymiarkach i okolicy zasila w wodę kolejne hodowlane stawy rybne. Wpada do Czernicy na północny zachód od wsi Borowe w północnej części Borów Dolnośląskich w sąsiedztwie przysiółka Chwalimierz.

</doc>
<doc id="1261009" url="https://pl.wikipedia.org/wiki?curid=1261009" title="LG-118A Peacekeeper">
LG-118A Peacekeeper



</doc>
<doc id="1261015" url="https://pl.wikipedia.org/wiki?curid=1261015" title="Kompilator logiczny">
Kompilator logiczny

Kompilator logiczny (ang. logic compiler) - rodzaj oprogramowania wspomagającego projektowania programowalnych układów logicznych. To oprogramowanie na podstawie dostarczonego przez danego użytkownika opisu działania układu wyznacza określoną mapę połączeń w elemencie PLD. Zaawansowane kompilatory logiczne akceptują na wejściu opisy schematów elementów TTL bądź specyfikacje czasu, które umożliwiają automatyczny podział większych układów logicznych na elementy PLD, a także optymalizację doboru elementów. Wszelkie działania kompilatora logicznego doprowadzają do powstania programu, który steruje pracą programatora wszystkich układów.

</doc>
<doc id="1261019" url="https://pl.wikipedia.org/wiki?curid=1261019" title="Cyrhle">
Cyrhle

Cyrhle (774 m) lub Cyrhla (771 m) – szczyt w Małych Pieninach. Znajduje się w ich głównym grzbiecie, pomiędzy szczytami Łaźne Skały oraz Rabsztyn. Przebiega nim granica polsko-słowacka. Stoki są stosunkowo łagodne i w niektórych miejscach zalesione. Jest to zwornik dla odbiegającego na północ grzbietu Jarmuty. Przez wierzchołek prowadzi szlak turystyki pieszej i rowerowej.
Nazwa cyrhla jest często spotykana w Karpatach. Pochodzi z języka wołoskiego i oznacza polanę otrzymaną przez cyrhlenie.
Dawniej od Cyrhli na grzbiecie Małych Pienin w kierunku południowo-wschodnim ciągnęły się połoniny należące do Łemków. Niektóre ich rodziny miały tutaj sezonowe domy letnie ("chyżki") i stajnie, do których wraz z bydłem przenosili się w okresie letnim. W 1862 r. Kazimierz Łapczyński tak pisze: "Nic piękniejszego, jak na szczytach Karpat ruśniackie polany po skończonej kosowicy, kiedy roją się pastuszkami, stadkami owiec, i pięknym góralskim bydłem, kiedy zadzwonią tysiącem dzwonków i nagle po długiej ciszy zakipią gwarem i życiem". Później, w okresie przeludnienia wsi dużą część polan zamieniono na pola orne. Po II wojnie światowej, po wysiedleniu Łemków zamieniły się na pastwiska wypasane przez gospodarzy z Podhala.

</doc>
<doc id="1261021" url="https://pl.wikipedia.org/wiki?curid=1261021" title="Solo patternowe">
Solo patternowe

Solo patternowe (solówka patternowa, ang. wzór, szablon) - rodzaj gitarowej partii solowej, której zdecydowana większość opiera się na powtarzaniu danych dźwięków z dużą prędkością, często graną naprzemiennie kostkując (alternate picking) bądź używając tappingu. Używany głównie w muzyce heavy metalowej (thrash metal, melodic death metal), praktycznie zawsze z mocnym przesterem (distortion), aby zachować płynność dźwięku i stałą głośność wraz z dynamiką (pitch). 
Solówki patternowe są bardzo popularne jako pokazówki przed właściwym występem, ze względu na swoją łatwość w prezentacji - wymagają jedynie wyćwiczenia danego układu, który powtarzamy tyle razy ile chcemy - bardzo często używane głównie na koncertach przez Alexi Laiho z zespołu Children of Bodom. Przykładem solówki patternowej może być solo z Master of Puppets (pattern początkowy trwający od 5:42 do 5:46 oraz mniej widoczny, końcowy 5:59 do 6:01).

</doc>
<doc id="1261022" url="https://pl.wikipedia.org/wiki?curid=1261022" title="Strathclyde (region administracyjny)">
Strathclyde (region administracyjny)

Strathclyde () – dawny region administracyjny w zachodniej Szkocji, jeden z dziewięciu istniejących w latach 1973–1996. Zajmował obszar 13 529 km², a zamieszkany był przez 2 248 700 osób (1991), blisko połowę całej ludności Szkocji. Największym miastem regionu oraz ośrodkiem administracyjnym było Glasgow.
W skład regionu weszły: miasto Glasgow oraz dawne hrabstwa Renfrewshire, Lanarkshire, Buteshire i Dunbartonshire oraz fragmenty hrabstw Argyll, Ayrshire i Stirlingshire. W 1996 roku region został zlikwidowany; jego miejsce zajęły nowo powołane jednostki administracyjne (): Glasgow, Renfrewshire, East Renfrewshire, Inverclyde, North Lanarkshire, South Lanarkshire, Argyll and Bute, East Dunbartonshire, West Dunbartonshire, North Ayrshire, South Ayrshire i East Ayrshire. 
Nazwa regionu oznaczała „dolinę rzeki Clyde” i pochodziła od średniowiecznego królestwa Strathclyde, zajmującego przybliżony obszar.

</doc>
<doc id="1261033" url="https://pl.wikipedia.org/wiki?curid=1261033" title="Turan (Izrael)">
Turan (Izrael)

Turan (hebr. טורעאן; arab. طرعان; ang. Tur'an) – samorząd lokalny położony w Dystrykcie Północnym, w Izraelu.
Położenie.
Miejscowość Turan jest położona na wysokości od 200 do 300 metrów n.p.m. u podnóża góry Har Turan (548 m n.p.m.) w północnej części Doliny Bikat Turan w Dolnej Galilei, na północy Izraela. Z gór spływa strumień Turan, natomiast na południe od miejscowości przepływa strumień Jiftachel. W jej otoczeniu są miejscowości Bu’ejne Nudżejdat i Kefar Kanna, kibuc Bet Rimmon, moszaw Ilanijja, wioski komunalne Hosza’aja, Micpe Netofa i Giwat Awni, wioska młodzieżowa Hodajot, oraz arabskie wioski Rummat al-Hajb i Uzajr. Na południowy wschód od miejscowości jest baza wojskowa Chawat Ha-Szomer, a na północnym wschodzie baza wojskowa Netafim i baza wojskowa Ajlabun. Na południowym zachodzie jest strefa przemysłowa Cippori.
Turan jest położone w Poddystrykcie Jezreel, w Dystrykcie Północnym Izraela.
Historia.
Data powstania Turan jest nieznana, jednak badania archeologiczne odkryły pozostałości pierwszej osady istniejącej w tym miejscu już w epoce żelaza. Najwyraźniej osada ta była w XII-XI wieku p.n.e. otoczona murem obronnym. Kolejne ślady wioski pochodzą z okresu rzymskiego i bizantyjskiego (znana pod nazwą Tir’an). Wydaje się, że osada żydowska zanikła gdzieś przed podbojem arabskim w 637 roku, a pozostali mieszkańcy między VII a X wiekiem przeszli na Islam. Z tego okresu zachowały się pozostałości budynków oraz ceramika.
W 1517 roku Turan wraz z całą Palestyną przeszła pod panowanie osmańskie. Rejestr podatków z 1596 roku wspomina o wiosce, która była wówczas zamieszkała przez 48 muzułmańskich rodzin. Mieszkańcy płacili podatki z upraw pszenicy, jęczmienia, drzew oliwnych, drzew owocowych i hodowli kóz oraz pszczelarstwa. W 1848 roku amerykański oficer William F. Lynch opisał Turan jako „"miejsce ufortyfikowane"”. W 1875 roku, francuski podróżnik Victor Guérin odwiedził wioskę, która liczyła wówczas około 350 muzułmańskich mieszkańców i 200 „"Greków"”. W 1881 roku towarzystwo "Palestine Exploration Fund" opisało Turan jako „"kamienną wieś, częściowo zbudowaną z bazaltu, zawierającą około 300 mieszkańców, połowa chrześcijańskich, połowa muzułmańskich ... Miejscowość leży u stóp wzgórza i jest otoczona gajem oliwnym. Po stronie południowo-zachodniej jest dobre źródło"”. Po I wojnie światowej w 1918 roku Turan przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Turan miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które sparaliżowały żydowską komunikację w całej okolicy. Podczas I wojny izraelsko-arabskiej wojska izraelskie przeprowadziły operację „Dekel” w trakcie której, w dniu 18 lipca zajęto Turan. W odróżnieniu od wielu wiosek w Galilei, Izraelczycy nie wysiedlili jednak mieszkańców Turan. Dzięki temu zachowała ona swoją arabską tożsamość. Domy mieszkańców, którzy uciekli, zostały zajęte przez arabskich uchodźców z sąsiednich wsi. Wieś pozostawała pod wojskowym zarządem do 1966 roku. W 1959 roku otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2013 roku w Turan żyło ponad 12,8 tys. mieszkańców, w tym 87,3% Arabowie muzułmanie i 12,7% Arabowie chrześcijanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 1,3%. W roku tym urodziło się 290 dzieci, a zmarło 255 osób (odnotowano 2 zgony niemowląt). Według danych za 2011 rok liczba zatrudnionych pracowników wynosiła 3565, a liczba osób pracujących na własny rachunek wynosiła 453. Średnie miesięczne wynagrodzenie w 2011 roku wynosiło 4737 ILS (średnia krajowa 7964 ILS). Zasiłki dla bezrobotnych pobierały 44 osoby, w tym 27 mężczyzn (średni wiek: 42 lata). Świadczenia emerytalne oraz rentowe pobierało 522 osób, a zapomogi społeczne 1528 osób.
Gospodarka.
Lokalna gospodarka opiera się głównie na handlu i rzemiośle. Część mieszkańców pracuje w rolnictwie, utrzymując się głównie z hodowli oliwek. Jednak większość mieszkańców dojeżdża do pracy w pobliskich strefach przemysłowych.
Transport.
Z miasteczka wyjeżdża się na południe na drogę ekspresową nr 77, którą jadąc na zachód dojeżdża się do miejscowości Kefar Kanna lub na wschód do skrzyżowania z drogą nr 65. W 2011 roku w miejscowości było zarejestrowanych 3533 pojazdów silnikowych, w tym 2422 samochodów osobowych (średnia wieku samochodów prywatnych wynosiła 9 lat). W roku tym w mieście doszło do 4 wypadków drogowych.
Architektura.
Pierwotnie była to wieś rolnicza, jednak wraz ze wzrostem liczebności mieszkańców zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych.
Edukacja i sport.
W miejscowości znajdują się 3 szkoły podstawowe oraz szkoła edukacji specjalnej. W 2011 roku w 101 klasach uczyło się 2,9 tys. uczniów. Średnia uczniów w klasie wynosiła 29. W północno-zachodniej części miasteczka jest boisko do piłki nożnej.
Religia.
W Turan są trzy kościoły chrześcijańskie (rzymskokatolicki, greckokatolicki i baptystyczny) oraz dwa meczety (Salah a-Din i Sadik Abu Bakr).

</doc>
<doc id="1261039" url="https://pl.wikipedia.org/wiki?curid=1261039" title="Jafa an-Naserije">
Jafa an-Naserije

Jafa an-Naserije (hebr. יפיע; arab. يافة الناصره; ang. Yafa an-Naseriyye) – samorząd lokalny położony w Dystrykcie Północnym, w Izraelu.
Niewielka arabska miejscowość w Dolnej Galilei. Dużym walorem Jafa an-Naserije jest atrakcyjne turystycznie otoczenie wzgórz masywu Hare Nacerat oraz sąsiedztwo miasta Nazaret.
Położenie.
Miejscowość Jafa an-Naserije jest położona w zachodnim skraju masywu górskiego Hare Nacerat w Dolnej Galilei, na północy Izraela. W jej otoczeniu znajdują się miasta Nazaret i Migdal ha-Emek, moszaw Tel Adaszim, kibuce Mizra, Ginnegar i Kefar ha-Choresz. Miejscowość jest częścią obszaru metropolitalnego Nazaretu.
Jafa an-Naserije jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miejscowość leży na wysokości od 295 do 400 metrów n.p.m. w zachodnim skraju masywu górskiego Hare Nacerat (ok. 400 m n.p.m.). Na południe od miejscowości teren stromo opada 200 metrów niżej do intensywnie użytkowanej rolniczo Doliny Jezreel. Spływa tędy strumień Mizra. Po stronie zachodniej wznoszą się zalesione wzgórza Har Bahran (438 m n.p.m.), Har Cameret (470 m n.p.m.) i Giwat Jifa (430 m n.p.m.). Okoliczne wzgórza są częściowo zalesione.
Historia.
Miejscowość jest utożsamiana z biblijnym miastem Jafia (hebr. יפיע), które po podboju Kanaanu przez Żydów zostało przyznane pokoleniu Zabulona. Lokalna tradycja twierdzi, że mieszkał tutaj Zebedeusz, ojciec apostołów Jakuba i Jana. W czasie wojny żydowsko-rzymskiej miasto było jednym z ważnych ośrodków żydowskiego oporu. Zostało ono ufortyfikowane przez Józefa Flawiusza, i po ciężkiej walce zdobyte w 67 roku przez wojska Tytusa Flawiusza. Rzymianie całkowicie zniszczyli miasto. Badania archeologiczne odsłoniły między innymi pozostałości starożytnej synagogi z tego okresu.
W późniejszym okresie istniała tutaj niewielka wioska, w której mieszkała społeczność chrześcijańska, a później arabska. Pochodzący z 1881 roku opis przedstawia ją, jako „"umiarkowanej wielkości miejscowość o silnej pozycji wpływającej na obszar od Nazaretu do Jubata"”. Na początku XX wieku zamieszkali w niej członkowie beduińskiego plemienia al-Hazalin. Po I wojnie światowej w 1918 roku wraz z całą Palestyną wioska przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Jafa an-Naserije miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które paraliżowały żydowską komunikację w rejonie. Podczas I wojny izraelsko-arabskiej w trakcie operacji „"Dekel"” w lipcu 1948 roku wioskę zajęły wojska izraelskie. W odróżnieniu od wielu wiosek w Galilei, Izraelczycy nie wysiedlili jednak mieszkańców Jafy. Dzięki temu zachowała ona swoją arabską tożsamość. Po wojnie osiedlili się tutaj mieszkańcy zniszczonych arabskich wiosek Malul i Al-Mudżajdil. W 1960 roku otrzymała status samorządu lokalnego.
Nazwa.
Arabska nazwa nawiązuje do nadmorskiej miejscowości Jafa, i dla odróżnienia dodaje "an-Naserije", czyli "Jafa z Nazaretu". Odnośnie do etymologii słowa "Jafa" albo "Jafo" występują różnorodne koncepcje. Niektórzy uważają, że wywodzi się ono od hebrajskich słów "jafah" lub "jofi" oznaczających "piękny" lub "piękno". Natomiast lokalna tradycja wskazuje na Jafeta, syna Noego, który miał założyć to nadmorskie miasto (obecnie dzielnica miasta Tel Awiw-Jafa).
Demografia.
Zgodnie z danymi Izraelskiego Centrum Danych Statystycznych w 2012 roku w Jafa an-Naserije żyło prawie 17,7 tys. mieszkańców, w 80,5% Arabowie muzułmanie i 19,5% Arabowie chrześcijanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,6%. W roku tym urodziło się 334 dzieci, a zmarło 59 osób (odnotowano 2 zgony niemowląt). Według danych za 2010 rok liczba zatrudnionych pracowników wynosiła 5317, a liczba osób pracujących na własny rachunek wynosiła 486. Średnie miesięczne wynagrodzenie w 2010 roku wynosiło 5150 ILS (średnia krajowa 7522 ILS). Zasiłki dla bezrobotnych pobierało 97 osób, w tym 73 mężczyzn (średni wiek: 42 lata). Świadczenia emerytalne oraz rentowe pobierało 772 osób, a zapomogi społeczne 1308 osób.
Symbole.
Herb Jafa an-Naserije został przyjęty w 1970 roku. Widnieje na nim kłos pszenicy, kielnia i młotek, jako wyobrażenia zawodów wykonywanych przez mieszkańców miejscowości. Dodatkowo, na herbie widnieje nazwa miasta w języku arabskim i hebrajskim. Oficjalna flaga miasta jest w kolorze niebieskim z białym herbem pośrodku.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych, najczęściej przy sąsiednim mieście Migdal ha-Emek. Około 5% mieszkańców pracuje w rolnictwie, 60% w przemyśle, oraz 35% w usługach i handlu.
Infrastruktura.
W miejscowości nie ma szpitala, jednak w sąsiednim Nazarecie są zlokalizowane Szpital Świętej Rodziny (tzw. "Włoski Szpital"), Szpital Nazaret (tzw. "Angielski Szpital") oraz Szpital św. Wincenta à Paulo (tzw. "Francuski Szpital"). W Jafa an-Naserije znajdują się jedynie przychodnie zdrowia.
Transport.
Miejscowość leży przy jednej z najważniejszych arterii komunikacyjnej Doliny Jezreel, co wywiera korzystny wpływ na jego rozwój. Przez samo jego centrum przechodzi droga nr 75, którą jadąc na północny wschód dojeżdża się do Nazaretu i skrzyżowania z drogą nr 60, lub jadąc na zachód do miasta Migdal ha-Emek. Głównym środkiem transportu publicznego są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Nazaretu, Afuli i Hajfy. W 2011 roku w mieście było zarejestrowanych 4984 pojazdów silnikowych, w tym 3820 samochodów osobowych (średnia wieku samochodów prywatnych wynosiła 11 lat). W roku tym w mieście doszło do 18 wypadków drogowych.
Izraelski rząd przyjął plan budowy linii kolejowej Rakewet Jisra’el, która ma w przyszłości połączyć Hajfę z Nazaretem. Początkowo zakładano, że linia będzie obsługiwać jedynie lekkie pociągi pasażerskie, jednak w 2011 roku zdecydowano, że będą tędy także jeździć ciężkie pociągi towarowe. Linia kolejowa będzie przebiegać wzdłuż południowej granicy miasta i Jafa an-Naserije prawdopodobnie będzie mieć własną stację kolejową.
W odległości 8 km na południe od miasta znajduje się port lotniczy Megiddo. Mogą na nim lądować niewielkie prywatne samoloty. Natomiast 19 km na północny zachód znajduje się duży port lotniczy Hajfa obsługujący połączenia międzynarodowe.
Architektura.
Pierwotnie była to wieś rolnicza, jednak wraz ze wzrostem liczebności mieszkańców zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych. Miejscowość posiada kilka osiedli, które pierwotnie były odrębnymi wioskami: Ras Ismail, Um el-Adcham, Mrach el-Dżuzlan, el-Amair, el-Almani, Manzel Rnur, el-Madaries, el-Lakalum, Wadi el-Chareji, el-Balad, Alsira, el-Amal, al-Bajader, Alajn, al-Dżabal, el-Szimali i Mar Ja'akub.
Edukacja.
Zgodnie z danymi "Izraelskiego Centrum Danych Statystycznych" w Jafa an-Naserije mieści się 9 przedszkoli oraz 6 szkół – w tym 4 szkoły podstawowe, szkoła edukacji specjalnej i jedna prywatna szkoła chrześcijańska. W 2011 roku w 141 klasach szkolnych uczyło się ponad 4,1 tys. uczniów, w tym prawie 2,4 tys. w szkołach podstawowych. Średnia liczba uczniów w klasie wynosiła 28.
Religia.
Ponieważ jest to miejscowość zamieszkała przez muzułmanów i chrześcijan, dlatego są tutaj meczety (stary meczet, meczet al-Rahma, meczet Omara el-Muchtar) i kościoły (kościół baptystów, trzy kościoły katolickie, w tym pod wyzwaniem św. Jana, oraz greckokatolicka cerkiew). Zauważalny jest jednak systematyczny proces spadku liczebności chrześcijan.
Wojsko.
Na północny zachód od miasteczka znajduje się baza wojskowa Ma’alul.

</doc>
<doc id="1261043" url="https://pl.wikipedia.org/wiki?curid=1261043" title="Cyjatium">
Cyjatium



</doc>
<doc id="1261046" url="https://pl.wikipedia.org/wiki?curid=1261046" title="Modlitwa jezusowa">
Modlitwa jezusowa



</doc>
<doc id="1261047" url="https://pl.wikipedia.org/wiki?curid=1261047" title="Tramwaje w Bratysławie">
Tramwaje w Bratysławie

Tramwaje w Bratysławie – system komunikacji tramwajowej w Bratysławie, stolicy Słowacji, działający od 1895. Sieć tramwajowa liczy 42 km torów, po której kursuje 5 linii. Rozstaw szyn wynosi 1000 mm. Tramwaje są podstawowym środkiem transportu w mieście.
Historia.
1893–1914.
W 1868 na ulicach Bratysławy pojawiły się pierwsze omnibusy. W 1893 Aleksander Werner, austriacki inżynier, wystąpił o pozwolenie na budowę linii tramwaju konnego, jednak później zmienił plany, proponując wprowadzenie tramwajów elektrycznych. Nowy plan spodobał się władzom i 27 sierpnia 1895 otwarta została pierwsza linia tramwaju elektrycznego w mieście, o wiele wcześniej niż w Pradze i wielu innych miastach. Do obsługi linii zakupiono 9 wagonów zasilanych z napowietrznej sieci o napięciu 550 V.
Krótko po otwarciu rozpoczęto budowę kolejnych odcinków. We wrześniu oddano do eksploatacji tory do Dworca Głównego o długości 3 km. W styczniu 1896 tramwaje przewiozły pasażerów na kolejnych kilku nowych odcinkach. W tym samym czasie ostatecznie zamknięto komunikację omnibusową. Niedługo po otwarciu dotychczasowy właściciel, firma "Lindberg und Ganz" ("Lindheim i spółka") został wykupiony przez węgierskie przedsiębiorstwo "Részvénytársaság villamos és közlekedési vállalatok számára" ("Związek Przedsiębiorstw Tramwajowych i Komunikacyjnych"). W pierwszym dziesięcioleciu XX wieku wprowadzono literowe oznaczenia linii, a także zakupiono nowe wagony typu Ganz.
Okres międzywojenny.
Po utworzeniu Czechosłowacji sieć przeszła gruntowną modernizację. "Pozsonyi villamossagi reszvénytársaság" przekształciło się w spółkę "Bratislavská elektrická účastinárska spoločnosť" (BEÚS). Pojawiła się taryfa strefowa, regulowana przez miasto. Rozważano przekucie sieci na rozstaw 1435 mm, lecz brak pieniędzy oraz sprzeciw mieszkańców spowodowały anulowanie tego planu. Pod koniec lat 20. pojawiła się konkurencja w postaci pierwszych autobusów. W 1914 otwarta została Kolej podmiejska Bratysława – Wiedeń, która na odcinku bratysławskim była częścią lokalnej sieci tramwajowej.
Druga wojna światowa.
Wybuch II wojny światowej spowodował zmiany w działaniu komunikacji tramwajowej – kursy po godzinie 22.00 musiały zostać zawieszone. W 1942 rozpoczęła się budowa 792-metrowego tunelu pod zamkiem w Bratysławie. Ukończono go po wojnie, w 1947. W trakcie wojny wykorzystywany był jako schron przeciwlotniczy, później jako tunel drogowy. Od 1983 przystosowano go na potrzeby ruchu tramwajowego. W 1942 zaprzestano używania pałąków, zastępując je przez klasyczne pantografy. Kolejne dwa lata trwała reorganizacja linii, którym zaczęto nadawać oznaczenia liczbowe. Nadejście Armii Czerwonej spowodowało zamknięcie całej komunikacji publicznej w mieście. Po wyzwoleniu przystąpiono do szacowania szkód: zniszczone było ponad 90% trakcji trolejbusowej oraz sporo odcinków torów. Od 14 czerwca kursowały wszystkie 3 linie, kolejne środki transportu były uruchamiane do 1946.
1946–1980.
W 1949 miasto otrzymało nowe wagony tramwajowe, protoplastów późniejszych tramwajów 6MT, których dostawy rozpoczęły się w latach 50. W tym samym czasie na ostatnim jednotorowym odcinku między Karlovą Vsią a Dynamitką, dobudowano drugi tor. W 1952 liczba linii wzrosła do 5, nieco później zaś przybyła jeszcze jedna. W latach 50. otwarto także nową zajezdnię Juranv dvor. W 1953 konieczna była reorganizacja taryfy przewozowej w związku z reformą administracyjną. 8 sierpnia 1957 do miasta przybył pierwszy prototyp tramwaju Tatra T2, zapoczątkowując tym samym stopniowe wycofywanie dotychczasowych, dwuosiowych wagonów.
W latach 60. do ruchu wprowadzono wagony Tatra K2, które są jedynymi tramwajami przegubowymi w mieście. 10 lat później rozpoczęto pierwsze dyskusje o reorganizacji transportu publicznego w mieście i wprowadzenia klasycznego metra. Przewidywano, że w niedalekiej przyszłości cała aglomeracja będzie liczyć ponad milion mieszkańców. W tym samym czasie oddano też do użytku zajezdnię Krasňany.
1980–2002.
Kryzys naftowy z 1973 całkowicie zmienił sposób patrzenia na komunikację tramwajową w świecie. Ponieważ przewidywano, że liczba ludności w aglomeracji bratysławskiej niebawem zbliży się do miliona mieszkańców, dlatego należało odpowiednio zreorganizować miejską komunikację. Kluczową rolę miała odegrać sieć szybkiego tramwaju, a później metra, natomiast klasyczne tramwaje miały stać się uzupełniającym środkiem transportu. Budowa pierwszej linii metra rozpoczęła się w 1985 z południa miasta (dzielnica Petržalka) w kierunku centrum. Jednocześnie przeprowadzono szereg inwestycji tramwajowych, m.in. zakończono eksploatację tramwajów Tatra T2.
Oprócz planów budowy metra, rozważano też zmianę rozstawu torów na 1435 mm. W tym czasie sieć wąskotorową posiadał w całym kraju jeszcze jedynie Liberec, który w dodatku rozpoczął proces jej zmiany, a wycofywane z ruchu tamtejsze wagony Tatra T3 trafiały właśnie do Bratysławy. Z powodu problemów z dostosowaniem taboru, do miasta nie trafiły tramwaje z rodziny Tatra KT8xx, które były zaprojektowane wyłącznie na tor normalny. Zamiast nich dostarczono tramwaje Tatra T6A5.
W latach 90. XX wieku prowadzono modernizację posiadanego taboru oraz wprowadzanie do ruchu nowych tramwajów Tatra. Jednak sieć tramwajowa była coraz bardziej obciążona, zarówno z przyczyn finansowych, jak i dużych opóźnień w budowie metra.
Po roku 2002.
W 2002 miasto wycofało się z planów budowy metra. W zamian zdecydowano się wprowadzić na jego miejsce szybki tramwaj, który ewentualnie w przyszłości miałby zostać rozbudowany do systemu metra. Pierwsze kroki ku realizacji inwestycji uczyniono w 2006, kiedy gotowy projekt pierwszej linii do dzielnicy Petržalka (tzw. Petržalská rýchlodráha) trafił pod obrady urzędników. Prace budowlane miały rozpocząć się w 2007, a równocześnie zaczęto testy taboru, który potencjalnie mógłby być eksploatowany na nowej linii. Na ulice miasta trafił tramwaj Škoda 06T wyprodukowany dla włoskiego miasta Cagliari. Z powodu innego rozstawu torów (960 mm) na czas testów należało mu wymienić wózki.
W marcu 2007 nastąpił niespodziewany zwrot, gdy władze miasta oraz Železnice Slovenskej Republiky ogłosiły, że szybki tramwaj będzie używać podwójnego rozstawu szyn 1000 i 1435 mm, aby umożliwić współdzielenie torowiska zarówno przez pociągi, jak i tramwaje. Przeciwnicy argumentowali, że nowa propozycja będzie stwarzać dużo problemów, choćby z powodu różnic w napięciu używanym na kolei oraz w tramwajach.
W tym samym roku zaprezentowano także nowy plan rozwoju sieci tramwajowej. Oprócz dzielnicy Petržalky, tramwaje miały także dojechać do miejskiej części Vajnor, Devínskej Novej Vsi, Vrakuni, a bliżej centrum – do Prievozu oraz Mlynskej Doliny.
Przeciwko budowie szybkiego tramwaju do Petržalki jest "Výskumný ústav dopravný" (Instytut Badania Transportu), który twierdzi, że tramwaje nie nadają się do roli podstawowego środka transportu, a środki finansowe przeznaczone na ten cel nie będą właściwie wykorzystane. Przeciwko inwestycji opowiedzieli się również mieszkańcy dzielnicy. Dlatego jest możliwe, że trasy tramwajowe do Vajnor oraz Devinskej Novej Vsi powstaną wcześniej, o ile zainteresowanie nimi wyrażą tamtejsi przedsiębiorcy, którzy mieliby współfinansować inwestycje.
W 2014 rozpoczęła się budowa nowej linii tramwajowej do dzielnicy Petržalka. Tramwaje Dunaj przekroczą w miejscu Starego Mostu, gdzie jest budowany nowy most.
Linie.
W mieście kursuje 5 linii tramwajowych. Linia nr 7 nie kursuje podczas wakacji.
Infrastruktura.
Zajezdnie:
Pętle tramwajowe:
W charakterze krańcówek wykorzystywane są także zwykłe przystanki.
Tabor.
Podstawę taboru tworzą trzy typy tramwajów Tatra produkowanych przez zakłady ČKD w Pradze, a także wiele ich modernizacji. Według stanu na czerwiec 2010 przewoźnik posiadał 244 wagony, z czego 230 eksploatowano w ruchu liniowym. W czerwcu 2010 średni wiek wagonów wynosił 23 lata, udział taboru niskopodłogowego w czerwcu 2010 wynosił 0%. W roku 2017 średni wiek wynosi 20 lat, udział pojazdów niskopodłogowych 31%.
W 2006 testowano tramwaj Škoda 06T (bez pasażerów).

</doc>
<doc id="1261048" url="https://pl.wikipedia.org/wiki?curid=1261048" title="Cytahium">
Cytahium



</doc>
<doc id="1261049" url="https://pl.wikipedia.org/wiki?curid=1261049" title="Zatwarowate">
Zatwarowate

Zatwarowate ("Sterculiaceae" (DC.) Bartl.) – rodzina roślin z rzędu ślazowców ("Malvales") wyróżniana w dawniejszych systemach klasyfikacyjnych roślin okrytonasiennych. Ponieważ w takim ujęciu takson miał charakter polifiletyczny zaliczane tu rodzaje klasyfikowane są obecnie do kilku podrodzin w obrębie szeroko ujmowanej rodziny ślazowatych ("Malvaceae"). Przedstawiciele tych grup występują głównie na obszarach tropikalnych. Są wśród nich gatunki użytkowe i rośliny uprawne, m.in. kakaowiec i kola. 
Systematyka.
Rodzaje należące do tej rodziny zostały podzielone na kilka linii rozwojowych tworzących podrodziny w obrębie ślazowatych: 
W podrodzinie zatwarowych "Sterculioideae" Burnett klasyfikowanych jest 12 rodzajów z 430 gatunkami.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Bastsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Malvineae" Rchb., rodzina zatwarowate ("Sterculiaceae" (DC.) Bartl.).
Do rodziny zaliczonych było 69 rodzajów: "Abroma", "Acropogon", "Aethiocarpa", "Astiria", "Ayenia", "Brachychiton", "Byttneria", "Cacao", "Cheirolaena", "Chiranthodendron", "Cola" – kola, "Commersonia", "Cotylonychia", "Dicarpidium", "Dombeya", "Eriolaena", "Firmiana", "Franciscodendron", "Fremontodendron", "Gilesia", "Glossostemon", "Guazuma", "Guichenotia", "Hannafordia", "Harmsia", "Helicteres", "Helmiopsiella", "Helmiopsis", "Heritiera", "Hermannia", "Herrania", "Hildegardia", "Keraudrenia", "Kleinhovia", "Lasiopetalum", "Leptonychia", "Leptonychiopsis", "Lysiosepalum", "Mansonia", "Maxwellia", "Megatritheca", "Melhania", "Melochia", "Neoregnellia", "Nesogordonia", "Octolobus", "Paradombeya", "Paramelhania", "Pentapetes", "Pimia", "Pterocymbium", "Pterospermum", "Pterygota", "Rayleya", "Reevesia", "Ruizia", "Rulingia", "Scaphium", "Scaphopetalum", "Seringia", "Sterculia", "Theobroma" – kakaowiec, "Thomasia", "Triplobus", "Triplochiton", "Trochetia", "Trochetiopsis", "Ungeria", "Waltheria".

</doc>
<doc id="1261050" url="https://pl.wikipedia.org/wiki?curid=1261050" title="Sterculiaceae">
Sterculiaceae



</doc>
<doc id="1261051" url="https://pl.wikipedia.org/wiki?curid=1261051" title="Pitch">
Pitch



</doc>
<doc id="1261059" url="https://pl.wikipedia.org/wiki?curid=1261059" title="Ryszard Lubicki">
Ryszard Lubicki

Ryszard Lubicki – (ur. 3 września 1936 w Mikaszewicach, zm. 28 stycznia 2003 w Lublinie) – polski wioślarz, olimpijczyk z Tokio (1964), technolog, Mistrz Sportu, odznaczony brązowym Medalem za Wybitne Osiągnięcia Sportowe. Syn Stanisława i Eugenii (z d. Lisowska). Jego kariera sportowa przypada na lata 1957–1970.
Ukończył Technikum Mechaniczne we Wrocławiu. Był członkiem Krajowej Rady Towarzystw Regionalnych, a także działał w Komisji Historycznej Polskiego Związku Towarzystw Wioślarskich (PZTW). Mieszkał w Kazimierzu Dolnym.
Należał do klubów sportowych, takich jak:
Trenerem jego był Zbigniew Schwarzer.

</doc>
<doc id="1261062" url="https://pl.wikipedia.org/wiki?curid=1261062" title="Alicja i Bob">
Alicja i Bob

Alicja i Bob – aliasy dla archetypów w takich dziedzinach jak kryptologia i fizyka. Nazwy te są używane dla wygody, gdyż wyjaśnienia typu „Osoba "A" chce wysłać wiadomość do osoby "B"” mogą być zbyt trudne do śledzenia w złożonych systemach zawierających wiele poziomów. Kolejne imiona rozpoczynają się w porządku alfabetycznym, pomagając w wyjaśnianiu czysto technicznych tematów.
W kryptologii i bezpieczeństwie sieci stosuje się wiele nazw dla uczestników dyskusji i prezentacji na temat różnych protokołów. Nazwy te są typowe, sugerujące, czasem zabawne i efektywnie służą jako zmienne metasyntaktyczne. W typowych implementacjach tych protokołów jest przyjęte, że czynności przypisane do postaci typu Alicja i Bob nie byłyby bezpośrednio wykonywane przez osoby fizyczne, ale raczej zawierzone zautomatyzowanym jednostkom typu program komputerowy.
Lista postaci.
Lista pochodzi w większości z książki "Kryptografia dla praktyków" autorstwa Bruce’a Schneiera. Alicja i Bob są pierwowzorami w kryptologii; popularna jest również Ewa.

</doc>
<doc id="1261064" url="https://pl.wikipedia.org/wiki?curid=1261064" title="PIG">
PIG



</doc>
<doc id="1261067" url="https://pl.wikipedia.org/wiki?curid=1261067" title="Jacobus Henricus van't Hoff">
Jacobus Henricus van't Hoff



</doc>
<doc id="1261069" url="https://pl.wikipedia.org/wiki?curid=1261069" title="Kolej Libawsko-Romeńska">
Kolej Libawsko-Romeńska

Kolej Libawsko-Romeńska (ros. "Либаво-Роменская железная дорога", "Libawo-Romienskaja żelaznaja doroga") – kolej zbudowana w latach 1871–1874 łącząca nadbałtycką Lipawę z Bachmaczem i Romnami.
Powstała z inicjatywy rosyjskiego inżyniera von Mekke, w założeniu miała łączyć nadmorską Lipawę z Kurskiem. W 1891 kolej została wykupiona przez państwo. Składała się z następujących odcinków:
W Koszedarach, Wilejce i Kałkunach kolej łączyła się z Warszawsko-Petersburską Drogą Żelazną, w Możejkach z Mitawską, w Mińsku z Moskiewsko-Brzeską, w Bachmaczu z Kijowsko-Woroneżską, a w Romnach z Charkowsko-Nikołajewską.

</doc>
<doc id="1261070" url="https://pl.wikipedia.org/wiki?curid=1261070" title="Zbójcerze">
Zbójcerze

Zbójcerze – grupa rycerzy-rozbójników występująca w komiksach serii Kajko i Kokosz autorstwa Janusza Christy. Nazwa to zbitka wyrazowa słów „zbójcy” i „rycerze”; przypomina niem. "Raubritter", choć umundurowanie ich jest odwołaniem do krzyżaków.
Po raz pierwszy pojawiają się w komiksie "Szkoła latania". Dowodzi nimi Hegemon, zwany Krwawym Hegemonem, a jego zastępcą jest Kapral. Noszą białe mundury z czarnym krzyżem i okrągłą sprzączką. Ich ulubiona metoda walki to „ćwiartowanie na plasterki”, a okrzyk „NA PLASTERKI!” jest jednym z najbardziej popularnych cytatów z serii. Zadanie, które sobie stawiają, to zdobycie Mirmiłowa – rodzimego grodu Kajka i Kokosza. Próbują tego za pomocą drabin, podkopów, maszyn oblężniczych i taranów. Prawie żadna z metod nie okazuje się skuteczna. Od albumu "Urodziny Milusia" (epizodu Łaźnia) ich liczba przez autora zostaje ograniczona do ośmiu. W tej liczbie zbójcerze występują w pozostałych 6 tomach, choć są wyjątki (np. w „Cudownym leku” w kilku kadrach widać dwunastkę). W nowych albumach Maćka Kura i Sławomira Kiełbusa autorzy powrócili do większej (nie sprecyzowanej) liczby Zbójcerzy.
Głównymi zbójcerzami są:
Geneza.
Zbójcerze są parodią Niemców, co jest zwłaszcza widoczne przy postaci Kaprala, który ma „hitlerowski” wąsik. Christa początkowo nazwał ich „Szprechowie”, a na tarczach mieli nosić znak przypominający swastykę, ale zostało to odrzucone przez cenzurę w PRL-u jako zbyt kontrowersyjna aluzja nie odróżniająca „dobrych” Niemców z NRD i „złych” z RFN. Krzysztof Janicz prowadzący bloga „Na plasterki!!!” poświęconego twórczości Christy przedstawił teorię, jakoby zbójcerze byli inspirowani żandarmami z serii filmów "Żandarm" z Louisem de Funèsem, które miały wówczas premierę w polskich kinach; Kapral był podobny do st. wachm. Cruchota, Hegemon do komendanta Gerbera, a Oferma do żandarma Fougasse’a.
Występy.
W krótkiej historii „Profesor Stokrotek” są tylko wspomniani.

</doc>
<doc id="1261080" url="https://pl.wikipedia.org/wiki?curid=1261080" title="Wielka Synagoga w Połtawie">
Wielka Synagoga w Połtawie

Wielka Synagoga w Połtawie – bóżnica mieszcząca się w Połtawie przy ul. Gogola 6 (Hohola 6).
Została zbudowana w 1850 roku według projektu Awrosimowa w stylu eklektycznym z elementami klasycyzmu. Elewacje zdobiły boniowane pilastry i półkoliste okna, budynek był zaprojektowany na planie prostokąta. 
W latach trzydziestych XX wieku została zamknięta i przeznaczona pod pałac pionierów. Od 1941 roku mieści szkołę medyczną.

</doc>
<doc id="1261082" url="https://pl.wikipedia.org/wiki?curid=1261082" title="Vasil Zacharka">
Vasil Zacharka



</doc>
<doc id="1261083" url="https://pl.wikipedia.org/wiki?curid=1261083" title="Reguła van't Hoffa">
Reguła van't Hoffa



</doc>
<doc id="1261084" url="https://pl.wikipedia.org/wiki?curid=1261084" title="Rockstar Games Presents Table Tennis">
Rockstar Games Presents Table Tennis

Rockstar Games Presents Table Tennis lub Rockstar Table Tennis – symulacja tenisa stołowego wydana przez Rockstar Games 26 maja 2006 roku na platformie Xbox 360, a na Wii 16 października 2007 roku.
"Rockstar Table Tennis" jest pierwszą grą używającą silnika Rockstar Advanced Game Engine, który został również użyty w grze "Grand Theft Auto IV".
Wersja na Wii.
Wersja na Wii została wydana przez Rockstar Games 16 października 2007 roku. Gra w pełni używa Wii Remote i oferuje 3 różne schematy kontroli:
W przeciwieństwie do wersji na konsolę Xbox 360, nie posiada możliwości gry przez Internet.
Odbiór gry.
Większość recenzji ceniła grę za prostotę oraz grafikę. Średnia ocen wahała się w granicach 80-90%.

</doc>
<doc id="1261086" url="https://pl.wikipedia.org/wiki?curid=1261086" title="Jerzy Pawłowski (wioślarz)">
Jerzy Pawłowski (wioślarz)

Jerzy Pawłowski, pseudonim "Pepeł" (ur. 2 czerwca 1935 w Radzyniu Podlaskim) – polski wioślarz, sternik osad wioślarskich, olimpijczyk z Tokio (1964), Mistrz Sportu.
Ukończył Politechnikę Wrocławską (inżynier urządzeń sanitarnych).
Należał do klubu sportowego AZS Wrocław, a jego trenerem był Zbigniew Schwarzer. 

</doc>
<doc id="1261089" url="https://pl.wikipedia.org/wiki?curid=1261089" title="Dzieci Diuny">
Dzieci Diuny

Dzieci Diuny (ang. "Children of Dune") – trzecia powieść Franka Herberta dotycząca uniwersum Diuny. Opublikowana w 1976 roku w magazynie Analog Science Fiction and Fact. W 1977 roku nominowana do nagrody Hugo za najlepszą powieść. Ostatnia część cyklu publikowana w prasie przed wydaniem książkowym.
Zarys fabuły.
Po odejściu Paula na pustynię władzę sprawuje Regentka Alia. Dzieci Muad'Diba, Ghanima i Leto, dorastają starając się unikać nadmiernych ilości przyprawy, aby nie rozbudzić w sobie przyszłowidzenia. Na Diunę z Kaladanu przybywa ich babka – lady Jessika, aby poddać bliźnięta próbie na człowieczeństwo. Dom Corrino planuje zapewnić sobie panowanie w imperium poprzez zamach. Trwają próby złamania monopolu Atrydów na przyprawę poprzez przenoszenie czerwi na inne planety (m.in. Salusa Secundus). W Arrakin pojawia się ślepy Fremen – Kaznodzieja, opowiadający o przeszłości i przyszłości Atrydów.

</doc>
<doc id="1261090" url="https://pl.wikipedia.org/wiki?curid=1261090" title="Entymem">
Entymem



</doc>
<doc id="1261092" url="https://pl.wikipedia.org/wiki?curid=1261092" title="Stanisław Sokołowski (kaznodzieja)">
Stanisław Sokołowski (kaznodzieja)

Stanisław Sokołowski herbu Gozdawa, inna forma nazwiska: "Socolovius" (ur. 31 marca lub 7/8 kwietnia 1537 w Krakowie, zm. w 1593 tamże) – polski ksiądz, kaznodzieja, pisarz teologiczny, profesor Akademii Krakowskiej.
Życiorys.
Urodził się w Krakowie, w rodzinie niezamożnych mieszczan. Nauki początkowe odbył u Jakuba Bielińskiego, sufragana płockiego
Studiował w Akademii Krakowskiej (był uczniem Jakuba Górskiego) i na uniwersytecie w Wittenberdze (bakalaureat w 1561, magisteriat nauk wyzwolonych i filozofii w 1562), gdzie od roku 1564 wykładał filozofię, będąc już profesorem wydziału filozoficznego. Wykładał teologię (jako profesor wydziału teologicznego) na Akademii Krakowskiej, a następnie podjął dalsze, 4-letnie studia w Rzymie, Pawii i Bolonii, gdzie w roku 1575 uzyskał doktorat teologii. Przez kolejne lata studiował w Polsce i przyjął święcenia kapłańskie. Był nadwornym kaznodzieją (od wiosny 1576), wkrótce potem królewskim spowiednikiem na dworze Stefana Batorego (do wiosny roku 1580). W roku 1579 został mianowany proboszczem w kościele św. Floriana w Krakowie, gdzie przebywał od wiosny roku 1580. Od roku 1584 pełnił godność kanonika kapituły krakowskiej, pilnie trudniąc się pracą pisarską. Był wychowawcą wielu młodych filozofów i teologów (m.in. Andrzeja Schoneusa).
Twórczość.
Publikacje naukowe i literackie.
Pisał po polsku i po łacinie. Teolog katolicki i teoretyk oratorstwa. Jako wykładowca Akademii Krakowskiej (wykładał retorykę) opublikował szereg prac naukowych z dziedziny teologii, kazań i polemik, wśród nich:

</doc>
<doc id="1261097" url="https://pl.wikipedia.org/wiki?curid=1261097" title="Philip Reeve">
Philip Reeve

Philip Reeve (ur. 28 lutego 1966 w Brighton) – brytyjski pisarz i ilustrator.
Życiorys.
Zanim został ilustratorem, pracował przez kilka lat w księgarni. Jest autorem ilustracji w wielu książkach, m.in. Strrraszna historia, Monstrrrualna erudycja oraz Sławy z krypty. Sam także napisał wiele książek, m.in. Buster Bayliss series – serię książek dla młodych czytelników oraz serię Hungry City Chronicles dla starszych czytelników, która szybko stała się bestsellerem.
Reeve obecnie mieszka w Dartmoor w Anglii.

</doc>
<doc id="1261099" url="https://pl.wikipedia.org/wiki?curid=1261099" title="Zofia Olelkowicz">
Zofia Olelkowicz

Zofia Radziwiłł z domu Olelkowicz (ur. 1 maja 1585 w Słucku, zm. 19 marca 1612 w Myleńcu) – księżna na Słucku i Kopylu, święta prawosławna.
Życiorys.
Ostatnia przedstawicielka książęcego rodu starolitewskiego, Olelkowiczów-Słuckich. Córka księcia Jerzego Olelkowicza (zm. 1586) i Barbary z Kiszków. Po śmierci ojca stała się jedyną spadkobierczynią jego ogromnej fortuny. Wychowywała się pod opieką Jerzego Chodkiewicza. W dzieciństwie zaręczona z Januszem Radziwiłłem, którego poślubiła 1 października 1600 roku w Brześciu Litewskim po głośnym sporze rodów Chodkiewiczów i Radziwiłłów.
Większość życia spędziła w dobrach rodowych Olelkowiczów na Białej Rusi. Z uwagi na ciągłe podróże męża i jego nieobecność poświęciła się życiu religijnemu i dobroczynnemu. Było przeciwniczką kościoła unickiego w Rzeczypospolitej, protektorką prawosławia, opiekunką i fundatorką licznych cerkwi. Za jej sprawą Słuck stał się ważnym ośrodkiem ruchu dyzunickiego w Wielkim Księstwie Litewskim.
Zofia z Olelkowiczów Radziwiłłowa zmarła 19 marca 1612 roku we wsi Myleniec podczas pierwszego porodu. Jej jedyne dziecko urodziło się martwe. Cały jej majątek na mocy testamentu przeszedł na własność Janusza Radziwiłła i stał się w przyszłości podstawą późniejszej potęgi Bogusława Radziwiłła.
Kwestia wyznania i święta prawosławna.
W 1983 roku za swoje zasługi w ratowaniu od całkowitej likwidacji struktur Kościoła Prawosławnego w Wielkim Księstwie Litewskim, pomoc udzielaną dyzunitom, liczne fundacje kościelne oraz pobożne życie została kanonizowana, jako "Prawiednaja Sofija". Jej święto liturgiczne przypada 19 marca i w trzecią niedzielę po Pięćdziesiątnicy.
Kwestia jej wyznania jest skomplikowana. Jej ojciec umarł jako prawosławny (przez pewien okres nawet kalwinistą), a jej matka była katoliczką. Zofię wychowywano jako katoliczkę, i zachował się jej (niepodpisany) dokument z 1600 roku w którym określa się jako katoliczka – wykazały to badania Olgi Bobkowej i Anastazji Skelian. Nie jest jednak jasne w jakiego wyznania była już po ślubie. Razem z mężem (kalwinistą) Januszem Radziwiłłem była znana jako przeciwniczka kościoła unickiego i katolików (nie pozwalała im otworzyć kościoła w Słucku ani w swoich dobrach), pragnęła być pochowana w cerkwi prawosławnej.
Pochowana pierwotnie w cerkwi zamkowej Świętej Trójcy w Słucku. Obecnie jej relikwie znajdują się w soborze Ducha Świętego w Mińsku. W ikonografii świętych prawosławnych przedstawiana jest jako młoda kobieta, w stroju książęcym, z białą chustą spadającą na ramiona spod książęcej czapy. Dłonie ma zazwyczaj złożone na piersi w modlitewnym geście.
Kult Zofii z Olelkowiczów Radziwiłłowej jest rozpowszechniony głównie na Białorusi. W Mińsku znajduje się cerkiew prawosławna pw. św. Zofii Słuckiej.

</doc>
<doc id="1261103" url="https://pl.wikipedia.org/wiki?curid=1261103" title="Kristian Bak Nielsen">
Kristian Bak Nielsen

Kristian Bak Nielsen (ur. 20 października 1982) – duński piłkarz polskiego pochodzenia. Zawodnik z reguły ustawiany jest na pozycji środkowego obrońcy, ale równie dobrze czuje się jako napastnik. Bak Nielsen ma na swoim koncie jeden występ w reprezentacji Danii U-21.
Życiorys.
Kristian Bak Nielsen rozpoczął swoją przygodę z piłką w drużynie FC Midtjylland w 2000 roku. W owym czasie pomógł FCM zająć pierwsze miejsce w drugiej lidze, tym samym przyczyniając się do awansu. W pierwszych latach gry w drużynie Midtjylland grał jako napastnik, ale później został przekwalifikowany na środkowego obrońcę.
W sezonie 2003-04 rozegrał wszystkie możliwe mecze w duńskiej Superlidze po czym otrzymał powołanie od selekcjonera młodzieżowej reprezentacji Danii, ale na długo w reprezentacji nie zagościł. Zdołał rozegrać tylko towarzyski mecz z Bośnią i Hercegowiną, w którym zastąpił Thomasa Kahlenberga w drugiej połowie. Duńczycy wygrali tamto spotkanie 3-0.

</doc>
<doc id="1261107" url="https://pl.wikipedia.org/wiki?curid=1261107" title="Czernica (dopływ Czernej Małej)">
Czernica (dopływ Czernej Małej)

Czernica ("Czerna", do 1945 niem. "Tschirne") – rzeka, lewy dopływ Czernej Małej o długości 17,71 km.
Rzeka płynie na południu województwa lubuskiego w powiecie żagańskim. Źródła na zachód od Gozdnicy, skąd płynie początkowo na północ a następnie, na zachód od wsi Borowe, skręca na północny wschód. W okolicy przysiółka Chwalimierz zasila stawy hodowlane i przyjmuje dopływ – Otwiernicę. Następnie przepływa przez Czyżówek i w Iłowej wpada do Czernej Małej.

</doc>
<doc id="1261110" url="https://pl.wikipedia.org/wiki?curid=1261110" title="Archiwoznawstwo">
Archiwoznawstwo



</doc>
<doc id="1261113" url="https://pl.wikipedia.org/wiki?curid=1261113" title="Camillo Castiglioni">
Camillo Castiglioni

Camillo Castiglioni (ur. 22 października 1879 w Trieście, zm. 18 grudnia 1961 w Rzymie) – austriacki finansista, bankier, był najbogatszym człowiekiem w Europie Środkowej w czasie I wojny światowej. Udzielał się w pierwszych dniach lotnictwa, a poza tym inwestował w sztukę.
Życiorys.
Wczesne lata.
Castiglioni urodził się Trieście. Nie wiadomo kiedy rozwinęło się zamiłowanie Camillo do lotnictwa, ale wiadomo, że jego pasją było rozmyślanie o lataniu. Camillo studiował prawo finansowe, po którym znalazł zatrudnienie jako pełnomocnik i inspektor w banku w Padwie. Szybko nauczył się finansów międzynarodowych i zarządzania kapitałem. Był synem wytwórcy gumy, więc naturalnie znalazł pracę w austro-amerykańskiej spółce Gummiwarenfabrik AG w Wiedniu jako agent handlowy w wydziale opon samochodowych w Konstantynopolu. Camillo osiągnął wielki sukces na tym stanowisku, demonstrując swoje umiejętności negocjacji i znajomości struktury finansowej umów. Po tym jak się sprawdził, pełniąc swoją funkcję, został awansowany na stanowisko dyrektora w wydziale eksportowym spółki matki w Wiedniu. Około 1901 wspólnie z Viktorem Silbererem i Franzem Hinterstoissera pomógł stworzyć wiedeński aeroklub (później austriacki aeroklub). W końcu wyznaczono go na zastępcę dyrektora generalnego, a w 1904 mianowano go dyrektorem generalnym przedsiębiorstwa. Dzięki jego doświadczeniu z gumą i produkcją opon, Camillo przewidywał wejście lotnictwa do przemysłu, idącego od balonów, przez szybowce i w końcu do w pełni sterowalnych samolotów napędzanych silnikami. Spotkał wielu wpływowych ludzi biznesu i zdał sobie sprawę, że lotnictwo nie tylko w nim wskrzesiło pasję do latania, ponadto zauważył ogromną szansę robienia pieniędzy jaką dawał przemysł lotniczy.
Żeby skorzystać na rosnącym entuzjazmie dla samolotów i baloniarstwa, jak również czerpać zyski z tak opłacalnego biznesu jakie przynosiło to hobby, Camillo założył w 1907 jedno ze swoich pierwszych przedsiębiorstw, Motoren-Luftfahrzeuggesellschaft GmbH. Nabył patenty balonowe Etricha i sprzedawał latające balony na terenie Austro-Węgier. Odbywało się wtedy wiele zawodów, w których uczestniczyli zainspirowani baloniarze. Camillo wcale nie pozostawał w tyle – kupił swój własny balon i zdał egzamin na baloniarza 24 sierpnia 1909.
Finansowanie lotnictwa.
Podczas I wojny światowej, stał się jednym z najbogatszych i najbardziej wpływowych finansistów Europy Centralnej.
Inwestował wiele pieniędzy w produkcję seryjną samolotów. W 1914 kupił niemieckie przedsiębiorstwo lotnicze Hansa- und Brandenburgische Flugzeugwerke AG, która zatrudniała Ernsta Heinkela jako głównego konstruktora. Nabył także większość udziałów w Austro-Daimler, gdzie głównymi konstruktorami byli Puch i Porsche. Był „carem prasowym” i mecenasem sztuki (sponsorował Maxa Reinhardta i pomógł mu zorganizować „Salzburg Festival”). Po kilku niepowodzeniach, w 1926 jego imperium finansowe załamało się. Przeniósł się do Szwajcarii, później do Mediolanu gdzie założył prywatny bank i po raz kolejny uzbierał pokaźną fortunę. Po II wojnie światowej, wynegocjował duże pożyczki od USA dla swojego przyjaciela Tito w Jugosławii. Kiedy Tito odmówił płacenia procentów za pożyczkę, Castiglioni przejął warty miliony majątek Jugosłowiański we Włoszech. W 1918 został odznaczony Orderem Franza Josepha ze wstążką z Krzyża Zasług Wojennych za jego zasługi dla lotnictwa, a w 1918 został odznaczony Orderem St-George za jego osiągnięcia w dostawie surowców podczas wojny.
Castiglioni kupił wiele przedsiębiorstw podczas okresu inflacji, nabywając większościowe udziały w Alpine Montan AG. Założył też przedsiębiorstwo lotnicze Österreichische Luftfahrtsgesellschaft.
Wpływ na BMW.
Castiglioni znacząco wpłynął na rozwój BMW AG w jego wczesnych latach istnienia. Po części przypisuje się mu przyznanie licencji na budowę silników spółce Rapp Motorenwerke GmbH przez Austro-Daimlera. W 1918 Wiener Bankverein nabył większość udziałów w spółce BMW, na co nalegał Castiglioni. W 1922 Castiglioni kupił wszystkie niezbędne środki do produkcji silników, związane z tym patenty i prawa do nazwy Bayerische Motoren Werke AG od BMW AG, której pozostałości zostały nazwane Süddeutsche Bremse AG. W tym samym czasie Castiglioni zmienił firmę spółki Bayerische Flugzeugwerke AG na BMW AG i zarządził kontynuację produkcji w fabryce BFW. Od założenia BMW AG do 9 listopada 1922 i od 1924 do 1929 był członkiem rady nadzorczej i prezydentem BMW AG. W 1928 był wiceprzewodniczącym rady nadzorczej.
Był jednym z ludzi którzy w 1928 zadecydowali o kupnie Fahrzeugfabrik Eisenach AG. Z powodu trudności finansowych w 1929 był zmuszony do oddania swoich udziałów w BMW na rzecz konsorcjum banków.
Czasy powojenne.
Camillo Castiglioni zbankrutował. Stracił fortunę, przeliczaną w dziesiątkach milionów dolarów, jaką nagromadził w wyniku dewaluacji korony jako stosunkowo biedny człowiek. Kryzys Castiglioniego nie był zaskoczeniem, ani dla publiczności ani dla niego samego. Jako że jego nazwisko jest włoskie, a on przebywał w czasie bankructwa we Włoszech, gdzie (jak chodzą pogłoski) zaskarbił sobie popularność wspierając już pokonanych faszystów.
Nie są znane szczegółowe dane na temat powodów kryzysu. Jednakże pojawiła się kwestia nakazu aresztowania pod zarzutem oszustwa, gdzie podejrzany uciekł, podobno z papierami o wysokiej wartości. Państwo austriackie zadeklarowało, że gdy Castiglioni wpłaci 4.200.000 dolarów na rzecz państwa może wrócić i żyć nienękany.
Filantropia.
Dzięki Castiglioniemu w Wiedniu powstało wiele teatrów i dzieł sztuki. Był najbogatszym człowiekiem w Europie Centralnej i ulubieńcem wiedeńczyków, którym towarzyszył finansowo w niedzielę i z okazji różnych innych uroczystości. Był również patronem sztuk. Nawet przez jakiś czas wspierał rozpoznawanego później artystę Maxa Reinhardta, dla którego zbudował teatr. Lubiane były także jego wystąpienia w świetle reflektorów, gdzie pokazywał, że żyję pełną pompą i po królewsku, podróżując nawet w prywatnej lektyce Cesarza Karla, którą kupił na własność.
Wskutek jego niezwykłych transakcji bankowych, w 1988 stworzono film dokumentalny o tytule „Camillo Castiglioni oder die Moral der Haifische” reżyserstwa Petera Patzaka.

</doc>
<doc id="1261114" url="https://pl.wikipedia.org/wiki?curid=1261114" title="Roy Beerens">
Roy Beerens

Roy Beerens (ur. 22 grudnia 1987 w Bladel) – holenderski piłkarz grający na pozycji skrzydłowego lub napastnika w Vitesse.
W 2007 roku Beerens razem z młodzieżową reprezentacją Holandii zdobył Mistrzostwo Europy U-21. Następnie razem z kadrą wystąpił na Igrzyskach Olimpijskich w Pekinie rozgrywanych w 2008 roku. 12 sierpnia 2010 zadebiutował w dorosłej reprezentacji w zremisowanym 1:1 meczu z Ukrainą.

</doc>
<doc id="1261115" url="https://pl.wikipedia.org/wiki?curid=1261115" title="Rezystor drutowy">
Rezystor drutowy

Rezystor drutowy – rodzaj rezystora. Wykonuje się je nawijając na rurce ceramicznej lub z tworzywa sztucznego drut (taśmę) oporowy. Końcówki drutu oporowego mocuje się do wyprowadzeń. Zazwyczaj drut zabezpiecza się przed wpływem otoczenia przez pokrycie lakierem ochronnym, zatopienie w obudowie ceramicznej lub metalowej z radiatorem.
Właściwości.
Ważniejsze właściwości rezystorów drutowych

</doc>
<doc id="1261117" url="https://pl.wikipedia.org/wiki?curid=1261117" title="Elaine Paige">
Elaine Paige

Elaine Paige, właściwie Elaine Bickerstaff (ur. 5 marca 1948 w Londynie) – angielska piosenkarka i aktorka musicalowa. Była premierową odtwórczynią ról: Evity w musicalu o tym samym tytule oraz Grizabelli w musicalu "Cats". Jest pierwszą sceniczną wykonawczynią dwóch standardów muzycznych pochodzących z tych musicali: "Don't Cry for Me Argentina" oraz "Memory".
W 1995 odznaczona przez królową Elżbietę II Orderem Imperium Brytyjskiego.
Życiorys.
Dzieciństwo.
Urodziła się w Barnet, w północnym Londynie, w rodzinie agenta nieruchomości i modystki. Rodzice mieli w młodości amatorski kontakt z muzyką. Pierwotnie planowała zostać tenisistką, zmieniła zdanie w wieku lat 14 po obejrzeniu West Side Story. Zachęcona przez nauczycielkę muzyki wystąpiła w kilku szkolnych przedstawieniach, m.in. w Weselu Figara Mozarta i w Mesjaszu Händla.
Początki kariery.
Profesjonalny debiut nastąpił w roku 1964 w przedstawieniu "The Roar of the Greasepaint–the Smell of the Crowd". W wieku lat 20 debiutowała na West Endzie w inscenizacji Hair – jako część chóru (była również dublerką do roli Sheili). Jej rola wymagała m.in. występowania całkowicie nago w jednej ze scen.
Przez najbliższe kilka lat zagrała role w musicalach:
Sława.
Evita.
W roku 1976 Paige, wciąż relatywnie mało znana – została wybrana (po wielu miesiącach przesłuchań) jako odtwórczyni głównej roli Evy Peron do nowo powstałego musicalu "Evita" (kompozycji Andrew Lloyd Webbera z librettem Tima Rice’a). Artystka odtwarzała z sukcesem tę rolę przez 20 miesięcy bez przerwy, zyskując uznanie (otrzymała m.in. nagrodę Laurence Olivier Award za najlepsze wykonanie roku – łącznie w trakcie kariery zdobyła tę nagrodę czterokrotnie).
Cats.
W roku 1981 Paige znów pojawiła się jako wykonawczyni głównej roli w nowym musicalu Webbera, "Cats". Dostała ją na dziesięć dni przed pokazami przedpremierowymi (w chwili gdy aktorka przygotowująca się do tej roli, Judi Dench zerwała ścięgno Achillesa). Artystka odtwarzała tę rolę przez 10 miesięcy. Wykonywany przez nią utwór, Memory, dotarł do szczytu brytyjskiej listy przebojów i stał się standardem muzycznym przynosząc wykonawczyni światową sławę.
W roku 1998 Elaine Paige powtórzyła swoją kreację przy nagraniu filmowego zapisu "Kotów" (jako jedna z dwóch osób uczestniczących w premierowym przedstawieniu na West Endzie).
Późniejsza kariera.
W roku 1983 artystka wystąpiła w londyńskiej wersji musicalu "Abbacadabra" (opartym na piosenkach zespołu ABBA). Współpracę z kompozytorami utworów ABBY, Björn Ulvaeusem i Benny Anderssonem kontynuowała następnie z sukcesem przy musicalu "Chess" (libretto Tim Rice). W późniejszym okresie brała udział w wielu innych przedsięwzięciach muzycznych.
W międzyczasie artystka dawała wiele koncertów, uczestnicząc również w koncertach okolicznościowych jak:
2010 – 2013.
W 2010 roku w programie telewizyjnym "I Dreamed A Dream: The Susan Boyle Story" zaśpiewała w duecie z Susan Boyle utwór "I Know Him So Well"; wystąpiła także z repertuarem jazzowym podczas Cheltenham Jazz Festival.
W listopadzie tego roku ukazał się jej nowy album studyjny "Elaine Paige and Friends", na który składa się czternaście duetów. Na albumie można usłyszeć znane standardy śpiewane przez Elaine oraz towarzyszących jej artystów, takich jak Paul Anka, John Barrowman, Michael Bolton, Kenny G, Barry Manilow, Johnny Mathis, Idina Menzel, Olivia Newton-John, Billy Ocean, Sinead O’Connor, LeAnn Rimes, Jon Secada, Neil Sedaka oraz Dionne Warwick. Autorami jedynego premierowego utworu zawartego na krążku, "It's Only Life", są Gary Barlow oraz Tim Rice. Album został nagrany w Nowym Jorku, a nad jego produkcją czuwał legendarny Phil Ramone. Krążek dotarł na 18. pozycję notowania "The Official UK Albums Chart", będąc na liście najlepiej sprzedających się albumów w Wielkiej Brytanii przez kolejnych osiem tygodni. Pod koniec roku Elaine Paige otrzymała złotą płytę za ponad 100,000 sprzedanych egzemplarzy krążka w Wielkiej Brytanii.
Od lutego 2011 roku z powodzeniem dała kilka koncertów w Wielkiej Brytanii, prezentując publiczności nowy program złożony z ulubionych standardów, największych przebojów oraz kilku utworów pochodzących z albumu "Elaine Paige and Friends".
W maju i czerwcu 2011 roku na deskach Kennedy Center w Waszyngtonie z wielkim powodzeniem wcieliła się w rolę Carlotty Campion w musicalu "Follies", uzyskując uznanie krytyków oraz publiczności. Sukces ten powtórzyła w produkcji "Follies" na Broadwayu, występując na deskach nowojorskiego Marquis Theatre od września 2011 do stycznia 2012 roku. Za rolę Carlotty została nominowana do "Drama Desk Award" w kategorii "Outstanding Featured Actress in a Musical".
W 2011 roku w Chichester Cathedral odbył się także jej kameralny koncert.
Rok 2012 rozpoczęła dając dwa koncerty w Lincoln Center w Nowym Jorku, by po krótkiej przerwie, w maju powrócić na sześć tygodni do obsady musicalu "Follies", tym razem wystawianego na deskach Ahmanson Theatre w Los Angeles.
We wrześniu 2012 roku otrzymała honorowy tytuł doktora przyznany przez University of East Anglia. Rok zakończyła serią udanych koncertów w Nowej Zelandii, Australii, na Dalekim Wschodzie oraz dwoma specjalnymi koncertami w Wielkiej Brytanii: w oxfordzkim Raymond Blanc’s La Manoir oraz londyńskiej Central Hall, Westminster (na rzecz The Prince’s Trust).
W 2013 roku otrzymała "BroadwayWorld Los Angeles Award" dla najlepszej aktorki musicalowej, a ścieżka dźwiękowa do musicalu "Follies" z jej udziałem została nominowana w kategorii "najlepszy album musicalowy" w ramach 55. edycji Grammy Award. W tym roku wyruszyła też w trasę koncertową po Skandynawii, oraz dała kilka koncertów w Wielkiej Brytanii.
2014: jubileusz 50-lecia kariery.
Na 2014 rok przypada jubileusz 50-lecia pracy artystycznej oraz obecności Elaine Paige na scenie muzycznej. Z tej okazji pod koniec listopada 2013 roku artystka ogłosiła terminy pożegnalnej trasy koncertowej "Farewell Tour: Elaine Paige by Page by Page" (pol. "Trasa pożegnalna: Elaine Paige strona po stronie") w ramach której w październiku 2014 roku zawita do następujących miast Wielkiej Brytanii: Cardiff, Bristol, Manchester, Newcastle-upon-Tyne (Gateshead), Glasgow, Birmingham, Bournemouth, Brighton oraz Londyn, gdzie zaśpiewa w Royal Albert Hall z towarzyszeniem orkiestry koncertowej BBC.
Trzy koncerty w ramach pożegnalnej trasy koncertowej odbędą się także w Irlandii, choć pod inną nazwą, "An Evening with Elaine Paige" (pol. "Wieczór z Elaine Paige"). 28 i 29 października 2014 roku artystka wystąpi w National Concert Hall w Dublinie, a 31 października w Cork Opera House.
Kolejne trzy koncerty w ramach pożegnalnej trasy odbędą się na początku grudnia 2014 roku w Australii, Elaine Paige wystąpi w Brisbane, Melbourne oraz Sydney. Na wiosnę 2015 roku wyruszy w krótką trasę po Stanach Zjednoczonych.
W programie "Alan Titchmarsh Show" emitowanym 7 marca 2014 roku na kanale ITV artystka potwierdziła, że będzie to jej ostatnia trasa koncertowa, ale nie przechodzi definitywnie na emeryturę, nie wykluczając w przyszłości okazjonalnych występów.
10 lutego 2014 roku na oficjalnej stronie artystki poinformowano o podpisaniu kontraktu na prawach wyłączności pomiędzy Paige a telewizją Sky Arts, obejmującego nagranie sześciu odcinków programu "The Elaine Paige Show", który poprowadzi. Nagrania wszystkich odcinków odbywały się w marcu 2014 roku w legendarnych Riverside Studios w Londynie.
12 maja 2014 roku do sprzedaży trafiła nowa jubileuszowa kompilacja "Elaine Paige: The Ultimate Collection", wydana przez Warner Bros. / Rhino UK. Album dostępny jest w wersji standardowej (1CD), specjalnej limitowanej edycji (2CD) oraz jako digital download.
Życie osobiste.
Artystka nigdy nie wyszła za mąż, nie ma również dzieci. W latach osiemdziesiątych była związana z Timem Rice’em, autorem tekstów do musicali w których występowała.
W roku 1995 zdiagnozowano u niej raka piersi. Złośliwy guz został usunięty bez mastektomii, Paige przez następnych kilka lat przechodziła radioterapię i terapię hormonalną.
Elaine cierpi również od 1989 na toczeń rumieniowaty. Udziela się społecznie w fundacjach zwalczających obie choroby.
W roku 1995 Elaine Paige otrzymała tytuł Oficera Orderu Imperium Brytyjskiego za wkład w rozwój brytyjskiego musicalu.
Filmografia.
W 1980 roku Elaine Paige zagrała w serialu" Ladykillers" rolę morderczyni Kate Webster. W 1981 roku pojawiła się w serialu "Tales of the Unexpected "(ITV)", "gdzie wcieliła się w rolę Suzie, dziewczyny pracującej w małym kasynie, próbującej zabawiać gości, która w końcu decyduje się na ucieczkę z głównym bohaterem. Zagrała także w jednym odcinku serii kryminałów Agaty Christie" Panna Marple" (BBC) oraz w serialu "Where the Heart Is "(ITV). W 1989 roku pojawiła się w serialu "Unexplained Laughter "(BBC).

</doc>
<doc id="1261118" url="https://pl.wikipedia.org/wiki?curid=1261118" title="Krzyż Pamiątkowy Elżbiety">
Krzyż Pamiątkowy Elżbiety

Krzyż Pamiątkowy Elżbiety, Medal Pamiątkowy Elżbiety (rum. "Crucea Comemorativă Elisabeta, Medalia Comemorativă Elisabeta") – rumuński medal dla kobiet, nadawane za zasługi przy opiece nad rannymi i chorymi w czasie wojny rosyjsko-tureckiej lat 1877-1878.
Historia i insygnia.
Odznaczenie zostało ustanowione przez księcia (późniejszego króla) Rumunii Karola I w roku 1877 i nazwane imieniem jego żony księżnej Elżbiety. W latach 1877-78 Rumunia stanęła po stronie Rosji w wojnie z Turcją, Turcja poniosła klęskę i zwołany po zakończeniu walk Kongres berliński roku 1878 uzyskał dla Rumunii pełną niepodległość. Trzy lata później Karol I proklamował się królem Rumunii.
Odznaczenie było jednoklasowe. Oznaką był złoty krzyż heraldyczny zdwojony, ze splecionym ukoronowanym monogramem "E" w medalionie środkowym awersu. Rewers miał w medalionie daty 1877/78, otoczone napisem "ALINARE SI MANGAERE". Występują odmiany z emaliowanym na biało medalionem awersu i rewersu. Odznaczenie noszone było na damskiej kokardzie o barwie niebieskiej z obustronnymi złotymi bordiurami, nad lewą piersią poniżej obojczyka. Nie jest wiadome, jak długo było nadawane.

</doc>
<doc id="1261119" url="https://pl.wikipedia.org/wiki?curid=1261119" title="Rezystor warstwowy">
Rezystor warstwowy

Rezystor warstwowy ("cienkowarstwowy") – rodzaj rezystora. Otrzymuje się przez naparowanie w próżni cienkiej warstwy ((0,1÷100) μm) rezystywnej na rurkę, wałek lub płytkę ceramiczną. Warstwę rezystywną wykonuje się z: metali, stopów metali i metali z niemetalami. Najbardziej rozpowszechnione są warstwy z węgla i stopu metali z krzemem (MŁT). Na końcach walca przymocowuje się wyprowadzenia, a całość pokrywa się lakierem ochronnym. W niektórych technologiach rezystory po wykonaniu poddaje się obróbce termicznej, podgrzewając je na kilka minut do temperatury około 360 °C.
Dla uzyskania pożądanej rezystancji, w niektórych technologiach, warstwę rezystywną nacina się śrubowo, laserem (jeśli naniesiona jest na wałek ceramiczny) lub koryguje się wymiary rezystora.
Właściwości.
Własności rezystorów cienkowarstwowych zależą od stosowanego materiału oporowego oraz technologii ich uzyskiwania. W porównaniu do innych typów oporników charakteryzuje je:

</doc>
<doc id="1261122" url="https://pl.wikipedia.org/wiki?curid=1261122" title="Langer Heinrich">
Langer Heinrich

Langer Heinrich (niem. "Długi Henryk") - masyw górski na pustyni Namib. Znajduje się w odległości ok. 85 km na wschód od Swakopmund.
Otworzono tu drugą odkrywkową kopalnię uranu w Namibii. Zasoby ocenia się na 22,24
milionów ton o średniej zawartości 0,071 % U3O8 (w postaci karnotytu). Jej właścicielem jest australijska firma "Paladin Resources Ltd."

</doc>
<doc id="1261124" url="https://pl.wikipedia.org/wiki?curid=1261124" title="Bóg Imperator Diuny">
Bóg Imperator Diuny

Bóg Imperator Diuny (ang. "God Emperor of Dune") – czwarta powieść Franka Herberta dotycząca uniwersum Diuny. Po raz pierwszy wydana w 1981 roku.
Fabuła.
Przez ponad 3500 lat Imperium jest rządzone przez Leto II. Metamorfoza rozpoczęta na początku Złotego Szlaku osiągnęła zaawansowane stadium: Leto przemienił się do postaci pseudoczerwia. Jego ciało osiągnęło długość 10 metrów i około dwa metry średnicy. Na przodzie pozostał jedyny fragment ludzkiego ciała w postaci twarzy oraz ręce pokryte skórą z piaskopływaków, a na końcu dwie płetwopodobne pozostałości nóg. Ekologiczna Transformacja Diuny (nazywanej teraz Rakis) została zakończona, planetę pokrywają lasy, rzeki i morza, ostatnią pustynią jest Serir, na której znajduje się pałac Leto II. Czerwie wyginęły, a władza i pokój w Imperium utrzymywane jest dzięki olbrzymim zapasom przyprawy.
Ixanie przysyłają do imperatora nową ambasador – Hwi Nori. Władca zakochuje się w kobiecie, która przypomina mu dobrą zakonnicę z dawnych czasów. Postanawiają wziąć ślub na pustyni zgodnie z tradycją fremeńską. Podczas przekraczania przez nich rzeki most zostaje wysadzony w powietrze przez Sionę – zbuntowaną córkę marszałka dworu Leto, której pomaga ghola Duncana Idaho. Leto i Hwi Nori giną, a z pokrywającej władcę skóry czerwia powstają piaskopływaki – zaczątek nowej generacji czerwi.

</doc>
<doc id="1261125" url="https://pl.wikipedia.org/wiki?curid=1261125" title="Droga I/33 (Czechy)">
Droga I/33 (Czechy)

Droga I/33 () – droga krajowa I kategorii w Czechach. Arteria prowadząca z Hradec Králové do Náchodu i granicy z Polską jest częścią ważnego szlaku komunikacyjnego łączącego Wrocław z Pragą. Droga jest jedno-jezdniowa (z wyjątkiem odcinka w rejonie Hradec Králové) i nie posiada rozwiązań bezkolizyjnych.
Trasy europejskie.
Droga pokrywa się z trasą E67. Do połowy lat 80. była częścią drogi międzynarodowej E12.
Natężenie ruchu.
W 2010 roku dobowe natężenie ruchu na drodze wyniosło od 9 do 11 tysięcy aut na odcinku Hradec Králové – Jaroměř i 8 tysięcy w okolicach Náchodu.

</doc>
<doc id="1261126" url="https://pl.wikipedia.org/wiki?curid=1261126" title="Mariusz Lesław Krogulski">
Mariusz Lesław Krogulski

Mariusz Lesław Krogulski (ur. 10 sierpnia 1965 w Bielsku-Białej) – doktor nauk humanistycznych w zakresie nauk o polityce, inżynier telekomunikacji, publicysta, genealog, podpułkownik rezerwy Wojska Polskiego, działacz Ruchu Narodowego.
Absolwent indywidualnych studiów w Wyższej Szkole Oficerskiej Wojsk Łączności (inżynier telekomunikacji) oraz studiów zaocznych na Wydziale Dziennikarstwa i Nauk Politycznych Uniwersytetu Warszawskiego, gdzie w 2000 obronił rozprawę doktorską nt. "Armia Radziecka w Polsce 1944–1956. Aspekty polityczne i społeczno-gospodarcze". Działalność publicystyczną rozpoczął w 1990. W latach 2000–2011 współpracował z Fundacją Moje Wojenne Dzieciństwo. Był redaktorem serii wydawniczej "Moje wojenne dzieciństwo", ilustrującej losy dzieci polskich podczas II wojny światowej. Od 2013 realizuje własny projekt wydawniczy pt. "Materiały do dziejów Tuchowa". 
Jest autorem ponad 30 publikacji książkowych i około 200 artykułów prasowych. W dorobku posiada liczne prace z zakresu historii najnowszej, w tym cztery książki nt. pobytu Armii Radzieckiej w Polsce w latach 1944–1993, z których "Okupacja w imię sojuszu. Armia Radziecka w Polsce 1944–1956" (Warszawa 2000) wyróżniona została w 2000 medalem Fundacji im. Jerzego Łojka. Zajmuje się również biografistyką i genealogią, a owocem tych zainteresowań są m.in. książki – "Spuścizna minionych pokoleń" (Tuchów 2005), "Rodowody mieszczan wojnickich" (Wojnicz 2006, 2008, 2010, 2011) oraz "Krogulscy. Linia tuchowska (1727–1930)" (Warszawa 2020). 
Za szczególne zasługi w działalności społecznej na rzecz miasta i gminy Tuchów, w styczniu 2020 wyróżniony został statuetką honorową „Melaniusza”. 
Działalność polityczna.
Po przeniesieniu do rezerwy wojskowej (2015) podjął działalność polityczną w Ruchu Narodowym. W latach 2016–2018 pełnił obowiązki wiceprezesa warszawskich struktur tej partii. Od czerwca 2018 pełnomocnik Zarządu Głównego na województwo mazowieckie oraz członek Rady Politycznej RN. Na I Zjeździe Mazowieckim partii (15 września 2018) powierzono mu funkcję prezesa Zarządu Mazowieckiego Ruchu Narodowego, którą pełnił do września 2020. W październiku 2018 bez powodzenia startował w wyborach samorządowych do sejmiku województwa mazowieckiego w okręgu nr 1, uzyskując 1620 głosów. W wyborach do Sejmu RP w 2019 był kandydatem Konfederacji Wolność i Niepodległość w okręgu nr 19 (Warszawa) i uzyskał 1518 głosów.
Wybrane publikacje.
Współautor:
Opracowania redakcyjne:
Życie prywatne.
Jest wnukiem Juliana Krogulskiego pseud. „Mit” (1898–1961), przedwojennego działacza społecznego, a w czasie okupacji niemieckiej porucznika Okręgu Lwowskiego Armii Krajowej. Brat jego dziadka, Piotr Krogulski (1906–1978), jako podoficer Samodzielnej Brygady Strzelców Karpackich, a później 3 Dywizji Strzelców Karpackich, brał udział w walkach pod Tobrukiem (1941) i Monte Cassino (1944). 
Żonaty, ma czworo dzieci, synów Przemysława, Maksymiliana i Juliana oraz córkę Lenę.

</doc>
<doc id="1261130" url="https://pl.wikipedia.org/wiki?curid=1261130" title="VakıfBank SK">
VakıfBank SK

VakifBank SK – żeński klub siatkarski z Turcji. Został założony w 1986 roku z siedzibą w Stambule.
W latach 1996–1999 trenerem był tu Andrzej Niemczyk. W sezonie 2005/2006 barw klubu broniła Polka Marta Solipiwko, a od sezonu 2010/2011 do sezonu 2012/2013 występowała w tym klubie Małgorzata Glinka-Mogentale.
W sezonie 2012/2013 zawodniczki VakıfBanku Stambuł osiągnęły rekordowy wyczyn w klubowej siatkówce. Turecki zespół w przeciągu całego sezonu rozegrał 73 meczów i wygrał wszystkie, nie mając żadnej przegranej. Triumfował we wszystkich trzech rozgrywkach w których uczestniczył - w Pucharze Turcji, Mistrzostwach Turcji i w Lidze Mistrzyń. Lecz 21 listopada 2021 roku ich rekord został pobity przez włoski klub Imoco Volley Conegliano.
Sukcesy.
Mistrzostwo Turcji:
Puchar Turcji:
Puchar CEV: 
Puchar Challenge: 
Liga Mistrzyń:
Klubowe Mistrzostwa Świata:
Superpuchar Turcji:
Kadra zawodnicza.
Sezon 2011/2012.
 Trener: Giovanni Guidetti
Vakıfbank Güneş Sigorta Türk Telekom Bayan Voleybol Takımı

</doc>
<doc id="1261143" url="https://pl.wikipedia.org/wiki?curid=1261143" title="Andreas Jakobsson (piłkarz)">
Andreas Jakobsson (piłkarz)

Andreas Jakobsson (ur. 6 października 1972 w Teckomatorp) – szwedzki piłkarz grający na pozycji środkowego obrońcy lub defensywnego pomocnika.
Kariera klubowa.
Jakobsson pochodzi z miasta Teckomatorp. Piłkarską karierę rozpoczął w tamtejszym klubie Teckomatorps SK, a z czasem podjął treningi w pobliskiej Landskronie, w zespole Landskrona BoIS. W 1990 roku zadebiutował w jego barwach w drugiej lidze szwedzkiej, a w 1991 był już jego podstawowym zawodnikiem. W 1993 roku wywalczył z Landskroną awans do pierwszej ligi, jednak w 1994 roku zajął z nim przedostatnie 13. miejsce i zespół powrócił do zaplecza ekstraklasy. Po sezonie, czyli na początku 1995 roku Andreas przeszedł do Helsingborgs IF, w którym stworzył parę środkowych obrońców z Olą Nilssonem. W tym samym roku został wicemistrzem Szwecji, a w 1998 roku zdobył Puchar Szwecji. W 1999 roku po raz pierwszy w karierze został mistrzem Szwecji, a w 2000 - po raz drugi zajął 2. miejsce.
Latem 2000 roku Jakobsson wyjechał do niemieckiej Hansy Rostock, w której stał się czwartym Szwedem obok Marcusa Lantza, Magnusa Arvidssona i Petera Wibråna. W Bundeslidze zadebiutował 11 sierpnia w przegranym 0:1 wyjazdowym meczu z Borussią Dortmund. 3 marca zdobył gola w zwycięskim 3:2 spotkaniu z Bayernem Monachium. Z Hansą na ogół zajmował miejsca w dolnej połówce tabeli i łącznie rozegrał dla niej 99 spotkań, w których strzelił 4 bramki.
W lipcu 2003 roku Jakobsson przeszedł do duńskiego Brøndby IF, gdzie podobnie jak w Hansie, był podstawowym zawodnikiem. W 2004 roku został wicemistrzem Danii, a w sezonie 2004/2005 przyczynił się do wywalczenia mistrzostwa oraz Pucharu Danii. W trakcie sezonu opuścił Brøndby i został zawodnikiem angielskiego Southampton F.C. W Premiership swój pierwszy mecz rozegrał 13 września, a „Święci” zremisowali w nim 0:0 z Charltonem Athletic. Southampton zajął jednak ostatnie miejsce i spadł do Football League Championship.
Latem 2005 Andreas wrócił do Szwecji i znów był piłkarzem Helsingborga. W 2006 roku zdobył z nim Puchar Szwecji. W 2007 roku postanowił zakończyć profesjonalną karierę i przeszedł do siódmoligowego Svalövs BK.
Kariera reprezentacyjna.
W reprezentacji Szwecji Jakobsson zadebiutował 28 lutego 1996 roku w zremisowanym 0:0 towarzyskim meczu z Australią. W 2002 roku został powołany do kadry na Mistrzostwa Świata 2002, na których był podstawowym zawodnikiem „Trzech Koron”. Wystąpił w czterech spotkaniach: zremisowanym 1:1 z Anglią, wygranym 2:1 z Nigerią, zremisowanym 1:1 z Argentyną oraz przegranym w 1/8 finału z Senegalem. W 2004 roku na Euro 2004 także wystąpił w czterech meczach: wygranym 5:0 z Bułgarią, zremisowanych 1:1 z Włochami i 2:2 z Danią oraz przegranym po serii rzutów karnych ćwierćfinale z Holandią. Karierę reprezentacyjną zakończył po tym turnieju. W drużynie narodowej zagrał 36 razy i 3 razy wpisywał się na listę strzelców.

</doc>
<doc id="1261146" url="https://pl.wikipedia.org/wiki?curid=1261146" title="AŠK Inter Bratysława">
AŠK Inter Bratysława



</doc>
<doc id="1261149" url="https://pl.wikipedia.org/wiki?curid=1261149" title="Gotenba">
Gotenba

 – miasto w Japonii, w prefekturze Shizuoka (środkowa część wyspy Honsiu).
Położenie.
Gotenba leży we wschodniej części prefektury Shizuoka na południowo-wschodnim stoku góry Fudżi. Inne miasta położone u jej stóp to: Fuji, Fujinomiya, Mishima i Susono w prefekturze Shizuoka; Fujiyoshida w prefekturze Yamanashi; Hakone w prefekturze Kanagawa.
Historia.
Miasto zostało założone 11 lutego 1955 roku.
Od 2006 r. znajduje się tu największy na świecie ruchomy dzwon kościelny, produkcji holenderskiej ludwisarni Royal Eijsbouts.

</doc>
<doc id="1261152" url="https://pl.wikipedia.org/wiki?curid=1261152" title="Stanisław Streich">
Stanisław Streich

Stanisław Streich (ur. 27 sierpnia 1902 w Bydgoszczy, zm. 27 lutego 1938 w Luboniu) – polski ksiądz katolicki, zamordowany przez komunistycznego zamachowca (Wawrzyńca Nowaka) podczas mszy św. z udziałem dzieci odprawianej w kościele św. Jana Bosko w Luboniu, Sługa Boży Kościoła katolickiego.
Życiorys.
Stanisław Streich przyszedł na świat 27 sierpnia 1902 roku w Bydgoszczy przy ul. Pomorskiej 53, jako syn Franciszka i Władysławy z domu Birzyńskiej. Święcenia kapłańskie przyjął 6 czerwca 1925 roku, ukończywszy seminarium w Poznaniu. W latach 1925–1927 studiował filozofię klasyczną na Uniwersytecie Poznańskim. Był również kapelanem sióstr elżbietanek, uczył także religii w poznańskiej szkole handlowej. W roku 1927 został wikariuszem w parafii św. Floriana w Poznaniu. W 1928 roku wyjechał do Koźmina, aby nauczać religii w męskim seminarium nauczycielskim, a w 1929 r. został wikarym w parafii Bożego Ciała w Poznaniu. W 1932 roku został z kolei wikarym w parafii św. Marcina w Poznaniu. Proboszczem parafii w Żabikowie (pw. św. Barbary) został w 1933, po zdaniu egzaminu proboszczowskiego 1 lipca tego roku. Po objęciu tego stanowiska podjął starania o wzniesienie w okolicy nowego kościoła – we wsi Luboń. W 1935 roku powstaje parafia św. Jana Bosko (wyodrębniona z parafii żabikowskiej), której proboszczem został 1 października 1935 roku.
Okoliczności śmierci.
27 lutego 1938 roku, w trakcie przedpołudniowej mszy św. z udziałem dzieci, ksiądz kierując się w stronę ambony, by odczytać Ewangelię i wygłosić kazanie, został dwukrotnie postrzelony przez mężczyznę ubranego w czarny płaszcz. Jedna z kul trafiła księdza w twarz, druga utkwiła w ewangeliarzu. Morderca, oddał jeszcze dwa kolejne strzały w plecy księdza. Według relacji sądowej kościelnego Franciszka Krawczyńskiego i innych świadków, zabójca wbiegł na ambonę wznosząc hasła: „Niech żyje komunizm!” oraz „Wynoście się z kościoła, to za waszą wolność!”. Kościelny, słysząc strzały, wybiegł z zakrystii i rzucił się na zamachowca, chwytając jego rękę uzbrojoną w pistolet. Doszło do szamotaniny, podczas której padły kolejne strzały: Krawczyński został ranny w prawą skroń i lewy bark, pociski zraniły również dwie inne osoby. Morderca usiłował uciec przez niewykończoną nawę główną, ale tam został ujęty i rozbrojony przez trzech mężczyzn. Tłum chciał go zlinczować. Zaprowadzono go do dworcowej poczekalni w pobliżu kościoła. Skutego w kajdanki przewieziono pociągiem do Poznania. 21 marca 1938 r. 47-letni Wawrzyniec Nowak, bo takie nazwisko nosił zabójca księdza Streicha, został skazany na karę śmierci przez sąd okręgowy w Poznaniu. Oficjalnie 28 stycznia 1939 r. wyrok wykonano, choć istnieją przesłanki, by zakwestionować ten fakt.
Grób księdza znajduje się w pobliżu kościoła parafialnego, którego był proboszczem.
Proces beatyfikacyjny.
28 października 2017 rozpoczął się proces beatyfikacyjny ks. Stanisława Streicha. Od tego czasu przysługuje mu tytuł sługi Bożego. 13 kwietnia 2019 zakończył się diecezjalny etap procesu beatyfikacyjnego ks. Streicha. Dalszym etapem procesu beatyfikacyjnego będzie postępowanie w Kongregacji ds. Świętych w Watykanie.

</doc>
<doc id="1261153" url="https://pl.wikipedia.org/wiki?curid=1261153" title="Riikka Lehtonen">
Riikka Lehtonen

Riikka Hannele Lehtonen (ur. 24 lipca 1979 w Kangasali) – fińska siatkarka, grająca na pozycji przyjmującej. W reprezentacji zadebiutowała w 1996 roku. Została wybrana najlepszą siatkarką roku w Finlandii w latach: 2001, 2002, 2003, 2004, 2005, 2006, a także w 2000 roku najlepszą siatkarką plażową. Riikka gra również w siatkówkę plażową.
Sukcesy.
Siatkówka halowa.
Mistrzostwa Finlandii:
Puchar Finlandii:
Mistrzostwa Francji:
Puchar Francji:
Liga Mistrzyń:
Mistrzostwa Włoch:
Puchar Włoch:
Puchar Challenge:
Mistrzostwa Azerbejdżanu:
Siatkówka plażowa.
Mistrzostwa Finlandii:

</doc>
<doc id="1261154" url="https://pl.wikipedia.org/wiki?curid=1261154" title="Most w Kamieniu">
Most w Kamieniu

Most Edwarda Wojtasa w Kamieniu – most drogowy na 333 kilometrze Wisły w ciągu drogi wojewódzkiej nr 747 pomiędzy miejscowościami Kamień w województwie lubelskim i Solec nad Wisłą w województwie mazowieckim. Most łączy Lubelszczyznę z województwami mazowieckim i świętokrzyskim oraz drogę ekspresową S19 w województwie lubelskim z drogą krajową DK9 w mazowieckim.
Prace budowlane rozpoczęte 5 października 2012 roku trwały do 22 czerwca 2015 roku. Symboliczne wmurowanie kamienia węgielnego odbyło się 6 lutego 2013 roku. Od zakończenia odbiorów technicznych w dniu 17 sierpnia 2015 roku most pozostawał zamknięty w związku z budową drogi dojazdowej po stronie mazowieckiej. Ostatecznie most oddano do ruchu 17 października 2015 roku.
Most z 1939 roku.
Oddany do użytku 5 lipca 1939 roku, jako jeden z 8 półstałych mostów operacyjnych wybudowanych na zlecenie Ministerstwa Spraw Wojskowych przez Ministerstwo Komunikacji. Lokalizacja przeprawy została wskazana przez Sztab Główny. Most miał 1096 m długości, składał się z czterech przęseł żeglownych zbudowanych z blachownic o długości 34 m oraz 60 przęseł ze stalowych dwuteowych belek o długości 16 m. Na tej konstrukcji spoczywały belki poprzeczne i drewniany pomost. Most był dwukierunkowy - jezdnia miała 6 m szerokości, chodniki po 0,5 m. Oficjalego otwarcia dnia 10 lipca 1939 roku w obecności harcerzy i licznie zgromadzonej społeczności lokalnej dokonał Minister Komunikacji Juliusz Ulrych. Od 4 września 1939 roku most wchodził w skład południowego odcinka obronnego – Opole Lubelskie. W wyniku walk prowadzonych z Niemcami na zachodnim przedmościu, został wysadzony 11 września 1939 roku przez wycofujące się Wojsko Polskie.
Nowy most z 2015 roku.
Most o stalowej konstrukcji skrzyniowej z 10 przęsłami ma 1026,6 m długości i 19,94 m szerokości. Prowadzą przez niego dwa pasy ruchu o szerokości 3,5 metra każdy, dwa pasy awaryjne po 2,5 m, ścieżka rowerowa o szerokości 4 metrów i 1,5-metrowy chodnik dla pieszych.
Koszt budowy mostu wraz z budową dróg dojazdowych oszacowany na 236,16 mln zł, został sfinansowany przez województwo lubelskie (66,16 mln zł), województwo mazowieckie (50 mln zł) oraz Europejski Fundusz Rozwoju Regionalnego (120 mln zł).
Historia budowy.
Odbudowę mostu planowano od zakończenia II wojny światowej. Ze względu, iż przeprawa była uważana za ważny element z punktu widzenia doktryny wojskowej Układu Warszawskiego, przyczółki mostowe zostały przejęte przez wojsko i w ramach ćwiczeń były wykorzystywane do stawiania mostu pontonowego. W latach 80. XX wieku wstawiono betonowe konstrukcje pod filary mostu, jednak nie zostały one wykorzystane. Do idei odbudowy mostu powrócono dopiero w pierwszej dekadzie XXI wieku w wyniku porozumienia samorządu województwa lubelskiego z samorządem województwa mazowieckiego.
Przetarg.
Przetarg na budowę w wyniku podjętych prac projektowych i uzyskaniu pozwolenia na budowę został ogłoszony w dniu 8 marca 2012 roku. Dnia 11 maja 2012 roku spośród 12 złożonych, wybrana została opiewająca na 209,6 mln zł brutto oferta firmy Energopol Szczecin S.A. z partnerami „Gotowski” BKiP Sp. z o.o. z Bydgoszczy i Mostmar S.A. z Zarzecza. Z powodu oprotestowania postępowania, ostateczne rozstrzygnięcie przetargu nastąpiło w sierpniu 2012 roku. Roboty budowlane rozpoczęto we wrześniu, a prace ziemnie ruszyły 12 grudnia 2012 roku. Budowę zakończono 22 czerwca 2015 roku. Most w Kamieniu oddano do ruchu 17 października 2015 roku, a oficjalne otwarcie miało miejsce 14 listopada 2015 roku .

</doc>
<doc id="1261163" url="https://pl.wikipedia.org/wiki?curid=1261163" title="Bitwa pod Dąbkami">
Bitwa pod Dąbkami

Bitwa pod Dąbkami miała miejsce w 1431 roku, stoczyły ją wojska polskie i krzyżackie. Stoczona w czasie próby krzyżackiego najazdu na Kujawy.
Dąbki 1431.
Bitwa pod Dąbkami jest słabo znanym epizodem wojen polsko-krzyżackich, głównie ze względu na niewielką skalę walk. Brało w niej udział kilkuset ludzi. Po stronie polskiej nie walczyło rycerstwo, lecz chłopi.
Wyprawa na Krajnę.
W 1431 przeciwko Władysławowi Jagielle zbuntował się sprzymierzony z Krzyżakami jego młodszy brat Świdrygiełło. Była to próba rozbicia unii polsko-litewskiej. Krzyżacy wykorzystując, iż główne siły polskie były zaangażowane na Wołyniu, najechali na ziemię dobrzyńską, Kujawy i Krajnę (traktowana jako część Wielkopolski). Wyprawę prowadził marszałek inflancki Werner von Nesselrode, mający wedle Jana Długosza do dyspozycji oprócz siedmiuset konnych i kilkuset piechurów inflanckich również posiłki z Kurlandii, Świecia, Tucholi i Człuchowa. Przewodnikiem wyprawy miał być komtur tucholski Jost von Hohenkirchen, dobrze znający teren. Rycerze zakonni po koncentracji swych sił w Tucholi, 10-11 września 1431 uderzyli na Krajnę. Siły zakonne spaliły Łobżenicę i spustoszyły okoliczne wsie.
Polska odpowiedź.
Polacy do obrony ziemi dobrzyńskiej, Kujaw czy Krajny nie pozostawili żadnych większych sił. Obronę tej ostatniej naprędce zaczęli organizować rycerze wielkopolscy Jan Jarogniewski herbu Orla, Dobrogost z Kolna herbu Nałęcz, Bartosz III Wezemborg (Wezenborg) herbu Nałęcz. W krótkim czasie zdołali oni zebrać znaczny oddział uzbrojonych chłopów i ruszyli w pościg za napastnikami. Całym zgrupowaniem dowodził Koleński. Długosz nie podaje liczebności sił rycersko-chłopskich. Pisze tylko, że była to gromada zebranego chłopstwa. 
Dąbki.
Według Jana Długosza siły zakonne zostały doścignięte niedaleko Nakła, nad rzeką Wierzą, na polach wsi Dąbki w czwartek 13 września 1431. Wedle kronikarza chłopi odśpiewawszy Bogurodzicę uderzyli na zaskoczonego wroga i urządzili rzeź w nieprzyjacielskim wojsku. Gdy przednia straż sił inflancko-krzyżackich została rozbita, to wszyscy napastnicy mieli rzucić się do ucieczki, porzuciwszy swój obóz (wozy ze zdobyczą). Chłopi rozpoczęli pościg zabijając wielu agresorów. Długosz utrzymuje, że przeciwnik został całkowicie pobity i tylko zaledwie garstka najeźdźców uszła z życiem. 
Wedle współczesnego historyka Mariana Biskupa, Długosz po części mija się z prawdą. Jego zdaniem chłopi nie zetknęli się ze wszystkimi oddziałami najeźdźców, które były częściowo rozproszone w poszukiwaniu zdobyczy, a jedynie z czołowymi zastępami i ich głównodowodzącymi. Uważa, że ułatwiło to piechocie chłopskiej atak na konne głównie siły przeciwnika, który pod naciskiem pospólstwa począł uciekać pociągając za sobą zastępy piechoty oraz porzucając wozy (tj. wagenburg). W ręce polskie wpadły 4 chorągwie inflanckie z chorągwią mistrza inflanckiego na czele. Poległ jeden z głównych dowódców – komtur tucholski Hohenkirchem, którego zwłoki obdarte ze zbroi i szat leżały na polu walki. Padł także komtur mitawski. Natomiast głównodowodzący marszałek inflancki Nesselrode wraz z komturem goldyńskim i wójtem grobińskim oraz komturem domowym człuchowskim dostali się do niewoli i wraz z innymi znaczniejszymi jeńcami (łącznie ok. 50) przewiezieni do Poznania. Dowódca sił polskich Dobrogost Koleński zabrał do niewoli grupę pomorskich uczestników (z Tucholi, Człuchowa, Chojnic) i osadził ich w więzieniu w swojej wsi Prusy, żądając okupu za ich uwolnienie. Liczba poległych i potopionych w mokradłach nie jest bliżej znana. Sporo było rannych, którzy wraz z innymi zbiegami uszli z pola bitwy, szukając ratunku w różnych kierunkach i przedzierając się do Tucholi czy Debrzna, 16 września dotarło tam aż 150 rannych uciekinierów. Sukces dąbkowski uczczono w Krakowie biciem w dzwony i iluminacją. W katedrze na Wawelu zawieszono obok chorągwi krzyżackich spod Grunwaldu 4 zdobyte chorągwie inflanckie. Do Krakowa przywieziono też jeńców inflanckich i pruskich z Poznania.

</doc>
<doc id="1261180" url="https://pl.wikipedia.org/wiki?curid=1261180" title="Hr. Ms. Van Galen (1941)">
Hr. Ms. Van Galen (1941)

Hr.Ms. Van Galen – holenderski niszczyciel z okresu II wojny światowej, należący do brytyjskiego typu N (J/K/N), w służbie holenderskiej w latach 1942-1956. Podczas wojny służył głównie na Oceanie Indyjskim, nosił wtedy numer taktyczny G84, po wojnie: J-3, JT-3, D-803. Budowany był dla marynarki brytyjskiej pod nazwą HMS „Noble”.
Budowa.
Budowę okrętu zamówiono dla marynarki brytyjskiej Royal Navy 15 kwietnia 1939 na podstawie programu z 1939 roku, podobnie jak innych niszczycieli typu N. Stępkę pod budowę położono 27 lipca 1939 w stoczni William Denny &amp; Brothers (Denny) w Dumbarton w Szkocji, budowę rozpoczęto pod nazwą „Noble”. Przed wodowaniem, okręt 18 marca 1941 sprzedano Holandii, która poniosła duże straty w niszczycielach w lutym-marcu 1941 na Dalekim Wschodzie (początkowo miały być przekazane „Norman” i „Norseman” lecz zamieniono je z powodu opóźnień budowy spowodowanych bombardowaniami stoczni). Kadłub wodowano 17 kwietnia 1941. Okręt przyjęto do służby w marynarce holenderskiej 11 lutego 1942, jeszcze przed oficjalnym ukończeniem budowy 21 lutego 1942. Otrzymał nazwę „Van Galen”, którą nosił przed nim zatopiony niszczyciel typu "Admiralen". W tej samej stoczni budowano też równocześnie niszczyciel holenderski „Tjerk Hiddes” (ex „Nonpareil”) tego samego typu, a wcześniej zbudowano HMS „Jaguar” i HMS „Kandahar” identycznych typów J i K. Koszt budowy wynosił 400 684 funtów, bez uzbrojenia i wyposażenia łączności. Po II wojnie światowej nazwę HMS „Noble” otrzymał w brytyjskiej służbie zwrócony przez Polskę niszczyciel „Piorun”, ex. „Nerissa”.
Służba.
Ocean Indyjski 1942-1944.
Po wejściu do służby okręt przydzielono do 7. Flotylli Niszczycieli brytyjskiej Floty Wschodniej. Przez pierwszy okres uzyskiwania gotowości bojowej, stacjonował w Scapa Flow w składzie Floty Metropolii (Home Fleet). 15 kwietnia 1942 wyruszył docelowo na Ocean Indyjski, płynąc w eskorcie konwoju WS-18 z Wielkiej Brytanii przez Freetown. W czerwcu dotarł do bazy Kilindini, skąd następnie pełnił służbę eskortową na Oceanie Indyjskim w składzie brytyjskiej Floty Wschodniej.
Na przełomie lipca i sierpnia 1942 wziął udział w operacji "Stab" – w osłonie pancernika „Warspite” i lotniskowców HMS „Illustrious” i "Formidable" – polegającej na pozorowaniu zamiaru desantu na Andamanach, przerwanej na początku sierpnia. Od 9 września brał udział w inwazji na francuski Madagaskar. 10 września wraz z krążownikiem „Jacob van Heemskerck” i niszczycielami HMAS „Napier” i HMS „Inconstant” brał udział w desancie komandosów w Morondava na zachodnim wybrzeżu Madagaskaru (operacja "Tamper").
Następnie „Van Galen” został w październiku 1942 skierowany do służby konwojowej na wodach Australii, głównie pomiędzy Sydney a Fremantle i na południowo-zachodnim Pacyfiku, w składzie amerykańskiej 7. Floty (wraz z „Tjerk Hiddes” i krążownikiem „Tromp”). W listopadzie brał udział w ewakuacji wojska z Timoru do Darwin w Australii. W kolejnych miesiącach powrócił do służby konwojowej. W dniach 18-24 lutego 1943 osłaniał na odcinku z Fremantle do Melbourne duży konwój statków pasażerskich przewożących australijską 9. Dywizję Piechoty z Adenu do Australii (wraz z „Tjerk Hiddes”, „Tromp” i HMAS „Adelaide” – operacja "Pamphlet").
W lutym 1944 okręt powrócił wraz z „Tjerk Hiddes” i „Tromp” w skład brytyjskiej Floty Wschodniej, bazując głównie w Trincomalee. Od 22 marca wziął udział w operacji "Diplomat" – wypadzie głównych sił floty z lotniskowcem „Illustrious” na Oceanie Indyjskim w celu spotkania z lotniskowcem USS „Saratoga”. Wchodził następnie w skład Zespołu 69 (Task Force 69) ubezpieczającego atak samolotów z lotniskowców zespołu TF 70 (HMS „Illustrious” i USS „Saratoga”) na bazę japońską w Sabang 19 kwietnia 1944 (operacja "Cockpit"), a następnie podobny atak tych lotniskowców na Surabaję 17 maja (w składzie zespołu TF 65, osłaniającego TF 66 – operacja "Transom").
W czerwcu okręt powrócił do służby eskortowej na Oceanie Indyjskim. W październiku wziął udział w operacji "Millet", mającej rozproszyć uwagę japońską przed amerykańskim lądowaniem na Leyte. W składzie 2. grupy zespołu 63 (z krążownikiem HMS „London” i niszczycielami HMS „Raider” i HMAS „Norman”) osłaniał lotniskowce 17 października podczas ataków na wyspę Nancowry oraz bombardował wyspę Car Nicobar na Nikobarach.
Europa Północna 1944-1945.
W listopadzie 1944 „Van Galen” został skierowany z powrotem do Wielkiej Brytanii. Od grudnia pełnił służbę konwojową na południowo-wschodnich podejściach do Wielkiej Brytanii, bazując w Plymouth, w składzie 8. Flotylli Niszczycieli. Od marca do lipca 1945 był remontowany w Southampton. 28 sierpnia 1945 przybył po raz pierwszy do Amsterdamu w Holandii.
Służba powojenna.
Po zakończeniu wojny, jeszcze w 1945 „Van Galen” został skierowany do służby kolonialnej w Holenderskich Indiach Wschodnich (obecnej Indonezji), gdzie toczyły się walki niepodległościowe. W 1948 powrócił do Holandii na remont.
W latach 1951-1952 służył w składzie sił ONZ podczas wojny koreańskiej, po czym powrócił na wody europejskie. W 1951 został uszkodzony przez tajfun "Ruth" koło Japonii.
W 1953 został wycofany do rezerwy, a w 1956 skreślony z listy floty i w lutym 1957 złomowany.
Dane techniczne.
"Dane dotyczące uzbrojenia i radarów odnoszą się ogólnie do okrętów typu N – daty zmian są przybliżone."

</doc>
<doc id="1261184" url="https://pl.wikipedia.org/wiki?curid=1261184" title="Herb Żychlina">
Herb Żychlina

Herb Żychlina – jeden z symboli miasta Żychlin i gminy Żychlin w postaci herbu.
Wygląd i symbolika.
Herb przedstawia w polu srebrnym zamek czerwony z pojedynczą wieżą blankowaną pośrodku, w której podłużna strzelnica pionowa srebrna, oraz z murami blankowanymi, w których flankujące wieżę dwie półkoliście zwieńczone arkady srebrne. Godło na tarczy typu hiszpańskiego.
Godło herbowe Żychlina przedstawia najprawdopodobniej w sposób symboliczny miejski charakter jego samorządu. Istnieją też mniej prawdopodobne teorie jakoby przedstawioną budowlą był wyidealizowany obraz miejscowego kasztelu rodu Żychlińskich lub rzeczywistych murów miejskich z XIV wieku.
Historia.
Godło herbowe Żychlina znane jest z pieczęci miejskiej przyłożonej do dokumentu z 1535 roku. Pieczęć okrągła, o średnicy 38 mm, z mocno zatartą legendą otokową SI[GILLVM] CI[VIVM] [IN] [ZIAHLI]N[E]. Odcisk tej pieczęci zachował się do dzisiaj, zaś obecnie obowiązujący herb miasta nawiązuje bezpośrednio do tej pieczęci. Znana jest także druga pieczęć, użyta na dokumencie z 1564 roku. Pieczęć była okrągła, o średnicy 28 mm, z legendą otokową SIGILLVM CIVITATIS (...). Godłem herbowym był tam podobno mur obronny z trzema wieżami równej wysokości. 
W roku 1847 dla miasta zaprojektowano zupełnie nowy herb przedstawiający pół lwa wyłaniającego się z półksiężyca, nad lwem gwiazda. Herb ten nie wszedł do użytku.
Godło herbowe z najstarszej pieczęci zostało błędnie odrysowane, a następnie zinterpretowane przez Mariana Gumowskiego w okresie międzywojennym. Marian Gumowski zinterpretował boczne arkady w murze jako przestrzenie między dużą środkową wieżą a bocznymi małymi wieżami nietypowo zaopatrzonymi w jedynie dwa zęby blankowania. Rekonstrukcja Gumowskiego była następnie powielana przez niego samego oraz innych heraldyków powojennych i stała się następnie podstawą do opracowania herbu obowiązującego do początku 2017 roku. Nową wersję herbu na podstawie istotnych uwag prof. Marka Adamczewskiego z Uniwersytetu Łódzkiego opracowali Kamil Wójcikowski i Robert Fidura.

</doc>
<doc id="1261189" url="https://pl.wikipedia.org/wiki?curid=1261189" title="Black Trip">
Black Trip

Black Trip – dwupłytowe wydawnictwo DVD szwajcarskiego zespołu Samael, wydane 17 lipca 2003 r. przez wytwórnię Century Media. Zawiera filmy z trzech koncertów zespołu: występu na Summer Breeze Festival w Niemczech w 2002 r., koncertu w Krakowie z 1996 r. oraz, jako bonus, z występu w Chicago w 1994 r. Prócz tego, na pierwszej płycie znajdują się trzy wideoklipy ("Baphomet's Throne", "Jupiterian Vibe" i "Infra Galaxia") oraz wywiady z członkami zespołu i filmy z pracy w niemieckim Woodhouse Studio podczas sesji nagraniowej do albumu "Passage".
Lista utworów.
DVD 1.
Summer Breeze Festival, Niemcy, 2002
DVD 2.
Passage Tour, Kraków, 1996
Ceremony of Opposites Tour, Chicago, 1994

</doc>
<doc id="1261191" url="https://pl.wikipedia.org/wiki?curid=1261191" title="Nikita Biełych">
Nikita Biełych

Nikita Biełych, "Никита Юрьевич Белых" (ur. 13 czerwca 1975) - rosyjski działacz opozycyjny. Od 2005 do 2008 przewodniczący SPS. Zasiadał w parlamencie Kraju Permskiego, a obecnie pełni obowiązki gubernatora obwodu kirowskiego.

</doc>
<doc id="1261195" url="https://pl.wikipedia.org/wiki?curid=1261195" title="Herb gminy Bedlno">
Herb gminy Bedlno

Herb gminy Bedlno przedstawia w polu srebrnym głowę tura czarną wprost, z kolcem złotym. Nad nią trzy wieże czerwone o trzech blankach i podstawach trapezoidalnych oraz oknach prostokątnych. Wieża środkowa o daszku trójkątnym, czarnym i oknie umieszczonym wyżej niż w bocznych. Wieże boczne o daszkach trapezoidalnych, czarnych i oknach w połowie wysokości.

</doc>
<doc id="1261199" url="https://pl.wikipedia.org/wiki?curid=1261199" title="Maciej Serwański">
Maciej Serwański



</doc>
<doc id="1261202" url="https://pl.wikipedia.org/wiki?curid=1261202" title="Alfred Janc">
Alfred Janc

Alfred Edward Janc (ur. 27 sierpnia 1951 w Olsztynie, zm. 15 września 2021) – polski ekonomista i wykładowca, prof. dr hab. nauk ekonomicznych, były dziekan Wydziału Ekonomii Uniwersytetu Ekonomicznego w Poznaniu, kierownik Katedry Bankowości, były Generalny Inspektor Nadzoru Bankowego.
Życiorys.
W 1980 obronił pracę doktorską na Akademii Ekonomicznej w Poznaniu, gdzie habilitował się jedenaście lat później. W latach 1993–2006 pełnił funkcje profesora nadzwyczajnego AE w Poznaniu, a w 2006 otrzymał tytuł profesora nauk ekonomicznych. Od 1995 do roku 2017 kierownik Katedry Bankowości Akademii Ekonomicznej w Poznaniu (obecnie Uniwersytetu Ekonomicznego w Poznaniu). W latach 2005 – 2008 był dziekanem Wydziału Ekonomii tej uczelni. W 2017 objął stanowisko profesora zwyczajnego w Katedrze Finansów i Rachunkowości Uniwersytetu Przyrodniczego w Poznaniu.
Sprawował funkcje m.in. doradcy prezesa Wielkopolskiego Banku Kredytowego (w latach 1991–1996), przewodniczącego Komitetu Koordynacyjnego ds. Standardów Kwalifikacyjnych w Bankowości Polskiej utworzonego przez Związek Banków Polskich (do 2007) oraz przewodniczącego Polskiego Komitetu Europejskiego Certyfikatu Bankowca ("the European Foundation Certificate in Banking") w ramach systemu Standardów Kwalifikacyjnych w Bankowości Polskiej (do 2007 r.). W czerwcu 2007 roku został członkiem Komitetu Nauk o Finansach Polskiej Akademii Nauk oraz objął funkcję Generalnego Inspektora Nadzoru Bankowego. w latach 2008–2010 był członkiem Rady Bankowego Funduszu Gwarancyjnego oraz doradcą prezesa NBP. Od września 2009 był członkiem Rady inwestycyjnej Funduszu Powierniczego JEREMIE w Urzędzie Marszałkowskim Województwa Wielkopolskiego. W 2016 otrzymał Medal Mikołaja Kopernika Związku Banków Polskich.

</doc>
<doc id="1261208" url="https://pl.wikipedia.org/wiki?curid=1261208" title="Herb gminy Oporów">
Herb gminy Oporów

Herb gminy Oporów przedstawia tarczę dzieloną w pas. W polu srebrnym pół orła czarnego. W polu czerwonym trzy kamienie srebrne.
Herb pochodzi od założycieli miasta Oporowa, budowniczych tutejszego zamku i fundatorów kościoła – Oporowskich herbu Sulima. Herb przyjęty przez gminę to Sulima.

</doc>
<doc id="1261209" url="https://pl.wikipedia.org/wiki?curid=1261209" title="Sypialnia Króla na Wawelu">
Sypialnia Króla na Wawelu

Sypialnia króla, zw. także "Alchemią" – jedno z pomieszczeń Zamku Królewskiego na Wawelu, wchodzące w skład Prywatnych Apartamentów Królewskich. Komnata mieści się w wieży tzw. Łokietkowej. Sklepienie wsparte jest na wielobocznym filarze. Sala była pierwotnie pomieszczeniem dwupiętrowym. W XVI w., kiedy wieżę wtopiono w renesansowy zamek, podzielono ją na dwie kondygnacje – dolną jest właśnie sypialnia, którą pomieszczenie było za Zygmunta I Starego, a za Zygmunta III Wazy było pracownią króla, parającego się doświadczeniami. Z XVI stulecia zachował się tu renesansowy kominek.
Obecne wyposażenie sali utrzymane jest w stylu renesansowym i manierystycznym. Wśród obrazów niderlandzkich: "Święta Rodzina" pędzla Jana van Hemessen (po 1548), "Niesienie Krzyża" oraz "Ukrzyżowanie" Nicolasa Bruyna mł. (szkoła dolnoreńska), "Venitas" pędzla Bartholomeusa Sprangera (ok. 1600) i "Sąd Ostateczny" z warsztatu Hieronima Boscha. Meble z XVI i XVII wieku: francuskie (kredensy, stół) oraz włoskie (krzesła). Naczynia kamionkowe nadreńskie (XVI I XVII stulecie) oraz moździerze apteczne.

</doc>
<doc id="1261211" url="https://pl.wikipedia.org/wiki?curid=1261211" title="Herb powiatu włocławskiego">
Herb powiatu włocławskiego

 
Herb powiatu włocławskiego na tarczy dwudzielnej w słup w polu prawym czerwonym połulew złoty, w polu lewym srebrnym połuorzeł czarny. Nad głowami obu zwierząt korona złota.
Herb został ustanowiony "Uchwałą Nr XXII/173/2000 Rady Powiatu Włocławskiego z dnia 8 grudnia 2000 r." 

</doc>
<doc id="1261212" url="https://pl.wikipedia.org/wiki?curid=1261212" title="Herb Łasku">
Herb Łasku

Herb Łasku – jeden z symboli miasta Łask i gminy Łask w postaci herbu.
Wygląd i symbolika.
przedstawia w polu czerwonym korab złoty z takąż wieżą pozbawioną blanek.
Korabia miastu użyczyli jego założyciele i właściciele, Łascy.

</doc>
<doc id="1261214" url="https://pl.wikipedia.org/wiki?curid=1261214" title="Microsoft Windows Vista Home Basic">
Microsoft Windows Vista Home Basic



</doc>
<doc id="1261229" url="https://pl.wikipedia.org/wiki?curid=1261229" title="Podróż zimowa">
Podróż zimowa

 
Podróż zimowa (niem. "Winterreise"), op. 89, D 911 – drugi (obok "Pięknej młynarki") cykl pieśni napisany przez Franza Schuberta do poezji Wilhelma Müllera. Utwór został skomponowany w 1827 roku.
W 1994 roku Stanisław Barańczak opublikował tom wierszy "Podróż zimowa. Wiersze do muzyki Franza Schuberta". Z 24 utworów zawartych w tomie jeden to tłumaczenie wiersza Müllera, reszta zaś to oryginalne utwory związane z cyklem Schuberta.

</doc>
<doc id="1261232" url="https://pl.wikipedia.org/wiki?curid=1261232" title="Nonstop Kino">
Nonstop Kino



</doc>
<doc id="1261234" url="https://pl.wikipedia.org/wiki?curid=1261234" title="Winterreise">
Winterreise



</doc>
<doc id="1261239" url="https://pl.wikipedia.org/wiki?curid=1261239" title="Nonstop Kino HD">
Nonstop Kino HD



</doc>
<doc id="1261240" url="https://pl.wikipedia.org/wiki?curid=1261240" title="Herb gminy Buczek">
Herb gminy Buczek

Herb gminy Buczek przedstawia w polu czerwonym inicjał „B”, srebrny, z koroną złotą o trzech kwiatonach. Z obu flanek stuły złote. Nad nimi żeleźce srebrne, pod nimi, takież żeleźce na opak.
Koronowany inicjał „B” odwołuje się do nazwy gminy. Stuły oznaczają tutejszą parafię, której historia sięga XIV wieku. Żeleźce to element herbu Bogoria Buczkowskich – pierwszych udokumentowanych właścicieli Buczka.

</doc>
<doc id="1261244" url="https://pl.wikipedia.org/wiki?curid=1261244" title="Sala Saska na Wawelu">
Sala Saska na Wawelu

Sala Saska – jedna z komnat Zamku Królewskiego na Wawelu, wchodząca obecnie w skład ekspozycji Prywatnych Apartamentów Królewskich.
Pomieszczenie to mieści kolekcję porcelany miśnieńskiej, ofiarowaną dla zamku w 1966 r. przez Tadeusza Wierzejskiego. Zbór umieszczony głównie w szafach z XVIII w. obejmuje przedmioty powstałe od pierwszych lat istnienia manufaktury w Miśni (założona w 1710 r.), po wiek XIX. Większość eksponatów nosi, prócz znaków manufaktury, również numery inwentarza królewskiego. Najstarszym obiektem jest kominkowy czajnik z okresu Johanna Georga Hörolda (1720 - 1731). Ze zbiorów polskich z dynastii saskiej zachowała się grupa przedmiotów stanowiących naśladownictwo (tak w formie, jak i dekoracji) porcelany chińskiej i japońskiej, m.in. fragmenty serwisów: "Ze czerwonym smokiem", "Ze złotym lwem", "Łabędziego" (po ministrze Brühlu), z herbem hr. Józefa Sułkowskiego oraz koronacyjnego Augusta III Sasa. Wśród plastyki figuralnej znaleźć można białą grupę "Golgota" Johanna Joachima Kändlera (1743 - 1744) oraz kolekcję figurek szlachciców polskich (tzw. Polaki).
Wśród obrazów w sali znajdują się portrety królewskiej dynastii saskiej Wettynów w Polsce: Augusta II Mocnego i Augusta III Sasa (obydwa pędzla Louisade Silvestre) oraz Marii Amelii, córki Augusta II (pędzla Maurice'a de la Tour).

</doc>
<doc id="1261245" url="https://pl.wikipedia.org/wiki?curid=1261245" title="Najwyższy Trybunał Sygnatury Apostolskiej">
Najwyższy Trybunał Sygnatury Apostolskiej

Najwyższy Trybunał Sygnatury Apostolskiej, pot. „Sygnatura Apostolska” – najwyższy organ sądowniczy Kościoła katolickiego, którego kompetencje i działanie regulowane są przez Kodeks prawa kanonicznego (kan. 1445). Obecnie prefektem Trybunału jest kard. Dominique Mamberti.
Historia.
Jego początki sięgają XIII wieku i wiążą się z napływającymi do Stolicy Apostolskiej prośbami o rozpatrzenie różnych spraw, procesów i wyroków, wydawanych przez sądy kościelne na szczeblu diecezjalnym czy krajowym. Początkowo referowaniem tych spraw papieżowi zajmowali się urzędnicy Kancelarii Apostolskiej lub doraźnie ustanawiani kardynałowie audytorzy, jednak z czasem wykształciła się osobna kategoria urzędników kurialnych (referendarzy) zajmujących się takimi sprawami. Za pontyfikatu papieża Eugeniusza IV (1431–1447) uformował się osobny urząd zwany Sygnaturą Papieską ("Signatura Domini Papae") złożony z tych urzędników. W drugiej połowie XV wieku Sygnatura Papieska uległa podziałowi na Sygnaturę Sprawiedliwości oraz Sygnaturę Łaski, w zależności od rodzaju petycji, które rozpatrywały, co oficjalnie potwierdził papież Aleksander VI w 1493 i później Juliusz II (1504). Na czele każdej z nich stał kardynał prefekt. W obu Sygnaturach pracowali jednak ci sami referendarze, toteż dość szybko (z pewnością już za pontyfikatu Klemensa VII 1523–1534) zaczęto ich tytułować „referendarzami Obojga Sygnatur”.
W 1588 papież Sykstus V przekształcił Sygnaturę Łaski w kongregację kardynalską złożoną z kardynała prefekta i kilku innych kardynałów (w tym prefekta Sygnatury Sprawiedliwości) oraz papieskiego datariusza, audytora generalnego Kamery Apostolskiej, skarbnika generalnego Kamery Apostolskiej, wiceregenta wikariatu diecezji rzymskiej, audytora Roty Rzymskiej, kleryka Kamery Apostolskiej i dwunastu prałatów z prawem głosu (tzw. "votanti"). Sygnatura Łaski zbierała się w zasadzie wyłącznie w obecności papieża, rozpatrywała odwołania od werdyktów Sygnatury Sprawiedliwości i decyzji rzymskich kongregacji, jak również orzekała w sprawach zarezerwowanych do rozstrzygnięcia bezpośrednio przez papieża. Sygnatura Sprawiedliwości po reformie Piusa IV z 1562 stała się natomiast rzeczywistym trybunałem sądowym, złożonym z kardynała prefekta, jego audytora oraz dwunastu prałatów tzw. "votanti".
Systus V w 1586 zredukował liczbę referendarzy do stu, z czego tylko 70 miało uprawnienia do przedstawiania spraw dla Sygnatury Łaski. Papież Aleksander VII natomiast w 1659 oficjalnie zgrupował referendarzy Obojga Sygnatur w osobne kolegium z określonymi kryteriami dostępu do objęcia tej funkcji.
Kompetencje Sygnatury Łaski w dużej mierze krzyżowały się z Datarią Apostolską i od końca XVII wieku coraz bardziej traciła ona znaczenie na rzecz Datarii. Pod koniec XVIII wieku praktycznie przestała istnieć, po 1794 zaprzestano wyznaczania kardynała prefekta Sygnatury Łaski. Na krótko wznowił ją papież Leon XII w 1826. Ostatni kardynał prefekt zmarł w 1839, zaś po roku 1847 Sygnatura Łaski nie było już wymieniana w oficjalnych spisach instytucji Kurii Rzymskiej. Sygnatura Sprawiedliwości kontynuowała natomiast działalność niemal do końca XIX wieku, choć jej znaczenie bardzo zmalało po upadku Państwa Kościelnego (1870). W 1908 Pius X w ramach reformy Kurii Rzymskiej zniósł oficjalnie osobne instytucje Sygnatury Sprawiedliwości i Sygnatury Łaski, w zamian tworząc jeden Najwyższy Trybunał Sygnatury Apostolskiej.
Zakres orzecznictwa.
Najwyższy Trybunał Sygnatury Apostolskiej rozpatruje:
Nadzoruje także działanie sądów kościelnych niższego rzędu. Zajmuje się sprawami prawnymi dotyczącymi potwierdzenia, rewizji, zmiany itp. spraw prowadzonych przez sądy kościelne w poszczególnych diecezjach, sporami kompetencyjnymi między różnymi instytucjami Kurii Rzymskiej, troską o prawidłowe funkcjonowanie wymiaru sprawiedliwości w Kościele itp.
Dodatkowo zadaniem najwyższego trybunału jest czuwanie nad prawidłowym wymiarem sprawiedliwości, przedłużanie właściwości trybunałów oraz popieranie i zatwierdzanie elekcji trybunałów niższych instancji.

</doc>
<doc id="1261247" url="https://pl.wikipedia.org/wiki?curid=1261247" title="Agnieszka Grzybek">
Agnieszka Grzybek

Agnieszka Magdalena Grzybek (ur. 6 lutego 1970) – polska polonistka i feministka, współprzewodnicząca Partii Zieloni w latach 2008–2010 i ponownie w latach 2011–2015, tłumaczka i publicystka, działaczka organizacji pozarządowych.
Życiorys.
Edukacja.
Absolwentka Wydziału Polonistyki Uniwersytetu Warszawskiego. Pracę magisterską o romantycznej podmiotowości napisała pod kierunkiem prof. Marii Janion. Tłumaczy książki z zakresu szeroko pojętej humanistyki oraz feminizmu i problematyki równościowej (m.in. słownik "Sto haseł o równości. Podręczny słownik pojęć dotyczących równości kobiet i mężczyzn w sferze zatrudnienia i polityki społecznej"), równych szans i polityki rodzinnej (podręcznik UNDP "Polityka równości płci w praktyce", "Ekonomia i płeć" pod red. A. G. Dijkstra, J. Plantega, "Nowa singielka" K. Trimberger). Współautorka i współredaktorka (z Joanną Piotrowską) książki "Polityka a płeć" (Fundacja im. H. Bölla, Warszawa 2005).
Jest też absolwentką Szkoły Praw Człowieka organizowanej przez Helsińską Fundację Praw Człowieka (1998) i Institute for Women’s Global Leadership organizowanego przez Center for Women’s Global Leadership, Rutgers University (2001).
W 2021 ukończyła studia na Wydziale Prawa i Administracji Uniwersytetu Warszawskiego.
Działalność społeczna.
Od 1997 związana z polskim ruchem kobiecym. W latach 1997–2005 pracowała w Ośrodku Informacji Środowisk Kobiecych (OŚKa), któremu dyrektorowała w latach 2002–2005. Współzałożycielka i członkini Porozumienia Kobiet 8 Marca, nieformalnej grupy kobiet organizującej co roku Manify – uliczne manifestacje w obronie praw kobiet. W 2000 prowadziła na niej konferansjerkę. Obecnie koordynuje program „Demokracja płci/Polityka kobiet” w Fundacji im. Heinricha Bölla. Była związana z blogiem "Bez jaj".
W latach 2002–2005 członkini Rady Programowo-Konsultacyjnej przy Pełnomocniczce Rządu ds. Równego Statusu Kobiet i Mężczyzn oraz Komitetu Monitorującego Inicjatywę Wspólnotową EQUAL. W latach 2004–2005 członkini Rady European Women’s Lobby, jednej z największych kobiecych organizacji pozarządowych działających na szczeblu UE. W 2004 zainicjowała akcję protestacyjną przeciw obniżeniu rangi urzędu pełnomocnika rządu ds. równego statusu kobiet i mężczyzn (kiedy funkcję pełniła Magdalena Środa). Pod naciskiem protestów organizacji kobiecych z Polski i zagranicy premier Marek Belka wycofał się ze swej decyzji przeniesienia pełnomocnika z kancelarii premiera do ministerstwa polityki społecznej. Jedna z głównych inicjatorek akcji „Reanimacja demokracji. Marsz Równości Idzie Dalej” i powołania Komitetu Solidarności z Poznaniem. W Warszawie wraz z koleżankami z Porozumienia Kobiet 8 Marca współorganizowała największy wiec, w którym wzięło udział ponad 2 tys. osób, w tym członkowie dawnej opozycji demokratycznej.
Została członkinią zespołu „Krytyki Politycznej” oraz rady programowej Kongresu Kobiet.
Działalność polityczna.
Od 2005 działa w Partii Zieloni (działającej do 2013 roku pod nazwą Zieloni 2004). Od marca 2008 do kwietnia 2010 była jej przewodniczącą, ponownie pełniła tę funkcję od grudnia 2011 do roku 2015. Koordynowała akcję Refundacja. Startowała w wyborach parlamentarnych w 2005 z listy SDPL w okręgu łódzkim, gdzie zdobyła 606 głosów (trzeci wynik na liście), rok później ubiegała się o mandat radnej Warszawy z listy Sojuszu Lewicy Demokratycznej.
Dwukrotnie była pełnomocniczką wyborczą komitetu wyborczego Zielonych: w 2006 (wybory samorządowe) i 2007 (wybory przyspieszone do Sejmu i Senatu). W wyborach samorządowych koordynowała wybory w Warszawie. Od lutego 2007 należała do Rady Green European Institute.
W eurowyborach w 2009 startowała do Parlamentu Europejskiego z listy komitetu Porozumienie dla Przyszłości – CentroLewica, który nie przekroczył progu wyborczego. W 2011 była kandydatką do Sejmu na warszawskiej liście SLD.
W eurowyborach w 2014 startowała z pierwszego miejsca na liście Komitetu Wyborczego Partii Zieloni w okręgu warszawskim (komitet zarejestrował listy jedynie w części okręgów).

</doc>
<doc id="1261248" url="https://pl.wikipedia.org/wiki?curid=1261248" title="Gluck">
Gluck



</doc>
<doc id="1261249" url="https://pl.wikipedia.org/wiki?curid=1261249" title="Łabędzi śpiew (Schubert)">
Łabędzi śpiew (Schubert)

Łabędzi śpiew (niem. "Schwanengesang"), D 957 – zbiór pieśni skomponowanych przez Franza Schuberta w 1828 roku do poezji Ludwiga Rellstaba, Heinricha Heinego i Johanna Gabriela Seidla. Wydany został po śmierci kompozytora. Jako że stanowi on ostatnią większą kompozycję Schuberta, wydawca nadał mu tytuł "Łabędzi śpiew", oznaczający tradycyjnie ostatnie dzieło artysty.
Tytuły pieśni.
W nawiasach podano autora słów.

</doc>
<doc id="1261251" url="https://pl.wikipedia.org/wiki?curid=1261251" title="Łabędzi śpiew">
Łabędzi śpiew



</doc>
<doc id="1261255" url="https://pl.wikipedia.org/wiki?curid=1261255" title="Herb Saint Kitts i Nevis">
Herb Saint Kitts i Nevis

Herb Saint Kitts i Nevis przedstawia na tarczy dwudzielnej w pas, w głowicy w polu błękitnym głowę indianina pomiędzy złotą lilią (symbolizującą Francję) a różą Tudorów (symbolizującą Anglię). W polu dolnym srebrnym nad czerwoną krokwią dwa kwiaty wianowłostki królewskiej a pod nią żaglowiec. Na tarczy stalowy hełm, na nim w klejnocie na zawoju czerwona korona murowa z dwoma rękami podtrzymującymi pochodnię. Pod tarczą wstęga z dewizą "Interes kraju przed własnym" (ang. "Country Above Self"). Trzymaczami są dwa pelikany.
Herb przyjęty pierwotnie w 1967 roku dla federacji wysp Saint Kitts-Nevis-Anguilla, po oddzieleniu się Anguilli i nadaniu niepodległości Saint Kitts i Nevis w 1983 roku uległ modyfikacjom. Usunięto z klejnotu trzecią rękę podtrzymującą pochodnię i zmieniono dewizę z "Jedność w trójcy" ("Unity in trinity") na obecną.

</doc>
<doc id="1261258" url="https://pl.wikipedia.org/wiki?curid=1261258" title="Herb gminy Sędziejowice">
Herb gminy Sędziejowice

Herb gminy Sędziejowice przedstawia w polu czerwonym między trzema liliami srebrnymi dwie kosy na sztorc w krzyż skośny, pod nimi godło herbu Wąż.
Symbolika.
Dwie skrzyżowane kosy przypominają o bitwie, jaka rozegrała się tutaj w 1863, w której ważną rolę odegrali kosynierzy. Potrojona lilia pochodzi z herbu Kapituły gnieźnieńskiej, która była właścicielem Marzenina, Sędziejowic, Kamostka i Żaglin. Kapituła ufundowała także dwa z trzech historycznych kościołów parafialnych na terenie gminy (Sędziejowice i Marzenin). Wąż pochodzi z herbu, jakim pieczętowała się rodzina Wężyków. Miejscowość na terenie gminy, Wola Wężykowa, była gniazdem sieradzkiej gałęzi Wężyków. Tutaj urodził się Jan Wężyk. Stylizacja węża w herbie pochodzi właśnie z jednej z jego pieczęci.
Historia.
W latach 1991-2013 gmina używała innego herbu. Został on opracowany z okazji obchodów 850-lecia Sędziejowic. Projekt stworzył artysta malarz Karol Owczarek. Herb przedstawiał wizerunek mężczyzny ubranego w strój ludowy z kosą na sztorc w ręku na tle dębu, obok którego stoi stylizowany snop zboża. Tło w 2/3 żółte, w 1/3 zielone, pień drzewa i konary niebieskie, liście zielone. Mężczyzna z kosą to kosynier, który przypominał o bitwie, jaką stoczono w pobliżu Sędziejowic w roku 1863 z Rosjanami. Snop symbolizował tradycje rolnicze, dąb lokalną przyrodę, w szczególności pomnikowe drzewa w Sędziejowicach. Herb ten nie spełniał podstawowych zasad heraldyki, w polu tarczy znalazł się bardziej obrazek niż godła herbowe.
Obecny herb został przyjęty w dniu 28 grudnia 2012 r., po uzyskaniu pozytywnej opinii Komisji Heraldycznej. Projekt opracowali Kamil Wójcikowski i Robert Fidura.

</doc>
<doc id="1261261" url="https://pl.wikipedia.org/wiki?curid=1261261" title="Schwanengesang">
Schwanengesang



</doc>
<doc id="1261262" url="https://pl.wikipedia.org/wiki?curid=1261262" title="Monster (album R.E.M.)">
Monster (album R.E.M.)

Monster – dziewiąty studyjny album amerykańskiej grupy muzycznej R.E.M. Wydany został w 1994 roku nakładem Warner Bros. Records, wytwórni dla której był to czwarty album wydany przez grupę.
Lista utworów.
Wszystkie utwory są autorstwa Billa Berryego, Petera Bucka, Mike Millsa i Michaela Stipea.

</doc>
<doc id="1261268" url="https://pl.wikipedia.org/wiki?curid=1261268" title="29 Dywizja Piechoty (III Rzesza)">
29 Dywizja Piechoty (III Rzesza)

29 Dywizja Piechoty (zmotoryzowana) (niem. "29. Infanterie-Division") – niemiecka zmotoryzowana dywizja piechoty z okresu II wojny światowej.
Formowanie i walki.
Dywizja została sformowana zgodnie z rozkazem z 1 października 1936 roku w Erfurcie. W 1937 roku została zmotoryzowana. 
W 1939 roku wzięła udział w kampanii wrześniowej w składzie XIV Korpusu 10 Armii, atakowała na Górnym Śląsku. 8 września żołnierze 15 Pułku Piechoty wchodzącego w skład dywizji dokonali mordu w rejonie Ciepielowa na 300 polskich jeńcach z 74 Górnośląskiego Pułku Piechoty. Po zakończeniu działań bojowych w Polsce dywizja została przerzucona na Zachód, gdzie weszła pod odwód Naczelnego Dowództwa. 
W maju 1940 roku weszła w skład 16 Armii będąc początkowo w odwodzie, a od czerwca w składzie XXXIX Korpusu Armijnego brała udział w kampanii francuskiej. Po zakończeniu działań we Francji pozostała na terenie zachodniej Francji do stycznia 1941 roku. 
W maju 1941 roku została włączona w skład 2 Grupy Pancernej Grupy Armii „Środek” i wzięła udział w operacji „Barbarossa“ walcząc na środkowym odcinku frontu. W tym czasie walczyła w rejonie Mińska, Smoleńska, Kijowa, Briańska, Tuły i Orła. 
W czerwcu 1942 roku weszła w skład 6 Armii Grupy Armii Południe i walczyła nad Donem. W sierpniu 1942 roku weszła w skład 4 Armii Pancernej, w składzie której wzięła udział w bitwie stalingradzkiej. Otoczona wraz z jednostkami 6 Armii w Stalingradzie, walczyła w okrążeniu do stycznia 1943 roku, po czym skapitulowała. 
W marcu 1943 roku dywizja została odtworzona na terenie Francji z przemianowania 345 Dywizji Piechoty, lecz już w czerwcu 1943 roku zmieniono jej nazwę na 29 Dywizję Grenadierów Pancernych.

</doc>
<doc id="1261271" url="https://pl.wikipedia.org/wiki?curid=1261271" title="Leszno Górne (stacja kolejowa)">
Leszno Górne (stacja kolejowa)

Leszno Górne – stacja kolejowa w Lesznie Górnym, w województwie lubuskim, w Polsce. Znajdują się tu 2 perony.
W roku 2017 stacja obsługiwała 50–99 pasażerów na dobę.

</doc>
<doc id="1261273" url="https://pl.wikipedia.org/wiki?curid=1261273" title="RK Celje">
RK Celje

Rokometni klub Celje – słoweński męski klub piłki ręcznej z Celje. Wielokrotny mistrz Słowenii i zdobywca Pucharu Słowenii, wielokrotny uczestnik Ligi Mistrzów i zwycięzca tych rozgrywek w sezonie 2003/2004. W 1989 jego sponsorem został browar Laško, stąd też drużyna występuje pod nazwą Celje Pivovarna Laško.
Klub powstał w 1946. W latach 1968–1971, 1977–1979 i w sezonie 1983/1984 występował w jugosłowiańskiej ekstraklasie. W 1976, 1978 i 1980 dotarł do finału Pucharu Jugosławii. Zawodnikiem RK Celje był w tym okresie m.in. Vlado Bojovič, który wraz z reprezentacją Jugosławii wystąpił na igrzyskach olimpijskich w Montrealu (1976). Po utworzeniu w 1991 Słowenii, drużyna z Celje zdominowała rozgrywki słoweńskiej ekstraklasy i Pucharu Słowenii. W 2016 klub przystąpił do gry w Lidze SEHA. W debiutanckim sezonie 2016/2017 zajął w niej 5. miejsce (11 zwycięstw, siedem porażek), tracąc jeden punkt do czwartej pozycji, uprawniającej do gry w Final Four.
W latach 1996–2001 klub pięć razy z rzędu dotarł do półfinału Ligi Mistrzów. W sezonie 2003/2004 wygrał te rozgrywki, pokonując w finałowym dwumeczu, rozegranym 18 kwietnia i 24 kwietnia 2004, niemiecki SG Flensburg-Handewitt (34:28; 28:30). Czołowymi zawodnikami RK Celje byli wtedy: Siarhiej Rutenka (86 bramek), Eduard Kokszarow (74 bramki) i Renato Vugrinec (74 bramki), którzy zajęli trzy pierwsze miejsca w klasyfikacji najlepszych strzelców LM; w zespole grał jeszcze wówczas m.in. Uroš Zorman. W listopadzie 2004 klub wywalczył Champions Trophy (Superpuchar Europy), pokonując w półfinale Ciudad Real (35:31), a w finale THW Kiel (30:29).
Kiedy w 2017 reprezentacja Słowenii wywalczyła swój pierwszy medal mistrzostw świata (podczas turnieju we Francji), sześciu z 18 zawodników słoweńskiej kadry było graczami RK Celje. Byli to: Blaž Janc, Tilen Kodrin, Urban Lesjak, Borut Mačkovšek, Vid Poteko i Miha Zarabec.
Kadra w sezonie 2017/2018.
Opracowano na podstawie materiału źródłowego.

</doc>
<doc id="1261277" url="https://pl.wikipedia.org/wiki?curid=1261277" title="Vic Firth">
Vic Firth

Vic Firth, właśc. Everett Joseph Firth (ur. 2 czerwca 1930 w Winchester w stanie Massachusetts, zm. 26 lipca 2015 w Bostonie) – amerykański producent pałek perkusyjnych.
Vic Firth Company.
Jego przedsiębiorstwo powstało w 1963 roku. Ma siedzibę w Bostonie w stanie Massachusetts, a fabryki w Newport, w stanie Maine. Produkty firmy Vic Firth oferowane są m.in. w rozmiarach 7A, 5A, 5B, 2B oraz Rock. Ponadto Vic Firth wytwarza pady perkusyjne do ćwiczeń, pokrowce na pałki oraz serie sygnowanych nazwiskami perkusistów (np. Dave Weckl, Jojo Mayer, Buddy Rich, Danny Carey, Omar Hakim, Vinny Appice, Chad Wackerman) pałeczek.

</doc>
<doc id="1261278" url="https://pl.wikipedia.org/wiki?curid=1261278" title="Ni Ursae Majoris">
Ni Ursae Majoris

Ni Ursae Majoris ("ν UMa", "Alula Borealis") – gwiazda podwójna w konstelacji Wielkiej Niedźwiedzicy.
Nazwa.
Tradycyjna nazwa gwiazdy, Alula Borealis, wywodzi się od arabskiego wyrażenia , co oznacza „pierwszy skok (gazeli)” i odnosi się do tej gwiazdy oraz pobliskiej Ksi Ursae Majoris. Łaciński dodatek wskazuje, że jest to północna gwiazda spośród tych dwóch. Nazwa ta została formalnie zatwierdzona przez Międzynarodową Unię Astronomiczną w 2016 roku.
Charakterystyka fizyczna.
Jaśniejszy składnik, Ni Ursae Majoris A, jest pomarańczowym olbrzymem należącym do typu widmowego K3 o obserwowanej wielkości gwiazdowej +3,5. W odległości 7,4 sekundy kątowej znajduje się druga gwiazda – Ni Ursae Majoris B. Jest to żółty karzeł należący do typu widmowego G o jasności 10,1m. Jeżeli gwiazdy te są ze sobą grawitacyjnie związane, to odległość między nimi wynosi co najmniej 950 au, a okres orbitalny układu to ponad 12 tys. lat.

</doc>
<doc id="1261282" url="https://pl.wikipedia.org/wiki?curid=1261282" title="RK Velenje">
RK Velenje

Rokometni Klub Gorenje Velenje; ("RK Gorenje Velenje") – męski klub piłki ręcznej ze Słowenii założony w 1958 roku z siedzibą w mieście Velenje.

</doc>
<doc id="1261283" url="https://pl.wikipedia.org/wiki?curid=1261283" title="Chad Wackerman">
Chad Wackerman

Chad Wackerman (ur. 25 marca 1960 w Long Beach w stanie Kalifornia) – amerykański muzyk, kompozytor i instrumentalista, perkusista jazzowy oraz rockowy. Wackerman współpracował z takimi wykonawcami jak Frank Zappa, Men at Work, Barbra Streisand, Allan Holdsworth, Steve Vai, Andy Summers, Ed Mann, Albert Lee, Colin Hay, Dweezil Zappa oraz Tom Grant.
Duża popularność muzyk zyskał występując z Terrym Bozzio podczas drum clinics. Jest starszym bratem Brooksa Wackermana, byłego perkusisty grupy Bad Religion.

</doc>
<doc id="1261294" url="https://pl.wikipedia.org/wiki?curid=1261294" title="Zamek Królewski na Wawelu – Państwowe Zbiory Sztuki">
Zamek Królewski na Wawelu – Państwowe Zbiory Sztuki

Zamek Królewski na Wawelu – Państwowe Zbiory Sztuki – narodowa instytucja kultury powstała w 1930, posiadająca osobowość prawną, zarejestrowana w Rejestrze Narodowych Instytucji Kultury pod numerem 21/92 oraz w Państwowym Rejestrze Muzeów pod numerem 16/135.
Zamek Królewski na Wawelu. Historia muzeum.
Za początek muzeum Zamku Królewskiego na Wawelu można uznać rok 1882, kiedy to Jan Matejko ofiarował do muzeum, mającego powstać w królewskiej rezydencji, swój sławny obraz "Hołd pruski" (obecnie w depozycie w Muzeum Narodowym w Krakowie, w Galerii Malarstwa XIX wieku w Sukiennicach).
Zbiory "wawelianów" zaczęto tworzyć przy okazji prac konserwatorskich prowadzonych w zamku od roku 1905, po opuszczeniu królewskiego wzgórza przez wojska austriackie. Ważną rolę w kształtowaniu muzeum odegrało Kierownictwo Restauracji Zamku na Wawelu (późniejsze Kierownictwo Odnowienia Zamku Królewskiego na Wawelu) – instytucja wówczas utworzona w celu prowadzenia prac konserwatorskich w zamku wawelskim po jego wykupieniu od austro-węgierskich władz wojskowych (która działała do końca 1985). Dzięki działalności Kierownictwa odnowiona została większość zabudowań Zamku. W 1986 zadania organizowania prac konserwatorskich przejęły Państwowe Zbiory Sztuki na Wawelu.
Gromadzenie zbiorów muzealiów kontynuowano podczas I wojny światowej. W 1930 powołano centralną instytucję muzealną: Dyrekcję Państwowych Zbiorów Sztuki, których jednym z oddziałów stał się zamek wawelski. Trzon zbiorów stanowiły i stanowią dzieła sztuki i pamiątki historyczne rewindykowane z Rosji po traktacie ryskim w roku 1921, w tym słynne arrasy króla Zygmunta Augusta i Szczerbiec, koronacyjny miecz królów polskich. Jako samodzielne muzeum Zamek Królewski na Wawelu - Państwowe Zbiory Sztuki powstało w 1945 roku. Ważnymi datami dla historii zbiorów wawelskich po II wojnie światowej był rok 1961, kiedy powróciły z Kanady na Wawel arrasy królewskie oraz rok 1994, kiedy Karolina Lanckorońska ofiarowała zachowaną część kolekcji dzieł sztuki, zgromadzoną przez jej ojca, Karola Lanckorońskiego, z wyjątkowymi dziełami malarstwa renesansowego.
Zamek prezentuje obecnie sześć stałych ekspozycji: Reprezentacyjne Komnaty Królewskie, Prywatne Apartamenty Królewskie, Skarbiec Koronny i Zbrojownia, Sztuka Wschodu (z unikatową kolekcją namiotów tureckich), Wawel Zaginiony, Wawel Odzyskany, trasę Ogrody Królewskie na Wawelu (wraz z rezerwatem archeologicznym kościoła Św. Gereona) oraz wystawy w dwóch oddziałach: na zamku w Pieskowej Skale i dworze w Stryszowie.
Zamek Królewski na Wawelu. Misja.
Zamek działa na podstawie statutu nadanego przez Ministra Kultury (Dz.Urz.MKiDN nr 4 poz.7 z 2000 roku). Zamek Królewski na Wawelu jest muzeum o charakterze rezydencji historycznej.
Celem Zamku jest w szczególności zachowanie zabytkowej substancji Wawelu jako najwyższej rangi pomnika historii, tradycji kulturowej i religijnej narodu polskiego oraz elementu dziedzictwa światowego, ideowe odtworzenie przeszłości Wawelu w jej wielorakich aspektach,szerokie włączenie powyższych wartości w obieg kultury narodowej.
Zamek realizuje powyższe cele poprzez gromadzenie i skuteczne ochranianie odpowiednio dobranych dzieł sztuki i pamiątek historycznych, poddawanie konserwacji swych zabytkowych budowli i zbiorów w celu utrzymania ich w możliwie najlepszym stanie, upowszechnianie w kraju i zagranicą swych zabytków i wiedzy na temat Wawelu w sposób sprzyjający pełnemu odbiorowi ich wartości, organizowanie i prowadzenie badań naukowych, prowadzenie działalności wydawniczej, edukacyjnej i informacyjnej, utrzymywanie w należytym stanie pozostających w jego zarządzie zabudowań wraz z otoczeniem i wykorzystanie ich zgodnie z przeznaczeniem.
Nazwa, wizerunek i logo Zamku są zastrzeżone w Urzędzie Patentowym RP.

</doc>
<doc id="1261296" url="https://pl.wikipedia.org/wiki?curid=1261296" title="Port lotniczy Jyväskylä">
Port lotniczy Jyväskylä

Port lotniczy Jyväskylä (IATA: JYV, ICAO: EFJY) – port lotniczy położony 20 km na północ od centrum Jyväskylä, w miejscowości Tikkakoski, w prowincji Finlandia Zachodnia, w Finlandii.
W 2019 roku lotnisko obsłużyło 66 572 osoby, co dawało mu status 12. lotniska w kraju pod tym względem. W 2020 roku obsłużyło 10 590 pasażerów.
Lotnisko powstało w 1939 roku jako obiekt wojskowy. Pierwszy komercyjny lot odbył się w 1945 roku. W 1960 roku otwarto pierwszy budynek terminala, który został w 1988 zastąpiony nowym.

</doc>
<doc id="1261300" url="https://pl.wikipedia.org/wiki?curid=1261300" title="Stanisław Gronkowski">
Stanisław Gronkowski

Stanisław Gronkowski (ur. 8 stycznia 1922 w Radomiu, zm. 20 maja 2004 w Krakowie) – polski aktor teatralny i filmowy.
Życiorys.
W 1946 studiując na Wydziale Rzeźby Akademii Sztuk Pięknych w Krakowie zapisał się do Studia Aktorskiego Teatru Rapsodycznego. W 1948 znalazł się w stałym zespole aktorskim Teatru Rapsodycznego, później pod nazwą krakowskiego Teatru Poezji. W 1955 przeniósł się do zespołu aktorskiego Starego Teatru, którego był aktorem do 1994, gdy przeszedł na emeryturę. W sezonie 1956/57 współpracował z Tadeuszem Kantorem – w jego Teatrze Cricot 2. Występował także w spektaklach Teatru Telewizji. Pochowany na Cmentarzu Parafialnym na Salwatorze (sektor J-1-18).
Był pierwszym mężem piosenkarki Joanny Rawik.

</doc>
<doc id="1261301" url="https://pl.wikipedia.org/wiki?curid=1261301" title="Fiat Elba">
Fiat Elba

Fiat Elba – samochód osobowy klasy aut miejskich produkowany przez włoską markę FIAT w latach 1985–2000.
Historia modelu.
Fiat Elba powstał na bazie Fiata Uno I jako jedna z jego odmian nadwoziowych, obok Fiata Prêmio/Duna. Zastąpił model Fiat Panorama. W 1991 był również sprzedawany we włoskiej sieci firmy Innocenti jako Innocenti Elba. Model o nadwoziu kombi nosiły nazwę Fiat Duna Weekend. Głównym miejscem produkcji, począwszy do marca 1986 roku do 1996 lub 1997 roku, była fabryka firmy Fiat Automóveis w Betim w Brazylii. Początkowo, do przełomu lat 80. i 90., budowano go tylko w odmianie z dwoma drzwiami z boku. Dopiero po około dwóch latach uruchomiono produkcję wersji z dodatkową parą drzwi. Na bazie wersji nadwoziowej z dwoma drzwiami z boku produkowano również odmianę użytkową pod nazwą Fiat Penny. Miała ona zamalowane szyby boczne za drzwiami i miejsce na bagaż za przednimi fotelami.

</doc>
<doc id="1261302" url="https://pl.wikipedia.org/wiki?curid=1261302" title="Aleksandra Jacek">
Aleksandra Jacek



</doc>
<doc id="1261303" url="https://pl.wikipedia.org/wiki?curid=1261303" title="Kaszub">
Kaszub



</doc>
<doc id="1261307" url="https://pl.wikipedia.org/wiki?curid=1261307" title="Michał Gradziński">
Michał Gradziński

Michał Gradziński (ur. 4 lipca 1968 w Krakowie) – polski geolog i speleolog, pracownik Zakładu Sedymentologii i Analizy Paleośrodowiska w Instytucie Nauk Geologicznych UJ.
Życiorys.
Jest synem profesora geologii Ryszarda Gradzińskiego. Odbył studia geologiczne na Uniwersytecie Jagiellońskim w latach 1987–1992, po studiach został pracownikiem naukowym macierzystej uczelni. W 2000 tamże uzyskał doktorat za pracę "Pizoidy jaskiniowe: genetyczne i środowiskowe uwarunkowania ich powstania". W 2011 otrzymał stopień naukowy doktora habilitowanego na Wydziale Biologii i Nauk o Ziemi UJ. Głównym tematem badawczym Michała Gradzińskiego jest kras i zjawiska pokrewne.
Poza badaniami geologicznymi od 1985 prowadzi też eksplorację speleologiczną jaskiń jako członek Sekcji Taternictwa Jaskiniowego Klubu Wysokogórskiego Kraków. Oprócz ekspedycji do jaskiń krajowych był uczestnikiem i kierownikiem wypraw speleologicznych na terenie Słowenii, Austrii, Francji, Ukrainy, Włoch oraz wyprawy badającej jaskinie lawowe Wysp Kanaryjskich.

</doc>
<doc id="1261312" url="https://pl.wikipedia.org/wiki?curid=1261312" title="Ron Moody">
Ron Moody

Ron Moody; "właściwie" Ronald Moodnick (ur. 8 stycznia 1924 w Londynie; zm. 11 czerwca 2015 tamże) – brytyjski aktor.
W 1969 otrzymał swoją jedyną w karierze nominację do Oscara za pierwszoplanową rolę w filmowym musicalu "Oliver!" (1968), zrealizowanym przez Carola Reeda na podstawie powieści "Oliver Twist" autorstwa Charlesa Dickensa. Ta sama rola przyniosła mu nagrodę Złotego Globu w kategorii "Najlepszy aktor w komedii lub musicalu".
Inną słynną aktorską kreacją Moody'ego jest postać Worobianinowa w komedii Mela Brooksa "Dwanaście krzeseł" (1970).
11 czerwca 2015 zmarł w londyńskim szpitalu, w wieku 91 lat.
Filmografia.
Filmy:
Seriale telewizyjne:

</doc>
<doc id="1261316" url="https://pl.wikipedia.org/wiki?curid=1261316" title="Fiat Zero">
Fiat Zero

Fiat Zero – samochód osobowy produkowany przez firmę Fiat w latach 1912–1915. 
Historia.
Na początku sprzedawany za 8000 lirów, potem cena została zmniejszona do 6900 lirów (równowartość 23 250 € w 2003 r.). Spadek ceny wynikał z dość dużej skali produkcji jak na tamte czasy. W latach 1912–1915 wyprodukowano 2119 sztuk. Samochód mógł rozwijać prędkość do 70 km/h, spalając około 12 dm³ benzyny na 100 km.

</doc>
<doc id="1261317" url="https://pl.wikipedia.org/wiki?curid=1261317" title="Hermann Finsterlin">
Hermann Finsterlin

Hermann Finsterlin (ur. 18 sierpnia 1887 w Monachium, zm. 16 września 1973 w Stuttgracie) – niemiecki architekt wizjoner, malarz, rysownik, poeta, eseista, filozof i kompozytor.
Odegrał znaczącą role w architekturze XX wieku, działając w początkowym okresie niemieckiego ruchu ekspresjonistów oraz wywarł silny wpływ na twórców architektury organicznej. Żaden z jego projektów architektonicznych nie został zrealizowany. 
Życiorys.
W latach 1905–1908 odbył studia malarskie, m.in. u Waltera Thora i Hermanna Groebera. W 1907 napisał pierwszy tomik wierszy "Meine ersten Versuche". W 1914–1915 studiował na uniwersytecie w Monachium, m.in. u Bruno Paula – studia przerwał. W 1918 dokonał nocnego wejścia na Watzmanna, które stało się inspiracją dla działalności artystycznej, m.in. kolejnych utworów poetyckich "Sonnenaufgang über dem Watzmann" (1918), "Den Schöpfern des Schöpfers in Liebe" (1918), "Die Grotte" (1918). Pod koniec 1918 lub na początku 1919 miał sen o architekturze – "Architekturtraum", który stał się inspiracją dla wizjonerskich projektów architektonicznych, m.in. serii domów (niem. "Traumhäuser"). W 1919 Finsterlin wysłał kilka projektów swoich domów w odpowiedzi na apel Waltera Gropiusa skierowany do młodych artystów, by uczestniczyli w wystawie projektów architektonicznych. W kwietniu 1919 jego projekty wypełniły jedną z trzech sal na Wystawie Młodych Architektów w Berlinie. 
W latach 1919–1924 uczestniczył we wspólnocie artystycznej Gläserne Kette (pol. szklany łańcuch) – kręgu korespondencyjnym pomiędzy artystami skrywającymi się pod pseudonimami. Oprócz Finsterlina (pseudonim "Prometh"), do grupy należeli m.in. Bruno Taut ("Glas"), Max Taut (bez pseudonimu), Wilhelm Brückmann ("Brexbach"), Alfred Brust ("Cor"), Paul Goesch ("Tancred"), Walter Gropius ("Maß"), Wenzel Hablik ("W.H."), Hans Hansen ("Antischmitz"), Carl Krayl ("Anfang"), bracia Hans ("Angkor") i Wassili Luckhardt ("Zacken") oraz Hans Scharoun ("Hannes"). Celem grupy było wprowadzenie zmian do skostniałej wizji architektury reprezentowanej przez akademików, m.in. nowych form zaczerpniętych z ożywionej i nieożywionej natury. Finsterlin przesłał do innych członków grupy m.in. esej "Der siebte Tag", scenariusz "Die Grotte" i scenariusz filmowy "Der Trotz des Heils". Cześć korespondencji została opublikowana w piśmie Frühlicht wydawanym przez Tauta między 1920 a 1922, które było głównym forum prezentacji koncepcji architektonicznych ekspresjonistów.
W maju 1920 Finsterlin uczestniczył w wystawie "Neues Bauen" zorganizowanej przez członków "Gläserne Kette" w Berlinie, po której wydano publikacje "Ruf zum Bauen", gdzie po raz pierwszy opublikowano ponumerowane prace Finsterlina pod tytułem "Phantasie". W 1925 Josef Ponten skrytykował utopijne projekty Finsterlina w tekście "Architektur die nicht gebaut wurde". Żaden z projektów Finsterlina nie został zrealizowany.

</doc>
<doc id="1261319" url="https://pl.wikipedia.org/wiki?curid=1261319" title="Humanizacja pracy">
Humanizacja pracy

Humanizacja pracy – ogólny system wszelkich idei oraz działań praktycznych, które zmierzają do takiego kształtowania systemu pracy, aby ludzka praca była wydajniejsza, a także dostosowana do psychofizycznych możliwości oraz potrzeb określonego człowieka.
Proces humanizacji pracy polega m.in. na zapewnieniu bezpieczeństwa i higieny pracy, udziale pracowników przy kształtowaniu procesów produkcji oraz warunków pracy, działaniach racjonalizatorskich oraz nowatorskich, skracaniu czasu pracy i podejściu do niej jako wartości samej w sobie.
Wykorzystane dziedziny nauk w humanizacji pracy to:

</doc>
<doc id="1261322" url="https://pl.wikipedia.org/wiki?curid=1261322" title="Mistrzostwa Świata w Pływaniu 1991">
Mistrzostwa Świata w Pływaniu 1991

6. Mistrzostwa Świata w Pływaniu pod patronatem Światowej Federacji Pływackiej (FINA) odbyły się w Perth (Australia), w dniach 3-13 stycznia 1991.
W programie mistrzostw znalazły się konkurencje dla mężczyzn i kobiet. Oprócz pływania klasycznego przeprowadzone zostały zawody w piłce wodnej, pływaniu synchronicznym i skokach do wody.

</doc>
<doc id="1261324" url="https://pl.wikipedia.org/wiki?curid=1261324" title="Farynawa">
Farynawa



</doc>
<doc id="1261327" url="https://pl.wikipedia.org/wiki?curid=1261327" title="Grażyna Marzec">
Grażyna Marzec

Grażyna Marzec (ur. 5 maja 1946 w Rzeszowie) – polska aktorka.
Życiorys.
W 1968 ukończyła studia w Państwowej Wyższej Szkole Teatralnej w Krakowie.
Żona aktora Olgierda Łukaszewicza.

</doc>
<doc id="1261328" url="https://pl.wikipedia.org/wiki?curid=1261328" title="Ruch sufrażystek">
Ruch sufrażystek



</doc>
<doc id="1261336" url="https://pl.wikipedia.org/wiki?curid=1261336" title="Fiat Oggi">
Fiat Oggi

Fiat Oggi – samochód osobowy klasy aut miejskich produkowany przez włoską markę FIAT w latach 1983–1985.
Historia i opis modelu.
Oggi (wł. "dzisiaj") to dwudrzwiowy sedan bazujący na Fiacie 147. Produkowany w Betim w Brazylii w latach 1983–1985, kiedy został zastąpiony przez Fiata Premio.

</doc>
<doc id="1261340" url="https://pl.wikipedia.org/wiki?curid=1261340" title="Ladislav Smoljak">
Ladislav Smoljak

Ladislav Smoljak (ur. 9 grudnia 1931 w Pradze, zm. 6 czerwca 2010 w Kladnie) – czeski reżyser filmowy i teatralny, scenarzysta, aktor oraz autor książek.
Życiorys.
Próbował dostać się na reżyserię, jednak nie zdał egzaminów i ostatecznie studiował matematykę oraz fizykę. Pracował jako asystent na uczelni, uczył w szkole średniej, w późniejszym okresie był dziennikarzem. W 1996 znalazł się wśród założycieli teatru Divadlo Járy Cimrmana na praskim Žižkovie, w którym wystawiane są sztuki "genialnego Czecha" (fikcyjnego) Járy Cimrmana. Razem ze Zdenkiem Svěrákiem i innymi jest autorem szeregu książek, a także sztuk i filmów, o zapomnianym geniuszu.
W latach 70. bliżej zainteresował się filmem. Jest autorem scenariuszy (często wspólnie ze Svěrákiem), epizodycznie pojawiał się jako aktor oraz samodzielnie wyreżyserował kilka obrazów, m.in. komedię "Kelner, płacić!" (1980).
W 1999 został odznaczony Medalem Za zasługi III stopnia.

</doc>
<doc id="1261343" url="https://pl.wikipedia.org/wiki?curid=1261343" title="2 Dywizja Piechoty (III Rzesza)">
2 Dywizja Piechoty (III Rzesza)

2 Dywizja Piechoty (zmotoryzowana) (niem. "2. Infanterie-Division (mot.) ", nieoficjalna nazwa "2. Pommerische Division" – 2 pomorska Dywizja Piechoty) – niemiecka zmotoryzowana dywizja piechoty z okresu II wojny światowej
Historia.
Dywizja została sformowana zgodnie z rozkazem z 15 października 1935 roku w Szczecinie. W październiku 1937 roku została zmotoryzowana.
Zmobilizowana w sierpniu 1939 roku wzięła udział w kampanii wrześniowej w składzie XIX Korpusu 4 Armii Grupy Armii „Północ”.
Po zakończeniu walk w Polsce została przerzucona do Zagłębia Saary, gdzie stacjonowała do czerwca 1940 roku. Weszła wtedy w skład XV Korpusu Armijnego Grupy Pancernej „Kleista” i wzięła udział w kampanii francuskiej. Początkowo walczyła w Belgii a następnie we Francji, docierając do Loary.
Po zakończeniu walk we Francji została przeniesiona do Polski, gdzie stacjonowała w 1940 roku. Przerzucona do Szczecina rozkazem z dnia 5 października 1940 roku została przeformowana w 12 Dywizję Pancerną.

</doc>
<doc id="1261357" url="https://pl.wikipedia.org/wiki?curid=1261357" title="Kruasant">
Kruasant



</doc>
<doc id="1261361" url="https://pl.wikipedia.org/wiki?curid=1261361" title="Wiśniowiec (ujednoznacznienie)">
Wiśniowiec (ujednoznacznienie)



</doc>
<doc id="1261364" url="https://pl.wikipedia.org/wiki?curid=1261364" title="PRV-1">
PRV-1

PRV-1 ("polycythemia rubra vera gene-1") – gen, którego nadmierna ekspresja jest charakterystyczna dla czerwienicy prawdziwej (PCV) i nadpłytkowości samoistnej (ET). Pozwala na różnicowania w/w stanów ze stanami wtórnej nadpłytkowości i erytrocytozy. Występuje u prawie wszystkich chorych z PCV i około 50% pacjentów w ET.

</doc>
<doc id="1261365" url="https://pl.wikipedia.org/wiki?curid=1261365" title="Eddie’s Archive">
Eddie’s Archive

Eddie's Archive – box set brytyjskiej heavymetalowej grupy Iron Maiden, wydany 16 listopada 2002. Pudełko, metalowa szkatułka z zamieszczonym wizerunkiem maskotki grupy, Eddiego, zawiera trzy dwupłytowe albumy, drzewo genealogiczne Iron Maiden i kieliszek do wódki. Drzewo genealogiczne jest zaktualizowaną wersją opracowania dołączonego w 1993 do albumu "A Real Dead One". "Eddie's Archive" pierwotnie zostało wydane w limitowanej edycji, a arkusze z drzewem były numerowane. Ze względu na duży popyt box set został wydany ponownie. Drzewa genealogiczne nie były już jednak numerowane, zaś kolor wypełnienia pudełka został zmieniony z niebieskiego na czerwony.

</doc>
<doc id="1261369" url="https://pl.wikipedia.org/wiki?curid=1261369" title="Architektura korporacyjna">
Architektura korporacyjna

Architektura korporacyjna (ang. "Enterprise Architecture") – zbiór właściwości danej organizacji, które stanowią o zdolności do realizacji jej celów.
Przy tym na potrzeby architektury korporacyjnej – korporacja (ang. "Enterprise") definiowana jest jako organizacja lub zbiór organizacji, posiadających wspólny zestaw celów lub wspólne główne właściwości.
Pojęcie to oznacza także formalny opis struktury i funkcji komponentów korporacji, wzajemnych powiązań pomiędzy tymi komponentami oraz pryncypiów i wytycznych zarządzających ich tworzeniem i rozwojem w czasie. Przy czym komponent korporacji definiowany jest jako dowolny element korporacji, który służy do jej konstruowania; mogą to być ludzie, procesy, fizyczne struktury, jak również systemy informatyczne.
Architektura korporacyjna jest także utożsamiana z dyscypliną, praktyką albo działalnością w obszarze definiowania, reprezentacji i zarządzania kluczowymi właściwościami korporacji. W tym ujęciu tworzenie architektury korporacyjnej nie jest przedsięwzięciem informatycznym, ale złożonym zespołem działań z zakresu organizacji, zarządzania i informatyki.
W chwili obecnej w Polsce zawód architekta korporacyjnego zaczyna się dopiero rodzić. W celu przyspieszenia jego profesjonalizacji
w marcu 2012 roku w ramach Polskiego Forum Architektury Korporacyjnej rozpoczęto prace na rzecz opracowania Kodeksu Dobrych Praktyk Architektów Korporacyjnych. W dniu 19 kwietnia w Warszawie, podczas II Forum Architektów IT przedstawiono finalną wersję Kodeksu.
W listopadzie 2012 r. w ramach Polskiego Forum Architektury Korporacyjnej rozpoczęto prace nad stworzeniem modelu dziedzinowego przedstawiającego kluczowe pojęcia z obszaru architektury korporacyjnej, nazwanego konstelacją pojęć architektonicznych.

</doc>
<doc id="1261376" url="https://pl.wikipedia.org/wiki?curid=1261376" title="Herb Saint Vincent i Grenadyn">
Herb Saint Vincent i Grenadyn

Herb Saint Vincent i Grenadyn nadany został w 1877 roku, gdy Saint Vincent i Grenadyny były kolonią brytyjską. Centralna część herbu przedstawia w polu srebrnym na zielonej murawie dwie kobiety w błękitnych rzymskich sukniach. Są to rzymskie boginie Pokój (Pax) i Sprawiedliwość (Iustitia). Jedna z nich stoi i trzyma liść palmy, natomiast druga klęczy przed ołtarzem. Na złotym ołtarzu wyryty jest uścisk dłoni. Nad tarczą zawój błękitno-złoto-zielony a w klejnocie bawełna – jeden z głównych towarów eksportowych na wyspie. Na dole znajduje się wstęga z napisem "Pax et Justitia" (z łac. "Pokój i sprawiedliwość").
Herb modyfikowany był w latach 1907, 1912 i 1975. Do 1985 roku herb ten znajdował się też na fladze państwowej, pośrodku pasa złotego na liściu palmowym. W 1985 roku zastąpiony został trzema zielonymi rombami zwanymi "klejnotami Antyli".

</doc>
<doc id="1261378" url="https://pl.wikipedia.org/wiki?curid=1261378" title="Obgryzanie paznokci">
Obgryzanie paznokci

Obgryzanie paznokci (onychofagia) – szkodliwy nawyk polegający na notorycznym gryzieniu paznokci podczas stresu, głodu lub nudy. Nawyk obejmuje najczęściej równomiernie wszystkie palce, bez faworyzacji jakiegoś z nich. Efektem obgryzania jest skrócenie płytki paznokciowej ("Micronychia"), analogiczne jak w twardzinie czy zespole Klippla-Trénaunaya.
Według statystyk, notoryczne obgryzanie paznokci dotyczy od 28–33% dzieci w wieku 7–10 lat i 45% nastolatków.
Przyczyny.
Nieznane są dokładnie przyczyny takiego zachowania – może ono być spowodowane zaburzeniami osobowości, stresem, niekontrolowaniem emocji, problemami neurologicznymi, zażywaniem narkotyków czy być uwarunkowane genetycznie.
Według teorii Zygmunta Freuda jest to jeden z symptomów fazy oralnej.
Badania nie wykazały zależności pomiędzy paleniem papierosów oraz stresem a tym nawykiem, u dzieci bliskie kontakty z rodzicami zmniejszają ryzyko tego zachowania.
Wpływ na zdrowie.
Obgryzanie paznokci wpływa negatywnie na stan zdrowia, a zmiana wyglądu i deformacje paznokci to tylko jeden z wielu aspektów. Osoby gryzące paznokcie rozumieją, że takie zachowanie nie jest akceptowane przez innych, co może mieć negatywny wpływ na ich stan psychiczny.
Zaburzona zostaje bariera odpornościowa, którą normalnie jest ciągła skóra z przydatkami. W konsekwencji, zwiększone jest ryzyko zakażeń bakteryjnych oraz grzybiczych. Zaburzenie ciągłości objawia się także drobnymi krwawieniami.
Wkładanie palców do jamy ustnej sprzyja też infekcjom w tamtym rejonie, takim jak opryszczka czy zapalenie dziąseł. Dzieci z nawykiem obgryzania paznokci częściej są nosicielami enterobakterii.
Rosyjscy naukowcy, którzy przebadali dzieci z regionu Uralu, zauważyli dodatnią korelację pomiędzy notorycznym obgryzaniem paznokci a niższą inteligencją. Przyczyna może tkwić w potencjalnie toksycznych substancjach obecnych na paznokciach (ze starych farb itp.) lub z faktu, że te same osoby biorą do ust także inne, bardziej niebezpieczne przedmioty (np. długopisy z tuszem).
Leczenie.
Nawyk notorycznego obgryzania paznokci można próbować leczyć. Kuracja farmakologiczna polega na podawaniu leków przeciwdepresyjnych, lub małych dawek leków przeciwpsychotycznych.
Można również stosować inne metody, jak nakładanie na paznokcie źle smakujących substancji (skuteczny jest sok z aloesu), ale według ekspertów terapia zachowawcza jest mniej skuteczna od farmakologicznej.
Można również upominać, jednak sukces uzależniony jest głównie od chęci samego zainteresowanego.

</doc>
<doc id="1261379" url="https://pl.wikipedia.org/wiki?curid=1261379" title="Wiśniowiec (obwód miński)">
Wiśniowiec (obwód miński)

Wiśniowiec, Howiezna (, "Wiszniawiec"; , "Wiszniewiec") – agromiasteczko na Białorusi, w obwodzie mińskim, w rejonie stołpeckim.
Miejscowość została założona w XVIII wieku. Była wsią duchowną.
W okresie II Rzeczypospolitej siedziba gminy Howiezna w powiecie nieświeskim, w województwie nowogródzkim. W 1928 miejscowość liczyła 257 mieszkańców, znajdowały się tu także młyny.
We wsi znajduje się barokowa cerkiew prawosławna pw. św. Jana Chrzciciela z XVIII wieku, przy której działa parafia.

</doc>
<doc id="1261397" url="https://pl.wikipedia.org/wiki?curid=1261397" title="Cameron Mitchell (ujednoznacznienie)">
Cameron Mitchell (ujednoznacznienie)



</doc>
<doc id="1261400" url="https://pl.wikipedia.org/wiki?curid=1261400" title="60. Międzynarodowy Festiwal Filmowy w Cannes">
60. Międzynarodowy Festiwal Filmowy w Cannes

60. Międzynarodowy Festiwal Filmowy w Cannes odbył się w dniach 16-27 maja 2007 roku. Imprezę otworzył pokaz hongkońskiego filmu "Jagodowa miłość" w reżyserii Wonga Kar-Waia. W konkursie głównym zaprezentowane zostały 22 filmy pochodzące z 13 różnych krajów.
Jury pod przewodnictwem brytyjskiego reżysera Stephena Frearsa przyznało nagrodę główną festiwalu, Złotą Palmę, rumuńskiemu filmowi "4 miesiące, 3 tygodnie i 2 dni" w reżyserii Cristiana Mungiu. Drugą nagrodę w konkursie głównym, Grand Prix, przyznano japońskiemu obrazowi "Las w żałobie" w reżyserii Naomi Kawase.
Oficjalny plakat promocyjny festiwalu przedstawiał znanych filmowców (Pedro Almodóvar, Juliette Binoche, Jane Campion, Souleymane Cissé, Penélope Cruz, Gérard Depardieu, Samuel L. Jackson, Wong Kar-Wai i Bruce Willis) w obiektywie włoskiego fotografa Alexa Majoli. Galę otwarcia i zamknięcia festiwalu prowadziła niemiecka aktorka Diane Kruger.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Sekcja "Un Certain Regard".
Następujące filmy zostały wyświetlone na festiwalu w ramach sekcji "Un Certain Regard":
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Pokazy specjalne.
Następujące filmy zostały wyświetlone na festiwalu w ramach pokazów specjalnych:

</doc>
<doc id="1261401" url="https://pl.wikipedia.org/wiki?curid=1261401" title="Flying Carpet Airlines">
Flying Carpet Airlines

Flying Carpet Airlines – nieistniejąca już, mała libańska linia lotnicza z siedzibą w Bejrucie. Głównym węzłem był Port lotniczy Bejrut. W 2009 roku linia została przemianowana na Med Airways.
Flota.
W liniach służą następujące samoloty:

</doc>
<doc id="1261415" url="https://pl.wikipedia.org/wiki?curid=1261415" title="Bazylika katedralna Zmartwychwstania Pańskiego i św. Tomasza Apostoła w Zamościu">
Bazylika katedralna Zmartwychwstania Pańskiego i św. Tomasza Apostoła w Zamościu



</doc>
<doc id="1261419" url="https://pl.wikipedia.org/wiki?curid=1261419" title="Herb Saint Lucia">
Herb Saint Lucia

Herb Saint Lucia został zaprojektowany przez Sydneya Bagshawa w 1967 roku i został zaakceptowany jeszcze w tym samym roku, gdy Saint Lucia była samorządną kolonią brytyjską.
Na tarczy dzielonej na cztery pola skrzyżowanymi złotymi łodygami trzciny cukrowej w polu błękitnym pierwszym i czwartym znajdują się dwie róże Tudorów (symbolizujące Anglię) a w polach drugim i trzecim dwie lilie (będące symbolem Francji). W miejscu przecięcia łodyg trzciny cukrowej znajduje się krzesło wodzów afrykańskich symbolizujące afrykańskie korzenie większości mieszkańców wyspy. Tarcza podtrzymywana jest przez dwie amazonki modrogłowe ("Amazona versicolor"), występujące tylko na tej wyspie. Papugi te w 1979 roku zostały uznane za ptaka narodowego. Nad tarczą herbową hełm z błękitno-złotymi labrami. W klejnocie znajduje się ręka trzymająca pochodnię. Na dole pod tarczą umieszczona jest złota rozwinięta wstęga z dewizą w języku angielskim: "The Land, the people, the light" ("Ziemia, naród, światło").
Herb w pierwotnej wersji nadany został 16 sierpnia 1939 roku. 1 czerwca 1967 roku został zmodyfikowany, zmieniono barwę pola tarczy, dodano trzymacze, hełm, klejnot, krzesło wodzów afrykańskich oraz wstęgę z mottem.
Herb w obecnej wersji przyjęty został 22 lutego 1979 roku.

</doc>
<doc id="1261421" url="https://pl.wikipedia.org/wiki?curid=1261421" title="’Allo ’Allo! (seria 4)">
’Allo ’Allo! (seria 4)

Premierowa emisja czwartej serii serialu "’Allo ’Allo!" miała miejsce od 7 listopada do 12 grudnia 1987 roku na kanale BBC One. Scenarzystami byli Jeremy Lloyd i David Croft. Ten ostatni wspólnie z Martinem Dennisem był także reżyserem wszystkich odcinków czwartej serii.
Obsada.
Seria czwarta przyniosła pierwsze poważniejsze przetasowania w głównej obsadzie serialu. Francesca Gonshaw została zastąpiona przez Sue Hodge (w fabule Mimi zajęła miejsce Marii jako druga, po Yvette, kelnerka Café René). Po odejściu Sama Kelly’ego, grającego Hansa, w serialu pojawił się włoski kapitan Alberto Bertorelli (w jego roli Gavin Richards).
Obsada serii przedstawia się zatem następująco:
Fabuła.
Odcinek 1.
Zarówno mieszkańcy kawiarni, jak i pułkownik von Strohm oraz kapitan Geering zamknięci są w jenieckim obozie. Zastanawiają się nad planem ucieczki. Pomóc chcą także Helga i porucznik Gruber, którzy uknuli już własny plan. Pomocną dłoń wyciągają również Crabtree, Monsieur Alphonse i Madame Fanny. Wszystkie próby wydostania się z obozu kończą się jednak zupełnym niepowodzeniem. Herr Flick i von Smallhausen drążą podkop, którego koniec okazuje się w obozie.
Odcinek 2.
René i spółce udaje się wreszcie wydostać na wolność. Pomaga im w tym porucznik Gruber, który przyjeżdża po nich śmieciarką. Do Michelle dociera informacje, że wojska niemieckie mają w planach zaatakowanie Anglii. Próba skontaktowania się z Londynem nie powodzi się, ponieważ Herr Flick podający się za Anglika zagłusza przekaz. Będący w panice René wyrzuca radio przez okno.
Odcinek 3.
Maria przez przypadek została wysłana w paczce czerwonego krzyża do Szwajcarii. Z tego też powodu Edith urządza w Cafe René casting na nową kelnerkę. Właściciel kawiarni jest z tego powodu bardzo zadowolony, jednak gdy dowiaduje się, kto ostatecznie został następczynią Marii uśmiech znika z jego twarzy. U pułkownika w biurze także pojawia się nowa postać – włoski kapitan Alberto Bertorelli.
Odcinek 4.
Michelle zastanawia się nad tym, w jaki sposób skontaktować się z Londynem. Madame Edith ma nowego adoratora, a jest nim kapitan Bertorelli. Herr Flick uważa, że pułkownik von Strohm i generał von Klinkerhoffen są zamieszani w spisek przeciwko Hitlerowi. Żeby upewnić się, czy to prawda, instaluje podsłuch w żonkilu znajdującym się w biurze pułkownika.
Odcinek 5.
Do kawiarni zostaje dostarczone nowe radio, jednak jak się okazuje, nie ma do niego baterii. Ma je dostarczyć jeden z agentów Michelle. Helga powiadamia wszystkich o podstępie, jaki knuje Herr Flick. Malowanie kopii obrazów przez porucznika zostaje ukończone. Gruber ukrywa je w kiełbasach i przychodzi do Cafe René. Tam niespodziewanie zjawia się generał von Klinkerhoffen.
Odcinek 6.
Pułkownik von Strohm wzywa do swojego biura René, żeby ostatecznie wyjaśnić sprawę kiełbas, w których ukryte są obrazy. Wszystkie osoby znajdujące się w kawiarni zostają przymusowo skazane na pracę w winnicy przez generała. Von Klinkerhoffen chce spróbować wszystkich rodzajów win. Michelle wpada na pomysł otrucia go.

</doc>
<doc id="1261425" url="https://pl.wikipedia.org/wiki?curid=1261425" title="Alexandre Ribot">
Alexandre Ribot

Alexandre-Félix-Joseph Ribot (ur. 7 lutego 1842, zm. 13 stycznia 1923), francuski polityk, czterokrotny premier rządu francuskiego.

</doc>
<doc id="1261427" url="https://pl.wikipedia.org/wiki?curid=1261427" title="Nautilus (stacja kosmiczna)">
Nautilus (stacja kosmiczna)



</doc>
<doc id="1261435" url="https://pl.wikipedia.org/wiki?curid=1261435" title="Światowy Dzień Nerek">
Światowy Dzień Nerek

Światowy Dzień Nerek (ang. "World Kidney Day") – doroczna impreza promocyjno-oświatowa polegająca m.in. na przeprowadzaniu badań profilaktycznych nerek, happeningów, publicznych odczytów, konferencji prasowych oraz akcji edukacyjnych, które mają na celu podniesienie wśród ludzi świadomości znaczenia nerek oraz informowanie o tym, że choroby nerek są powszechne i jak można je leczyć. Dzień ten obchodzony jest w drugi czwartek marca.
Organizacja.
Światowy Dzień Nerek powstał z inicjatywy Międzynarodowego Towarzystwa Nefrologicznego i Międzynarodowej Federacji Fundacji Nerek i jest obchodzony od 2006 roku.
W Polsce koordynatorem obchodów Światowego Dnia Nerek jest Stowarzyszenie Nefrologia Polska, a do organizacji różnorodnych imprez i realizacji przedsięwzięć przyczyniają się Stowarzyszenie Uronef - Nasze Dzieci oraz Ogólnopolskie Stowarzyszenie Osób Dializowanych.

</doc>
<doc id="1261438" url="https://pl.wikipedia.org/wiki?curid=1261438" title="Strategie polityki kredytowej">
Strategie polityki kredytowej

Strategia polityki kredytowej określa politykę przedsiębiorstwa względem swoich odbiorców, wyróżnia się trzy rodzaje strategii:
Strategia konserwatywna.
Strategia konserwatywna zmierza do całkowitego niemal wyeliminowania ryzyka niewypłacalności klientów i zakłada rezygnację z utrzymywania stosunków z odbiorcami regulującymi zobowiązania z opóźnieniem i to dopiero po kilku monitach. Kredyt handlowy jest wówczas udzielany tylko stałym klientom, których solidność płatnicza została wypróbowana w ciągu dłuższej współpracy. Jednocześnie kwota jednostkowego kredytu, nawet dla takich klientów, jest limitowana do określonego z góry, niezbyt wysokiego pułapu. Udzielenie kredytu jest niekiedy dodatkowo warunkowane uzyskaniem solidnych gwarancji zapłaty(np.: otrzymaniem weksla gwarancyjnego zaopatrzonego porękę banku lub solidnej firmy).
Stosowanie konserwatywnej strategii niewątpliwie umożliwia uniknięcie strat spowodowanych niewypłacalnością klientów oraz chroni przed większymi opóźnieniami w inkasie należności. Ogranicza ona jednak możliwość rozwoju sprzedaży zwłaszcza wówczas, gdy inne konkurujące firmy stosują agresywną politykę kredytową.
Strategia agresywna.
Strategia agresywna przewiduje możliwość udzielania kredytu nawet odbiorcom o wysokim ryzyku niewypłacalności. Pozwala ona na pozyskanie znacznie większej rzeszy dodatkowych klientów i na wydatniejszy wzrost sprzedaży, ale wymaga dysponowania poważniejszymi źródłami finansowania należności i ponoszenia wyższych kosztów finansowych, które wymagają odpowiedniego uwzględnienia w cenach sprzedaży.
Strategia umiarkowana.
Strategia umiarkowana jest pośrednim rozwiązaniem, która polega na dość elastycznym udzielaniu kredytów handlowych odbiorcom, ale przy odpowiedniej weryfikacji ich wypłacalności. Jednocześnie, w zależności od oceny stopnia tej wypłacalności, różnicuje się jednostkowe kwoty kredytu, a także okresy, na jaki jest on udzielany. Możliwe jest wówczas wyrażenie zgody na prolongowanie terminu zapłaty stałemu klientowi przeżywającemu okresowe trudności płatnicze, jeżeli istnieje szansa ich przezwyciężenia i groziłoby to odejściem odbiorcy do innego przedsiębiorstwa, oferującego łagodniejsze warunki płatności.

</doc>
<doc id="1261454" url="https://pl.wikipedia.org/wiki?curid=1261454" title="Bangalore Open 2008">
Bangalore Open 2008



</doc>
<doc id="1261457" url="https://pl.wikipedia.org/wiki?curid=1261457" title="Maria Hanowerska (1849–1904)">
Maria Hanowerska (1849–1904)

Maria Hanowerska, niem. "Marie Ernestine Josephine Adolphine Henrietta Theresa Elizabeth Alexandrina Prinzessin von Hannover und Cumberland" (ur. 2 grudnia 1849; zm. 4 czerwca 1904) – księżniczka Hanoweru.
Życiorys.
Księżniczka Maria urodziła się w Hanowerze. Była najmłodszą córką Jerzego V, króla Hanoweru, i jego żony, księżniczki Marii Sachsen-Altenburg. Nowo narodzona księżniczka otrzymała tytuł "Jej Królewskiej Wysokości Księżniczki Hanoweru". W Wielkiej Brytanii również otrzymała tytuł "Jej Wysokości" jako potomkini Jerzego III Hannowerskiego, króla Wielkiej Brytanii.
W 1866 roku ojciec Marii został usunięty z tronu. Królowa Hanoweru wraz z córką pozostały w kraju jeszcze przez rok zamieszkując w zamku Marienburg, po czym udały się na wygnanie do Austrii w lipcu 1867 roku. W końcu rodzina osiadła w Gmunden.
Maria wraz z rodziną odwiedziła Anglię w maju 1876 roku, i ponownie, po śmierci jej ojca, w czerwcu 1878 roku. Siostra Marii, księżniczka Fryderyka, przeprowadziła się do Anglii gdzie wzięła ślub, Maria powróciła do Gmunden, gdzie prowadziła samotne życie wraz z matką w zamku Cumberland (nazwa od brytyjskiego tytułu jej ojca). Amerykańska gazeta zasugerowała, że Maria dwa razy odrzuciła propozycję królowej Wiktorii poślubienia jej trzeciego syna, księcia Artura.
Maria zmarła w Gmuden w wieku 54 lat. Jej pogrzeb odbył się dzień po śmierci – Maria jest pochowana w rodzinnym mauzoleum w zamku Cumberland obok swojej matki, która przeżyła ją o trzy lata. Dwa dni po jej śmierci, jej bratanica, księżniczka Aleksandra Hanowerska, wzięła ślub z Fryderykiem Franciszkiem IV, wielkim księciem Mecklenburg-Schwerin. 

</doc>
<doc id="1261464" url="https://pl.wikipedia.org/wiki?curid=1261464" title="Teleuniwersytet">
Teleuniwersytet

Teleuniwersytet - dawny edukacyjny kanał Telewizji Polsat. Program przedstawiający wykłady na uczelni, pierwszy typu kanał w Polsce. Był dostępny dla każdej uczelni posiadającej uprawnienie od ministerstwa edukacji narodowej.
Historia.
Kanał został uruchomiony 10 września 2000 roku na platformie Cyfrowy Polsat. Dzielił częstotliwość z kanałem dla abonentów. W 2005 roku został zlikwidowany.

</doc>
<doc id="1261469" url="https://pl.wikipedia.org/wiki?curid=1261469" title="Dłutownica">
Dłutownica

Dłutownica, strugarka pionowa – jest to obrabiarka do obróbki skrawaniem, której głównym ruchem jest ruch prostoliniowy w płaszczyźnie pionowej (narzędzia skrawającego). Narzędzia stosowane do dłutowania są bezpośrednio mocowane w imaku nożowym lub specjalnych oprawkach wraz z niosącym je suwakiem. Wyposażone są w stoły obrotowe wraz z podzielnicą, umożliwia to dokładne ustawienie kątowe przedmiotu obrabianego.

</doc>
<doc id="1261474" url="https://pl.wikipedia.org/wiki?curid=1261474" title="Maag Tartu">
Maag Tartu

 
Maag Tartu (est. JK Maag Tartu) – estoński klub piłkarski z siedzibą w mieście Tartu.
Historia.
Chronologia nazw: 
Klub został założony w 1990 jako Tartu Merkuur na bazie klubu Leivakimbonaat Tartu. W 1992 debiutował w najwyższej lidze Mistrzostw Estonii. Po zakończeniu sezonu 1993/94 spadł z Meistriliiga. Dopiero w 2004 ponownie startował Meistriliiga, ale po 3 sezonach w 2006 spadł. W 2006 zmienił nazwę na Maag Tartu.

</doc>
<doc id="1261494" url="https://pl.wikipedia.org/wiki?curid=1261494" title="Northrop Grumman Ship Systems Ingalls Shipbuilding">
Northrop Grumman Ship Systems Ingalls Shipbuilding



</doc>
<doc id="1261501" url="https://pl.wikipedia.org/wiki?curid=1261501" title="Hernando Pizarro">
Hernando Pizarro

Hernando Pizarro () – hiszpański konkwistador. Młodszy brat Francisca i starszy brat Juana i Gonzalo Pizarro.
Hernando Pizarro urodził się w Trujillo w Estremadurze. Był synem kapitana Gonzalo Pizarro i jego żony Isabel de Vargas. Walczył ze swoim ojcem we francusko-hiszpańskiej wojnie o Nawarrę jako kapitan.
Hernando wyruszył na podbój Peru podczas drugiej wyprawy w to miejsce w roku 1528 na polecenie swego brata gubernatora Francisco Pizarro. Uczestniczył w bitwie pod Cajamarcą, która była wówczas siedzibą inkaskiego władcy Atahualpy. Był też jednym z pierwszych konkwistadorów, któremu przypadł zaszczyt rozmowy twarzą w twarz z boskim królem Inków. Po zniewoleniu Atahualpy Hernando poznał go bliżej i był pod wrażeniem jego inteligencji i sprytu. Inkaski król do tego stopnia mu zaimponował, że zaprzyjaźnili się ze sobą, a Hernando przyrzekł mu, że nie pozwoli go skrzywdzić. Grywali razem w szachy (Hernando nauczył grać Atahualpę), a ponieważ Atahualpa był doskonałym strategiem, z czasem wygrywał wszystkie partie. Gdy Hernando został wysłany przez Francisco do Hiszpanii, aby zawieźć królowi Karolowi V dary w postaci złota i srebra, Atahualpa załamał się, gdyż był pewny, że po jego odjeździe zostanie zgładzony. Błagał Hernanda, by zabrał go ze sobą do Hiszpanii, ten jednak nie mógł tego zrobić. Gdy odjechał, Atahualpa istotnie został zabity z powodu plotek, iż jakoby szykował powstanie przeciwko Hiszpanom. Oczywiście plotki te nie potwierdziły się, dlatego Hernando, gdy dowiedział się o śmierci przyjaciela, był załamany.
Podczas dwuletniego pobytu w Hiszpanii Hernando dyskutował z królem na temat dalszych losów konkwisty. Król nakazał wówczas, aby z nowym królem utrzymywać dobre stosunki, aby dostarczył jak najwięcej złota i kosztowności. Nowym władcą stał się Manco Inca, następca Atahualpy. Po powrocie do Peru okazało się, że Hiszpanie z Cajamarki przenieśli się do pałaców w dopiero co zdobytym Cuzco. Manco Inca, którego Francisco Pizarro wyniósł na tron Inków i który pomógł mu w zdobyciu miasta z rąk swojego własnego brata, zbuntował się i uciekł. Miał bowiem dość bycia marionetką w rękach Hiszpanów, tym bardziej, że pod nieobecność Francisca był źle traktowany przez najmłodszych braci Pizarro. Został jednak schwytany podczas ucieczki przez Juana i uwięziony. Hernando uwolnił go i zaprzyjaźnił się z nim, stosując się do instrukcji króla Karola. Dawał mu wiele swobody, jadali razem przy jednym stole i wznosili razem toasty. Przyjaźń ta była jednak fałszywa zarówno z jednej, jak i z drugiej strony, ponieważ Manco Inca musiał zwozić do Cuzco coraz więcej złota, a za plecami Hiszpanów organizował zbrojne powstanie całego imperium. Hernando jednak na tyle zaufał Mance, iż pozwolił mu opuścić Cuzco na kilka dni wraz z całą swoją świtą. Ta spektakularna ucieczka Manca była największą porażką taktyczną Hernanda, gdyż już w kilka dni później w kwietniu 1536 roku wybuchło największe powstanie w ówczesnym Nowym Świecie, w którym zginął Juan Pizarro.
W rok później Diego de Almagro powrócił z nieudanej wyprawy do Chile, który nie brał udziału w rozdziale majątków i ziem. Poczuł się tym niedoceniony, wręcz oszukany, dlatego wszczął bunt przeciwko braciom Pizarro. Zażądał od Hernando przekazania Cuzco, a gdy ten się nie zgodził, szturmem przejął miasto, a Hernando i Gonzalou więził. Po czasie Gonzalo uciekł, a Hernando został wskutek negocjacji z Francisco uwolniony. Nie odpuścił jednak i pokonał Almagro w bitwie pod Las Sallinas w roku 1538, w dwa miesiące później skazał go na karę śmierci. Hernando przez cały okres podboju inkaskiego imperium trwał w konflikcie z Diego de Almagro z dość błahego powodu, mianowicie Hernando zwierzył się pewnego razu Almagrowi, iż jest zmartwiony, ponieważ nie może dać swym dwóm giermkom koni potrzebnych do wyprawy do Peru. Almagro zapewnił go, że sam dostarczy te konie i żeby Hernando martwił się jedynie o swego własnego. Dał mu na to swoje słowo, którego ostatecznie nie dotrzymał. Hernando wyzwał go więc od oszustów i krętaczy. Ta sytuacja była powodem, dla którego między konkwistadorami zawsze trwał spór.
Wiadomość o tych wydarzeniach dotarła na dwór króla Karola V, który był oburzony samosądem jaki Hiszpan dokonał na swoim byłym partnerze. Wezwał go z powrotem do Hiszpanii. Hernando był przekonany, że przywożąc ze sobą peruwiańskie złoto uniknie kary gdyż zdoła tym przekupić króla. Wyjeżdżając ostrzegł brata, przed synem "almagritas", którzy będą skłonni pomścić śmierć swego dowódcy, jednak Francisco go nie posłuchał i wkrótce zginął z ich rąk. Hernando po powrocie do Hiszpanii został aresztowany zanim zdążył zejść ze statku. Skazany przez króla spędził dwadzieścia lat w więzieniu w zamku La Mota w Medina del Campo, z którego wyszedł w 1561 roku jako ślepy, zgarbiony, siwowłosy starzec podpierający się laską. Jak się później okazało, to list Alonzo de Guzmána do króla, w którym łgał przeciwko Hernando, był głównym powodem decyzji monarchy.
Po wyjściu z więzienia Hernando poślubił swoją nastoletnią bratanicę Franciscę, córkę Francisco Pizarro i Indianki doñi Inés, która urodziła mu dwóch synów, jednak miał również syna i córkę z nieprawego łoża. Zmarł w roku 1578 w Trujillo, gdzie pod koniec życia wzniósł ogromny pałac rzeźbiony wizerunkami swojej rodziny. Był jednym z najbogatszych Hiszpanów w ówczesnym świecie.

</doc>
<doc id="1261513" url="https://pl.wikipedia.org/wiki?curid=1261513" title="Przymusowe doprowadzenie">
Przymusowe doprowadzenie

Przymusowe doprowadzenie — jeden ze środków przymusu, przewidzianych w Kodeksie postępowania karnego.
Podstawa prawna.
W myśl art. 247 § 1 k.p.k. Prokurator może zarządzić zatrzymanie i przymusowe doprowadzenie osoby podejrzanej. W tym celu wolno także zarządzić przeszukanie.
Zwolnienie zatrzymanego.
Zatrzymanego należy jednak natychmiast zwolnić, gdy ustanie przyczyna zatrzymania. Zwolnienie powinno także nastąpić, jeżeli w ciągu 48 godzin od chwili zatrzymania, nie zostanie on przekazany do dyspozycji sądu wraz z wnioskiem o zastosowanie tymczasowego aresztowania. Osobę zatrzymaną w tym trybie należy także zwolnić na polecenie Sądu lub Prokuratora. Zatrzymanego należy zwolnić, jeżeli w ciągu 24 godzin od przekazania go do dyspozycji sądu nie doręczono mu postanowienia o zastosowaniu wobec niego tymczasowego aresztowania. Zgodnie z art. 248 § 3 k.p.k., ponowne zatrzymanie osoby podejrzanej na podstawie tych samych faktów i dowodów jest niedopuszczalne.
Niekonstytucyjność podstawy prawnej.
Przepis art. 247 k.p.k. nie zawiera żadnych przesłanek, jakie muszą być spełnione, by zatrzymanie mogło nastąpić. To zaś, zdaniem Trybunału Konstytucyjnego, narusza konstytucyjne zasady wolności osobistych. Przepis został zaskarżony do Trybunału Konstytucyjnego przez Rzecznika Praw Obywatelskich, który w szczególności odniósł się do kwestii zatrzymania byłego ministra skarbu Emila Wąsacza. W sprawie tej Sąd uznał jego zatrzymanie za bezzasadne, a sam Wąsacz otrzymał odszkodowanie od Skarbu Państwa. W trakcie postępownaia przed Trybunałem Konstytucyjnym, przedstawiciele Rzecznika Praw Obywatelskich przywołali także sprawę zatrzymania przez Agencję Bezpieczeństwa Wewnętrznego byłego ministra spraw wewnętrznych Janusza Kaczmarka. To zatrzymanie Sąd również uznał za bezzasadne.
W wyroku Trybunału Konstytucyjnego przyznano, iż zarządzenie przez Prokuratora zatrzymania może się okazać w niektórych sprawach konieczne, dlatego odroczył na rok wejście w życie wyroku uchylającego ten przepis. W tym czasie zaś powinna nastąpić nowelizacja przepisu art. 247 k.p.k. W wyroku wskazano jednak, że znowelizowany przepis musi zawierać przesłanki, jakie powinny być spełnione, by Prokurator mógł zarządzić zatrzymanie jakiejś osoby i doprowadzenie jej do prokuratury. Nie jest wystarczającą przesłanką samo prowadzenie postępownaia karnego.

</doc>
<doc id="1261516" url="https://pl.wikipedia.org/wiki?curid=1261516" title="Charzew">
Charzew

Charzew – jedna z dawnych podłódzkich osad młyńskich, włączonych w skład miasta Łodzi. Razem z Łaskowicami i Chocianowicami stanowi część osiedla Nad Nerem.
Charzew to głównie łąki, nieużytki i lasy, miejscami można natrafić na opuszczone, zrujnowane domostwa. Obecnie (2012) nikt już tutaj nie mieszka. Tereny dawnej wsi służą mieszkańcom Retkini do celów rekreacyjnych, takich jak jogging i jazda na rowerze. Charzew graniczy z terenami Portu lotniczego Łódź im. Władysława Reymonta. Dawniej znajdował się tu młyn na Nerze.
Historia.
Dawniej samodzielna miejscowość (osada młynarska), od 1867 w gminie Widzew w powiecie łaskim. W okresie międzywojennym należał do w woj. łódzkim. W 1921 roku liczba mieszkańców wynosiła 24. 2 października 1933 utworzono gromadę "Chocianowice" w granicach gminy Widzew, składającą się ze wsi Chocianowice i młyna Charzew. Podczas II wojny światowej włączony do III Rzeszy.
Po wojnie Charzew powrócił na krótko do powiatu łaskiego woj. łódzkim, lecz już 13 lutego 1946 włączono go do Łodzi.

</doc>
<doc id="1261518" url="https://pl.wikipedia.org/wiki?curid=1261518" title="Joel Barnett">
Joel Barnett

Joel Barnett, baron Barnett (ur. 14 października 1923 w Manchesterze, zm. 1 listopada 2014) – brytyjski polityk, członek Partii Pracy, minister w rządzie Jamesa Callaghana.
Wykształcenie odebrał w Manchester Central High School. Walczył podczas II wojny światowej w Royal Army Service Corps. Następnie pracował jako księgowy. W latach 1954–1974 był konsultantem Hacker Young. W 1960 r. został sędzią pokoju w hrabstwie Lancashire. W latach 1956–1959 zasiadał w radzie okręgu Prestwich. Był również skarbnikiem Manchester Fabian Society. W 1959 r. bez powodzenia startował w wyborach do Izby Gmin w okręgu Runcorn. Do parlamentu dostał się w 1964 r., wygrywając wybory w okręgu Heywood and Royton.
W styczniu 1966 r. został członkiem komisji wydatków publicznych. W 1974 r. został naczelnym sekretarzem skarbu. W 1977 r. został członkiem gabinetu. Był bliskim współpracownikiem kanclerza skarbu Denisa Healeya. Był autorem tzw. „formuły Barnetta”, dotyczącej podziału wydatków publicznych między Anglię, Szkocję, Walię i Irlandię Północną. Na stanowisku naczelnego sekretarza skarbu pozostał do porażki laburzystów w 1979 r. Przez kolejne cztery lata był przewodniczącym komisji wydatków publicznych. W 1983 r. zrezygnował ze startu w wyborach parlamentarnym i został kreowany parem dożywotnim jako baron Barnett, dzięki czemu zasiadł w Izbie Lordów.
Barnett opublikował w 1982 r. swoje wspomnienia zatytułowane "Inside the Treasury". W latach 1986–1993 był wiceprzewodniczącym zarządu BBC.

</doc>
<doc id="1261520" url="https://pl.wikipedia.org/wiki?curid=1261520" title="General Dynamics’ Electric Boat Division">
General Dynamics’ Electric Boat Division



</doc>
<doc id="1261522" url="https://pl.wikipedia.org/wiki?curid=1261522" title="Okręg wyborczy Heywood and Royton">
Okręg wyborczy Heywood and Royton

Okręg wyborczy Heywood and Royton powstał w 1950 r. i wysyłał do brytyjskiej Izby Gmin jednego deputowanego. Okręg obejmował dystrykty Heywood i Royton w Wielkim Manchesterze. Okręg został zniesiony w 1983 r.

</doc>
<doc id="1261523" url="https://pl.wikipedia.org/wiki?curid=1261523" title="Anangaranga">
Anangaranga

Anangaranga ("Scena miłości") – indyjski podręcznik miłości autorstwa Kaljanamalli, pochodzący z XV bądź XVI wieku n.e.. Dzieło porównywane do "Kamasutry" przetłumaczone na język angielski w roku 1885 przez Sir Richarda Francisa Burtona.

</doc>
<doc id="1261530" url="https://pl.wikipedia.org/wiki?curid=1261530" title="Santa Maria (wyspa na Azorach)">
Santa Maria (wyspa na Azorach)

Santa Maria – portugalska wyspa pochodzenia wulkanicznego we wschodniej części archipelagu azorskiego zaliczanego do Makaronezji, położona na Oceanie Atlantyckim. Jest to pierwsza wyspa na Azorach w kolejności odkrycia - Diogo de Silves dotarł do niej w 1427 roku podczas podróży z Madery. Jej powierzchnia wynosi 97,18 km², a najwyższy szczyt stanowi wierzchołek Pico Alto (590 m n.p.m.). Największą miejscowością i siedzibą jedynej gminy na wyspie jest Vila do Porto, które zamieszkuje około 5511 mieszkańców. Jest to jednocześnie najstarsza osada na Azorach, założona w 1432 roku.
8 lutego 1989 roku na Santa Maria rozbił się Boeing 707 linii Independent Air, w którym zginęli wszyscy znajdujący się na pokładzie: 137 pasażerów i 7 członków załogi.

</doc>
<doc id="1261539" url="https://pl.wikipedia.org/wiki?curid=1261539" title="Annemarie Renger">
Annemarie Renger

Annemarie Renger (ur. 7 października 1919 w Lipsku, zm. 3 marca 2008 w Remagen) – niemiecka polityk.
Była działaczką SPD. Od 13 grudnia 1972 do 14 grudnia 1976 była przewodniczącą Bundestagu, a następnie do 1990 wiceprzewodniczącą Bundestagu.

</doc>
<doc id="1261544" url="https://pl.wikipedia.org/wiki?curid=1261544" title="Hufce Chorągwi Dolnośląskiej ZHP">
Hufce Chorągwi Dolnośląskiej ZHP



</doc>
<doc id="1261548" url="https://pl.wikipedia.org/wiki?curid=1261548" title="Karlova Ves">
Karlova Ves

Karlova Ves (niem. "Karlsdorf", węg. "Károlyfalu") – dawniej samodzielna wieś, obecnie dzielnica Bratysławy, położona na zachód od centrum, w powiecie Bratysława IV. W północnej części granicą są Małe Karpaty, zaś na południu – Dunaj.
Historia.
Badania archeologiczne wykazały, że człowiek mieszkał w tym miejscu już w okresie kamienia. We wczesnym średniowieczu istniała tutaj niewielka rybacka osada, której ślady (m.in. groby) także odkryli archeolodzy.
W XIII wieku wieś nosiła prawdopodobnie nazwę "Suchá Vydrica" i została zniszczona podczas najazdów tatarskich. Na początku XIV wieku wieś ponownie została zaludniona i pojawiły się w niej winnice oraz młyn. Osada powoli się rozrastała i zbliżała się do ówczesnych granic Bratysławy. Wójtem był wówczas niejaki Jakub, a prawo do dziedzicznego piastowania tej funkcji przez jego rodzinę potwierdził król Karol Robert między 1318 a 1323 (również we wsi Lamač). W połowie XIV wieku mieszkańcy wsi otrzymali różne prawa i przywileje, które mieli obywatele Bratysławy.
W XVI wieku teren ten był ciągle zagrożony tureckimi najazdami – w 1532 zapuścił się tutaj niewielki oddział, ale został pokonany. W II połowie wieku grasowali tutaj zbójnicy. W 1605 pojawili się hajducy Stefana Bocskaya, w 1619 wojska Gabora Bethlena, które zdobyły Bratysławę, aby w 1621 ją stracić na rzecz wojsk habsburskich. Każdy z przemarszów żołnierzy powodował zniszczenia winnic, spalenie domów i mordy na mieszkańcach.
W 1635 Karlova Ves została włączona do dóbr devíńskich, będącego w rękach rodu Pálffy. W 1677 mieszkańców zdziesiątkowała epidemia, która wybuchła w bratysławskim podgrodziu, ale oba tereny były tak blisko siebie, że zaraza szybko się rozprzestrzeniła. W tym czasie rozwój wsi hamowało tzw. „prawo milowe”, które nie pozwalało w obrębie godziny drogi od granicy miasta królewskiego (jakim była Bratysława) zakładać cechów rzemieślniczych. W takiej sytuacji najbardziej aktywny byli w miejscowości młynarze – przy miejscowym potoku "Vydrica" w Dolinie Młyńskiej ("Mlynská dolina, Mühltal") oraz na Dunaju. Według zapisków 5 młynów znajdowało się na potoku, a na rzece działało 6 pływających młynów (największy należał do bratysławskiej, mieszczańskiej rodziny Segnerów). Z racji bliskości wody dobrze powodziło się także rybakom.
W 1720 w Devínie i Karlovej Vsi było około 100 hektarów winnic, które w większości należały do właścicieli zamku devíńskiego i mieszczan z Bratysławy. Miejscowe wino cieszyło się wówczas dużym uznaniem.
Pod koniec XVIII wieku Karlova Ves została przyłączona do miasteczka Devín. W 1828 miała 120 mieszkańców. Podobnie jak inne okoliczne miejscowości została złupiona przez francuskie wojska w czasie wojen napoleońskich, a w latach 30. miały miejsce dwie epidemie cholery. Jednocześnie powodzie niszczyły młyny, a mrozy winnice oraz zwierzęta gospodarskie. W 1866 osada ponownie została wymieniona jako samodzielna wieś (choć odłączenie nie było takie pewne, dlatego i po tej dacie pisano przez pewien czas, jako o części Devína) i dopiero wtedy pojawiła się obecna nazwa – Karlova Ves ("Károlyfalu, Karldorf, Karlowe/s/"). Do tej pory używano nazwy "Suchá Vydrica" (później "Vydrica", od nazwy potoku). Większość ludności trudniła się winiarstwem, była także niewielka społeczność robotników (powiększająca się po zniesieniu pańszczyzny), dwaj młynarze z pomocnikami i szewc. Pod koniec XIX wieku liczba mieszkańców osiągnęła liczbę 207. Na czele wsi stał wójt.
W 1886 na wyspie "Sihoť" nad Dunajem wybudowano studnię i elementy systemu wodociągowego, zaopatrującego Bratysławę w wodę pitną. W 1897 otwarto w Karlovej Vsi synagogę. W 1912 założono cmentarz, początkowo dla ubogich. W okresie I wojny światowej chowano tam żołnierzy, a z czasem cmentarz ten stał się najważniejszą bratysławską nekropolią ("Cintorín Slávičie údolie"), na której spoczywają artyści, politycy i inne ważne osoby.
Na początku XX wieku Karlova Ves zaczęła gwałtownie się rozwijać – wybudowano m.in. szkołę ludową, pojawiło się także połączenie autobusowe z Bratysławą, a w latach 20. elektryczny tramwaj zaczął docierać na obrzeża wsi. W 1939, w związku z aneksją Devína przez III Rzeszę, Karlova Ves stała się miejscowością graniczną (z 10% mniejszością niemiecką).
W 1942 założono we wsi Ogród Botaniczny Uniwersytetu Komeńskiego("Botanická záhrada Univerzity Komenského"). W 1943 miejscowość włączono w granice administracyjne Bratysławy.
W okresie rządów komunistycznych najważniejszym wydarzeniem było otwarcie w 1960 ogrodu zoologicznego("Zoologická záhrada"). Od lat 60. nastąpił gwałtowny przyrost ludności mieszkańców dzielnicy, co było związane z zakrojoną na szeroką skalę akcją budowy nowych mieszkań – głównie jednakowych, betonowych bloków. Część dawnej zabudowy wyburzono, zachowano jednak barokowy kościół św. Michała oraz fragmenty starszej architektury. W latach 70. wybudowano w Dolinie Młyńskiej akademiki uniwersyteckie (w następnych dekadach centrum uniwersyteckie rozbudowano) oraz budynki telewizyjne (dzisiaj siedziba Telewizji Słowackiej).
W 2002 ukończono nowy kościół św. Franciszka z Asyżu, a rok później klasztor minorytów.
Obecnie dzielnica zdominowana jest przez blokowiska i częściowo pełni rolę „sypialni”. Uznawana jest jednak za jedną z najbezpieczniejszych i najspokojniejszych dzielnic miasta, z dobrze zaplanowanym systemem komunikacyjnym i dostępem do szkół. W ostatnich latach powstały w niej supermarkety i domy towarowe.
Podział dzielnicy.
Karlova Ves dzieli się na następujące osiedla i zespoły urbanistyczne:

</doc>
<doc id="1261552" url="https://pl.wikipedia.org/wiki?curid=1261552" title="Frank Fahrenhorst">
Frank Fahrenhorst

Frank Fahrenhorst (ur. 24 września 1977 w Kamen) – niemiecki piłkarz występujący na pozycji obrońcy. Obecnie gra w rezerwach Schalke.
Kariera klubowa.
Frank Fahrenhorst zawodową karierę rozpoczął w 1996 w VfL Bochum. Występował tam nieprzerwanie przez osiem sezonów. Zdołał rozegrać 136 spotkań i strzelić szesnaście bramek. Występował zarówno w Bundeslidze jak i drugiej lidze. Największym osiągnięciem, jakie Fahrenhorst osiągnął z Bochum było zdobycie piątego miejsca w najwyższej klasie rozgrywek w kraju w sezonie 1996/1997.
W 2004 niemiecki defensor zmienił barwy klubowe i podpisał kontrakt z Werderem Brema. W sezonie 2004/2005 zadebiutował w rozgrywkach Ligi Mistrzów. Bremeńczycy dotarli wówczas do 1/8 finału, w której zostali wyeliminowani przez Olympique Lyon. W pierwszym spotkaniu przegrali 0:3, a w rewanżu francuska ekipa zwyciężyła aż 7:2.
9 sierpnia 2006 Fahrenhorst przeszedł do Hannoveru 96, w odwrotnym kierunku powędrował natomiast Per Mertesacker. Pierwszy ligowy występ w Hannoverze zanotował 13 sierpnia 2006 przeciwko Werderowi (2:4). W klubie z Hanoweru grał przez 3 sezony. W tym czasie rozegrał tam 71 ligowych spotkań i strzelił w nich 5 goli. 1 lipca 2009 na zasadzie wolnego transferu trafił do drugoligowego Duisburga.
17 lipca 2010 Fahrenhorst przeszedł do FC Schalke 04, gdzie został włączony do kadry rezerw.
Kariera reprezentacyjna.
W reprezentacji Niemiec Fahrenhorst zadebiutował 18 sierpnia 2004 w spotkaniu przeciwko Austrii, kiedy to trenerem zespołu był Jürgen Klinsmann. Wystąpił także w towarzyskim meczu z Brazylijczykami rozegranym 8 września. Wcześniej zanotował 2 występy dla reprezentacji Niemiec do lat 21.

</doc>
<doc id="1261555" url="https://pl.wikipedia.org/wiki?curid=1261555" title="Gabinet Jamesa Callaghana">
Gabinet Jamesa Callaghana

Rząd Partii Pracy pod przewodnictwem Jamesa Callaghana powstał po rezygnacji Harolda Wilsona w kwietniu 1976 r. i przetrwał do wyborczej porażki laburzystów w maju 1979 r.

</doc>
<doc id="1261558" url="https://pl.wikipedia.org/wiki?curid=1261558" title="Albert Joseph Moore">
Albert Joseph Moore

Albert Joseph Moore (ur. 4 września 1841 w Yorku, zm. 25 września 1893) – angielski malarz wiktoriański tworzący w nurcie akademizmu i estetyzmu.
Urodził się jako najmłodsze z 14 dzieci malarza Williama Moore'a. Uczył się w Kensington Art School i Royal Academy. Wytworzył własny styl – jego dzieła osadzone w tematyce starożytnej (Rzym, Grecja) cechowała wysublimowana estetyka i dbałość o szczegóły. Wystawiał w Royal Academy i Galerii Grosvenor, jego przyjacielem był amerykański malarz James McNeill Whistler.
Moore prowadził życie ekscentryka w domu pełnym zwierząt. Zmarł przedwcześnie na chorobę nowotworową.
Również jego starszy brat Henry Moore był znanym malarzem pejzażystą.

</doc>
<doc id="1261560" url="https://pl.wikipedia.org/wiki?curid=1261560" title="Sławomir Jastrzębowski">
Sławomir Jastrzębowski

Sławomir Jastrzębowski (ur. 2 czerwca 1968 w Łodzi) – polski dziennikarz.
Życiorys.
Ukończył studia polonistyczne na Uniwersytecie Łódzkim oraz Executive MBA w Instytucie Nauk Ekonomicznych Polskiej Akademii Nauk w Warszawie (2017). Pracował w łódzkim oddziale TVP jako dziennikarz śledczy w „Łódzkich Wiadomościach Dnia”, był też szefem działu śledczego w „Dzienniku Łódzkim”. Od 2003 zatrudniony w „Fakcie” jako reporter, szef działu wydarzeń, a od 2005 zastępca redaktora naczelnego. W grudniu 2007 objął stanowisko redaktora naczelnego „Super Expressu”. Od stycznia 2014 prowadził program „Więc jak?” (początkowo emitowany w Superstacji, potem – od marca 2017 do kwietnia 2018 – na kanale Nowa TV należącym do ZPR Media) oraz Superexpress.tv. W październiku 2014 objął funkcję redaktora naczelnego Grupy Super Express, w skład której wchodzą wszystkie produkty tej marki (gazeta drukowana, serwis internetowy se.pl, wydania zagraniczne, aplikacje mobilne oraz wydawnictwa tematyczne). Od 2016 do 2018 w telewizji Nowa TV prowadził program „Ale o co chodzi?”. W maju 2017 dołączył do prowadzących poranne pasmo w Polskim Radiu 24. W kwietniu 2018 zrezygnował z funkcji naczelnego Super Expressu i został partnerem w agencji R4S, z której odszedł w kwietniu 2021. Kupił i prowadzi platformę blogową Salon24.
W 2015 nagrodzony Honorowym Medalem Europejskim przyznanym przez Business Centre Club.
Autor powieści "Toksyna" z 2018 roku. 

</doc>
<doc id="1261561" url="https://pl.wikipedia.org/wiki?curid=1261561" title="Kościół św. Wawrzyńca w Słupcy">
Kościół św. Wawrzyńca w Słupcy

Kościół św. Wawrzyńca w Słupcy – gotycka świątynia wzniesiona z fundacji Andrzeja Bnińskiego, biskupa poznańskiego, w połowie XV wieku.
Historia.
Według źródeł kościół istniał już około 1296 r., czyli w okresie lokacji miasta. Jego prawdopodobnym fundatorem był biskup poznański Jan Gerbicz. Pierwszym plebanem został wówczas Walter (1296 r.), a następnie Gerlib (1306 r.). Pierwotny obiekt wykonany był z drewna.
W 1331 r. kościół uległ spaleniu podczas najazdu krzyżackiego. Nie wpłynęło to jednak na jego funkcjonowanie – już w 1340 r. pojawia się kolejny pleban Piotr. W drugiej połowie XIV w. parafia liczyła około 3460 wiernych.
W połowie XV w. postanowiono przebudować kościół. Jego fundatorem został biskup poznański Andrzej Bniński. Następnie wielokrotnie przebudowywany (2. połowa XVIII w., XIX w.). Regotycyzacja kościoła nastąpiła w latach 1949–1958 pod kierunkiem architekta Aleksandra Holasa.
W 1998 roku odnaleziono w tym kościele najstarszy mechanizm zegarowy w Polsce, którego miniaturkę podziwiać można w Muzeum Regionalnym w Słupcy. 
Architektura.
Kościół został zbudowany w stylu gotyckim, jednak fasada zachodnia i wschodnia reprezentuje styl barokowy. Murowany z cegły z użyciem kamieni narzutowych w cokole. Świątynia posiada trzy nawy o halowym układzie przestrzennym. Nawy boczne są otwarte do głównej ostrołukowymi arkadami filarowymi. Kościół przykryty jest sklepieniem gwiaździstym pochodzącym z XVI w. W zakrystii natomiast znajduje się sklepienie krzyżowo-żebrowe. Dachy dwuspadowe, z wieżyczką na sygnaturkę.
Wyposażenie.
We wnętrzu kościoła znajdują się:

</doc>
<doc id="1261566" url="https://pl.wikipedia.org/wiki?curid=1261566" title="Kościół bł. bp. Michała Kozala w Słupcy">
Kościół bł. bp. Michała Kozala w Słupcy

Kościół bł. bp. Michała Kozala w Słupcy – katolicka świątynia pod wezwaniem bł. Michała Kozala wybudowana na przełomie XX i XXI wieku, położona w północnej części Słupcy. Jest kościołem parafialnym parafii pod tym samym wezwaniem. 
Historia.
Biskup Diecezji włocławskiej, Bronisław Dembowski, erygował parafię 26 września 1996 pod wezwaniem bł. Michała Kozala. Budowę kaplicy zapoczątkowano 30 sierpnia 1996. Pełniła ona funkcję świątyni do czasu ukończenia nowego kościoła.
W 1998 rozpoczęto prace związane z jego budową. W tym samym roku parafia otrzymała dzwon od ks. Jana Dwojackiego, proboszcza parafii Piątek Wielki koło Kalisza.
Pierwsza msza została odprawiona 27 września 1999 przez biskupa Bronisława Dembowskiego. Ostatnia msza w kaplicy odbyła się 30 kwietnia 2003. Wszystkie kolejne odbywały się już w nowym budynku kościoła.

</doc>
<doc id="1261568" url="https://pl.wikipedia.org/wiki?curid=1261568" title="Koncert Live Earth w Szanghaju">
Koncert Live Earth w Szanghaju

Chiński koncert serii Live Earth odbył się 7 lipca 2007 roku na Oriental Pearl Tower w Szanghaju. 
Występy.
"Lista może nie być kompletna."
Odbiór.
Telewizja.
W Polsce transmisja na żywo trwała niemal bez przerwy w TVP Kultura.
Internet.
Portal MSN był w całości odpowiedzialny za przekaz online koncertu.

</doc>
<doc id="1261573" url="https://pl.wikipedia.org/wiki?curid=1261573" title="Kadyr Myrza Äli">
Kadyr Myrza Äli

Kadyr Myrza Äli (ur. w 5 stycznia 1935 w obwodzie zachodniokazachstańskim w Kazachstanie, zm. 24 stycznia 2011) - kazachski pisarz, laureat Nagrody Republiki Kazachstanu w dziedzinie literatury.

</doc>
<doc id="1261576" url="https://pl.wikipedia.org/wiki?curid=1261576" title="Karol Chełmiński">
Karol Chełmiński

Karol Chełmiński (ur. 5 listopada 1814 w Przegalinach Wielkich, zm. 21 kwietnia 1894 w Wilnie) – uczestnik polskich powstań narodowych, zesłaniec.
Pochodził z rodziny szlacheckiej herbu Nałęcz, był synem Józefa i Marianny z Abramowiczów. Uczęszczał do szkoły obwodowej w Białej Podlaskiej, a następnie do szkoły wojewódzkiej w Lublinie, w której przerwał naukę w czasie powstania listopadowego, by zaciągnąć się w szeregi powstańcze razem ze szkolnymi kolegami (jako tzw. "dzieci lubelskie"). Po upadku powstania uniknął represji i pracował jako administrator dóbr ziemskich, w latach 60. XIX wieku na Podlasiu we włościach hrabiny Augustowej Potockiej.
Po wybuchu powstania styczniowego ponownie wziął udział w walkach, potem pełnił funkcję obwodowego komisarza Rządu Narodowego. Pod koniec października 1863 został aresztowany i umieszczony w więzieniu w Siedlcach, następnie w Cytadeli Warszawskiej. Kilka miesięcy później został zesłany do guberni jenisejskiej, gdzie pracował w kopalni złota. Kilkanaście lat mieszkał na zesłaniu w Jenisejsku.
W 1884 powrócił z zesłania, zamieszkując w rodzinnym Chotyłowie. Niebawem przeniósł się do Wilna, gdzie zmarł w kwietniu 1894 i pochowany został na cmentarzu na Rossie (w grobowcu rodzinnym). Był żonaty z Konstancją z Sikorskich, córką Wincentego, kapitana wojsk rosyjskich, rozstrzelanego za udział w powstaniu listopadowym; miał kilkoro dzieci, w tym syna Wincentego, literata, współpracownika Elizy Orzeszkowej.

</doc>
<doc id="1261577" url="https://pl.wikipedia.org/wiki?curid=1261577" title="Federacja Robotników Regionu Hiszpanii">
Federacja Robotników Regionu Hiszpanii

Federacja Robotników Regionu Hiszpanii (hiszp. Federación de Trabajadores de la Región Española) – organizacja robotnicza założona w Barcelonie w 1881.
Historia.
Federacja powstała w 1881 głównie z inicjatywy działaczy Josepa Llunasa y Pujalsa, Rafaela Fargi Pellicera i Antonio Pellicera, po rozwiązaniu Hiszpańskiej Federacji Regionalnej (Federación Regional Española), która stanowiła hiszpańską sekcję I Międzynarodówki.
W latach 80. XIX w. organizacja dała początek Organizacji Anarchistycznej Regionu Hiszpanii (hiszp. Organización Anarquista de la Región Española), którą rząd oskarżał o powiązania z rzekomo istniejącą zbrojną organizacją Czarna Ręka (hiszp. Mano Negra). W ramach organizacji ścierały się dwa poglądy – bakuninowski anarchokolektywizm i kropotkinowski anarchokomunizm. 
Była to organizacja o charakterze anarchistycznym i syndykalistycznym, także dzięki staraniom działacza anarchistycznego Anselmo Lorenzo. W późniejszym czasie hiszpański ruch anarchistyczny skupił się wokół założonej w 1910 Krajowej Konfederacji Pracy.

</doc>
<doc id="1261589" url="https://pl.wikipedia.org/wiki?curid=1261589" title="Parafia św. Antoniego i Objawienia Pańskiego w Kamionce">
Parafia św. Antoniego i Objawienia Pańskiego w Kamionce

Parafia św. Antoniego Padewskiego i Objawienia Pańskiego w Kamionce – parafia rzymskokatolicka położona w Kamionce w dekanacie szczuczyńskim, diecezji grodzieńskiej na Białorusi. 
Historia.
Pierwszy drewniany kościół Trzech Króli i św. Wawrzyńca został ufundowany w 1580 roku przez Kacpra Kłodzińskiego. W 1669 roku leżała w dekanacie lidzkim diecezji wileńskiej. W 1797 roku w parafialnym szpitaliku dla ubogich mieszkały 2 osoby. W 1781 r. parafia liczyła 965 wiernych. W 1872 leżała w dekanacie grodzieńskim, liczyła 2166 katolików i posiadała kaplicę filialną w Oleszkiewiczach. W 1892 roku do parafii należało 2302 wiernych.
W 1904 roku rozebrano stary kościół i na jego miejscu w 1908 roku zbudowano obecny. Około 1916 roku proboszcz ks. Józef Farbotko został wywieziony do Niemiec. 28 lipca 1935 r. poświęcono kościół.

</doc>
<doc id="1261592" url="https://pl.wikipedia.org/wiki?curid=1261592" title="Charles Wilson (polityk z Teksasu)">
Charles Wilson (polityk z Teksasu)

Charles Wilson (ur. 1 czerwca 1933, zm. 10 lutego 2010) – amerykański polityk, członek Partii Demokratycznej. W latach 1973–1997 był przedstawicielem drugiego okręgu wyborczego w stanie Teksas w Izbie Reprezentantów Stanów Zjednoczonych.
W późnych latach 70. silnie wspierał prawicową dyktaturę prezydenta Anastasio Somozy w Nikaragui. Wilson twierdził, iż jeśli rząd USA cofnie pomoc dla Somozy będzie to stanowić zagrożenie dla stabilności w regionie w tym dla bezpieczeństwa w Strefie Kanału Panamskiego. Próbował bezskutecznie zorganizować z pomocą agenta CIA Eda Wilsona grupę 1000 byłych pracowników CIA, którzy mieli uratować reżim Somozy.
W latach 80. zaangażował się w operację wspomagania afgańskich partyzantów mudżahedinów walczących z komunistycznym rządem w Kabulu oraz wspierającą go Armią Radziecką. Wilson odbył kilka podróży do Pakistanu, gdzie spotykał się z tamtejszymi politykami i wojskowymi m.in. prezydentem Muhammadem Zia ul-Haqiem oraz odwiedził obozy dla afgańskich uchodźców. Po zapoznaniu się z sytuacją i będąc członkiem kongresowej komisji ds. wywiadu doprowadził do zwiększenia budżetu tajnych operacji w Afganistanie z kilku milionów do ponad pół miliarda dolarów. Dzięki jego staraniom mudżahedini otrzymali nowoczesną broń przeciwpancerną i ręczne wyrzutnie pocisków rakietowych do zwalczania śmigłowców oraz samolotów typu stinger.
O jego roli podczas radzieckiej interwencji w Afganistanie opowiada film fabularny "Wojna Charliego Wilsona". W tym filmie w rolę Charlesa Wilsona wcielił się aktor Tom Hanks.

</doc>
<doc id="1261605" url="https://pl.wikipedia.org/wiki?curid=1261605" title="Uralski Okręg Przemysłowy">
Uralski Okręg Przemysłowy

Uralski Okręg Przemysłowy – mieści się na terenie Uralskiego Okręgu Federalnego.
Obejmuje miasta Ufa, Perm, Orsk, Czelabińsk, Magnitogorsk, Niżny Tagił oraz Bieriezniki.
W UOP-ie wydobywa się rudy żelaza i miedzi, cynku, ołowiu, złota, srebra, platyny, węgla brunatnego, boksytów oraz sól kamienną i potasową.
Główne gałęzie przemysłu to: hutnictwo żelaza, stali, miedzi, aluminium, cynku, ołowiu, niklu, przemysł elektromaszynowy (urządzenia górnicze, hutnicze, koparki, środki transportu), chemiczny (nawozów sztucznych, siarkowy), celulozowo-papierniczy, lekki oraz spożywczy.

</doc>
<doc id="1261607" url="https://pl.wikipedia.org/wiki?curid=1261607" title="Epinglé">
Epinglé

Epinglé – rodzaj poprzecznie prążkowanej tkaniny. Tkanina ta ma wygląd bardzo zbliżony do splotu rypsowego. Tkaninę epinglé stosuje się głównie jako tkaninę dekoracyjną na różnych obiciach meblowych oraz ściennych.

</doc>
<doc id="1261610" url="https://pl.wikipedia.org/wiki?curid=1261610" title="Massimo Maccarone">
Massimo Maccarone

Massimo Maccarone (ur. 6 września 1979 w Galliate) – włoski piłkarz występujący na pozycji napastnika. Zawodnik Carrarese.
Kariera klubowa.
Maccarone zawodową karierę rozpoczynał w 1997 w Milanie. Konkurencja o miejsce w ataku była jednak na tyle duża, że młody Włoch nie miał praktycznie żadnej szansy na występy. Z tego też powodu był wypożyczany do innych klubów – Modeny i Varese, które występowały wówczas w Serie C1. W późniejszym czasie Włoch trafił także do grającego w Serie C2 AC Prato, dla którego w 49 meczach strzelił 24 gole. W 2000 Maccarone podpisał kontrakt z drugoligowym Empoli FC. W debiutanckim sezonie w tym zespole zdobył czternaście bramek w 35 spotkaniach, natomiast w kolejnych rozgrywkach zaliczył dziesięć trafień w 33 pojedynkach.
W letnim okienku transferowym w 2002 Maccarone za ponad dwanaście i pół miliona euro trafił do Middlesbrough. W ekipie „Boro” nie spełnił jednak pokładanych w nim nadziei i na zasadzie wypożyczenia powrócił do rodzimego kraju – najpierw do Parmy, a następnie do Sieny. W barwach Parmy zadebiutował w rozgrywkach Pucharu UEFA, natomiast w jako gracz Sieny zajął trzynaste miejsce w rozgrywkach Serie A i zaliczył siedem trafień. Po powrocie do Middlesbrough Włoch znów zatracił swoją skuteczność. Dla Middlesbrough F.C. rozegrał łącznie 81 spotkań, w których strzelił tylko osiemnaście goli. Dotarł nawet do finału Pucharu UEFA w sezonie 2005/2006, w którym angielski klub przegrał 4:0 z Sevillą.
W 2007 Maccarone odszedł za darmo do Sieny, z którą podpisał kontrakt obowiązujący do 2010. W lutym włoski napastnik skrytykował trenera Middlesbrough – Steve’a McClarena mówiąc, że ten nie nadaje się do pełnienia funkcji szkoleniowca. Prezydent angielskiej drużyny – Steve Gibson skomentował to nazywając wychowanka Milanu osłem. Przez 4 sezony spędzone w Sienie Maccarone rozegrał 113 ligowych meczów i strzelił 40 goli.
15 czerwca 2010 włoski napastnik za 5 milionów euro został sprzedany do US Palermo. W zespole Palermo w 18 spotkaniach zdobył 2 gole. W 2011 roku odszedł do Sampdorii. Następnie grał w Empoli oraz Brisbane Roar, a w 2018 przeszedł do Carrarese z Serie C.
Kariera reprezentacyjna.
Maccarone ma za sobą występy w młodzieżowych reprezentacjach Włoch. Grał w zespołach do lat 16, do lat 20 oraz do lat 21. Dla drużyny U–21, w której występował od 2000 rozegrał 15 spotkań, w których 11 razy wpisał się na listę strzelców. W seniorskiej reprezentacji zadebiutował 27 marca 2002 podczas wygranego 2:1 meczu z Anglią. 16 października tego samego roku wystąpił w przegranym 1:2 spotkaniu przeciwko Walii i był to jego ostatni występ w drużynie narodowej.

</doc>
<doc id="1261613" url="https://pl.wikipedia.org/wiki?curid=1261613" title="Jazz Pori">
Jazz Pori

Football Club Jazz Pori – fiński klub piłkarski z siedzibą w mieście Pori.
Historia.
Klub założony został w 1934 roku pod nazwą "Pori Pallotoverit" (lub w skrócie "PPT"). W pierwszej lidze, zwanej wtedy Mestaruussarja "PPT Pori" zadebiutował w 1983 roku. Po sezonie w 1991 roku klub zmienił nazwę na obecną. W latach 90. "Jazz" dwukrotnie zdobył mistrzostwo Finlandii. W 2004 roku klub spadł do II ligi. Z powodu kłopotów finansowych "Jazz Pori" w 2005 roku został rozwiązany. Obecnie istnieje drużyna "FC Jazz Juniorit" koncentrująca się wyłącznie na futbolu młodzieżowym.

</doc>
<doc id="1261620" url="https://pl.wikipedia.org/wiki?curid=1261620" title="Calvatia">
Calvatia

Calvatia Fr. (czasznica) – rodzaj grzybów należący do rodziny purchawkowatych ("Lycoperdaceae"). 
Systematyka i nazewnictwo.
Pozycja w klasyfikacji: "Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Synonimy naukowe: "Hippoperdon" Mont., "Hypoblema" Lloyd, "Omalycus" Raf.
Polską nazwę nadali Barbara Gumińska i Władysław Wojewoda w 1961 r., dawniej gatunki czasznic zaliczane były do purchawek ("Lycoperdon").
Charakterystyka.
Saprotrofy rosnące na ziemi. Owocniki zamknięte, workowate do odwrotnie gruszkowatych. Dojrzały owocnik zmienia się w pylącą masę zarodników, w końcu całkowicie się zużywa i zostaje tylko płonna część trzonowa. Wysyp zarodników oliwkowobrązowy lub liliowobrązowy. Zarodniki okrągławe, gładkie, brodawkowate do kolczastych.

</doc>
<doc id="1261626" url="https://pl.wikipedia.org/wiki?curid=1261626" title="Bitwa pod Lubuszem (1239)">
Bitwa pod Lubuszem (1239)

Bitwa pod Lubuszem (1239) – bitwa stoczona w 1239 r. pomiędzy wojskami księcia polskiego Henryka Pobożnego a wojskami margrabiów brandenburskich Ottona III i Jana I z dynastii askańskiej.
Historia.
Po śmierci księcia Henryka Brodatego w 1238 margrabiowie brandenburscy Otton III i Jan I podjęli działania w celu opanowania ziemi lubuskiej. Współdziałając z księciem pomorskim Barnimem I przeprawili się przez Odrę i zajęli Santok. Równolegle Barnim odebrał Henrykowi II Pobożnemu Cedynię i Kiniec, przesuwając granice swojego księstwa na linię rzeki Myśli. Kolejnym krokiem młodych książąt niemieckich miało być zajęcie Lubusza i opanowanie całej ziemi lubuskiej. W tym celu nawiązali bliższe kontakty z margrabią Miśni Henrykiem III Dostojnym i arcybiskupem Magdeburga Wilbrandem. Latem 1239 ruszyła wielka wyprawa, na czele której stanął arcybiskup Wilbrand oraz jeden z margrabiów brandenburskich. Działania niemieckie nie zaskoczyły Henryka Pobożnego. Książę śląski w porę zorganizował silną odsiecz i pobił wojska niemieckie oblegające Lubusz. Henryk Pobożny odniósł wspaniałe zwycięstwo zadając agresorom wysokie straty. Klęska poróżniła arcybiskupa i młodych margrabiów, dając początek nowej wojnie pomiędzy Brandenburczykami a margrabią Miśni. Wkrótce po odparciu najazdu Henryk Pobożny odzyskał Santok, pozostawiając jednak w rękach księcia pomorskiego Barnima Cedynię i Kiniec.

</doc>
<doc id="1261633" url="https://pl.wikipedia.org/wiki?curid=1261633" title="Całkiem nowe oblicze">
Całkiem nowe oblicze

Całkiem nowe oblicze – trzeci album studyjny zespołu Slums Attack nagrany już bez udziału Icemana, wydany przez Camey Studio. Za muzykę na płycie odpowiadał Peja i DJ Decks. Płyta ukazała się 7 marca 1999 zawierając 16 utworów.
W 2013 Fonografika wydała zremasterowaną reedycję albumu zawierającą dodatkową płytę "Otrzuty (Remixy) ’99" z remiksami.
Lista utworów.
Opracowano na podstawie materiału źródłowego.

</doc>
<doc id="1261635" url="https://pl.wikipedia.org/wiki?curid=1261635" title="Leningrad Cowboys">
Leningrad Cowboys

Leningrad Cowboys – fiński zespół rockowy, powstały w końcu lat 80. XX wieku, znany ze swoich humorystycznych piosenek i aranżacji znanych przebojów, koncertów z udziałem Chóru Armii Czerwonej, a przede wszystkim z filmów Akiego Kaurismäkiego. Zespół nazywa siebie także "najgorszym zespołem w historii rocka", a znakiem charakterystycznym jest ich sceniczny image: czuby na głowie, czarne, przyciasne garnitury i duże, spiczaste buty.
Historia zespołu.
Zespół powstał dla potrzeb filmu "Leningrad Cowboys Go America" fińskiego reżysera Akiego Kaurismäkiego. Fikcyjny zespół złożony był z muzyków fińskiego zespołu Sleepy Sleepers oraz kilku innych muzyków. W czasie trwania akcji filmu do zespołu dołączył także były lider brytyjskiego zespołu punkowego The Members Nicky Tesco.
Po nagraniu filmu zespół nie rozpadł się i nagrywał kolejne płyty, wideo i grał koncerty. Zespół pojawił się w dwóch kolejnych filmach Akiego Kaurismäkiego: w 1994 w "Leningrad Cowboys Meet Moses" i w "Total Balalaika Show", który był rejestracją koncertu dla 70 tys. publiczności w Helsinkach z 12 czerwca 1993 z udziałem 160-osobowego Chóru Armii Czerwonej. Aki Kaurismäki był także reżyserem dwóch teledysków zespołu w 1992: do coveru znanego folkowego przeboju "Those Were The Days" oraz do "Thru The Wire" z udziałem Nicky'ego Tesco.
W 1994 zespół wystąpił na 11 rozdaniu nagród MTV USA Music Awards w Radio City Music Hall w Nowym Jorku, w towarzystwie 70 członków Chóru Armii Czerwonej, grając cover utworu "Sweet Home Alabama" z repertuaru Lynyrd Skynyrd, występ oglądało około 250 milionów widzów na całym świecie. W tym samym roku Leningrad Cowboys zagrali także duży koncert dla 60 tys. widzów w Berlinie pod nazwą "NOKIA Balalaika Show".
Zespół grał także w Polsce: 3 lipca 1999 w Poznaniu na zakończeniu Poznańskiej Teatralnej Malty dla 45 tys. widzów, 23 czerwca 2007 w Warszawie na Wiankach, a sam Tipe Johnson wspomagał wokalnie Apocalyptikę 16 kwietnia 2009 roku podczas koncertu w warszawskiej Stodole.
Muzyka.
Obecnie zespół liczy 13 członków, w tym 2 kobiety. Piosenki, z widocznym wpływem polki i rocka progresywnego, zespół wykonuje po angielsku. W repertuarze dominują teksty opisujące humorystycznie rosyjską rzeczywistość (traktory, rakiety np. "Space Tractor"), rosyjskie piosenki i pieśni folklorystyczne (np. "Kalinka"), ballady rock'n'rollowe i covery utworów takich zespołów jak The Beatles (np. "Yellow Submarine"), Led Zeppelin (np. "Stairway to Heaven"), The Turtles (np. "Happy Together"), czy Lynyrd Skynyrd i innych.

</doc>
<doc id="1261640" url="https://pl.wikipedia.org/wiki?curid=1261640" title="Herb gminy Widawa">
Herb gminy Widawa

Herb gminy Widawa przedstawia w polu czerwonym zamek murowany, srebrny o jednej wieży głównej i dwóch bocznych, niższych. Każda wieża o trzech blankach i jednym oknie łukowym. W bramie zamku brona.
Zamek przypomina o niegdysiejszych prawach miejskich Widawy.
Linki zewnętrzne.
Statut gminy

</doc>
<doc id="1261642" url="https://pl.wikipedia.org/wiki?curid=1261642" title="Mostostal Słupca">
Mostostal Słupca

Mostostal Słupca Spółka z ograniczoną odpowiedzialnością S.K.A. – polskie przedsiębiorstwo z siedzibą w Słupcy produkujące konstrukcje stalowe na potrzeby budownictwa. 
Historia.
Firma powstała 1 lutego 1970 roku jako Wytwórnia Konstrukcji Stalowych Mostostal Słupca, a produkcję podjęła w lipcu 1972. W 1992 roku została sprywatyzowana i przekształcona w spółkę akcyjną. W latach 2010-2012 działała jako spółka komandytowa-akcyjna, a od 1 stycznia 2014 roku spółka jawna. Z dniem 23 marca 2016 roku stała się spółką jawną z ograniczoną odpowiedzialnością i nosi nazwę Mostostal Wechta. Wytwarza konstrukcje stalowe na rynek krajowy oraz rynki zagraniczne (przede wszystkim do Niemiec i Austrii). Właścicielem Mostostalu Słupca jest holding Wechta S.A..
Firma posiada certyfkat jakości ISO 9001.

</doc>
<doc id="1261645" url="https://pl.wikipedia.org/wiki?curid=1261645" title="Funt południowoafrykański">
Funt południowoafrykański

Funt południowoafrykański − waluta Związku Południowej Afryki, a później Republiki Południowej Afryki w latach 1825−1961. Jego wartość była równa wartości funta szterlinga i, podobnie jak on, dzielił się na 20 szylingów, które z kolei dzieliły się na 12 pensów. Początkowo w obiegu znajdowały się banknoty i monety brytyjskie oraz banknoty emitowane przez prywatne banki i instytucje, a w 1921 roku powołany został Południowoafrykański Bank Rezerw (ang. South African Reserve Bank), który otrzymał wyłączne prawo emisji banknotów, a w 1923 roku także monet. Funt południowoafrykański został zastąpiony przez randa południowoafrykańskiego w roku 1961 według przelicznika 2 randy = 1 funt.

</doc>
<doc id="1261650" url="https://pl.wikipedia.org/wiki?curid=1261650" title="Football Club Jazz Pori">
Football Club Jazz Pori



</doc>
<doc id="1261659" url="https://pl.wikipedia.org/wiki?curid=1261659" title="Eva LaRue">
Eva LaRue

Eva Maria LaRue Callahan (ur. 27 grudnia 1966 w Long Beach) – amerykańska aktorka.
Nominowana do nagrody Emmy. Popularność zdobyła dzięki roli dr Marii Santos w serialu "Wszystkie moje dzieci". Pojawiła się w ostatnim sezonie serialu "George Lopez", gdzie grała Lindę, siostrę głównego bohatera. W sezonie: 2000–2001 występowała w serialu "Brygada ratunkowa" jako Brooke Carney. Wcieliła się również w postać księżnej Sereny w melodramacie "Zatrzymane chwile", adaptacji powieści Danielle Steel "Remembrance". Prowadziła programy telewizyjne i imprezy sportowe. We wrześniu 2005 roku dołączyła do obsady serialu "" jako ekspert od DNA, Natalia Boa Vista. Za tę rolę była dwukrotnie nominowana (w 2006 i w 2007 roku) do nagrody Imagen Foudation Awards.

</doc>
<doc id="1261661" url="https://pl.wikipedia.org/wiki?curid=1261661" title="Tor czasowy">
Tor czasowy



</doc>
<doc id="1261668" url="https://pl.wikipedia.org/wiki?curid=1261668" title="Tony Benn">
Tony Benn

Anthony Neil Wedgwood Benn znany jako Tony Benn oraz 2. wicehrabia Stansgate (ur. 3 kwietnia 1925 w Londynie, zm. 14 marca 2014 tamże) – brytyjski polityk, członek Partii Pracy, minister w rządach Harolda Wilsona i Jamesa Callaghana. Przedstawiciel lewego skrzydła partii.
Życiorys.
Benn był synem Williama Benna, 1. wicehrabiego Stansgate, i Margaret Holmes, córki Daniela Holmesa, liberalnego deputowanego. Wykształcenie odebrał w Westminster School oraz w New College na Uniwersytecie Oksfordzkim, gdzie studiował filozofię, politologię i ekonomię. Podczas studiów został przewodniczącym Oxford Union. Wtedy również, w 1949 roku, poznał swoją przyszłą żonę, Amerykankę Caroline DeCamp. Szybko wzięli ślub. Doczekali się razem czworga dzieci – Stephena, Hilaryego (laburzystowskiego ministra), Melissy (dziennikarki) i Joshui.
W lipcu 1943 roku Benn rozpoczął służbę w Royal Air Force. Służył w Afryce Południowej i Rodezji. Po wojnie pracował w BBC Radio. W 1950 roku został niespodziewanie mianowany laburzystowskim kandydatem na wybory uzupełniające w okręgu Bristol South East. Wybory te wygrał i zasiadł w Izbie Gmin. W latach 1951–1954 był jej najmłodszym członkiem ("Baby of the House").
Ojciec Benna został w 1942 roku kreowany wicehrabią Stansgate. Początkowo dziedzicem tytułu był starszy brat Tony’ego, Michael, który jednak zginął podczas II wojny światowej. Młodszy Benn odziedziczył tytuł parowski po śmierci ojca w 1960 r. i zasiadł w Izbie Lordów, tracąc miejsce w Izbie Gmin. Benn nie pogodził się z tym i wystartował w wyborach uzupełniających w 1961 roku Wybory te ponownie wygrał, ale sąd wyborczy pozbawił go prawa do zasiadania w niższej izbie i za zwycięzcę uznał kandydata konserwatystów, Malcolma St. Claira.
Pomimo porażki Benn nadal działał na rzecz swojego powrotu do Izby Gmin. Konserwatywny rząd Harolda Macmillana przyjął w końcu The Peerage Act 1963, który zezwalał na zrzeczenie się tytułu parowskiego, co uprawniało para do zasiadania w Izbie Gmin. Ustawa została podpisana przez królową 31 lipca 1963 roku tuż przez 18.00. Benn był pierwszy parem, który skorzystał z przepisów tej ustawy i o 18.22 zrezygnował z tytułu wicehrabiego. St. Clair zapowiedział, że będzie respektował wolę wyborców i po rezygnacji Benna zrezygnował z mandatu deputowanego. Benn wygrał wybory uzupełniające 20 sierpnia 1963 roku i ponownie zasiadł w Izbie Gmin.
Po wyborczym zwycięstwie Partii Pracy w 1964 roku Benn objął urząd poczmistrza generalnego. W tym czasie wybudowano Post Office Tower (która została otworzona przez Benna w 1966 roku), utworzono Postal Bus Service oraz wypuszczono pierwsze pamiątkowe znaczki pocztowe, zaprojektowane przez Davida Gentlemana. W 1966 roku został ministrem technologii i na tym stanowisku pozostał do wyborczej porażki laburzystów w 1970 roku Po powrocie Partii Pracy do władzy w 1974 roku Benn został ministrem przemysłu, ale w 1975 roku został przesunięty do ministerstwa energii.
W 1976 roku ze stanowiska lidera Partii Pracy zrezygnował Harold Wilson. Benn wystartował w wyborach, uzyskując w pierwszej turze 37 głosów. Pozwoliło mu to na przejście do następnej tury, ale Benn zrezygnował z ubiegania się o stanowisko. W dalszych turach popierał Michaela Foota, ale zwycięzcą został ostatecznie James Callaghan, który pozostawił Benna na dotychczasowym stanowisku. Benn utrzymał się na nim do wyborczego zwycięstwa Partii Konserwatywnej w 1979 roku.
Jeszcze jako minister Benn zbliżył się do lewego skrzydła Partii Pracy. Na pierwszej powyborczej konferencji Partii Pracy w 1980 roku postulował wystąpienie Wielkiej Brytanii z EWG oraz likwidację Izby Lordów. W 1981 roku wystartował w wyborach na wiceprzewodniczącego partii, ale minimalnie przegrał z dotychczasowym wiceprzewodniczącym Denisem Healeyem. W 1982 roku sprzeciwił się wysłaniu wojsk brytyjskich na Falklandy, postulując rozwiązanie konfliktu na forum ONZ.
W 1983 roku zlikwidowano okręg wyborczy Benna, który zamierzał wystartować w okręgu Bristol South, ale w wewnątrzpartyjnych prawyborach przegrał z dotychczasowym deputowanym Michaelem Cocksem. Po odrzuceniu propozycji startu w okręgu Livingston wystartował w okręgu Bristol East, ale przegrał tam z kandydatem konserwatystów Jonathanem Sayeedem. Benn powrócił do Izby Gmin już w 1984 roku, wygrywając wybory uzupełniające w okręgu Chesterfield.
Benn poparł strajk górników w latach 1984–1985. W 1988 roku ponownie wystartował w wyborach na lidera Partii Pracy, ale ponownie bez powodzenia. Podczas I wojny w Zatoce Perskiej był aktywnym działaczem ruchu antywojennego. Odwiedził Bagdad, gdzie namawiał Saddama Husajna do wypuszczenia jeńców. Był jednym z nielicznych deputowanych, którzy sprzeciwiali się interwencji NATO w Kosowie. W 1991 roku zgłosił projekt Commonwealth of Britain Bill, który zakładał zniesienie monarchii i wprowadzenie republiki oraz napisanie konstytucji. Projekt nigdy nie doczekał się drugiego czytania.
W 2001 roku Benn zrezygnował z miejsca w Izbie Gmin, ale pozostał aktywnym politykiem. W 2003 roku sprzeciwiał się wojnie w Iraku. W lutym 2004 roku został przewodniczącym Koalicji Stop Wojnie. W październiku 2007 roku ogłosił chęć powrotu do Izby Gmin i zaproponował kierownictwu Partii Pracy swoją osobę jako kandydata w okręgu Kensington and Chelsea.

</doc>
<doc id="1261670" url="https://pl.wikipedia.org/wiki?curid=1261670" title="Ewa de la Rue">
Ewa de la Rue



</doc>
<doc id="1261672" url="https://pl.wikipedia.org/wiki?curid=1261672" title="FC Jazz Pori">
FC Jazz Pori



</doc>
<doc id="1261673" url="https://pl.wikipedia.org/wiki?curid=1261673" title="Wicehrabia Stansgate">
Wicehrabia Stansgate

Wicehrabiowie Stansgate 1. kreacji (parostwo Zjednoczonego Królestwa)
Najstarszy syn 2. wicehrabiego Stansgate: Stephen Michael Wedgwood Benn
Najstarszy syn najstarszego syna 2. wicehrabiego Stansgate: Daniel John Wedgwood Benn

</doc>
<doc id="1261675" url="https://pl.wikipedia.org/wiki?curid=1261675" title="Psathyrella">
Psathyrella

Psathyrella (Fr.) Quél. (kruchaweczka) – rodzaj grzybów z rodziny kruchaweczkowatych ("Psathyrellaceae").
Charakterystyka.
Saprotrofy rosnące na ziemi, drewnie i nawozie. Kapelusze przeważnie łamliwe, suche, przeważnie higrofaniczne, łuskowate, kosmkowate lub nagie, niebruzdowane i nierozpływające się. Trzony nagie do kosmkowatych, czasem korzeniaste. Przeważnie bez pierścienia. Blaszki przyrośnięte, nierozpływające się. Miąższ przeważnie bardzo kruchy. Wysyp zarodników ciemnobrązowy, czarnobrązowy (rzadko czerwonawobrązowy lub czarny). Zarodniki eliptyczne, gładkie, przeważnie z porą rostkową, trama blaszek regularna (strzępki biegną równolegle).
Systematyka i nazewnictwo.
Pozycja w klasyfikacji według Index Fungorum: "Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe: "Agaricus" subsect. "Homophron" Britzelm., "Agaricus" trib. "Psathyra" Fr., "Agaricus" trib. "Psathyrella" Fr., "Astylospora" Fayod, "Drosophila" Quél., "Gymnochilus" Clem., "Homophron" (Britzelm.) W.B. Cooke, "Hypholomopsis" Earle, "Pannucia" P. Karst., "Pluteopsis" Fayod, "Psalliotina" Velen., "Psammocoparius" Delile ex De Seynes, "Psathyra" (Fr.) P. Kumm., "Psilocybe" Fayod.
Nazwę polską nadał Stanisław Chełchowski w 1898 r. W polskim piśmiennictwie mykologicznym należące do tego rodzaju gatunki opisywane był też pod nazwami: kołpaczek, łączak, kruszak, łysak, kruchawka, maślanka. 

</doc>
<doc id="1261677" url="https://pl.wikipedia.org/wiki?curid=1261677" title="Ministrowie technologii Wielkiej Brytanii">
Ministrowie technologii Wielkiej Brytanii

Minister technologii (en. "Minister of Technology") odpowiadał w brytyjskim rządzie za sprawy rozwoju technologicznego. Został powołany po wyborczym zwycięstwie Partii Pracy w 1964 r. i przetrwał do wyborczej porażki laburzystów w 1970 r. Nowy premier, konserwatysta Edward Heath, połączył ministerstwo technologii z Zarządem Handlu, tworząc ministerstwo handlu i przemysłu.

</doc>
<doc id="1261679" url="https://pl.wikipedia.org/wiki?curid=1261679" title="WR 104">
WR 104

WR 104 – gwiazda podwójna znajdująca się około 8000 lat świetlnych od Ziemi, składająca się z gwiazdy Wolfa-Rayeta i gwiazdy typu OB. Znajduje się w konstelacji Strzelca. Okres orbitalny układu wynosi około 220 dni.
Obserwacje optyczne wskazywały, że oś rotacyjna układu skierowana jest w przybliżeniu w kierunku Ziemi. Może to mieć znaczenie, jeżeli WR 104 zamieni się w supernową (lub nawet hipernową) – eksplozje tego typu często są ukierunkowane właśnie w kierunku osi rotacyjnej. Możliwe jest także, że w momencie wybuchu gwiazdy powstanie rozbłysk gamma, który mógłby spowodować zniszczenie ziemskiej powłoki ozonowej i w konsekwencji całkowite lub znaczne zniszczenie życia na Ziemi. Według niektórych naukowców właśnie tego rodzaju rozbłysk gamma spowodował tzw. wymieranie ordowickie, które miało miejsce 445 milionów lat temu, pod koniec ordowiku. Wymarło wtedy około 85% ówczesnych gatunków.
Ostatnie badania spektroskopowe wskazują jednak, że oś obrotu układu WR 104 jest nachylona pod kątem 30°-40° do kierunku do Ziemi.

</doc>
<doc id="1261684" url="https://pl.wikipedia.org/wiki?curid=1261684" title="Jan Stankiewicz (działacz białoruski)">
Jan Stankiewicz (działacz białoruski)

Jan lub Janka Stankiewicz ps. „Braczysłau Skarynin”, „J. Januczonak” (ur. 26 listopada 1891 w Orleniętach koło Oszmiany, zm. 16 sierpnia 1976 w Hawthorn w Stanach Zjednoczonych) – białoruski działacz narodowy i polityk. Poseł na Sejm II RP II kadencji (1928–1930). Brat księdza Adama Stankiewicza.
Życiorys.
W czasie I wojny światowej walczył w rosyjskim wojsku, dostał się do niewoli austriackiej. W latach 1918–1921 uczestniczył w pracach nad utworzeniem niepodległego państwa białoruskiego, zajmował się m.in. negocjacjami politycznymi ze strona litewską.
Pierwsze nauki pobierał w szkole miejskiej w Oszmianie, później kształcił się w prawosławnym seminarium duchownym w Wilnie. Po ukończeniu gimnazjum białoruskiego w Wilnie studiował filozofię na Uniwersytecie w Pradze. W 1923 roku, podczas studiów, był jednym z autorów białoruskojęzycznego czasopisma „Biełaruski Student”, w którym pisał pod pseudonimem "B. Skarynicz". Studia ukończył w 1927 roku. W latach 1927–1940 był lektorem języka białoruskiego na Uniwersytecie Stefana Batorego, od 1928 do 1932 roku również w Warszawie.
W 1928 roku wybrano go na posła z listy Bloku Mniejszości Narodowych w okręgu Lida. Redagował miesięcznik „Rodnaja Mowa”, działał w Białoruskim Towarzystwie Naukowym.
W 1939 roku zaangażowany w działalność Komitetu Białoruskiego w Gdańsku, więziony przez polskie władze w Wilnie, rok później zakładał Partię Białoruskich Nacjonalistów, był również zaangażowany w pertraktacje polsko-białoruskie w 1942 roku.
Po II wojnie światowej przebywał na emigracji w RFN (wykładał m.in. na Ukraińskim Wolnym Uniwersytecie w Monachium) i USA. Został pochowany na cmentarzu w South River w New Jersey.
Został odznaczony m.in. estońskim Krzyżem Wolności III klasy.

</doc>
<doc id="1261685" url="https://pl.wikipedia.org/wiki?curid=1261685" title="Stadion Ōita">
Stadion Ōita

Stadion Ōita lub Big Eye (Ōita Bank Dome od nazwy sponsora) – stadion piłkarski położony w japońskim mieście Ōita. Spotkania domowe rozgrywa na nim klub J-League, Oita Trinita. Obiekt został zaprojektowany przez sławnego architekta Kisho Kurokawę, a wybudowany przez KT Group, Takenaka Corporation.
Historia.
Stadion został otwarty w 2001 roku. Posiada 43 000 miejsc siedzących. Obiekt ma rozsuwającą się kopułę. Rozegrane zostały na nim trzy mecze Mistrzostw Świata 2002:
Mecze fazy grupowej:
Mecz 1/8 finału:

</doc>
<doc id="1261688" url="https://pl.wikipedia.org/wiki?curid=1261688" title="Słupeckie Towarzystwo Społeczno-Kulturalne">
Słupeckie Towarzystwo Społeczno-Kulturalne

Słupeckie Towarzystwo Społeczno-Kulturalne – organizacja, założona 2 marca 1983 roku w Słupcy Jej cele statutowe to upowszechnianie i propagowanie wiedzy o Słupcy, jej historii, dziedzictwie jej mieszkańców oraz działania w sferze kultury. Pierwszym prezesem Stowarzyszenia był Roman Lewandowski, a w 1993 roku zastąpił go Maciej Nowacki. Od 2010 roku prezesem jest Teresa Więckowska. Członkiem Towarzystwa był m.in. Marian Jarecki.
Działalność.
Towarzystwo było m.in. organizatorem obchodów setnej rocznicy urodzin związanego ze Słupcą kompozytora Apolinarego Szeluty oraz 700-lecia nadania Słupcy praw miejskich. Zainicjowało także działania zmierzające do ochrony pozostałości słupeckich murów miejskich oraz innych materialnych śladów dawnej Słupcy. Członkowie Towarzystwa sprawują opiekę nad zabytkowymi oraz ważnymi dla historii miasta nagrobkami na słupeckim cmentarzu. Inną formą działalności członków Stowarzyszenia jest spisywanie wspomnień starszych mieszkańców miasta. Członkowie STSK byli inicjatorami powołania w Słupcy Uniwersytetu III Wieku.
Publikacje.
Staraniem Towarzystwa wydawany był także kwartalnik społeczno-kulturalny „Wiadomości Słupeckie”, który w roku 2001 przekształcono w wydawnictwo „Zeszyty Słupeckie”, stanowiące minimonografie, przedstawiające pojedyncze zagadnienia związane z miastem.

</doc>
<doc id="1261690" url="https://pl.wikipedia.org/wiki?curid=1261690" title="August Bender">
August Bender

August Heinrich Bender (ur. 2 marca 1909 w Düren, zm. 29 grudnia 2005 tamże) – lekarz w obozie koncentracyjnym Buchenwald i SS-Sturmbannführer.
Doktor medycyny, członek NSDAP (nr legitymacji partyjnej 2087161) i SS (nr identyfikacyjny 194671). W czasie II wojny światowej pełnił służbę w 3 Dywizji "SS-Totenkopf". Od połowy 1944 do 11 kwietnia 1945 roku Bender był lekarzem oddziałowym w obozie w Buchenwaldzie. Był jednym z nielicznych lekarzy SS, którzy nie brali bezpośrednio udziału w zbrodniach popełnianych na więźniach obozu.
W procesie załogi Buchenwaldu przed amerykańskim Trybunałem Wojskowym w Dachau Bender został skazany na 10 lat więzienia, ale karę wkrótce zamieniono mu na 3 lata pozbawienia wolności.

</doc>
<doc id="1261692" url="https://pl.wikipedia.org/wiki?curid=1261692" title="Teofil Staniszkis">
Teofil Staniszkis



</doc>
<doc id="1261699" url="https://pl.wikipedia.org/wiki?curid=1261699" title="Hank Shermann">
Hank Shermann

Hank Shermann właściwie Rene Krolmark (ur. 11 lipca 1958) – duński muzyk, kompozytor i instrumentalista, gitarzysta. Shermann współpracował z takimi grupami muzycznymi jak Brats, Mercyful Fate, Fate, Zoser Mez, Gutrix, Volbeat, Virus 7, King Kobra oraz Force Of Evil.
W 2004 roku muzyk wraz z Michaelem Dennerem został sklasyfikowany na 57. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="1261702" url="https://pl.wikipedia.org/wiki?curid=1261702" title="Jarosław Jakimczyk">
Jarosław Jakimczyk

Jarosław Jakimczyk - (ur. 1967 we Wrocławiu) – polski dziennikarz śledczy specjalizujący się w tematyce służb specjalnych. Autor książki „Najweselszy barak w obozie. Tajna policja komunistyczna jako krytyk artystyczny i kurator sztuki w PRL”.
Absolwent historii sztuki na Uniwersytecie Wrocławskim. W 1991 odbył staż w dziale malarstwa w Hamburger Kunsthalle. Jeszcze jako student tłumaczył z języka niemieckiego kryminały, których bohaterem był agent FBI Jerry Cotton.
Karierę dziennikarza rozpoczął w 1994 jako stażysta we wrocławskim oddziale Super Expressu. Następnie był reporterem Radia Kolor Wrocław. Na początku 1996 został redaktorem naczelnym wrocławskiego Radia Klakson, pierwszej w Polsce rozgłośni radiowej przeznaczonej dla kierowców. W tym okresie nawiązał również współpracę z Sekcją polską BBC, dla której przygotowywał korespondencje radiowe, m.in. „wejścia na żywo” podczas powodzi w 1997 r.
Od września 1996 związany z dziennikiem „Życie”, w którym pracował do października 2000. Do jego najważniejszych publikacji w tym okresie należą: cykl artykułów o nadużyciach w giełdowej spółce Polifarb Wrocław S.A.; materiał o funkcjonariuszach Służby Bezpieczeństwa współpracujących w latach 80. z opozycją we Wrocławiu ("„Piłsudczycy, kiedyś w SB”" 25.03.1997 r. s. 5.); seria tekstów (napisanych wspólnie z Wojciechem Czuchnowskim) ujawniających rolę Mieczysława Janosza, jednego z negatywnych bohaterów Afery „Żelazo”, w zamieszaniu wokół krzyży stawianych na żwirowisku w byłym obozie zagłady Auschwitz.
Szczególnie spektakularny był cykl artykułów (napisanych wspólnie z Bertoldem Kittelem) nt. nadużyć i przestępstw w Urzędzie Ochrony Państwa i Wojskowych Służbach Informacyjnych. Efektem publikacji dotyczących infiltracji WSI przez obce wywiady (Rosji i USA) było aresztowanie czterech oficerów Wojska Polskiego, którzy zostali skazani na kary więzienia za szpiegostwo. W wyniku tych publikacji Jakimczyk i Kittel zostali oskarżeni o wielokrotne ujawnienie tajemnicy państwowej. Doniesienia na nich w 1999 r. złożył trzykrotnie Ryszard Kalisz, ówczesny szef Kancelarii Prezydenta RP. Śledztwa i sprawy sądowe zostały utajnione. W lipcu 2011 zakończył się ostatni proces w tej sprawie.
Współpracował także z dziennikiem „Rzeczpospolita”, „Pulsem Biznesu”. Był redaktorem naczelnym magazynu „Internet Standard”. W 2003 roku podjął współpracę z tygodnikiem „Wprost”, gdzie pracował do września 2007. Aktualnie pracuje w TVP, gdzie jest głównym specjalistą biura programowego. Współpracuje także z tygodnikiem „Newsweek Polska” i portalem internetowym www.money.pl.
Do jego najsłynniejszych artykułów należą: „Wyrok na Jana Pawła II” z czerwca 2007, „Polski Al Capone” z 2006, „Zabójcza Panna” z 2005, „Profesor z SB” oraz „King Kongo” z 2003.
Słynny jest także krótki reportaż z 2005 zamieszczony na łamach „Wprost” opisujący spotkanie Adama Michnika z Jerzym Urbanem.

</doc>
<doc id="1261709" url="https://pl.wikipedia.org/wiki?curid=1261709" title="Zofia Moraczewska">
Zofia Moraczewska

Zofia Anna Moraczewska z domu Gostkowska (ur. 4 lipca 1873 w Czerniowcach, zm. 16 listopada 1958 w Sulejówku) – polska działaczka społeczna i polityk lewicy, posłanka na Sejm Ustawodawczy oraz na Sejm III kadencji w II RP, żona Jędrzeja Moraczewskiego.
Życiorys.
Urodziła się jako córka rektora Politechniki Lwowskiej Romana Gostkowskiego i Wandy z Dylewskich. Dzieciństwo i młodość spędziła we Lwowie oraz w należącej do jej dziadków (Aleksandry z domu Graf i lekarza wojskowego Juliana Dylewskich) wsi Ostra pod Czerniowcami.
Początkowo uczyła się w domu, w 1889 ukończyła Zakład Wyższy Naukowy Żeński W. Niedziałkowskiej, a następnie Seminarium Nauczycielskie Żeńskie we Lwowie. W 1893 z odznaczeniem zdała egzamin dojrzałości, zaś w 1895 złożyła egzamin na nauczyciela języka niemieckiego w szkołach powszechnych. Od 1891 do 1893 wykonywała pracę nauczycielki w gimnazjum W. Niedziałkowskiej we Lwowie, następnie do 1895 odbyła praktykę w szkole ćwiczeń przy tym gimnazjum.
Już we wczesnej młodości zaangażowała się w działalność społeczną i polityczną – w 1896 wstąpiła do Galicyjskiej Partii Socjaldemokratycznej, a w tym samym roku wyszła za mąż za Jędrzeja Moraczewskiego. W czasie zamieszkania w okręgu wyborczym Moraczewskiego w Stryju z jej inicjatywy powstały organizacje „Związek Kobiet” i „Praca”, które szerzyły idee socjalistyczne i niepodległościowe, propagowały zasady spółdzielczości.
Po wybuchu I wojny światowej rozpoczęła działalność utworzonej w 1915 Ligi Kobiet Galicji i Śląska. W latach1916–1918 była jej przewodniczącą. W 1918 wraz z działaczkami Ligi Kobiet Pogotowia Wojennego działającej na terenie Królestwa Polskiego utworzyła Ligę Kobiet Polskich. W okresie 1917–1918 pracowała w Związku Sanitariuszek, następnie w 1919 w redakcji „Głosu Kobiet” w Warszawie, organu Wydziału Kobiecego PPS w Warszawie. Od 1920 na stałe mieszkała w Sulejówku k. Warszawy.
W styczniu 1919 została wybrana z listy nr 1 (PPSD) w okręgu wyborczym nr 36 (Kraków) i weszła w skład Sejmu Ustawodawczego RP zasiadając jako jedyna kobieta w klubie Związku Polskich Posłów Socjalistycznych. Na 10 sesji Sejmu 5 marca 1919. wystąpiła z interpelacją przeciw dyskryminacji kobiet, jaką było zamierzone zwolnienie z pracy urzędniczek w Ministerstwie Spraw Zagranicznych.
Wraz z Julianem Smulikowskim głosowała za uchwaleniem konstytucji marcowej, za co otrzymała naganę partyjną – na znak protestu wystąpiła z klubu i na kilka lat zawiesiła działalność polityczną, we wrześniu 1922 (pięć lat później wystąpiła z PPS).
Po przewrocie majowym dokonanym w 1926 przez Józefa Piłsudskiego, stanęła w grudniu 1927 na czele „Demokratycznego Komitetu Wyborczego Kobiet Polskich”. Po zakończonych wyborach parlamentarnych, w marcu 1928 z inicjatywy Moraczewskiej został on przekształcony w Związek Pracy Obywatelskiej Kobiet, który szybko stał się największą organizacją kobiecą w kraju. Dzięki jej zabiegom przedstawicielki Związku weszły w skład delegacji rządowych na sesje Międzynarodowego Biura Pracy, sesję Ligi Narodów w Genewie w 1931. oraz na Konferencję Rozbrojeniową w Genewie w 1932.
W 1930 ponownie wybrana z listy państwowej BBWR do Sejmu, nie przejawiała większej aktywności w życiu politycznym. W Sejmie była kierownikiem grupy w Komisji Imigracyjnej.
W 1933 zrzekła się stanowiska przewodniczącej Związku Pracy Obywatelskiej Kobiet i wraz z grupą współpracowniczek wystąpiła z organizacji protestując przeciw zbyt prorządowemu stanowisku Związku. W 1935 powołała do życia „Samopomoc Społeczną Kobiet”.
W czasie wojny była członkinią Rady Nadzorczej Spółdzielni Spożywców „Społem” w Sulejówku i organizatorką Komitetu Obywatelskiego pomocy ofiarom wojny. W grudniu 1940 usunięta przez Niemców z własnego domu zamieszkała wraz z mężem w drewnianej oficynie dworku Józefa Piłsudskiego w Sulejówku. Po wojnie nie angażowała się w życie publiczne. Władze komunistyczne pozwoliły jej na zatrzymanie willi w Sulejówku, w którym mieszkała od 1920. Po wojnie, od 1947 przygotowywała do druku Encyklopedię Polskiego Ruchu Kobiecego. Zmarła 16 listopada 1958 w Sulejówku. Pochowana na cmentarzu Powązki Wojskowe w Warszawie (kwatera A27-2-22).
Życie prywatne.
Zamężna z Jędrzejem Moraczewskim (premierem). Mieli czworo dzieci, z których pierwszy syn Tadeusz (1901–1902) zmarł w niemowlęctwie, natomiast drugi syn Kazimierz (1903–1920) poległ 1 sierpnia 1920 pod Nowogrodem, czasie wojny polsko-bolszewickiej jako 17-letni ochotnik. Trzeci syn Adam (1907–1941) był doktorem historii, a w czasie wojny kurierem (zginął w KL Auschwitz), a ich córka Wanda (1905–1942) była nauczycielką łaciny i żołnierzem AK, więzioną na Pawiaku; zginęła w 1942 w KL Auschwitz-Birkenau.

</doc>
<doc id="1261713" url="https://pl.wikipedia.org/wiki?curid=1261713" title="Tytus Klaudiusz Herodes Attykus">
Tytus Klaudiusz Herodes Attykus

Tytus Klaudiusz Herodes Attykus (ok. 67-137) – rzymski senator żyjący w II wieku.
Herodes był synem Tiberiusa Claudiusa Hipparchosa, zaś jego synem był Herod Attyk, grecki retor i nauczyciel Marka Aureliusza. Był legatem ("legatus Augusti pro praetore") Judei od 99/100 do 102/103. W roku 132 był konsulem dodatkowym ("consul suffectus").
Jego zła sława wywodzi się ze stwierdzenia Euzebiusza z Cezarei, że to za jego urzędowania w czasach cesarza Trajana kuzyn Jezusa Chrystusa, Szymon (Symeon), syn Klopasa, drugi biskup Jerozolimy, następca Jakuba Sprawiedliwego został umęczony w wieku 120 lat ("Historia kościoła" 3,32). Według Hegezypa, który był źródłem Euzebiusza, Kleofas lub Klopas był bratem Józefa z Nazaretu, czyli stryjem Jezusa.

</doc>
<doc id="1261723" url="https://pl.wikipedia.org/wiki?curid=1261723" title="Pancerniki typu Dunkerque">
Pancerniki typu Dunkerque

Pancerniki typu Dunkerque – francuskie pancerniki z okresu II wojny światowej. Zbudowano 2 okręty tego typu.
Historia.
Na początku lat 30. XX wieku we Francji rozpoczęto prace nad nowym typem pancerników mających być przeciwwagą dla niemieckich krążowników ciężkich typu "Deutschland".
Okręty projektowano z zachowaniem ograniczeń narzuconych przez traktat waszyngtoński. Zdecydowano się na zastosowanie w konstrukcji nietypowego rozmieszczenia dział artylerii głównej w dwóch 4 działowych wieżach. Jednym z powodów takiego rozwiązania była mniejsza masa opancerzenia zastosowanego dla dwóch wież niż byłoby to w przypadku np. 4 wież. Podobny układ zastosowano na zbudowanych później pancernikach typu "Richelieu".

</doc>
<doc id="1261724" url="https://pl.wikipedia.org/wiki?curid=1261724" title="Chefsiba Smith">
Chefsiba Smith



</doc>
<doc id="1261726" url="https://pl.wikipedia.org/wiki?curid=1261726" title="Tadeusz Parys">
Tadeusz Parys

Tadeusz Parys (ur. 25 marca 1887 w Bieżuniu Płockim, zm. wiosną 1940 w Katyniu) – polski samorządowiec, farmaceuta, działacz społeczny i porucznik rezerwy Wojska Polskiego. Burmistrz Słupcy (1924–1927). Ofiara zbrodni katyńskiej.
Życiorys.
Urodził się 25 marca 1887 w Bieżuniu Płockim w rodzinie Leona Parysa. Absolwent dwuletniego kursu farmacji na Cesarskim Uniwersytecie Warszawskim (dyplom prowizora w 1913). Od 1920 pełnił służbę w Wojsku Polskim, pracując najpierw w szpitalu wojskowym, a następnie w szpitalu załogi w Jabłonnie. Mianowany porucznikiem ze starszeństwem z 1 czerwca 1919. W latach 1924–1927 został dwukrotnie wybrany burmistrzem Słupcy.
Za zgodą Rady Miejskiej zainicjował tworzenie zbiorów muzealnych dokumentujących przeszłość i historię Słupcy oraz jej mieszkańców.
Później był aptekarzem w Łowiczu i właścicielem apteki w Kowlu. Walczył w kampanii wrześniowej. Wiosną 1940 został przez NKWD zamordowany w Katyniu.

</doc>
<doc id="1261727" url="https://pl.wikipedia.org/wiki?curid=1261727" title="Erich Wagner">
Erich Wagner

Erich Wagner (ur. 15 września 1912 w Komotau, zm. 22 marca 1959 w Oberkirch) – zbrodniarz nazistowski, lekarz w niemieckim obozie koncentracyjnym Buchenwald i SS-Sturmbannführer.
Ukończył medycynę w grudniu 1938 na Uniwersytetach w Grazu i Innsbrucku. Po Anschlussu Austrii wstąpił do NSDAP i SS (nr identyfikacyjny 279572). Od listopada 1939 do stycznia 1941 pełnił służbę jako lekarz obozowy w Buchenwaldzie, gdzie mordował więźniów za pomocą śmiertelnych zastrzyków. Wagner kolekcjonował tatuaże, które wycinał z ciał pomordowanych więźniów. Następnie Wagner pełnił służbę w 2 Dywizji SS „Das Reich” i 6 Dywizji SS „Nord”. 
Pod koniec wojny został schwytany przez wojska amerykańskie, ale zbiegł z niewoli w 1948. Przez następne kilka lat ukrywał się pod fałszywym nazwiskiem. W 1957 Wagner powrócił do pracy w zawodzie lekarza. Rok później został aresztowany przez władze zachodnioniemieckie pod zarzutem morderstw popełnionych w Buchenwaldzie. Popełnił samobójstwo (podciął sobie żyły) w więzieniu Oberkirch 22 marca 1959. 

</doc>
<doc id="1261728" url="https://pl.wikipedia.org/wiki?curid=1261728" title="Potyczka pod Benavente">
Potyczka pod Benavente

Potyczka pod Benavente – bitwa stoczona 29 grudnia 1808 roku, była typowym starciem oddziałów ariergardy i awangardy i miała miejsce podczas odwrotu wojsk brytyjskich generała Johna Moore’a w kierunku La Coruna w północno-zachodniej Galicji.
Na początku grudnia Moore rozpoczął marsz na północ, z zamiarem przerwania francuskich linii komunikacyjnych pomiędzy Burgos i Madrytem. Był przekonany, że Napoleon oblega Madryt, gdy tymczasem miasto skapitulowało 4 grudnia, dając Napoleonowi wolną rękę i możliwość rozprawienia się z armią brytyjską. Po zwycięstwie w mało znaczącej potyczce pod Sahagún 21 grudnia Moore pojął, że może mieć kłopoty i nakazał swej armii spieszny odwrót w kierunku La Coruna.
Między Brytyjczykami i Francuzami rozpoczął się „wyścig do Benavente”, gdzie znajdował się most nad rzeką Esla. Brytyjczycy byli szybsi i 28 grudnia most został zniszczony. Piechota Moore’a kontynuowała szybki marsz na zachód, natomiast część kawalerii została nad Eslą, by opóźnić postępy wojsk francuskich.
29 grudnia generał Charles Lefebvre-Desnouettes, dowódca kawalerii Gwardii Cesarskiej, postanowił – na czele czterech szwadronów szaserów – sforsować rzekę. Początkowo Francuzi mieli przewagę nad Brytyjczykami pikietującymi brzeg. Pierwszy atak brytyjski, w wykonaniu jednego szwadronu (130 ludzi) z 18. pułku lekkich dragonów pułkownika Otwaya, został z łatwością odparty, ale zaraz nadeszło wsparcie ze strony 3. pułku dragonów Królewskiego Legionu Niemieckiego majora Burgwedela, co umożliwiło przeprowadzenie drugiego ataku. Tym razem dragoni przebili się przez pierwszą linię Francuzów, ale zostali osaczeni przez dwie następne i jedynie ucieczka uratowała ich przed okrążeniem.
W tej sytuacji ariergarda Brytyjczyków cofnęła się ku Benavente, gdzie lord Paget miał 450 konnych z 10. pułku huzarów. Lefebvre nieroztropnie, nie czekając na posiłki, przekroczył rzekę i ruszył naprzód. Gdy dotarł do Benavente, Paget uderzył nań znienacka. Teraz Francuzi byli w mniejszości, bowiem Brytyjczycy mieli w sumie 650 ludzi. Opór francuskich gwardzistów trwał krótko; poszli w rozsypkę i rzucili się do ucieczki, ścigani aż do brodu. Po przeformowaniu chcieli uderzyć raz jeszcze, ale zrezygnowali widząc nadciągającą baterię brytyjskiej artylerii konnej.
W czasie całego starcia Brytyjczycy stracili 50 ludzi. Straty francuskie były znacznie poważniejsze. Na placu boju zostało 55 zabitych lub rannych szaserów, a lekarze napoleońscy meldowali o opatrzeniu dalszych 70. Do niewoli dostało się 73 Francuzów, a wśród nich sam Lefebvre (który spędził następne trzy lata jako jeniec na Wyspach).
Z informacji zawartych w pamiętnikach polskich uczestników wojny wynika, że w starciu (zapewne w jego drugiej fazie) brał udział 2. szwadron 1 Pułku Szwoleżerów-Lansjerów. Pisał o tym Józef Bonawentura Załuski, w swych "Wspomnieniach o Pułku Lekkokonnym Polskim Gwardyi Napoleona" publikowanych w tygodniku „Czas” w Krakowie w odcinkach w latach 1858–1860: "W Kampanii zimowej przeciwko Anglikom z r. 1808 na 9 w okolicach rzeki Esla i miasta Beneventa w potyczce z jazdą angielską pod wsią Servinianos Zwierkowski obok kapitana Seweryna Fredro ratował mnie z zagranicznej przewagi, i obaj zostali ranni od angielskiego pałasza".

</doc>
<doc id="1261731" url="https://pl.wikipedia.org/wiki?curid=1261731" title="Fort Coligny">
Fort Coligny

Fort Coligny - fort założony na terenie Brazylii w 1558 roku z inicjatywy przywódcy francuskich hugenotów Gasparda de Coligny'ego. W 1559 roku został zniszczony przez Portugalczyków.

</doc>
<doc id="1261732" url="https://pl.wikipedia.org/wiki?curid=1261732" title="Hotel Savoy (powieść)">
Hotel Savoy (powieść)

Hotel Savoy – pierwsza powieść Josepha Rotha, która ukazała się w wydaniu książkowym w 1924 roku. Jej głównym bohaterem jest Gabriel Dan, który po wojnie i trzyletniej niewoli na Syberii dociera do fabrycznego miasta na pograniczu Wschodu i Zachodu, gdzie zatrzymuje się w Hotelu Savoy. Miastem tym jest niewymieniona w powieści z nazwy Łódź.

</doc>
<doc id="1261734" url="https://pl.wikipedia.org/wiki?curid=1261734" title="Mistrzostwa Europy w Pływaniu 1947">
Mistrzostwa Europy w Pływaniu 1947

VI Mistrzostwa Europy w Pływaniu odbyły się w Monte Carlo w Księstwie Monako w dniach 10-14 września 1947 roku. Rozegrano zawody w jedenastu konkurencjach pływackich, czterech konkurencjach skoków do wody i turniej piłki wodnej. Klasyfikację medalową wygrała reprezentacja Francji.

</doc>
<doc id="1261735" url="https://pl.wikipedia.org/wiki?curid=1261735" title="Kanstancin Juchniewicz">
Kanstancin Juchniewicz

Kanstancin (Kastuś) Alaksandrawicz Juchniewicz, także Konstanty Juchniewicz (ur. 15 grudnia 1896 w Puszkaryszkach k. Brasławia, zm. 14 sierpnia 1971 w Brasławiu) – białoruski polityk okresu II RP, dziennikarz, poseł na Sejm. 
Życiorys.
Studiował w szkole rolniczej w Szawlach. W czasie I wojny światowej służył w armii rosyjskiej i I Korpusie wojsk polskich. 
W okresie II RP wiceprezes związanego z chadecją Białoruskiego Związku Włościańskiego (konkurenta „Hramady”), członek zarządu Kasy Stefczyka. Pisywał do pism „Białoruskaja Krynica”, „Głos Wileński”, „Kurier Wileński”, „Sielska Niwa”. 
Aresztowany w 1928 za działalność antypaństwową, w tym samym roku wybrany na posła II kadencji Sejmu RP z okręgu Święciany. Jego mandat unieważniono w kwietniu 1930, by przywrócić mu ważność w lipcu tego samego roku. 
W latach 30. związany z Białoruską Narodowo-Socjalistyczną Partią, współpracującą z NSDAP w nadziei na stworzenie niezależnego państwa białoruskiego, od 1937 sprawował funkcję jej sekretarza. 
W 1939 aresztowany przez NKWD i wywieziony do łagru w Republice Komi, po powrocie z łagru mieszkał w Brasławiu, zginął w wypadku samochodowym. 

</doc>
<doc id="1261739" url="https://pl.wikipedia.org/wiki?curid=1261739" title="Jan Szczurek-Cergowski">
Jan Szczurek-Cergowski

Jan Szczurek-Cergowski (do 1938 Jan Szczurek) ps. „Sławbor”, „Mestwin”, „Cios”, „Wiesław” (ur. 22 grudnia 1897 w Cergowej, zm. 14 listopada 1972 w Warszawie) – pułkownik artylerii Wojska Polskiego, szef Wydziału Artylerii Oddziału III Komendy Głównej AK. Uczestnik powstania warszawskiego, dowódca zgrupowania „Podobwodu Śródmieście Południowe” i dowódca 72 pułku piechoty AK. Organizator konspiracji antykomunistycznej m.in. Delegat Sił Zbrojnych Obszaru Zachodniego, a następnie prezes Obszaru Zachodniego WiN. Więziony od 1945 do 1947 oraz od 1950 do 1956.
Życiorys.
Syn Jana Szczurka, małorolnego chłopa ze wsi Cergowa w powiecie Krosno, oraz Franciszki z domu Drozd. Był uczniem Szkoły Realnej w Krośnie, kończąc w 1914 szóstą klasę. Od 1912 należał do tajnego skautingu, a do 1913 do Związku Strzeleckiego w Krośnie.
Od sierpnia do listopada 1914 służył w Legionach, skąd został zwolniony z powodu choroby. W czerwcu 1915 został powołany do armii austriackiej, w której służył na froncie rosyjskim, rumuńskim i włoskim. Ukończył w tym czasie szkołę podoficerską i szkołę oficerów rezerwy. Od listopada 1918 przebywał w niewoli włoskiej, zaś od marca 1919 był żołnierzem w Armii Polskiej we Włoszech i we Francji. W kwietniu 1919 powrócił wraz z Armią do Polski.
Od sierpnia 1919 był kierownikiem składów artyleryjskich III Korpusu, do października 1919 był dowódcą kolumny amunicyjnej nr 629, zaś od stycznia 1920 dowódcą oddziału w Parku Uzbrojenia, zaś od stycznia 1921 dowódcą Parku Uzbrojenia w 16 Pomorskiej Dywizji Piechoty.
Od lutego 1921 został mianowany referentem w Urzędzie Uzbrojenia Dowództwa Okręgu Korpusu nr VIII w Toruniu. W 1924 funkcję pełnił jako porucznik (ze starszeństwem z dniem 1 czerwca 1919), w Szefostwie Artylerii i Służby Uzbrojenia Dowództwa Okręgu Korpusu Nr VIII w Toruniu i pozostawał oficerem nadetatowym 8 Okręgowego Zakładu Uzbrojenia. W czerwcu 1924 jako ekstern uzyskał świadectwo dojrzałości w gimnazjum w Grudziądzu.
Po przeniesieniu z korpusu oficerów uzbrojenia do korpusu oficerów artylerii od 1 stycznia 1926 pełnił służbę w 8 pułku artylerii ciężkiej w Toruniu. W grudniu 1926 ukończył kurs w Szkole Młodszych Oficerów Artylerii w Toruniu, po którym dowodził baterią w pułku. Otrzymał wówczas awans na kapitana artylerii, ze starszeństwem z dniem 1 stycznia 1928. Od maja 1933 był instruktorem w Szkole Podchorążych Artylerii w Toruniu, zaś od sierpnia 1936 dowódcą dywizjonu w 2 pułku artylerii ciężkiej Ziemi Chełmskiej. Od kwietnia 1939 pełnił funkcję wykładowcy artylerii w Centrum Wyszkolenia Piechoty w Rembertowie.
W kampanii wrześniowej, był oficerem sztabu dowódcy artylerii 3 Dywizji Piechoty Legionów, płk dypl. Stanisława Tatara. Brał udział w bitwie pod Iłżą, Tarnawatką i Tomaszowem Lubelskim.
Po rozwiązaniu oddziałów, podejmował próby przedostania się na zachód, lecz schwytany przez Niemców wskutek zdrady przewodnika, przebywał dwa tygodnie w areszcie.
W konspiracji od października 1939 w SZP-ZWZ na Zamojszczyźnie. W 1941 wyjechał do Warszawy, przechodząc z ZWZ do Narodowej Organizacji Wojskowej, gdzie mianowano go komendantem Okręgu Stołecznego NOW w stopniu majora, pod pseudonimem „Wiesław”. W lutym 1942 dokonał rozłamu w NOW przechodząc z częścią okręgu w skład Armii Krajowej. Powołano go wówczas na szefa Wydziału Artylerii Oddziału III Operacyjnego Komendy Głównej AK. W listopadzie 1942 mianowany podpułkownikiem.
W powstaniu warszawskim od 3 sierpnia w rejonie Al. Ujazdowskich i placu Trzech Krzyży, początkowo bez przydziału dowodził zgrupowaniem „Sławbor”, zaś od 22 sierpnia dowodził „Podobwodem Śródmieście Południowe”. 20 września 1944 został powołany na dowódcę 72 pułku piechoty AK 28 Dywizji Piechoty AK im. Stefana Okrzei Warszawskiego Korpusu AK. Awansowany do stopnia pułkownika.
Po kapitulacji nie poszedł do niewoli (uciekł z kolumny prowadzonej do Ożarowa) i działał w konspiracji. Od października 1944 dowódca Obszaru Zachodniego Armii Krajowej, a następnie organizacji „NIE”. Od kwietnia 1945 był Delegatem Sił Zbrojnych na Obszar Zachodni, a następnie współzałożycielem Zrzeszenia Wolność i Niezawisłość i prezesem Obszaru Zachodniego WiN pod pseudonimem „Cios”. Po aresztowaniu prezesa WiN płk Jana Rzepeckiego, 5 listopada 1945 wybrany prezesem, i tego dnia aresztowany. 3 lutego 1947 skazany przez Wojskowy Sąd Rejonowy w Warszawie w procesie I Zarządu WiN (oprócz niego podsądnymi byli: Jan Rzepecki, Antoni Sanojca, Marian Gołębiewski, Tadeusz Jachimek, Henryk Żuk, Kazimierz Leski, Józef Rybicki, Ludwik Muzyczka i Emilia Malessa) na siedem lat więzienia. Ułaskawiony przez Bolesława Bieruta dwa dni później, w odpowiedzi na list otwarty b. oficerów Gwardii Ludowej i Armii Ludowej.
Od lutego do września 1947 w stopniu pułkownika pełnił funkcję w Centrum Wyszkolenia Artylerii w Toruniu, a następnie gospodarował na działce osadniczej w Podwiłczu koło Koszalina. Aresztowany ponownie 30 września 1950, skazany wyrokiem Wojskowego Sądu Rejonowego 2 lipca 1953, na 15 lat więzienia. Został zwolniony 30 kwietnia 1956 i zrehabilitowany w lutym 1957. Od tego czasu był na rencie inwalidzkiej. Zmarł w listopadzie 1972 r. w Warszawie. Pochowany na cmentarzu Wojskowym na Powązkach w Warszawie (kwatera D2-4-11).
22 września 1944 odznaczony osobiście przez dowódcę AK Krzyżem Srebrnym Orderu Wojennego Virtuti Militari, za „wyjątkową odwagę i poświęcenie się podczas walk o Warszawę”.
Życie prywatne.
Jego dwóch synów również walczyło w powstaniu. Kpr./plut. pchor. Lech Stefan Cergowski „Kadet” (1923–1986), był celowniczym ckm w kompanii B-1 pułku „Baszta”, ciężko ranny 14 września, 2 października 1944 został odznaczony Krzyżem Srebrnym Orderu Wojennego Virtuti Militari. Drugi syn – sierż. pchor. Wiesław Jan Cergowski „Rawicz” (1922–1997), dowódca plutonu w kompanii B-1 pułku „Baszta”, 2 października 1944 został odznaczony Krzyżem Srebrnym Orderu Wojennego Virtuti Militari.

</doc>
<doc id="1261747" url="https://pl.wikipedia.org/wiki?curid=1261747" title="Niclas Jensen">
Niclas Jensen

Niclas Christian Monberg Jensen (17 sierpnia 1974 w Kopenhadze) – duński piłkarz grający na pozycji lewego obrońcy lub pomocnika. Jest starszym bratem pomocnika Werderu Brema, Daniela Jensena.
Kariera klubowa.
Piłkarską karierę Jensen rozpoczynał w rodzinnej Kopenhadze w klubie B 93. Grał tam w drużynie młodzieżowej, a następnie podjął treningi w Lyngby BK i w 1992 roku zadebiutował w jego barwach w pierwszej lidze duńskiej. Już w następnym sezonie grywał w pierwszym składzie Lyngby, a w 1995 roku otrzymał nagrodę dla Piłkarza Roku w kategorii U-21. Z Lyngby odszedł w 1996 roku, gdy zmieniło się kierownictwo klubu i odszedł dotychczasowy sponsor CEO Flemming Østergaard. W Lyngby zagrał 92 mecze i strzelił 7 goli.
Na początku 1997 roku Jensen został piłkarzem holenderskiego PSV Eindhoven. W PSV nie grał jednak w pierwszym składzie i przez rok zaliczył 5 spotkań i mistrzostwo kraju w 1997. W zimowym oknie transferowym 1998 wrócił do Danii i podpisał kontrakt z FC København. W FCK doszedł do formy sprzed transferu do PSV i w pierwszym sezonie zajął 3. miejsce w lidze duńskiej, a także dotarł do finału Pucharu Danii. Jednak największy sukces w barwach FC København osiągnął w 2001 roku, kiedy swoją postawą przyczynił się do wywalczenia mistrzostwa Danii.
Na początku 2002 roku (Kopenhaga wywalczyła wicemistrzostwo Danii) Jensen wyjechał do Anglii. Za milion euro został kupiony przez Manchester City. W jego barwach rozegrał do końca sezonu 18 spotkań i wywalczył awans do Premier League. Tam zadebiutował 17 sierpnia w przegranym 0:3 wyjazdowym spotkaniu z Leeds United, a w rundzie rewanżowej zdobył gola przeciwko tej drużynie (MC wygrało 2:1). Z City zajął 9. miejsce, a wystąpił w nim 51 razy i strzelił 2 bramki.
Latem 2003 roku Niclas przeszedł do niemieckiej Borussii Dortmund, która zapłaciła za niego 1,25 miliona euro. W Bundeslidze swój pierwszy mecz zaliczył 16 sierpnia, a zespół z Dortmundu pokonał TSV 1860 Monachium 3:1. Na początku sezonu 2003/2004 dotarł z Borussią do finału Pucharu Ligi Niemieckiej, a w lidze we dwóch sezonach zajmował kolejno 6. i 7. pozycję. W lipcu 2005 wrócił do Anglii i przez rok występował w Fulham F.C. Zaliczył 16 spotkań i pomógł zespołowi w utrzymaniu w Premiership.
W 2006 roku Jensen wrócił do FC København. Wystąpił z tym zespołem w fazie grupowej Ligi Mistrzów oraz pomógł w obronie mistrzostwa Danii.
Kariera reprezentacyjna.
W reprezentacji Danii Jensen zadebiutował 19 sierpnia 1998 roku w przegranym 0:1 meczu z Czechami. W 2002 roku znalazł się w kadrze powołanej przez Mortena Olsena na Mistrzostwa Świata 2002. Tam wystąpił w trzech spotkaniach: dwóch grupowych, wygranych 2:1 z Urugwajem i 2:0 z Francją oraz przegranym 0:3 w 1/8 finału z Anglią. W 2004 roku zaliczył kolejny turniej - Euro 2004. Wystąpił w trzech grupowych meczach: z Włochami (0:0), z Bułgarią (2:0) i ze Szwecją (2:2).

</doc>
<doc id="1261749" url="https://pl.wikipedia.org/wiki?curid=1261749" title="Stadaconé">
Stadaconé

Stadaconé – indiańska osada położona w okolicy dzisiejszego miasta Québec. Jej mieszkańcy na czele z wodzem Donnaconą zgotowali ciepłe przyjęcie wyprawie Jacques'a Cartiera w lipcu 1534 i w 1535 roku.
Pod koniec XVI wieku Francuzi na terenie Stadaconé natrafili na las. Przypuszcza się, że plemiona algonkińskie lub irokeskie, które chciały przejąć handel z europejskimi przybyszami, zniszczyły Stadaconé oraz Hochelagę.
Kontynuator dzieła Cartiera, Samuel de Champlain w 1608 r. założył w tym miejscu osadę, która z czasem przekształciła się w miasto Québec.

</doc>
<doc id="1261751" url="https://pl.wikipedia.org/wiki?curid=1261751" title="Dźmitryj Kasmowicz">
Dźmitryj Kasmowicz

Dźmitryj Kasmowicz, ps. „Karszun” (biał. Дзмітрый Касмовіч, „Каршун”; ros. Дмитрий Космович, "Dmitrij Kosmowicz", „Коршун”, "Korszun", (ur. w Nieświeżu, zm. 23 kwietnia 1991 w Stuttgarcie) – białoruski emigracyjny publicysta, pisarz i działacz narodowy i antykomunistyczny, oficer białoruskich oddziałów Schutzmannschaft, następnie Batalionu Desantowego Dalwitz, inspektor kolaboracyjnej z okupantem Białoruskiej Obrony Krajowej podczas II wojny światowej. 
Życiorys.
W 1927 roku ukończył białoruskie gimnazjum w Radoszkowicach, po czym podjął pracę. Studiował na politechnikach w Polsce i Belgii (od 1929 roku). Jednocześnie był członkiem białoruskiej organizacji studenckiej, wchodzącej w skład Zrzeszenia Białoruskich Organizacji Studenckich z siedzibą w Pradze. Uczestniczył w międzynarodowej konferencji studenckiej. W 1931 roku powrócił do Polski i wstąpił do Wojska Polskiego. W 1934 roku znowu wyjechał do Belgii na naukę, następnie – do Jugosławii, gdzie działał w białoruskim ruchu studenckim.
Po 17 września 1939 roku przyjechał na zajętą przez Armię Czerwoną Białoruś. Pracował w administracji w Nieświeżu, był także burmistrzem tego miasta. Został wybrany deputowanym do Zgromadzenia Ludowego Zachodniej Białorusi w Białymstoku, a następnie do Rady Najwyższej Białoruskiej Socjalistycznej Republiki Radzieckiej w Mińsku. Od 1940 roku wykładał na mińskiej politechnice. 
Po ataku wojsk niemieckich na ZSRR 22 czerwca 1941 roku podjął współpracę z okupantami, biorąc udział w organizowaniu Białoruskiej Policji Pomocniczej w okupowanym Mińsku. Pracował w okupacyjnej administracji miejskiej Mińska, stał na czele oddziałów transportowego, zaopatrzeniowego i rzemieślniczego zarządu miejskiego. Jednocześnie został członkiem Komitetu Centralnego konspiracyjnej Białoruskiej Partii Niepodległościowej, wchodząc w skład Biura Centralnego. Brał aktywny udział w odbudowie białoruskiej cerkwi prawosławnej jako delegat na soborze Autokefalicznej Białoruskiej Cerkwi Prawosławnej w 1942 roku. W latach 1942–1943 służył w oddziałach Schutzmannschaft, zwalczających sowiecką partyzantkę w obwodach briańskim, smoleńskim i mohylewskim. Istnieje zarzut, że Kasmowicz brał udział w zniszczeniu wsi Kaspla, które miało miejsce 1 lipca 1942 roku. Opinia ta pojawiła się jednak dopiero w latach 80. XX wieku w wydawnictwie publicystycznym. Zdaniem białoruskiego historyka Alaksandra Hiełahajeua nie ma dowodów na udział Kasmowicza w tym zdarzeniu, a zarzut może być częścią kampanii skierowanej przeciwko białoruskiej emigracji. W 1943 roku Kasmowicz przeszedł półroczny kurs oficerski. Na początku 1944 roku został w stopniu majora inspektorem Białoruskiej Obrony Krajowej.
Pod koniec czerwca 1944 roku był uczestnikiem II Kongresu Wszechbiałoruskiego w Mińsku. Po jego zakończeniu – ze względu na zbliżającą się Armię Czerwoną – ewakuował się do III Rzeszy. Od marca 1945 roku był oficerem Batalionu Desantowego Dalwitz.
Po zakończeniu wojny mieszkał w zachodnich Niemczech, działając w dalszym ciągu w BCR. Do stycznia 1952 roku pracował w międzynarodowej organizacji pomocy UNRRA, przekształconej następnie w Międzynarodową Organizację Uchodźców. Od 1954 roku był przedstawicielem Białoruskiej Centralnej Rady w RFN, a następnie kierownikiem jej Oddziału Wojskowego. Reprezentował Radę w kierownictwie Antybolszewickiego Bloku Narodów. Od 1954 roku wydawał też pismo "Baraćba" (białorus. "Барацьба"). W tym samym roku współorganizował, a następnie stanął na czele Białoruskiego Frontu Wyzwoleńczego. W 1970 roku wprowadził go do Światowej Ligi Antykomunistycznej, zostając prezydentem białoruskiego sekretariatu organizacji. Od roku 1967 roku brał udział w pracach innej antykomunistycznej organizacji międzynarodowej – Europejskiej Rady Wolności. Uczestniczył w licznych konferencjach, odczytach, spotkaniach. W ostatnich latach życia pracował nad książką "Za wolnuju i suwierennuju Biełaruś" (białorus. "За вольную і суверэнную Беларусь").

</doc>
<doc id="1261752" url="https://pl.wikipedia.org/wiki?curid=1261752" title="Ascoli">
Ascoli



</doc>
<doc id="1261754" url="https://pl.wikipedia.org/wiki?curid=1261754" title="She’s Out of My Life">
She’s Out of My Life

She’s Out of My Life – piosenka Michaela Jacksona z albumu "Off the Wall" wydanego w 1979 roku. Kompozycja była czwartym singlem promującym album. Kompozytorem „She’s Out of My Life” był Tom Bahler.
Historia.
Tom Bahler napisał utwór po tym, jak jego dziewczyna, Karen Carpenter, zerwała z nim, kiedy odkryła, że Bahler ma dziecko z inną kobietą. Jest to pierwszy utwór Jacksona, którego tekst dotyka emocjonalnej sfery miłości, w odróżnieniu od nakierowanych na disco i dobrą zabawę innych utworów z "Off the Wall".
Ostatnie sekundy utworu niosą ze sobą łamiący się wokal Jacksona, który wzrusza się, śpiewając ostatnie słowa: "She's out of my… life". Quincy Jones powiedział: „Nagraliśmy kilkanaście taśm tego utworu i za każdym razem kończyło się tak samo, płaczem. Postanowiłem to zostawić”. Wstęp w stylu muzyki poważnej napisał Johnny Mandel.
Piosenka wykonywana była na żywo podczas kilku tras koncertowych, gdzie Jackson również, teatralnie, załamywał się na końcu utworu.

</doc>
<doc id="1261759" url="https://pl.wikipedia.org/wiki?curid=1261759" title="Jazep Saławiej">
Jazep Saławiej

Jazep Saławiej, biał. "Язэп Салавей", "Jazep Saławiej" (zm. 21 stycznia 1926 w Wilnie) - białoruski dziennikarz, działacz społeczny i oświatowy, redaktor naczelny pisma "Homan". 
Przed 1914 rokiem pracował jako robotnik w Wilnie. W czasie okupacji niemieckiej (1915-18) angażował się w białoruski ruch narodowy na Wileńszczyźnie, był m.in. członkiem Białoruskiej Socjaldemokratycznej Grupy Robotniczej, Białoruskiego Komitetu Ludowego, Wileńskiej Rady Białoruskiej. 
Od połowy 1917 roku do końca 1918 roku stał na czele redakcji czasopisma "Homan". Po 1921 roku mieszkał w polskiej części Białorusi, w latach 1924-26 redagował propolsko nastawione czasopismo "Hramadzki hołas".

</doc>
<doc id="1261761" url="https://pl.wikipedia.org/wiki?curid=1261761" title="Pokój życzeń">
Pokój życzeń



</doc>
<doc id="1261768" url="https://pl.wikipedia.org/wiki?curid=1261768" title="Jean-François de La Rocque de Roberval">
Jean-François de La Rocque de Roberval

Jean-François de La Rocque de Roberval (ur. 1500 w Carcassonne, zm. 1560 w Paryżu) – francuski podróżnik.
W 1543 roku na czele osadników miał rozpocząć stałą kolonizację kontynentu północnoamerykańskiego przez Francuzów. Akcja nad rzeką świętego Wawrzyńca zakończyła się fiaskiem i w 1545 roku koloniści zdecydowali się opuścić te tereny. 
Od tego czasu na czterdzieści lat została zatrzymana europejska kolonizacja terytorium dzisiejszej Kanady.
De Roberval zginął z rąk rozwścieczonego tłumu w czasie zamieszek anty-protestanckich, jako jeden z pierwszych męczenników hugenockich.

</doc>
<doc id="1261770" url="https://pl.wikipedia.org/wiki?curid=1261770" title="Richard William Howard Vyse">
Richard William Howard Vyse



</doc>
<doc id="1261771" url="https://pl.wikipedia.org/wiki?curid=1261771" title="Heinrich von Brühl">
Heinrich von Brühl



</doc>
<doc id="1261772" url="https://pl.wikipedia.org/wiki?curid=1261772" title="Troilus de la Roche Mesquez">
Troilus de la Roche Mesquez

Troilus de la Roche Mesquez (ur. 1540, zm. 1606) - bretoński magnat, w 1577 roku otrzymał od francuskiego króla Henryka III pozwolenie na założenie kolonii w Nowym Świecie oraz tytuł wicekróla. W 1597 roku de la Roche wyruszył na czele 200 osadników i osiedlił się na Sable Island. Założona przez niego kolonia upadła po kilku latach.

</doc>
<doc id="1261773" url="https://pl.wikipedia.org/wiki?curid=1261773" title="Georges Duplessis">
Georges Duplessis

Georges Duplessis (1834-1899) – francuski historyk sztuki, napisał "Histoire de la gravure en France" (1861), "Histoire de la gravure" (1879), "Les Audran" (1892) i inne.

</doc>
<doc id="1261776" url="https://pl.wikipedia.org/wiki?curid=1261776" title="Kappa Ursae Majoris">
Kappa Ursae Majoris

Kappa Ursae Majoris ("Alkaphrah", "κ UMa") – gwiazda podwójna w konstelacji Wielkiej Niedźwiedzicy, znajdująca się w odległości około 357 lat świetlnych od Słońca.
Nazwa.
Gwiazda ta ma nazwę własną Alkaphrah. Arabowie określali tę gwiazdę oraz pobliską Jota Ursae Majoris wyrażeniem , co oznacza „trzeci skok gazeli”. Z tego wyrażenia powstała nazwa Talitha, którą nosi druga z gwiazd, zaś nazwa Al Kaphrah była błędnie przypisana do gwiazdy Chi Ursae Majoris. Międzynarodowa Unia Astronomiczna w 2017 roku formalnie zatwierdziła użycie nazwy Alkaphrah dla określenia Kappa Ursae Majoris.
Charakterystyka.
Oba składniki układu są gwiazdami ciągu głównego reprezentującymi typ widmowy A. Ich obserwowana wielkość gwiazdowa to 4,16 (składnik A) i 4,54(składnik B), zaś cały układ ma jasność 3,60. Gwiazdy okrążają wspólny środek masy układu w ciągu 35,6 roku. Na niebie dzieli je odległość 0,3 sekundy kątowej (pomiar z 2014 r.), a w przestrzeni od 11 do 37 au (średnio 24 au). Parametry orbitalne wskazują, że układ ma łączną masę 11 , ale temperatura (9600 K) i jasność (razem 540 ) sugerują niższą masę, około 7 mas Słońca. Gwiazdy powstały około 250 milionów lat temu i kończą okres syntezy wodoru w hel, stając się podolbrzymami. Ponadto jedna z gwiazd (lub obie) charakteryzuje się liniami emisyjnymi wodoru, co wskazuje na obecność orbitującego dysku materii.

</doc>
<doc id="1261778" url="https://pl.wikipedia.org/wiki?curid=1261778" title="Motorola Dragonball">
Motorola Dragonball

Motorola Dragonball lub MC68328 – mikrokontroler zaprojektowany na bazie rdzenia procesora M68000, jako energooszczędne rozwiązanie do zastosowań w palmtopach. Został zaprojektowany przez Motorolę w Hongkongu.
Dragonball był używany we wczesnych wersjach palmtopów firmy Palm; jednak od Palm OS w wersji 5 został zastąpiony przez procesory Texas Instruments i Intel oparte na architekturze ARM. Procesor został też użyty w serii przenośnych procesorów tekstu firmy AlphaSmart.
Procesor taktowany zegarem 16,58 MHz, może wykonywać do 2,7 MIPS dla podstawowego modelu 68328 i wersji DragonBall EZ (MC68EZ328). W wersji DragonBall VZ (MC68VZ328) taktowanie zwiększono do 33 MHz (5,4 MIPS), a dla wersji DragonBall Super VZ (MC68SZ328) do 66 MHz (10,8 MIPS).
Jest to 16-bitowy procesor z 32-bitową szyną adresową (24-bitową zewnętrzną szyną adresową dla wariantów EZ i VZ). Ma wiele wbudowanych funkcji, jak na przykład obsługa kolorowych i monochromatycznych wyświetlaczy (także dotykowych), dźwięku PC speakera, portu szeregowego z obsługą UART, portu IrDA, zegar czasu rzeczywistego, ma możliwość bezpośredniego dostępu do DRAM, pamięci flash, mask ROM-u.
Nowsza seria mikrokontrolerów DragonBall MX, później nazwana Freescale i.MX (MC9328MX/MCIMX), jest przeznaczona dla podobnych zastosowań co wcześniejsze urządzenia Dragonball, ale jest procesorem opartym na rdzeniu ARM9 lub ARM11 zamiast rdzenia 68000.

</doc>
<doc id="1261779" url="https://pl.wikipedia.org/wiki?curid=1261779" title="Hotel Savoy w Łodzi">
Hotel Savoy w Łodzi

Hotel Savoy** – zabytkowy hotel w Łodzi, znajdujący się przy ul. Romualda Traugutta 6, w niedalekiej odległości od głównej ulicy miasta – ul. Piotrkowskiej.
Budowa hotelu rozpoczęła się w 1909 r. z inicjatywy wiedeńskiego inwestora, finansisty Salomona Ringera. Jeszcze w trakcie budowy (1911 r.) Ringer sprzedał obiekt Ottonowi Szulcowi, który z kolei w 1912 r. odsprzedał nieruchomość czterem inwestorom z Petersburga i Mińska. Prace budowlane prowadzone były na podstawie projektu architekta powiatowego Stefana Lemmené. 
Obiekt został wybudowany w 1911 r. Budynek, liczący ok. 35 m wysokości, był najwyższym budynkiem niesakralnym w Łodzi do 1955, kiedy to powstał wieżowiec Centrali Tekstylnej (popularnie znany jako wieżowiec Telewizji), a także przez pewien czas, jednym z najwyższych budynków wielkomiejskich w Polsce. Na początku XX wieku Savoy wyróżniał się znacznie wysokością, spośród tradycyjnej śródmiejskiej zabudowy, przez co budził fascynację w łodzianach, a także turystach. W "pierwszym łódzkim wysokościowcu", jakim mianem się go określa, została zastosowana konstrukcja szkieletowa, co było rozwiązaniem nowatorskim jak na owe czasy. Budynek jest utrzymany w stylistyce secesyjno-modernistycznej. Dwie dolne kondygnacje, przeszklone są dużymi, kwadratowymi oknami urozmaiconymi nad wejściem okrągłym oknem obramowanym ornamentem w kształcie pawich piór charakterystycznym dla secesji. Wyższe kondygnacje wzbogacone są wąskimi balkonami i zaokrąglonymi wykuszami z minimalistycznymi, modernistycznymi zdobieniami. Rys modernistyczny nadają budynkowi zastosowanie zależnej konstrukcji, przeszklenia dwóch dolnych kondygnacji oraz oszczędny detal elewacji. 
Hotel dysponuje 123 miejscami noclegowymi w apartamentach i w pokojach 1- i 2- osobowych, a także klimatyzowanymi salami konferencyjnymi dla 40, 50, 70 i 120 osób oraz salą bankietową wyłącznie dla uczestników konferencji. Na przełomie lat 2007 i 2008 odnowiona została frontowa elewacja hotelu. Zostały przywrócone hotelowi kolory w jakich został oddany do użytku w 1912, a elewacja na parterze została wyłożona piaskowcem. Budynek zyskał również iluminacje. W latach 2010-2012 przeprowadzono renowację elewacji od strony dziedzińca, remont klatek schodowych, korytarzy oraz wind.
Hotel Savoy jest miejscem akcji napisanej w 1924 przez Józefa Rotha powieści "Hotel Savoy". W latach 1914–1915 działał tu kabaret "Bi-Ba-Bo", z którym współpracował m.in. Julian Tuwim. W hotelu istniał klub literacki "Pickwick", który odwiedzali m.in. Konstanty Ildefons Gałczyński, Józef Węgrzyn, Adolf Dymsza, Leon Schiller.
Nazwa hotelu została użyta również przez Juliana Tuwima w wierszu "Łódź": "(...) I ten sterczący głupio Savoy (...)".

</doc>
<doc id="1261787" url="https://pl.wikipedia.org/wiki?curid=1261787" title="Aleh Łapicki">
Aleh Łapicki

Aleh Łapicki, biał. "Алег Лапіцкі" (ur. 26 grudnia 1922 w Kasucie koło Wilejki, zm. 5 października 1979 w Toparze w Kazachstanie) – członek białoruskiego ruchu oporu wobec władzy radzieckiej w BSRR po II wojnie światowej.
Uczył się w warszawskim Gimnazjum im. Tadeusza Reytana i w Smorgoniach, podczas wojny niemiecko-radzieckiej uczęszczał do seminarium nauczycielskiego w Postawach. Współpracował ze Związkiem Młodzieży Białoruskiej w Albertynie, przeszedł kurs roboty dywersyjnej przy batalionie Dalwitz.
W lecie 1944 roku utworzył oddział partyzancki walczący przeciwko okupacji Podlasia przez bolszewików, w międzyczasie pobierał nauki w wileńskim seminarium duchownym. Pod koniec 1944 roku aresztowany i skazany na 10 lat łagru w Kazachstanie. Po wyjściu na wolność nie wrócił na Białoruś, pracował jako nauczyciel muzyki i działacz białoruskiej społeczności w Kazachstanie.
Zginął tragicznie w niewyjaśnionych do końca okolicznościach.

</doc>
<doc id="1261791" url="https://pl.wikipedia.org/wiki?curid=1261791" title="Liberiusz Maksymus">
Liberiusz Maksymus

Lucjusz Liberiusz Maksymus był prokuratorem Judei, gdy legatem tej prowincji był Sekstus Lucyliusz Bassus (71-73/74).
Po upadku powstania żydowskiego Judea była prowincją całkowicie oddzieloną od Syrii ("provincia imperialis") i stanowiła własność dynastii cesarskiej. Zarządcą jej był legat cesarza. Temu podlegał jeszcze prokurator, który zajmował się przede wszystkim sprawami finansowymi. Z prowincji tej cesarz ciągnął zyski dla siebie, ale także musiał pokrywać koszty (np. wojskowe) z własnej szkatuły. Liberius Maximus jest uważany za tego samego, co wymieniony w pewnym napisie łacińskim L. Laberius Maximus. Był administratorem finansowym tej prowincji.
W 83 był tylko przez miesiąc (od 9 czerwca do 9 lipca) "Praefectus Alexandreae et Aegypti". W 84 został mianowany przez cesarza Domicjana prefektem pretorianów.
Liberiusz Maksymus urodził się w Lanuvio. Jego synem był Manius Laberius Maximus, znaczący senator i wojskowy za panowania cesarzy Domicjana i Trajana.

</doc>
<doc id="1261798" url="https://pl.wikipedia.org/wiki?curid=1261798" title="Mała modlitwa">
Mała modlitwa



</doc>
<doc id="1261799" url="https://pl.wikipedia.org/wiki?curid=1261799" title="Stephen Daldry">
Stephen Daldry

Stephen David Daldry (ur. 2 maja 1961 w Dorset) – brytyjski reżyser filmowy i teatralny, producent.
Życiorys.
Urodził się w Dorset jako syn piosenkarki kabaretowej Cherry (z domu Thompson) i dyrektora banku Patricka Daldry. Wraz z rodziną przeniósł się do Taunton, w Somerset, gdzie jego ojciec zmarł na raka, gdy Daldry miał 14 lat. Jego ojciec zniechęcił go do wczesnego zainteresowania teatrem. Jednak pod wpływem swojej matki, Daldry dołączył do trupy teatralnej w Taunton i w wieku 15 lat zdecydował się reżyserować. W wieku osiemnastu lat otrzymał stypendium z Royal Air Force i studiował na University of Sheffield, uzyskując tytuł licencjata (1982) z literatury angielskiej. W Sheffield kierował teatrem uniwersyteckim i kultywował swoje radykalne bona fides do socjalizmu i zamiłowaniem do noszenia kapeluszy. Następnie był asystentem klauna we Włoszech. Po powrocie do Anglii studiował w East 15 Acting School w Loughton. 
Następnie kierował teatrem Metro Theatre Company w Sheffield (1984–1985) i odbył praktykę w Crucible Theatre (1985–1988). Prowadząc londyńskie The Gate Theatre (1989–1992), był orędownikiem niejasnych dzieł międzynarodowych pisarzy, co było równie widoczne podczas późniejszej kadencji dyrektora artystycznego Royal Court Theatre (1992–1998). Dwukrotnie zdobywał Laurence Olivier Award dla najlepszego reżysera.
W filmie debiutował w 1998 krótkometrażowym "Eight" o ośmiolatku zafascynowanym piłką nożną. Dwa lata później debiutował w pełnym metrażu komediodramatem "Billy Elliot". Akcja filmu rozgrywa się w latach 80. w ogarniętym strajkiem górniczym miasteczku, a tytułowy bohater jest nastolatkiem marzącym – wbrew ojcu – o karierze tancerza. Brawurowa opowieść została uhonorowana nagrodą BAFTA dla najlepszego filmu, obraz był także nominowany do Oscara w kilku kategoriach, a jedna z nominacji – za reżyserię – przypadła Daldry’emu. Laureat Nagrody Emmy za najlepszą reżyserię serialu dramatycznego ("The Crown").
W 2002 wyreżyserował "Godziny" na podstawie powieści Michaela Cunninghama pod tym samym tytułem. Historia opisuje trudne, ale powszechne problemy, z jakimi borykają się kobiety. Przeplatają się trzy „kobiece” wątki, pozornie ze sobą niezwiązane. W każdej z historii pojawia się wątek homoseksualny i depresyjny, a każdą z bohaterek spotyka tragedia. Jedną z jego głównych bohaterek jest Virginia Woolf. Nicole Kidman za rolę melancholijnej, cierpiącej z powodu depresji pisarki dostała Oscara, a równie intrygujące kreacje - matki pozbawionej instynktu, i niespełnionej w miłości z mężczyzną samotnej matki stworzyły Julianne Moore i Meryl Streep. Daldry ponownie zdobył nominację za reżyserię.
W 2008 roku "Lektor" przyniósł mu kolejną nominację, a Kate Winslet dał Oscara dla najlepszej aktorki za rolę Hanny - zagadkowej Niemki, której losy z powodu fascynacji literaturą i pewnego wstydliwego sekretu wiążą się z dużo młodszym chłopcem. Winslet jest drugą po Nicole Kidman aktorką, której współpraca z Daldrym przyniosła szereg nagród. 
Życie prywatne.
Był w związku ze scenografem Ianem MacNeilem przez 13 lat. Poznali się na plenerowym przedstawieniu "Alicji w Krainie Czarów" w Lancaster w 1988, a po osiedleniu się w Camberwell, rozpoczęli współpracę przy produkcjach teatralnych. 
Ogromny wpływ tragedii z 11 września w Stanach Zjednoczonych, Stephen zdecydował, że chce założyć rodzinę i 18 października 2001 poślubił amerykańską artystkę performatywną i redaktorkę magazynu Lucy Sexton, z którą ma córkę Annabel Clare (ur. 2003). Mimo to nadal nazywał siebie gejem.

</doc>
<doc id="1261800" url="https://pl.wikipedia.org/wiki?curid=1261800" title="Modlitwa nieustanna">
Modlitwa nieustanna



</doc>
<doc id="1261801" url="https://pl.wikipedia.org/wiki?curid=1261801" title="Modlitwa prostoty">
Modlitwa prostoty



</doc>
<doc id="1261802" url="https://pl.wikipedia.org/wiki?curid=1261802" title="Magnateria w Polsce">
Magnateria w Polsce

Magnateria polska – najwyższa warstwa szlachty w Rzeczypospolitej Korony Królestwa Polskiego i Wielkiego Księstwa Litewskiego.
Materialna kultura magnatów i ich obyczajowość sięgała najwyższego ówczesnego poziomu europejskiego, a osobliwości tej kultury w relacjach odwiedzających Polskę
cudzoziemców nie uchodziły ani za prowincjonalizm, ani, tym bardziej, za barbaryzację.
Magnateria była elitą różną od możnowładztwa. Od czasu sejmów egzekucyjnych, w ostatniej ćwierci XVI wieku zaczęła formować się nowa grupa społeczna. Wchodziły do niej najbardziej aktywne jednostki ze szlachty, niewielka część dawnych możnowładczych rodów koronnych oraz wielu przedstawicieli najpotężniejszych rodów litewsko-ruskich. Magnateria nie tworzyła prawnie ograniczonej, zamkniętej warstwy. Przez cały XVII i XVIII wiek najbardziej ambitne jednostki szlacheckie przebijają bariery dzielące magnaterię i szlachtę. Najistotniejsze kryteria przynależności do magnaterii stanowią: posiadany majątek, dzierżone królewszczyzny, istniejące koligacje, sprawowane urzędy, określony tryb życia – utrzymywanie dworu i siły zbrojnej.
Przedstawiciele rodów magnackich sprawowali najbardziej prestiżowe godności i urzędy, co w oparciu o majątek osobisty i wpływy ich rodzin dawało im rzeczywistą władzę.
Wobec silnego zróżnicowania majątkowego i społecznego, fikcją stawała się głoszona ideologia równości szlacheckiej. Szlachta usiłowała jednak przestrzegać pozorów równości, wyrażając swą niechęć do nadanych dziedzicznych tytułów rodowych. Akceptowane były tytuły książęce starych dynastii litewskich i ruskich, podejrzliwie odnoszono się do tytułów książęcych i hrabiowskich nadanych przez cesarzy stronnikom habsburskim. W 1547 dziedzicznymi książętami zostali Radziwiłłowie herbu Trąby, a hrabiami w 1527 roku Tęczyńscy herbu Topór i w 1538 roku Górkowie herbu Łodzia. W XVII wieku tytuły książęce uzyskali Lubomirscy herbu Szreniawa bez Krzyża i Ossolińscy herbu Topór. W 1638 roku pod naciskiem szlachty uchwalono konstytucję sejmową, która zakazała używania tytułów rodowych z nadania. W XVIII wieku uznano tytuły książęce Poniatowskich herbu Ciołek, Sułkowskich herbu Sulima, Massalskich herbu własnego, Sapiehów herbu Lis i Ponińskich herbu Łodzia.
Geneza.
Od czasów sejmów egzekucyjnych, w ostatniej ćwierci XVI wieku zaczęła się formować nowa grupa społeczna, w skład której wchodziły najbardziej aktywne jednostki ze szlachty, niewielka część dawnych możnowładczych rodów koronnych oraz wielu przedstawicieli najpotężniejszych rodów litewsko-ruskich.
Magnateria powstała prawdopodobnie w wyniku kumulacji i skupowania dóbr ziemskich. Pożyczając na oprocentowany kredyt od szlachty środki finansowe na wykup posiadłości ziemskich, wiązała się tym samym ze swoimi wierzycielami, co umożliwiało przenikanie do stanu magnackiego bogatych i przedsiębiorczych przedstawicieli stanu szlacheckiego. Posiadanie rozległych dóbr ziemskich prowadziło do sprawowania urzędów senatorskich i udziału w dochodach państwa poprzez dzierżawę starostw.
Magnaci wiązali się także węzłami rodzinnymi ze szlacheckimi przywódcami wojskowymi i politycznymi. Tą drogą do magnaterii weszły rody Zamoyskich, Koniecpolskich i Ossolińskich, przedstawiciele których obejmowali urzędy senatorskie.
Kryteria przynależności.
Warunkiem należenia do tej warstwy było posiadanie rozległych dóbr ziemskich (latyfundiów), konsolidację których rody magnackie utrwalały poprzez ustanawianie ordynacji rodowej. Za magnaterię uważa się rody, które wchodziły w koligacje z innymi rodzinami magnackimi, wywierały wpływ polityczny przynajmniej o zasięgu lokalnym, utrzymywały własne wojska nadworne. Kryteria te były w znaczący sposób zróżnicowane w odniesieniu do rodów zamieszkujących różne dzielnice Rzeczypospolitej. Fortuny magnackie w Wielkopolsce były mniejsze niż na Ukrainie i Litwie, a w Prusach Królewskich rody magnackie opierały się na królewszczyznach.
Wykształcenie.
Młodzi magnaci pobierali wykształcenie w domu, co nie oznaczało edukacji gorszej niż szkolna, bowiem kształceniem domowym zajmowali się przeważnie wybitni pedagodzy (np. Stanisław Konarski i jego brat Ignacy). Uzupełnienie edukacji magnackiej stanowiły podróże zagraniczne, które ułatwiały naukę języków obcych, uzyskanie ogłady dworskiej i towarzyskiej.
Życie polityczne.
Przedstawiciele rodów magnackich już z racji samego urodzenia predestynowani byli do otrzymywania od monarchy odpowiednich urzędów i starostw, jako ludzie z reguły bardzo majętni nie musieli traktować obejmowanych funkcji jako pracy zawodowej. Mogli żyć dostatnio bez angażowania się w działania publiczne. Gdy je podejmowali to nie czynili tego dla korzyści materialnych, ale przede wszystkim w celu służenia Rzeczypospolitej.
Za Zygmunta I Starego senatorowie wyznaczali jednego spośród dwóch posłów na sejm walny, wybieranych na większości z sejmików. Wkrótce jednak w wyniku ruchu egzekucyjnego utracili swoją uprzywilejowaną pozycję na rzecz izby poselskiej.
Magnateria uzyskała przewagę w życiu politycznym Rzeczypospolitej w XVII i XVIII wieku. Jej potęga militarna i polityczna sprawia, że niejednokrotnie próbuje prowadzić własną politykę zagraniczną. W 1604 rody Mniszchów i Wiśniowieckich popierają Dymitra Samozwańca I i rozpoczynają własną interwencję zbrojną, w pogrążonej w wielkiej smucie Rosji. Samuel Korecki i Michał Wiśniowiecki w latach 1606–1616 na własną rękę podejmują wyprawę do Mołdawii. W 1655, w czasie potopu szwedzkiego, Radziwiłłowie podejmują próbę utworzenia własnego księstwa udzielnego pod protektoratem Szwecji.
W obliczu zaniku zdolności egzekucyjnych władzy centralnej w XVIII wieku, przejawiającym się w zrywaniu sejmów i zawiązywaniu licznych konfederacji antykrólewskich, realna władza spoczęła na kontrolowanych przez magnaterię sejmikach ziemskich. Magnaci, przywódcy partii politycznych na sejmikach pojawiali się sporadycznie, kontrolowali je nie wyjeżdżając ze swoich rezydencji. Magnateria najbardziej zainteresowana była przebiegiem sejmików w trakcie bezkrólewia, wtedy też najczęściej stawiała się na zjazdach. Mniej ważnymi sejmikami magnaci sterowali przez oddanych sobie klientów. Poszczególne rody magnackie wytworzyły własny system klienteli szlacheckiej, za pośrednictwem której wybierały własnych kandydatów do sejmu, deputatów Trybunału Koronnego i Trybunału Głównego Wielkiego Księstwa Litewskiego, kontrolowały sejmiki i sądy ziemskie. Wszystko to gwarantowało magnaterii przemożny wpływ na życie polityczne kraju. Rywalizacja pomiędzy poszczególnymi rodami magnackimi obejmowała wszystkie szczeble administracji Rzeczypospolitej, nie wyłączając wybieranego w wolnej elekcji króla. W 1700 opozycja wobec kumulującego na Litwie większość urzędów senatorskich rodu Sapiehów doprowadziła do wybuchu wojny domowej.
Po 1764 następuje wyraźna koncentracja wpływów politycznych przez kilka rodów magnackich. Niektórym z nich: Lubomirskim, Massalskim, Ossolińskim, Poniatowskim, Ponińskim, Radziwiłłom, Sapiehom i Sułkowskim przyznano tytuły książęce, co podważyło równość szlachecką.
Nieliczny był udział senatorów-przedstawicieli magnaterii w sejmie grodzieńskim 1793 roku, nie było na nim posłów z rodzin magnackich. Ich nieobecność łączono z niechęcią do uczestnictwa w dziele II rozbioru.
Życie kulturalne.
Magnateria najwcześniej odeszła od sarmackiego modelu myślenia o sprawach państwa. Odejście to charakteryzował krytycyzm magnaterii wobec ustroju Rzeczypospolitej i jej aktywność intelektualna, mająca ujście w pisarstwie historyczno-politycznym.
Dwory magnackie były prężnymi ośrodkami kultury w Rzeczypospolitej, sprawującymi mecenat artystyczny o zasięgu ogólnokrajowym. Magnatów stać było na sprowadzenie wybitnych artystów i rzemieślników zachodnioeuropejskich do realizacji swoich założeń urbanistycznych, architektonicznych, rzeźbiarskich i malarskich. Od XVIII wieku powstają w dobrach magnackich teatry dworskie. Często sami magnaci parają się nauką i sztuką, czego przykładem jest m.in. poeta Łukasz Opaliński młodszy, pisarze marszałek wielki koronny Stanisław Herakliusz Lubomirski i hetman wielki koronny Wacław Piotr Rzewuski, historyk Józef Aleksander Jabłonowski, kompozytor Michał Kleofas Ogiński.
Gospodarka.
Swoje dochody magnateria czerpała z posiadanej przez nią ziemi. Wpływami były pieniądze uzyskiwane z dzierżaw, ze sprzedaży zboża, surowców i przetworów leśnych, bydła oraz ryb, z propinacji oraz operacji finansowych. Magnaci kumulowali w swoich rękach wiele królewszczyzn tzw. starostw niegrodowych, wydzierżawianych przez króla po niskich cenach jako nagrody za ich usługi wobec państwa lub monarchy.
Magnateria polska była właścicielem rozległych latyfundiów, gdzie prowadziła przeważnie gospodarkę rolno-hodowlaną. Niekiedy w skład domen magnackich wchodziły też kopalnie soli i rud metali. Od XVIII wieku w latyfundiach magnackich często powstają manufaktury. Ukrytą formą wynagradzania klientelizmu szlachty były przyznawane jej przez magnaterię dogodne czynsze dzierżawne, niekiedy rozdawnictwo wyrobów swoich manufaktur (farfury – wyroby fajansowe, pasy kontuszowe itp.). Postępuje stała rozbudowa struktur administracyjnych dóbr magnackich. Powoływani są nowi urzędnicy, zajmujący się zarządzaniem rozległych latyfundiów, tacy jak komisarze dóbr, komisarze generalni, szyprowie generalni itp.
Franciszek Salezy Potocki posiadał 70 miast i około 700 wsi, oprócz tego posiadał 7 starostw i dzierżaw, liczących kilkadziesiąt miast i wsi, przynoszących mu w 1771 roku 200 000 złotych polskich rocznego dochodu. Karol Stanisław Radziwiłł Panie Kochanku miał 5 mln złotych polskich dochodu, posiadał w królewszczyznach 16 miast, 583 wsi, 25 wójtostw i wiele własnych dóbr dziedzicznych. W 1764 roku miał 6000 żołnierzy wojsk prywatnych. Dobra Stanisława Szczęsnego Potockiego na Ukrainie wraz ze starostwami liczyły 3 mln mórg, w tym przeszło milion mórg ziemi ornej i zawierały 130 000 osadników pańszczyźnianych. Potocki posiadał dochód 3 mln złotych polskich a jego dwór liczniejszy był od dworu królewskiego, bo liczył 400 dworzan i służby.
Generał ziem podolskich Adam Kazimierz Czartoryski, odziedziczył po matce podobne bogactwa. Podróżował zazwyczaj z orszakiem szlachty w strojach tatarskich i m.in. z 14 wielbłądami. W 1791 roku dochody Franciszka Ksawerego Branickiego szacowano na 774 995 złotych polskich. Ordynacja Zamoyskich przynosiła 400 000 złotych polskich intraty. Michał Kleofas Ogiński posiadał fortunę wartości 20 mln złotych polskich.
Żydzi trzymali w dzierżawie różne rodzaje dóbr ziemskich: klucze latyfundiów magnackich i starostwa, a także poszczególne wsie oraz folwarki szlacheckie i królewskie, jak i wójtostwa. Właściciele i administratorzy dóbr nie zważali na zakaz zabraniający dzierżawienia majętności wiejskich przez Żydów. Zakaz ten, podobnie jak szereg innych wydanych dla Żydów restrykcji, nie był po prostu realizowany w praktyce.
Rezydencje magnackie XVII-XVIII wieku.
Ważniejsze rezydencje magnackie w XVII-XVIII wieku to: Birże, Kiejdany, Nieśwież, Słuck, Kleck, Słonim, Białystok, Sieraków, Leszno, Rydzyna, Gołuchów, Bieżuń, Jabłonna, Siedlce, Nieborów, Otwock, Wołczyn, Biała, Kodeń, Puławy, Białaczów, Końskie, Ujazd, Opole, Rytwiany, Baranów, Zamość, Krystynopol, Łańcut, Różana, Przeworsk, Żółkiew, Wiśnicz, Rzeszów, Dukla, Krasiczyn, Stanisławów, Złoczów, Brody, Podhorce, Wiśniowiec, Ołyka, Korzec, Ostróg, Zasław, Buczacz, Zbaraż, Biała Cerkiew, Sieniawa, Granitowa, Korsuń i Tulczyn.
Zabory.
Władze Imperium Rosyjskiego dokonały sekwestru położonych na Litwie majątków magnatów, skazanych za udział lub sprzyjanie powstaniu kościuszkowskiemu, a następnie rozdały je dygnitarzom carskim. Represje objęły m.in.: Adama Kazimierza Czartoryskiego, Michała Kleofasa Ogińskiego, Aleksandra Pocieja, Ignacego Potockiego, Dominika Radziwiłła, Alojzego Sulistrowskiego, Antoniego i Ignacego Tyzenhauzów, księcia Józefa Poniatowskiego. Niektóre z dóbr udało się ich właścicielom lub rodzinom odzyskać po długich staraniach.
W wyniku rozbiorów dobra magnackie znalazły się w trzech państwach zaborczych. Magnaci utracili znaczenie polityczne, choć część służyła zaborcom, ale nadal posiadali ogromne majątki. Rodziny magnackie położyły zasługi w zachowaniu i utrwaleniu dziedzictwa kulturalnego rozebranego państwa polskiego. W Puławach i Krakowie Czartoryscy zgromadzili zbiory muzealne, dające początek Muzeum Książąt Czartoryskich w Krakowie. W 1817 we Lwowie Józef Maksymilian Ossoliński założył Zakład Narodowy im. Ossolińskich. W Kórniku Tytus Działyński założył bibliotekę. Magnaci biorą także udział w życiu społecznym. Inicjatorem powołania Towarzystwa Rolniczego w Królestwie Polskim był hrabia Andrzej Zamoyski. Przedstawiciele wielkich rodów ziemiańskich powoływani byli do rad nadzorczych wielkich spółek akcyjnych, jednak udział ich kapitałów w przemyśle, górnictwie i handlu był ograniczony.

</doc>
<doc id="1261804" url="https://pl.wikipedia.org/wiki?curid=1261804" title="Kapsel">
Kapsel

Kapsel (nazywany inaczej zamknięciem koronowym) – najpopularniejsze, obok zakrętki, hermetyczne zamknięcie szklanej butelki, zapewniające szczelność, a tym samym trwałość płynu. Twórcą kapsla był w 1892 pochodzący z Irlandii Amerykanin William Painter, który swój wynalazek nazwał "Crown Cork". W Polsce zaczęto go stosować na początku lat 60. 
Kapslem nazywana jest także metalowa przykrywka stanowiąca element zamknięcia butelki wina musującego.
Charakterystyka.
Kapsel stosowany jest najczęściej przy zamykaniu napojów gazowanych, na przykład piwa lub oranżady. Wykonany jest z blachy stalowej, pokrytej najczęściej warstwą farby z nadrukiem nazwy lub logo producenta. Stronę wewnętrzną kapsla stanowi warstwa tworzywa sztucznego niewpływająca na smak i zapach płynu, pełniąca jednocześnie formę uszczelki. W przeszłości rolę tę pełnił korek. Wymiary kapsli są zestandaryzowane, a ich cechą charakterystyczną jest 21 ząbków przywierających do butelki. Większość kapsli posiada sygnaturę, czyli logo zakładu, który je wyprodukował. Umieszczona jest ona na ząbkach kapsla.
Kapsle zdejmuje się z butelki przy pomocy otwieracza do butelek. 
Najnowszą generację kapsli stanowią kapsle "twist off" (niewymagające otwieracza) oraz kapsle "twist off-soft touch" o 29 ząbkach, dające się odkręcać.
Szczególnym rodzajem kapsli są kapsle zawierające zawleczkę (ring crown lub pull off). Do ich ściągnięcia nie jest wymagany otwieracz do butelek, gdyż jego rolę przejmuje zawleczka, a kapsel zdejmowany jest ręcznie poprzez jej pociągnięcie.
Średnica standardowego kapsla wynosi 26 mm.
Kolekcjonerstwo.
Ze względu na charakter zamknięcia koronowego jako nośnika informacji handlowej, kapsel stanowi przedmiot kolekcjonerski. Najczęściej gromadzone są kapsle piwne, których największe zbiory sięgają setek tysięcy sztuk. W birofilistyce kapsle, obok etykiet, stanowią najchętniej kolekcjonowane akcesoria piwne.

</doc>
<doc id="1261805" url="https://pl.wikipedia.org/wiki?curid=1261805" title="Ewangelia w skrócie">
Ewangelia w skrócie



</doc>
<doc id="1261818" url="https://pl.wikipedia.org/wiki?curid=1261818" title="23 Ursae Majoris">
23 Ursae Majoris

 
23 Ursae Majoris – gwiazda potrójna w gwiazdozbiorze Wielkiej Niedźwiedzicy.
W skład układu wchodzą:
Składniki A i B tworzą fizyczny układ podwójny.

</doc>
<doc id="1261819" url="https://pl.wikipedia.org/wiki?curid=1261819" title="Karolewko">
Karolewko



</doc>
<doc id="1261820" url="https://pl.wikipedia.org/wiki?curid=1261820" title="Easy Rider">
Easy Rider



</doc>
<doc id="1261821" url="https://pl.wikipedia.org/wiki?curid=1261821" title="Karolewko (Wilkowice)">
Karolewko (Wilkowice)

Karolewko – część wsi Wilkowice w Polsce, położona w województwie wielkopolskim, w powiecie leszczyńskim, w gminie Lipno.
W latach 1975–1998 Karolewko administracyjnie należało do województwa leszczyńskiego

</doc>
<doc id="1261822" url="https://pl.wikipedia.org/wiki?curid=1261822" title="Maruszewo">
Maruszewo

2 miejscowości w Polsce:

</doc>
<doc id="1261823" url="https://pl.wikipedia.org/wiki?curid=1261823" title="Lej Wielki">
Lej Wielki

Lej Wielki - twór geologiczny przyrody w południowo-zachodniej Polsce w Sudetach Wschodnich, w Masywie Śnieżnika.
Lej Wielki, położony jest w Sudetach Wschodnich, na terenie Śnieżnickiego Parku Krajobrazowego w środkowo-wschodniej części Masywu Śnieżnika, około 1,2 km, na północny wschód od Śnieżnika. Po północnej stronie Czarnego Grzbietu. 
Słabo wykształcona nisza niwalna w gnejsowych skałach Masywu Śnieżnika, w kształcie leja, wcinająca się we wschodnie zbocze Śnieżnika, zw. "Czarci Gon" lub "Diabli Zjazd". Lej stanowi naturalne obniżenie stoku, powstałe w okresie ostatniego zlodowacenia i wyrzeźbione przez schodzące w zimie lawiny. W ostatnim okresie nie wystąpiły w tym rejonie lawiny.
Stoki leja porośnięte są wysokimi trawami i rzadkim dolnoreglowym lasem świerkowym z domieszką buka, jodły, sosny. Las w latach 80. XX w. podczas klęski ekologicznej został częściowo zniszczony. Lejem płynie bezimienny lewy dopływ rzeki Kamienicy, którego źródła położone są na wschodnim zboczu Śnieżnika zwanym Czarci Gon.

</doc>
<doc id="1261826" url="https://pl.wikipedia.org/wiki?curid=1261826" title="Maruszewo (województwo wielkopolskie)">
Maruszewo (województwo wielkopolskie)

Maruszewo – przysiółek w Polsce położony w województwie wielkopolskim, w powiecie leszczyńskim, w gminie Rydzyna.
W latach 1975–1998 miejscowość należała administracyjnie do województwa leszczyńskiego.

</doc>
<doc id="1261827" url="https://pl.wikipedia.org/wiki?curid=1261827" title="Chi Ursae Majoris">
Chi Ursae Majoris

Chi Ursae Majoris ("Taiyangshou","χ UMa") – gwiazda w konstelacji Wielkiej Niedźwiedzicy, odległa o około 184 lata świetlne od Słońca.
Nazwa.
Gwiazda ta ma nazwę własną Taiyangshou, która pochodzi z tradycji chińskiej (). Nazwa Alkaphrah (Alkafzah, El Koprah), jaką opisał ją Elijah Hinsdale Burritt, wywodzi się od arabskiego , co oznacza „skok” (gazeli) i jest błędnie przyporządkowana, gdyż „skokami gazeli” nazywane są pary gwiazd leżących dalej na południe i zachód. Międzynarodowa Unia Astronomiczna w 2017 roku formalnie zatwierdziła użycie nazwy Taiyangshou dla określenia tej gwiazdy.
Charakterystyka.
Jest to pomarańczowy olbrzym należący do typu widmowego K0,5. Jego obserwowana wielkość gwiazdowa to +3,7. Świeci on 172 razy jaśniej od Słońca, ma temperaturę 4415 K. Pomiar interferometryczny rozmiaru gwiazdy pozwala stwierdzić, że ma ona promień 22,2 raza większy niż słoneczny, w zgodzie z oszacowaniem teoretycznym. Masa tej gwiazdy to około dwóch mas Słońca; zaczęła życie co najmniej miliard lat temu jako gwiazda typu B, obecnie zaczyna lub właśnie zakończyła okres syntezy helu w węgiel w jądrze. Dolne oszacowanie prędkości obrotu to 1,15 km/s, co przekłada się na okres obrotu równy maksymalnie 2,7 roku. Prędkość ruchu własnego tej gwiazdy jest około trzykrotnie większa niż typowa dla gwiazd w otoczeniu Słońca, co wraz z niższą zawartością żelaza (37% słonecznej) wskazuje, że jest ona przybyszem z innej części Galaktyki.

</doc>
<doc id="1261829" url="https://pl.wikipedia.org/wiki?curid=1261829" title="Mireille Hadas-Lebel">
Mireille Hadas-Lebel

Mireille Hadas-Lebel z domu Bonan (ur. 26 września 1940 w Tunezji) – francuska historyk zajmująca się starożytnością. Specjalizuje się w historii judaizmu.

</doc>
<doc id="1261833" url="https://pl.wikipedia.org/wiki?curid=1261833" title="Banki specjalne">
Banki specjalne



</doc>
<doc id="1261839" url="https://pl.wikipedia.org/wiki?curid=1261839" title="André Lemaire">
André Lemaire

André Lemaire (ur. 1942 w Neuville-aux-Bois) - francuski orientalista, specjalista w zakresie inskrypcji zachodniosemickich.
Ukończył "l'Institut Catholique" w Paryżu. Doktorat uzyskał w 1973 roku. Obecnie wykładowca na École pratique des hautes études w Paryżu.

</doc>
<doc id="1261840" url="https://pl.wikipedia.org/wiki?curid=1261840" title="Andre Lemaire">
Andre Lemaire



</doc>
<doc id="1261842" url="https://pl.wikipedia.org/wiki?curid=1261842" title="François Maria Raoult">
François Maria Raoult



</doc>
<doc id="1261843" url="https://pl.wikipedia.org/wiki?curid=1261843" title="Sakrament pokuty">
Sakrament pokuty



</doc>
<doc id="1261844" url="https://pl.wikipedia.org/wiki?curid=1261844" title="Szaleni dla Chrystusa">
Szaleni dla Chrystusa



</doc>
<doc id="1261848" url="https://pl.wikipedia.org/wiki?curid=1261848" title="François-Marie Raoult">
François-Marie Raoult

François Marie Raoult (ur. 10 maja 1830 w Fournes-en-Weppes, Departament Północny, zm. 1 kwietnia 1901 w Grenoble) – francuski fizyk i chemik.
Życiorys.
Prawo Raoulta opisuje podwyższenie temperatury wrzenia cieczy w rozpuszczalniku.

</doc>
<doc id="1261849" url="https://pl.wikipedia.org/wiki?curid=1261849" title="Rozmiar testu">
Rozmiar testu



</doc>
<doc id="1261852" url="https://pl.wikipedia.org/wiki?curid=1261852" title="Park Narodowy Yoshino-Kumano">
Park Narodowy Yoshino-Kumano

 – park narodowy w regionie Kinki, na wyspie Honsiu ("Honshū"), w Japonii. 
Opis.
Administracyjnie znajduje się on na terenie prefektur: Mie, Nara i Wakayama. Park został zatwierdzony 1 lutego 1936 roku. Część parku została w 2004 wpisana na listę światowego dziedzictwa UNESCO.
Góra Yoshino (raczej długie zbocze) jest znane od setek lat z pięknych widoków kwitnących wiśni. 
Na terenie parku znajdują się szlaki pielgrzymkowe oraz święte obiekty na ich trasie, które zostały wpisane w 2004 na listę światowego dziedzictwa UNESCO jako Święte miejsca i drogi pielgrzymkowe w regionie gór Kii

</doc>
<doc id="1261854" url="https://pl.wikipedia.org/wiki?curid=1261854" title="Miecze Valdgira">
Miecze Valdgira

Miecze Valdgira – komputerowa gra platformowa z elementami gry przygodowej, wydana w 1991 roku przez polską firmę ASF s.c. na 8-bitowe komputery Atari.
Twórcami gry są Henryk Cygert (programowanie), Aleksander Ast (grafika), Bartłomiej Trokowicz (muzyka, scenariusz). Cała fabuła osadzona jest w podziemiach przeklętego zamku Heldgor. Zadaniem gracza jest odnaleźć pięć tytułowych mieczy Valdgira. Gra została wydana na kasecie i dyskietce.
Fabuła.
Gracz wciela się w rolę karła Aldira, adepta magii, który postanowił zgłębić tajemnicę zamku Heldgor. Fortecą władał czarnoksiężnik Valdgir, jednak przed śmiercią rzucił klątwę na posiadłość oraz otaczające ją ziemie. Od tego czasu zalęgło się tam zło, jedynym sposobem na oczyszczenie Heldgoru jest znalezienie i połączenie w pentagram pięciu mieczy: Albionu, Beleta, Flaurosa, Glamdringa oraz Caliburna.

</doc>
<doc id="1261855" url="https://pl.wikipedia.org/wiki?curid=1261855" title="Ypsilon Ursae Majoris">
Ypsilon Ursae Majoris

Ypsilon Ursae Majoris ("υ UMa") – gwiazda podwójna w gwiazdozbiorze Wielkiej Niedźwiedzicy znajdująca się w odległości ok. 115 lat świetlnych od Słońca.
Główny składnik Ypsilon Ursae Majoris A to żółto-biały podolbrzym typu F należący do gwiazd zmiennych typu Delta Scutii. Słabszy Ypsilon Ursae Majoris B jest prawdopodobnie czerwonym karłem typu widmowego M0. Odległość między składnikami to co najmniej 410 au, okres orbitalny układu wynosi ponad 5200 lat.

</doc>
<doc id="1261856" url="https://pl.wikipedia.org/wiki?curid=1261856" title="Antoni Janik">
Antoni Janik

Antoni Janik (ur. 15 kwietnia 1920 w Zabrzu jako Werner Richard Janik, zm. 7 sierpnia 2003 w Wormacji) – śląski piłkarz grający na pozycji bramkarza, wicemistrz Polski, reprezentant Polski i Śląska, z Germanią Königshütte trzykrotny mistrz Górnego Śląska, uczestnik rozgrywek o mistrzostwo i Puchar Niemiec.
W pierwszej lidze grał w AKS Chorzów, pierwsze spotkanie seniorskie rozegrał w 1936 o wejście do Ligi. Debiutował w reprezentacji Polski 31 sierpnia 1947 w Pradze w meczu z Czechosłowacją. Po zakończeniu kariery został trenerem. Po wyjeździe z Górnego Śląska w 1977 przeniósł się do Nadrenii-Palatynatu (Wormacja).
Życiorys.
Urodził się w niemiecko-górnośląskiej rodzinie urzędniczej, ojciec był inspektorem (dyrektorem) szpitali spółki brackiej, miał trzech braci. Po podziale Górnego Śląska jego rodzina znalazła się wpierw w Mysłowicach, a w 1928 w Królewskiej Hucie, gdzie uczęszczał do gimnazjum i uczył się zawodu technika dentystycznego. W tym czasie zaczął grać w AKS.
W 1941 rozpoczął ochotniczo służbę wojskową w niemieckiej marynarce wojennej, która trwała do zakończenia II wojny światowej (Kilonia, Wiedeń, Sofia, Grecja, Jugosławia). Równocześnie regularnie grał w Germanii Königshütte (dawnym AKS), otrzymując urlopy okolicznościowe na ważniejsze mecze mistrzowskie i pucharowe.
Po kapitulacji dostał się w 1945 w północnych Niemczech do niewoli brytyjskiej, skąd w styczniu 1946, jako jedyny z rodziny wrócił do rodziców na Górny Śląsk aby wspomagać matkę, która po wejściu Armii Czerwonej została samotna, ponieważ ojca, za rzekomą przynależność do SA wtrącono do więzienia.
Kontynuował też grę w AKS. W 1947 zmienił barwy klubowe, przechodząc do katowickiej Pogoni. Ówczesny selekcjoner reprezentacji, Zygmunt Alfus, uczęszczający regularnie na mecze ligowe Pogoni, dostrzegł jego talent i umiejętności, powołując go w tymże roku do kadry na mecz z Czechosłowacją w Pradze, w którym to spotkaniu zadebiutował w reprezentacji, przepuszczając sześć goli, ale też chroniąc drużynę od dużo wyższej porażki. Do jednego z jego najlepszych występów w reprezentacji należało zwycięstwo nad dużo wtedy wyżej notowaną Czechosłowacją 18 kwietnia 1948 w Warszawie (3:1), po którym kibice znieśli go na ramionach z boiska. W tym okresie był jedynym kadrowiczem, który nie grał w pierwszej lidze.
W grudniu 1948 zmienił stan cywilny, poślubiając poznaną wcześniej sekretarkę Śląskiego Związku Piłki Nożnej, Elisabeth z domu Kania. Przed ślubem władze urzędu wymusiły zmianę jego imion z metrykalnych Werner Richard na Antoni, uważając je za niemieckie i grożąc nieudzieleniem ślubu.
Od 1949 do końca swej kariery sportowej występował znów w AKS przemianowanym na Budowlanych.
Po zakończeniu kariery piłkarskiej i ukończeniu kursu trenera piłki nożnej na krakowskiej AWF łączył pracę zawodową z funkcją trenera w różnych klubach na Górnym Śląsku i w Zagłębiu Dąbrowskim.
W latach 1955 i 1957 urodziło się mu dwóch synów, Christian i Jan.
Po śmierci rodziców pod koniec lat 60. zaczął starać się wraz z rodziną o stały wyjazd do Republiki Federalnej Niemiec, gdzie od czasu zakończenia II wojny światowej mieszkali jego bracia. Od tego momentu nasiliły się represje polskich władz wobec jego osoby i rodziny, m.in. został zwolniony z pracy.
Po wieloletnich staraniach, na początku 1977 otrzymał wraz z rodziną zezwolenie na przesiedlenie się do Niemiec, co wiązało się z pozbawieniem (wraz z rodziną) polskiego obywatelstwa. 27 marca 1977 opuścił na zawsze wspólnie z rodziną Górny Śląsk osiedlając się po krótkim pobycie w Kaiserslautern, w Wormacji nad Renem. Podjął tam pracę w wyuczonym zawodzie technika dentystycznego na uniwersytecie w Moguncji.
W 1985 przeszedł na emeryturę. Doczekał się jednej wnuczki. Po transformacji w Polsce parokrotnie odwiedził Górny Śląsk. W wieku 83 lat po krótkiej i ciężkiej chorobie zmarł w Wormacji, gdzie został pochowany na miejscowym cmentarzu komunalnym.

</doc>
<doc id="1261859" url="https://pl.wikipedia.org/wiki?curid=1261859" title="The Bootleg Series Volumes 1–3 (Rare &amp; Unreleased) 1961–1991">
The Bootleg Series Volumes 1–3 (Rare &amp; Unreleased) 1961–1991

The Bootleg Series Volumes 1–3 (Rare &amp; Unreleased) 1961–1991 – składankowy 3-dyskowy album gromadzący rzadkie i niepublikowane utwory nagrane przez Boba Dylana w latach 1961–1991.
Historia i charakter albumu.
W marcu ukazał się pierwszy album z nowej serii albumów Dylana "The Bootleg Series". Tytuł sugeruje, że na albumach tych znajdą się utwory rzadkie i oficjalnie niepublikowane, które dotychczas – przynajmniej w jakiejś części – były wydawane na bootlegach.
Producentem był i wyboru dokonał tenże sam Jeff Rosen, który przygotował poprzednie tego typu wydawnictwo "Biograph".
Rosen zebrał 58 utworów ułożonych chronologicznie, co wyraźniej pokazuje rozwój Dylana, uwalnianie jego kreatywności, ale i klęski. Każdy z utworów został omówiony w 24-stronicowej (24 str. CD, 36 str. LP i 62 str. reedycja z 2017 roku) broszurce przez Johna Bauldiego. Oprócz tego do każdego utworu dołączony jest opis techniczny z takimi danymi jak: autorstwo, prawa autorskie, miejsce i czas nagrania, sesja nagraniowa, producent sesji oraz spis muzyków wykonujących daną piosenkę (oraz na jakich instrumentach grają).
Spis utworów.
Wszystkie piosenki autorstwa Boba Dylana, poza zaznaczonymi. Dylan jest także autorem aranżacji utworów tradycyjnych

</doc>
<doc id="1261860" url="https://pl.wikipedia.org/wiki?curid=1261860" title="Gwiazdy typu Beta Cephei">
Gwiazdy typu Beta Cephei



</doc>
<doc id="1261867" url="https://pl.wikipedia.org/wiki?curid=1261867" title="Dworzec autobusowy Centralny w Łodzi">
Dworzec autobusowy Centralny w Łodzi

Dworzec autobusowy Centralny – nieistniejący od 4 czerwca 2012 dworzec autobusowy w Łodzi, zarządzany przez Przedsiębiorstwo Komunikacji Samochodowej w Łodzi. Do 15 października 2011 roku znajdował się na placu Sałacińskiego, przed budynkiem dworca kolejowego Łódź Fabryczna. Od 16 października 2011 funkcjonował w postaci dworca tymczasowego, zlokalizowanego na placu przy skrzyżowaniu ulic Węglowej i Knychalskiego. Obsługiwał połączenia podmiejskie na linii do Pabianic, regionalne oraz dalekobieżne.
Dworzec obecnie.
Obecnie w jego miejscu znajduje się nowy dworzec kolejowy i autobusowy (bez placu postojowego dla autobusów) Łódź Fabryczna. Jest to inwestycja miasta Łodzi i PKP PLK. PKS Łódź nie bierze w niej udziału, a na mocy aktu notarialnego, w zamian za plac dworca autobusowego Centralnego otrzymał teren dotychczasowej pętli autobusów miejskich przy dworcu kolejowym Łódź Kaliska, gdzie urządzony został kolejny dworzec autobusowy, pełniący podczas przebudowy dworca Łódź Fabryczna rolę głównego dworca autobusowego w mieście.
Niewątpliwą zaletą dworca było położenie w centrum miasta. Może było łatwo dojechać tam liniami tramwajowymi i autobusowymi.
Obecnie w Łodzi funkcjonują dwa inne dworce autobusowe:
Część autobusów regionalnych i dalekobieżnych zatrzymuje się lub kończy trasę na przystankach przy placu Dąbrowskiego, ulicy Składowej oraz przed głównym wejściem dworca kolejowego Łódź Kaliska, w niektórych przypadkach nie korzystając z dworców.
Historia.
Do 15 października 2011 roku dworzec mieścił się na placu Sałacińskiego, przed budynkiem dworca kolejowego Łódź Fabryczna. Kasy biletowe wraz z poczekalnią znajdowały się w jego wydzielonej części.
16 października 2011, w związku z rozpoczęciem przebudowy starego Dworca Fabrycznego na podziemny węzeł komunikacyjny, dworzec autobusowy wraz z krańcówką komunikacji miejskiej, która zajmowała wówczas część jego stanowisk, przeniesiony został z placu Sałacińskiego na dotychczasowy plac postojowy PKS przy skrzyżowaniu ulic Węglowej i Knychalskiego.
Autobusy pospieszne (z wyjątkiem części połączeń do Lublina i Warszawy), przyspieszone i ekspresowe przeniesiono na nowo utworzony dworzec autobusowy Łódź Kaliska, zlokalizowany na terenie pętli komunikacji miejskiej przy stacji kolejowej o tej samej nazwie. Ustawiono tam prowizoryczny posterunek dyżurnego ruchu i toaletę, a kasę biletową umieszczono w budynku obok, wykorzystywanym wcześniej przez MPK jako punkt sprzedaży biletów. Od 11 czerwca 2011 odjeżdżają stamtąd również autobusy komunikacji międzynarodowej.
23 kwietnia 2012 roku pętla autobusów komunikacji miejskiej została przeniesiona na pobliski plac Dąbrowskiego. Tego samego dnia dworzec tymczasowy miał zostać całkowicie wyłączony z użytku, a jego teren przekazany wykonawcy przebudowy Dworca Fabrycznego. Media wspominały o przeniesieniu wszystkich autobusów na dworzec Łódź Kaliska. Ze względu na problemy w przepływie informacji między miastem a zarządcą dworca, do tego jednak nie doszło. PKS Łódź zwrócił się do urzędu miasta z prośbą o przeniesienie terminu zamknięcia dworca na drugi tydzień maja 2012. Miasto wyraziło na to zgodę.
Dworzec znajdował się na terenie miejskim, dzierżawionym przez PKS Łódź do 2 lipca 2012. Umowa dzierżawy przewidywała możliwość jej wcześniejszego wypowiedzenia przez urząd miasta. Właściciel dworca nie opuścił jednak placu do 3 czerwca 2012. Do tego dnia był on normalnie wykorzystywany przez autobusy. W związku z tym miasto podjęło decyzję, aby 4 czerwca 2012 zamknąć, zgodnie z wcześniejszymi planami, ulice Knychalskiego i Węglową na odcinkach wzdłuż dworca, a jego teren, bez względu na obecność PKS-u, przekazać wykonawcy. Zamknięcie ulic nie odniosło jednak skutku. Autobusy wjeżdżały na dworzec inną drogą – przez działkę przyległą do dworca, należącą do PKS Łódź, posiadającą wjazd od strony ulicy Składowej. Tego samego dnia około południa wykonawca rozpoczął montaż ogrodzenia placu budowy, a Zarząd Dróg i Transportu zablokował wjazd przez działkę należącą do PKS-u za pomocą metalowych słupków. To uniemożliwiło wjazd autobusów na teren dworca. Przez pozostałą część dnia funkcję przystanku dla autobusów korzystających dotychczas z Dworca Centralnego pełniła ulica Składowa między Kilińskiego a Polskiej Organizacji Wojskowej. Od 5 czerwca 2012 autobusy wyjeżdżające z Łodzi w kierunku południowym odjeżdżały z dworca Łódź Kaliska, natomiast autobusy wyjeżdżające z Łodzi w kierunku północnym zostały skrócone do Dworca Północnego. Część autobusów odjeżdżała również z placu Dąbrowskiego i przystanku przy ulicy Składowej.

</doc>
<doc id="1261868" url="https://pl.wikipedia.org/wiki?curid=1261868" title="European Touring Car Championship">
European Touring Car Championship

European Touring Car Championship (ETCC) – europejskie mistrzostwa samochodów turystycznych organizowane przez FIA w latach 1963–18 i 2000–04. W 2005 ETCC zastąpiono ogólnoświatową serią World Touring Car Championship, natomiast na szczeblu europejskim organizowany jest puchar European Touring Car Cup. Liczba rund wyścigowych jest różna. W latach 2005–2009 odbywała się jedna runda rocznie. W edycji 2010 odbyły się trzy rundy. W roku 2012 FIA ułożyła kalendarz z czterema rundami na torach: Monza, Slovakiaring, Salzburgring i Imola. W ETCC kierowcy startują samochodami klasyfikowanymi w czterech kategoriach: Super 2000, Super 2000D, Superprodukcyjnej i Super 1600.

</doc>
<doc id="1261869" url="https://pl.wikipedia.org/wiki?curid=1261869" title="Halowe Mistrzostwa Polski Seniorów w Lekkoatletyce 1998">
Halowe Mistrzostwa Polski Seniorów w Lekkoatletyce 1998

39. Halowe Mistrzostwa Polski Seniorów w Lekkoatletyce – zawody sportowe, które rozegrano 14 i 15 lutego 1998 w Spale, w hali Ośrodka Przygotowań Olimpijskich.
Po raz pierwszy mistrzostwa objęły skok o tyczce kobiet. Monika Pyrek ustanowiła w tej konkurencji halowy rekord Polski wynikiem 3,91 m. Po trzyletniej przerwie rozegrano mistrzostwa w chodzie sportowym.
Mistrzostwa w wielobojach zostały rozegrane w tym samym miejscu, lecz o tydzień wcześniej (7 i 8 lutego 1998). Wyniki w tych konkurencjach podane są łącznie z innymi w tabeli poniżej.

</doc>
<doc id="1261870" url="https://pl.wikipedia.org/wiki?curid=1261870" title="Piotr Madajczyk">
Piotr Madajczyk

Piotr Włodzimierz Madajczyk (ur. 11 września 1959 w Warszawie) – polski historyk, profesor nauk humanistycznych, wykładowca akademicki.
Życiorys.
Jest synem historyka Czesława Madajczyka. Studiował historię na Uniwersy­te­cie im. Adama Mickie­wicza w Poznaniu (1978–1980) oraz na Uniwersytecie War­szawskim (1980–1982). Promotorem jego pracy magisterskiej był Tadeusz Jędruszczak. W 1989 na Uniwersytecie im. Adama Mickiewicza w Poznaniu obronił pracę doktorską "Święta tradycja a nowoczesna polityka. Polityka i koncepcje polityczne Gustawa Stresemanna (1915–1992)" pisaną pod kierunkiem Antoniego Czubiń­skiego. W 1998 również w Instytucie Historii UAM uzyskał stopień doktora habilitowanego na podstawie rozprawy zatytułowanej "Przyłączenie Śląska Opolskiego do Polski 1945–1948". Był również stypendystą Institut für Europäi­sche Geschichte w Moguncji. 12 marca 2003 otrzymał tytuł naukowy profesora.
Po ukończeniu studiów był pracownikiem Archiwum Akt Nowych w War­szawie oraz w Instytucie Zachodnim w Poznaniu. W 1989 został zatrudniony w Instytucie Krajów Socja­lis­tycznych w Warszawie. W 1990 przeszedł do pracy w Instytucie Studiów Politycznych PAN, gdzie został profesorem zwyczajnym i kierownikiem Zakła­du Stu­diów nad Niemcami. Był również pracownikiem dyrektora Biura ds. Mniejszości Narodowych Ministerstwa Kultury i Sztuki (w tym p.o. dyrektora), wykładowcą Collegium Civitas, Wyższej Szkoły Mazowieckiej oraz Wyższej Szkoły Handlu i Prawa im. Łazarskiego w Warszawie.
Specjalizuje się w problematyce przymusowych przesiedleń ludności w Europie środkowo-wschodniej w latach 1945–1950 i badaniach nad mniejszościami narodowymi. Zajmuje się także problemem kolaboracji w okresie II wojny światowej.
Odznaczenia.
Odznaczony Krzyżem Kawalerskim Orderu Odrodzenia Polski (2011). W 2000 otrzymał Srebrny Krzyż Zasługi.

</doc>
<doc id="1261871" url="https://pl.wikipedia.org/wiki?curid=1261871" title="ETCC">
ETCC



</doc>
<doc id="1261877" url="https://pl.wikipedia.org/wiki?curid=1261877" title="Hakan Ünsal">
Hakan Ünsal

Hakan Ünsal (ur. 14 marca 1973 w Synopie) – turecki piłkarz występujący na pozycji obrońcy lub pomocnika.
Kariera klubowa.
Hakan Ünsal zawodową karierę rozpoczynał w zespole Karabükspor w 1993 roku. Występował tam jednak bardzo krótko, po czym przeniósł się do krajowego giganta – Galatasaray SK. W ekipie „Lwów” grał aż przez osiem sezonów, w czasie których zdobył pięć tytułów mistrza Turcji i trzy krajowe puchary. W 2000 roku wygrał rozgrywki Pucharu UEFA pokonując w rzutach karnych Arsenal F.C. 4:1. Galatasaray okazało się także triumfatorem Superpucharu Europy, w którym zwyciężyło po dogrywce 2:1 ze zdobywcami Ligi Mistrzów – Realem Madryt. Zimą 2002 roku Ünsal trafił do Blackburn Rovers F.C., jednak epizod tureckiego zawodnika w tym klubie trwał bardzo krótko. Hakan na kolejne trzy sezony powrócił do Galatasaray. W 2005 roku przeniósł się natomiast do Çaykur Rizespor, gdzie zakończył swoją karierę piłkarską.
Kariera reprezentacyjna.
Ünsal w reprezentacji swojego kraju zadebiutował w 1997 roku za kadencji trenera Mustafy Denizliego. W 2002 roku wystąpił na mistrzostwach świata, na których Turcy niespodziewanie zdobyli brązowy medal. Hakan został na tej imprezie zapamiętany głównie z incydentu, jaki miał miejsce w meczu grupowym z Brazylijczykami. Ekipa „Canarinhos” miała wykonywać rzut rożny, a do narożnika boiska podszedł Rivaldo. Ünsal kopnął piłkę w jego kierunku i trafił rywala w nogę. Rivaldo złapał się za twarz i przewrócił się na murawę. Arbiter sędziujący to spotkanie dał się nabrać na „sztuczkę” Brazylijczyka i pokazał Hakanowi czerwoną kartkę. Wychowanek Karabüksporu nie wystąpił przez to w meczu o trzecie miejsce przeciwko Korei Południowej, które zakończyło się wygraną Turków 3:2.

</doc>
<doc id="1261878" url="https://pl.wikipedia.org/wiki?curid=1261878" title="SN 1998bw">
SN 1998bw

SN 1998bw – supernowa bardzo rzadkiego typu położona w galaktyce spiralnej ESO 184-G82. Została zaobserwowana w 1998, w tym samym momencie wykryto także rozbłysk gamma GRB 980425. Związek rozbłysku gamma i wybuchu supernowej nie został jeszcze do końca wyjaśniony, według jednej z teorii, SN 1998bw mogła być kolapsarem.

</doc>
<doc id="1261881" url="https://pl.wikipedia.org/wiki?curid=1261881" title="Skokloster">
Skokloster

Skokloster () – barokowy zamek w gminie Håbo (pod Sztokholmem), w regionie Uppsala, w Szwecji. Obiekt jest zlokalizowany nad jeziorem Melar.
Historia.
Zamek Skokloster został zaprojektowany przez architektów: Caspera Voglla, Nicodemusa Tessina Starszego oraz Jeana de la Valléego. Jego budowlę wzniesiono w latach 1654–1676. Fundatorem był feldmarszałek Karol Gustaw Wrangel. Legenda głosi, że Wrangel kazał zbudować Skokloster na wzór Zamku Ujazdowskiego w Warszawie. Aż do jego śmierci w 1676 budowla nie została ostatecznie ukończona. Dopiero kiedy jego najstarsza córka Margareta Juliana Wrangel wyszła za mąż za hrabiego Nilsa Brahe, to dzięki jej inicjatywie w 1701 rozbudowane Skokloster nabrało świetności. Do dziś zamek uważany jest za jeden z piękniejszych budynków barokowych na terenie Europy. 
W 1930 nowymi właścicielami zamku zostaje rodzina von Essen, która w 1967 sprzedaje go szwedzkiemu rządowi z przeznaczeniem na cele muzealne.
Muzeum.
Od 1967 w zamku Skokoloster znajduje się muzeum, gdzie przechowywanych jest wiele dzieł sztuki. Część z eksponowanych w nim zbiorów pochodzi z grabieży podczas XVII-wiecznych kampanii wojennych wojsk szwedzkich na terenie Europy. Również sporo z eksponatów pochodzi bezpośrednio z terenów dawnej Rzeczypospolitej z czasu potopu szwedzkiego. Inne polskie zabytki na terenie Szwecji znajdują się m.in. w Muzeum Armii w Sztokholmie, Zbrojowni Królewskiej w Sztokholmie, oraz w zbiorach zamku Gripsholm. 
W zbiorach muzealnych Skokloster znajdują się też dwa obrazy autorstwa Giuseppe Arcimboldo: "Cesarz Rudolf II Habsburg jako Wertumnus" i "Bibliotekarz".

</doc>
<doc id="1261884" url="https://pl.wikipedia.org/wiki?curid=1261884" title="Kazwin (ostan)">
Kazwin (ostan)

Kazwin – ostan w północno-zachodnim Iranie. Stolicą jest Kazwin.

</doc>
<doc id="1261886" url="https://pl.wikipedia.org/wiki?curid=1261886" title="Ochotnicza Straż Pożarna w Kolonii Ostrowickiej">
Ochotnicza Straż Pożarna w Kolonii Ostrowickiej

Ochotnicza Straż Pożarna w Kolonii Ostrowickiej – jednostka OSP, organizacja społeczna powstała 16 lipca 1929 w Kolonii Ostrowickiej, zrzeszona w Związku Ochotniczych Straży Pożarnych RP, a od 1998 wchodząca w skład Krajowego Systemu Ratowniczo-Gaśniczego.
Historia.
Założycielami miejscowej straży pożarnej byli: Henryk Jankowski, Radke, A. Leczkowski, A. Molus, W. Molus.
Początkowo jednostka dysponowała sikawką ręczną, wozem konnym i ręczną syreną. Następnie otrzymała motopompę M-80 i samochód marki Lublin. W 1975 jednostka otrzymała samochód Star GBAM, a w 1979 drugą motopompę M-800 oraz syrenę elektryczną i radiotelefon przenośny. Obecnie jednostka dysponuje samochodem Star GBM-2,5/8, który otrzymała z jednostki OSP Opalenie w 1992.
Od 6 stycznia 1975, w związku ze zmianami administracyjnymi województw w Polsce, Kolonia Ostrowicka znalazła się w województwie gdańskim (wcześniej należała do województwa bydgoskiego), początkowo należała do gminy Opalenie, następnie do gminy Gniew. W 1976 do remizy dobudowano w czynie społecznym świetlicę. Ważnym wydarzeniem było nadanie jednostce 15 lipca 1979 sztandaru ufundowanego przez lokalne społeczeństwo.
W 1998 jednostka została włączona do Krajowego Systemu Ratowniczo-Gaśniczego, co spowodowało, że jednostka otrzymuje systematycznie sprzęt do ratownictwa. W 2000 został założony system selektywnego wywoływania jednostki, co ma duży wpływ na szybkość podejmowania akcji ratowniczych.
Jednostka OSP w Kolonii Ostrowickiej liczy 45 członków. Przy jednostce działa też drużyna młodzieżowa, która powstała w 1962 i liczyła wtedy 11 członków, obecnie 14.
Zadania.
Straż pożarna bierze udział w akcjach ratunkowych związanych z gaszeniem pożarów oraz podczas wypadków drogowych, a także rywalizuje w konkursach i zawodach pożarniczych.

</doc>
<doc id="1261887" url="https://pl.wikipedia.org/wiki?curid=1261887" title="Ardabil (ostan)">
Ardabil (ostan)

Ardabil (farsi "اردبیل"; azerski "Ərdəbil ostanı") – ostan w zachodnim Iranie. Stolicą jest Ardabil.
Ardabil powstał w 1993 z części Azerbejdżanu Wschodniego i północnej części Gilanu. Ostan liczy 17 800 km² powierzchni. Według spisu z 2011 ludność wynosi 1 248 488 mieszkańców; dla porównania, w 2006 było ich 1 228 155, natomiast w 1996 – 1 168 011. Do największych miast stanu, według spisu ludności z 2011, należy Ardabil, Parsabad, Meszginszahr, Chalchal.
Ostan dzieli się na 10 podprowincji ("shahrestan").

</doc>
<doc id="1261888" url="https://pl.wikipedia.org/wiki?curid=1261888" title="Ser erywański">
Ser erywański

Ser erywański − produkowany głównie na Kaukazie rodzaj dojrzewającego, solankowego sera podpuszczkowego, wytwarzanego z mleka krowiego, koziego lub owczego.

</doc>
<doc id="1261889" url="https://pl.wikipedia.org/wiki?curid=1261889" title="Prokulus Juliusz">
Prokulus Juliusz

Prokulus Juliusz (łac. "Proculus Julius") – legendarna postać z VIII-wiecznego Rzymu, podawana przez arystokratyczną tradycję o założeniu Rzymu. Wspomniana u Cycerona ("De Republica" 10,20), Liwiusza ("Ab urbe condita libri" I,16) oraz Plutarcha (Bíoi Parálleloia, Romulus 28,1), który jednak podaje odmienną wersję jego imienia, a także szczegółowo go charakteryzuje: "Juliusz Proklus, jeden z pierwszych rodem patrycjuszy wśród kolonistów, którzy przybyli z Alby Longi, człowiek o nieskazitelnych obyczajach, kiedyś zaufany powiernik samego Romulusa". Po zniknięciu Romulusa, w czasie przeglądu wojskowego na Polu Marsowym, miał być jedynym świadkiem apoteozy władcy Rzymu.
Kontrowersje.
Liwiusz i Plutarch podchodzą do jego relacji z dużą dozą sceptycyzmu. Liwiusz: "Jest rzeczą nie do pojęcia, jak łatwo uwierzono w te jego słowa i jak ukoiła się wśród ludu i wojska tęsknota za Romulusem przez wzbudzenie wiary w jego nieśmiertelność." Plutarch: "Krąży wiele tego rodzaju opowiadań, które wbrew prawdopodobieństwu stawiają na równi z bogami to, co jest śmiertelnej natury".
Świadectwo Prokulusa nie było jedynym źródłem dla Rzymian, którzy chcieli czcić Romulusa jako bóstwo o imieniu Kwirynus. Deklaracje, o rzekomym wniebowzięciu Romulusa, jako pierwsi podawali arystokraci. W czasie burzy, która wybuchła podczas przeglądu wojsk, znajdowali się oni najbliżej króla i podawali siebie za naocznych świadków apoteozy Romulusa. Jednak nie wszyscy Rzymianie dawali się przekonać takiej wersji zdarzeń i podejrzewali raczej, że Romulus został w czasie burzy i ciemności zabity przez arystokratów. W odpowiedzi na te podejrzenia padła deklaracja Prokulusa, a także według Owidiusza ("Fasti" 2,497n.) znacznie późniejsza relacja ze święta "Quirinalia" odbywającego się 17 lutego (podczas gdy apoteoza nastąpiła w lecie).

</doc>
<doc id="1261893" url="https://pl.wikipedia.org/wiki?curid=1261893" title="Attack of the Killer B’s">
Attack of the Killer B’s

Attack Of The Killer B's jest kompilacją thrashmetalowego zespołu Anthrax wydaną w 1991 roku.
Utwór "Bring The Noise" nagrany jest z zespołem rapowym Public Enemy. Ponadto na płycie znajduje się dużo coverów znanych zespołów rockowych.

</doc>
<doc id="1261894" url="https://pl.wikipedia.org/wiki?curid=1261894" title="Julen Luís Arizmendi Martínez">
Julen Luís Arizmendi Martínez

Julen Luís Arizmendi Martínez (ur. 5 lipca 1976) – hiszpański szachista, arcymistrz od 2004 roku.
Kariera szachowa.
Urodził się w Stanach Zjednoczonych. W 1997 r. podzielił II m. (za Pablo San Segundo Carrillo) w indywidualnych mistrzostwach Hiszpaniik, w 1998 r. zajął II m. (za Jonathanem Tisdallem) w Tancie), natomiast w 2000 r. powtórzył to osiągnięcie w Albacete (za Olegiem Korniejewem). Pierwszą normę na tytuł arcymistrza wypełnił w 2002 r. w Biel, dzieląc I m. z Milosem Pavloviviem, Borysem Awruchem, Danem Zolerem i Christianem Baurem. W 2003 r. podzielił III m. (za Alfonso Romero Holmesem i Pią Cramling, wspólnie z Francisco Sanchezem Guirado) w Walencji oraz w Las Palmas zdobył drugą normę arcymistrzowską. Trzecią i ostatnią brakującą normę uzyskał w 2004 r., zwyciężając (wspólnie z Reynaldo Verą) w Cullerze. W 2006 r. podzielił II m. (za Aleksą Strikoviciem, wspólnie z m.in. Javierem Moreno Carnero, Alfonso Romero Holmesem, Enrique Rodríguezem Guerrero, Fabiano Caruaną, Borysem Złotnikiem i Roberto Cifuentesem Paradą) w Jaen. W 2009 r. podzielił I m. (wspólnie z Eduardo Iturrizagarą i Robertem Kempińskim) w Benidormie.
Trzykrotnie zdobył medale indywidualnych mistrzostw Hiszpanii: złoty (2012), srebrny (2008) oraz brązowy (2013).
Wielokrotnie reprezentował Hiszpanię w turniejach drużynowych, m.in.: oraz .
Najwyższy ranking w dotychczasowej karierze osiągnął 1 czerwca 2013 r., z wynikiem 2580 punktów zajmował wówczas 6. miejsce wśród hiszpańskich szachistów.

</doc>
<doc id="1261895" url="https://pl.wikipedia.org/wiki?curid=1261895" title="Julen Luis Arizmendi Martinez">
Julen Luis Arizmendi Martinez



</doc>
<doc id="1261896" url="https://pl.wikipedia.org/wiki?curid=1261896" title="Gegenbände">
Gegenbände

Gegenbände (słow. "Protibande"), zwani też raztrganci – ochotnicze antypartyzanckie formacje zbrojne złożone ze Słoweńców podczas II wojny światowej.
W lipcu 1941 r. w okupowanej słoweńskiej Górnej Krainie Niemcy utworzyli kolaboracyjną organizację wojskową Wehrmannschaft, której zadaniem było zwalczanie partyzantki wraz z niemiecką policją. Wielu jej członków przeszło jednak na stronę partyzantów. Stąd władze okupacyjne postanowiły przekształcić antypartyzanckie formacje.
Od lata 1942 r. zaczęły być formowane tzw. Gegenbände, składające się w dużej części z uciekinierów z oddziałów partyzanckich. Były one podporządkowane Gestapo. Liczyły po kilkadziesiąt ludzi każda. Ich członkowie nosili niemieckie mundury policyjne, ale także ubrania cywilne, czym upodobniali się do partyzantów. Działali także według partyzanckiej taktyki. Współpracowali z niemieckimi oddziałami policyjnymi, żandarmerią i innymi formacjami bezpieczeństwa. Czasami operowali samodzielnie. Ich żołd wynosił 150-180 marek miesięcznie, a za każdego schwytanego partyzanta dostawali dodatkowo 100 marek. Ośrodek szkoleniowy Gegenbände znajdował się w Brezje.
Pod koniec 1942 r. wszyscy członkowie formacji (ok. 400 ludzi) przeszli szkolenie antypartyzanckie w Kršku. Pierwszy oddział zaczął operować od listopada 1942 r. w górach Karavanke na granicy z Austrią. W późniejszym czasie ich zakres działania objął całą Górną Krainę. Najbardziej skutecznymi oddziałami były:
Gegenbände istniały do końca 1943 r., kiedy rozpoczęto tworzyć Domobranę Górnej Krainy.

</doc>
<doc id="1261897" url="https://pl.wikipedia.org/wiki?curid=1261897" title="Hermine von Schönaich-Carolath">
Hermine von Schönaich-Carolath



</doc>
<doc id="1261904" url="https://pl.wikipedia.org/wiki?curid=1261904" title="Dylatometria">
Dylatometria

Dylatometria – dział fizyki, który zajmuje się metodami pomiaru rozszerzalności cieplnej ciał. Dylatometria prowadzi badania zależności rozmiarów ciał od warunków zewnętrznych. Głównym narzędziem pomiarowym tej rozszerzalności jest dylatometr.

</doc>
<doc id="1261906" url="https://pl.wikipedia.org/wiki?curid=1261906" title="Golestan">
Golestan

Golestan – ostan w północno-wschodnim Iranie. Stolicą jest Gorgan.
Stan liczy 20 367 km² powierzchni. W 2011 roku zamieszkiwało go 1 777 014 osób. Do większych miast pod względem liczby ludności (w 2011) należą Gorgan, Gonbad-e Kawus, Aliabad-e Katul, Bandar-e Torkaman. W ostanie znajduje się Park Narodowy Golestan, liczący 900 km² powierzchni.

</doc>
<doc id="1261909" url="https://pl.wikipedia.org/wiki?curid=1261909" title="Chorasan Północny">
Chorasan Północny

Chorasan Północny – ostan w północno-wschodnim Iranie. Stolicą jest Bodżnurd.

</doc>
<doc id="1261911" url="https://pl.wikipedia.org/wiki?curid=1261911" title="Chorasan-e Razawi">
Chorasan-e Razawi

Chorasan-e Razawi – ostan w północno-wschodnim Iranie. Stolicą jest Meszhed.

</doc>
<doc id="1261912" url="https://pl.wikipedia.org/wiki?curid=1261912" title="Komadugu Yobe">
Komadugu Yobe

Komadugu Yobe – rzeka w Nigerii i Nigrze w dolnym biegu wyznacza granicę między tymi państwami, źródła na Wyżynie Dżos, długość 325 km, uchodzi do jeziora Czad.

</doc>
<doc id="1261913" url="https://pl.wikipedia.org/wiki?curid=1261913" title="Chorasan Południowy">
Chorasan Południowy

Chorasan Południowy – ostan we wschodnim Iranie. Stolicą jest Birdżand. Drugim znaczącym miastem jest Ferdous.
W 2018 roku oddano do użytku pierwszą elektrownię fotowoltaiczną o mocy 10MW. Jej koszt to 14 mln USD. Jest ona położona w mieście Khusf.

</doc>
<doc id="1261916" url="https://pl.wikipedia.org/wiki?curid=1261916" title="Richelieu (pancernik)">
Richelieu (pancernik)



</doc>
<doc id="1261917" url="https://pl.wikipedia.org/wiki?curid=1261917" title="Kozacki pułk kawalerii Jungschulz">
Kozacki pułk kawalerii Jungschulz

Kozacki pułk kawalerii „Jungschulz” (niem. "Kosaken-Reiter-Regiment "von Jungschulz"", ros. "Казачий кавалерийский полк "Юнгшульц"") – ochotnicza kolaboracyjna jednostka wojskowa kawalerii złożona z Kozaków i Niemców podczas II wojny światowej.
Pułk został sformowany na bazie Kavallerie Abteilung Fürst von Urach, latem 1942 r. w rejonie miejscowości Acikułak w składzie niemieckiej 1 Armii Pancernej. Jego dowódcą został Niemiec ppłk Joachim von Jungschulz (stąd jego nazwa). Składał się z dwóch szwadronów kawalerii, jednego złożonego tylko z Niemców, a drugiego z Kozaków.
Najaktywniejszą działalność bojową prowadził w II poł. 1942 r. na Kaukazie, gdzie działał wraz z kozackim pułkiem kawalerii "Platow". Początkowo operował na lewym skrzydle 1 Armii Pancernej nad rzeką Terek w rejonie Acikułaka i Budionnowska. Intensywne walki prowadził w dniach 17-19 października z oddziałami sowieckiej 4 Gwardyjskiej Dywizji Kawalerii Kozaków kubańskich, ponosząc duże straty. 30 października w składzie XXXX Korpusu Pancernego odrzucił atak sowieckiej kawalerii na Acikułak. Miesiąc później zwycięsko walczył z sowieckimi oddziałami, które przedostały się na tyły niemieckich wojsk w rejonie Mozdoku. Podczas działań na Kaukazie dołączyły do niego dwa ochotnicze oddziały kozackie w sile sotni składające się z miejscowych Kozaków i szwadron sformowany w Symferopolu na Krymie.
Pod koniec grudnia 1942 r. pułk liczył 1530 żołnierzy, w tym 30 oficerów i 150 podoficerów. Byli oni uzbrojeni w 56 karabinów maszynowych, 6 moździerzy, 42 działka przeciwpancerne. Po rozkazie dowódcy 1 Armii Pancernej odwrotu z Kaukazu, wydanym 2 stycznia 1943 r., odszedł na północny zachód do stanicy Jegorłykskaja, gdzie połączył się z oddziałami 4 Armii Pancernej. Następnie został podporządkowany 454 Dywizji Bezpieczeństwa i poprzez Rostów przemaszerował na tyły Grupy Armii "Don". Wiosną 1943 r. wszedł w skład formowanej w Mławie 1 Kozackiej Dywizji Kawalerii.

</doc>
<doc id="1261920" url="https://pl.wikipedia.org/wiki?curid=1261920" title="(4047) Chang’E">
(4047) Chang’E

(4047) Chang’E – planetoida z grupy pasa głównego asteroid okrążająca Słońce w ciągu 4 lat i 88 dni w średniej odległości 2,61 j.a. Została odkryta 8 października 1964 roku w Obserwatorium Astronomicznym Zijinshan. Nazwa planetoidy pochodzi od nazwy chińskiej sondy księżycowej Chang’e 1, oraz z chińskiej mitologii, w których Chang’e to imię pięknej bogini która poleciała na Księżyc. Przed nadaniem oficjalnej nazwy planetoida nosiła oznaczenie tymczasowe (4047) 1964 TT2.

</doc>
<doc id="1261921" url="https://pl.wikipedia.org/wiki?curid=1261921" title="1964 TT2">
1964 TT2



</doc>
<doc id="1261926" url="https://pl.wikipedia.org/wiki?curid=1261926" title="Kusak cezarek">
Kusak cezarek

Kusak cezarek ("Staphylinus caesareus") – owad z rzędu chrząszczy, z rodziny kusakowatych.

</doc>
<doc id="1261931" url="https://pl.wikipedia.org/wiki?curid=1261931" title="Niedostateczna kapitalizacja">
Niedostateczna kapitalizacja

Niedostateczna kapitalizacja (cienka kapitalizacja, ang. "thin capitalization") – pojęcie z zakresu prawa podatkowego dotyczące finansowania spółek zależnych przez jednostki powiązane. W Polsce, zgodnie z odpowiednimi przepisami prawa podatkowego (stan na kwiecień 2015) odsetki od pożyczek udzielonych spółce przez jej udziałowca nie stanowią kosztów uzyskania przychodu, gdy:
Kosztów uzyskania przychodu nie stanowią również odsetki od pożyczek udzielonych spółce przez inną spółkę, gdy:
Przepisy te stosuje się odpowiednio do spółdzielni, członków spółdzielni oraz funduszu własnego takiej spółdzielni.

</doc>
<doc id="1261935" url="https://pl.wikipedia.org/wiki?curid=1261935" title="Jirka">
Jirka

Jirka (hebr. ירכא; arab. يركا; ang. Yirka) – samorząd lokalny położony w Dystrykcie Północnym, w Izraelu.
Położenie.
Miejscowość jest położona na wysokości 281 metrów n.p.m. na zachodnim skraju Górnej Galilei. Leży na zachodnich zboczach wzgórza Tefen (535 m n.p.m.). Po stronie północnej jest głębokie wadi strumienia Bet ha-Emek, a po stronie południowej jest wadi strumienia Jasaf. Okoliczny teren opada w kierunku zachodnim w stronę równiny przybrzeżnej Izraela. W jego otoczeniu znajdują się miejscowości Kafr Jasif, Abu Snan, Januch-Dżat i Julis, moszawy Amka i Lappidot, kibuce Kiszor, Tuwal i Pelech, oraz wsie komunalne Kelil i Gitta. Na południe od miejscowości znajduje się baza wojskowa Sił Obronnych Izraela (prawdopodobnie są to magazyny amunicji).
Podział administracyjny.
Jirka jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Jirka żyło ponad 15,3 tys. mieszkańców, z czego 98,8% Druzowie, 1,1% Arabowie muzułmanie i 0,1% Arabowie chrześcijanie. Wskaźnik wzrostu populacji w 2011 roku wynosił 2,0%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Jirka w 2009 roku wynosiło 4865 ILS (średnia krajowa 7070 ILS).
Historia.
Zgodnie z lokalną tradycją, Druzowie zaczęli osiedlać się w tej okolicy od XI wieku. W 1596 roku w Jirce żyło 174 mieszkańców, którzy płacili podatki z produkcji oliwy z oliwek. Francuski podróżnik Victor Guérin odwiedził wieś pod koniec XIX wieku i opisał ją jako niewielką wieś druzyjską, zamieszkałą przez 324 mieszkańców. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do wsi wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Dekel, i 10 lipca 1948 roku zajęli wieś. W izraelskiej armii służyła już wówczas druzyjska jednostka wojskowa, dlatego Izraelczycy nie wysiedlili mieszkańców wsi. Dzięki temu zachowała ona swój pierwotny charakter. W 1959 roku Jirka otrzymała status samorządu lokalnego.
Symbole.
Oficjalny herb Jirki został opublikowany we wrześniu 1969 roku. Herb ma kształt tarczy, w którego centralnej części umieszczono kwiat zawilca. U jego podstawy znajdują się dwa miecze z symbolem gwiazdy Dawida – był to tradycyjny symbol druzyjskiej jednostki wojskowej w izraelskiej armii. Powyżej i poniżej umieszczono nazwę miejscowości pisaną w języku hebrajskim i arabskim.
Polityka.
Siedziba władz samorządowych znajduje się przy głównej ulicy w samym centrum miejscowości. Przewodniczącym rady jest Fares Hussein.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajduje się 11 szkół, w tym 7 szkół podstawowych. W 2010 roku uczyło się w nich ogółem prawie 3,9 tys. uczniów, w tym ponad 2 tys. w szkołach podstawowych. Średnia liczba uczniów w klasie wynosiła 25. Jest tutaj regionalne centrum pedagogiczne.
Religia.
W Jirce znajdują się dwa ważne religijnie miejsca, które są regularnie odwiedzane przez wierzących. Jednym z nich jest grobowiec Chuszaja, przyjaciela króla Dawida. Miejsce to jest tradycyjnie czczone przez Żydów. Drugim ważnym miejscem jest grobowiec szejka Abu Ghanem, który był jednym z założycieli wiary Druzów w XI wieku. W 1980 roku wybudowano tutaj nowy dom modlitw, sprzed którego roztacza się piękny widok na okoliczne wzgórza.
Sport i rekreacja.
W zachodniej części miasteczka znajduje się boisko do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na małej działalności produkcyjnej oraz handlu. Część mieszkańców pracuje w okolicznych strefach przemysłowych. Wielu mieszkańców znajduje także zatrudnienie w izraelskiej armii i policji. W miejscowości znajduje się duży zakład produkujący wyroby ze stali, który należy do rodziny Kadmani.
Transport.
Przez miejscowość przechodzi droga nr 8533, którą jadąc na wschód dojeżdża się do skrzyżowania z drogą nr 8544 i kibucu Kiszor, natomiast jadąc na zachód dojeżdża się do miasteczek Kafr Jasif i Julis, a następnie do skrzyżowania z drogą nr 70. Lokalne drogi prowadzą na zachód do miejscowości Abu Snan i na północny wschód do miejscowości Januch-Dżat i wioski Gita.

</doc>
<doc id="1261937" url="https://pl.wikipedia.org/wiki?curid=1261937" title="Enya (album)">
Enya (album)

Enya – debiutancki album solowy Enyi wydany w 1987. Zawiera 15 utworów:

</doc>
<doc id="1261938" url="https://pl.wikipedia.org/wiki?curid=1261938" title="Typo3">
Typo3



</doc>
<doc id="1261940" url="https://pl.wikipedia.org/wiki?curid=1261940" title="En Gedi">
En Gedi

En Gedi (hebr. עין גדי) – kibuc położony w samorządzie regionu Tamar, w Dystrykcie Południowym, w Izraelu.
Leży na zachodnim brzegiem Morza Martwego, przy drodze nr 90 (Ejlat-Kirjat Szemona), w odległości 37 km na południowy wschód od Jerozolimy, 13 km na północ od twierdzy Masada, 31 km na południe od Kumran i 35 km na północ od En Bokek.
Położenie En Gedi w depresji wokół Morza Martwego sprzyja rozwojowi roślinności podzwrotnikowej, palm, drzew balsamowych i różnorakich owoców, co sprawia, że En Gedi wyróżnia się jako bujna oaza na tle wyjątkowo jałowej Pustyni Judzkiej. Wokół kibucu rozciąga się Park Narodowy En Gedi.
Historia.
Czasy współczesne.
W kwietniu 1849 amerykański podróżnik, kapitan William Lynch "odkrył na nowo" oazę En Gedi – nazwał ją "Źródłem George’a Washingtona".
W 1949 mieścił się tutaj izraelski posterunek wojskowy. W latach 50. XX wieku założono kibuc, potem rezerwat przyrody, ogród botaniczny i park narodowy. W latach 80. i 90. XX wieku powstały kompleksy bungalowów i hotel ("En Gedi Country Hotel") oraz schronisko młodzieżowe.
Gospodarka.
W 1997 kibuc otworzył rozlewnię wód mineralnych, jednak głównym źródłem dochodów jest turystyka.
Współczesny kibuc jest komfortowym uzdrowiskiem, w którym wykorzystuje się źródła z wodami siarczanymi. Turyści są dowożeni nad brzeg Morza Martwego małym pociągiem.
Międzynarodowy Ogród Botaniczny.
W 1994 utworzono ogród botaniczny, który został uznany za „międzynarodowy”. Położony jest on na obszarze 10 ha z unikatową roślinnością pochodzącą z różnych regionów całego świata – np. bambusy, baobaby oraz kolekcja 30 palm z różnych części świata
Park Narodowy Starożytności.
W odległości około 1 km na północ od kibucu znajduje się Park Narodowy Starożytne En Gedi tzw. Nahal Arugot, z pozostałościami zabytkowej synagogi z okresu Bizancjum. W synagodze w 1970 roku odkryto zwęglony zwój, który odczytano w roku 2015.
Na początku XX wieku w okolicach starożytnego portu En Gedi, odnaleziono dwie drewniane dobrze zakonserwowane kotwice. Jedna ma przypuszczalnie 2500 lat, druga ma około 2000 lat. Obecnie można je oglądać w Jerozolimskim Muzeum Izraelskim. Pod koniec 2002 archeolodzy z Uniwersytetu Hebrajskiego w Jerozolimie odkryli w rezerwacie En Gedi małą jaskinię, w której ukrywali się powstańcy żydowscy Bar Kochby z 132 roku n.e. Znaleziono w niej dwa papirusy, 11 monet oraz metalowe groty strzelnicze.
Park Narodowy En Gedi.
Założony w 1972 w północnej części oazy na powierzchni 25 km². Tutejszy mikroklimat sprzyja rozwojowi roślinności podzwrotnikowej, m.in.: palm, drzew balsamowych i różnorakich drzew owocowych. W północnej części parku znajduje się malowniczy, pustynny kanion Nachal Dawid, w którym jest wodospad Dawida ze studnią Dawida, Jaskinia Kochanków, a także wodospad Sulamitki.

</doc>
<doc id="1261941" url="https://pl.wikipedia.org/wiki?curid=1261941" title="Claus Jensen">
Claus Jensen

Claus William Jensen (ur. 29 kwietnia 1977 w Nykøbing Falster) – duński piłkarz grający na pozycji defensywnego pomocnika.
Kariera klubowa.
Jensen jest wychowankiem klubu Nykøbing Falster Alliancen, wywodzącego się z jego rodzinnego miasta Nykøbing Falster. W 1995 roku trafił do pierwszej ligi, do zespołu Næstved BK. Rozegrał jednak tylko 4 spotkania, a w 1996 roku klub spadł do drugiej ligi. Latem wraz z Dennisem Rommedahlem podpisał kontrakt z innym pierwszoligowcem, Lyngby BK. Występował tam przez dwa lata w pierwszym składzie, a w sezonie 1997/1998 był najlepszym strzelcem zespołu z 11 golami na koncie. Łącznie przez dwa lata zdobył ich dla Lyngby 14 w 62 meczach.
Latem 1998 Jensen przeszedł do angielskiego Boltonu Wanderers, grającego wówczas w Division One. Kosztował 18 milionów koron duńskich. W Boltonie był podstawowym zawodnikiem i przez dwa sezony rozegrał ponad 80 spotkań ligowych, jednak nie zdołał awansować do Premiership. Dlatego też w 2000 roku skorzystał z oferty Charltonu Athletic, a londyński klub zapłacił za niego 4 miliony funtów. W lidze zadebiutował 19 sierpnia 2000 roku w wygranym 4:0 domowym spotkaniu z Manchesterem City. W Charltonie był, podobnie jak w Boltonie, podstawowym zawodnikiem. Przez cztery sezony rozegrał ponad 120 ligowych spotkań w barwach „The Addicks”, a największy sukces osiągnął w sezonie 2003/2004, gdy zajął 7. miejsce w Premier League.
Latem 2004 Jensen przeszedł do Fulham F.C. za 1,25 miliona funtów. W jego barwach swój pierwszy mecz rozegrał 14 sierpnia, a Fulham zremisowało 1:1 na wyjeździe z Manchesterem City. W Fulham spędził 3 lata, jednak z powodu kontuzji i urazów wystąpił ledwie w 35 spotkaniach. 17 maja 2007 menedżer zespołu Lawrie Sanchez rozwiązał kontrakt z zawodnikiem, a 25 sierpnia Jensen zdecydował się zakończyć karierę i został projektantem gry MovieStarPlanet.
Kariera reprezentacyjna.
W reprezentacji Danii Jensen zadebiutował 29 marca 2000 roku w przegranym 1:2 towarzyskim meczu z Portugalią. W 2002 roku znalazł się w kadrze powołanej przez Mortena Olsena na Mistrzostwa Świata 2002. Tam wystąpił tylko w przegranym 0:3 meczu 1/8 finału z Anglią. 12 lutego 2003 ustrzelił hat-tricka w sparingu z Egiptem (4:1). W 2004 roku zaliczył kolejny turniej – Euro 2004. Wystąpił w trzech meczach: grupowych z Włochami (0:0), z Bułgarią (2:0) oraz w ćwierćfinale z Czechami (0:3). Karierę reprezentacyjną zakończył w 2007 roku. W drużynie narodowej zagrał 47 razy i strzelił 8 goli. W drużynie U-21 zaliczył 18 meczów, w których 3 razy wpisał się na listę strzelców.

</doc>
<doc id="1261943" url="https://pl.wikipedia.org/wiki?curid=1261943" title="Zarzir">
Zarzir

Zarzir (hebr. זרזיר; arab. زرزير; ang. Zarzir, a także Beit Zarzir) - samorząd lokalny położony w Dystrykcie Północnym, w Izraelu.
Położenie.
Miejscowość jest położona na wysokości od 140 do 220 metrów n.p.m. w północno-zachodnim skraju masywu górskiego Hare Nacerat (ok. 400 m n.p.m.), oddzielającego Dolinę Jezreel od Doliny Bejt Netofa w Dolnej Galilei, na północy Izraela. Osada rozciąga się na kilku wzgórzach, z których najwyższym jest Giwat Zarzir (190 m n.p.m.). Na południe od miejscowości strumień Szimron spływa do Doliny Jezreel, a na północy przepływa strumień Cippori. W jej otoczeniu znajdują się miejscowości Ka’abije-Tabbasz-Hajajre, Ilut i Ramat Jiszaj, moszaw Bet Lechem ha-Gelilit, kibuc ha-Solelim, wioski komunalne Allon ha-Galil, Szimszit, Giwat Ela i Timrat, oraz arabska wioska Manszija Zabda. Na południowy wschód od miejscowości jest baza wojskowa Ma’alul.
Zarzir jest położone w Poddystrykcie Jezreel, w Dystrykcie Północnym Izraela.
Historia.
Osada powstała w latach 70. XX wieku w wyniku planowej polityki izraelskich władz, które chciały zmusić koczownicze plemiona beduińskie do osiadłego stylu życia. W okolicy tej istniały tymczasowe obozowiska beduińskie Ghrifat (arab. غريفات), Ghazzalin (arab. الغزالين), Zarazir (arab. زرزير), Ajadat (arab. عيدات) i Mazarib (arab. مزارب). Układ osad odpowiadał rozkładowi plemiennemu klanów. Budowa stałych domów mieszkalnych i nakazy rządowe zmusiły Beduinów do zmiany stylu życia z koczowniczego na osiadły. Pierwotny plan zakładał znacznie większą integrację poszczególnych plemion. W 1996 roku utworzono tutaj samorząd lokalny Zarzir.
Demografia.
Zgodnie z danymi Izraelskiego Centrum Danych Statystycznych w 2013 roku w Zarzir żyło ponad 7 tys. mieszkańców, w 100% Beduini muzułmanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,3%. W roku tym urodziło się 187 dzieci, a zmarło 177 osób (nie odnotowano żadnego zgony niemowląt). Według danych za 2011 rok liczba zatrudnionych pracowników wynosiła 2031, a liczba osób pracujących na własny rachunek wynosiła 90. Średnie miesięczne wynagrodzenie w 2011 roku wynosiło 4909 ILS (średnia krajowa 7964 ILS). Zasiłki dla bezrobotnych pobierały 43 osoby, w tym 29 mężczyzn (średni wiek: 39 lata). Świadczenia emerytalne oraz rentowe pobierało 240 osób, a zapomogi społeczne 466 osób.
&lt;br&gt;
Gospodarka.
Lokalna gospodarka opiera się głównie na handlu i rzemiośle. Większość mieszkańców utrzymuje się z hodowli bydła i owiec. Część ludności pracuje w izraelskich siłach bezpieczeństwa (policji i armii).
Transport.
Przez miejscowość przechodzi droga nr 7626, którą wyjeżdża się na północny zachód na drogę ekspresową nr 77, lub na południe na skrzyżowanie drogi nr 75 i drogi nr 73. Lokalna droga prowadzi na wschód do wioski komunalnej Giwat Ela. W 2011 roku w miejscowości było zarejestrowanych 1707 pojazdów silnikowych, w tym 1392 samochodów osobowych (średnia wieku samochodów prywatnych wynosiła 11 lat). W roku tym w mieście doszło do 5 wypadków drogowych.
Architektura.
Pierwotnie było to kilka niewielkich obozowisk koczowniczych, które wraz ze wzrostem liczebności mieszkańców podjęły niewielką gospodarkę rolną. Kolejne domy mieszkalne budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych. Trudny teren górski utrudnia budownictwo i spowalnia tworzenie infrastruktury.
Edukacja.
W miejscowości znajdują się trzy szkoły podstawowe (osobne dla odrębnych grup plemiennych) i jedna wspólna szkoła średnia. W 2011 roku w 70 klasach uczyło się 1,9 tys. uczniów. Średnia uczniów w klasie wynosiła 27.
Religia.
W Zarzir są trzy meczety (Grifat, Al-Nur i jeszcze jeden).

</doc>
<doc id="1261944" url="https://pl.wikipedia.org/wiki?curid=1261944" title="Category Management">
Category Management



</doc>
<doc id="1261949" url="https://pl.wikipedia.org/wiki?curid=1261949" title="Spółdzielcze własnościowe prawo do lokalu">
Spółdzielcze własnościowe prawo do lokalu

Spółdzielcze własnościowe prawo do lokalu – ograniczone prawo rzeczowe będące jedną z form korzystania z lokali spółdzielczych. 
Regulacja prawna.
Spółdzielcze własnościowe prawo do lokalu zostało uregulowane w ustawie z dnia 15 grudnia 2000 r. o spółdzielniach mieszkaniowych.
Powstanie prawa.
Obecnie od 31 lipca 2007 r. nie ma możliwości ustanawiania spółdzielczego własnościowego prawa do lokalu. Prawo to wcześniej było ustanawiane przez spółdzielnie mieszkaniowe i nadal przysługuje osobom, na rzecz których zostało ustanowione.
Osoba posiadająca spółdzielcze własnościowe prawo do lokalu może założyć księgę wieczystą na to prawo, ale nie jest to konieczne. W przypadku założenia księgi wieczystej w dziale II ujawnia się uprawnionego, a nie właściciela, gdyż właścicielem lokalu jak i budynku nadal pozostaje spółdzielnia, której przysługuje także prawo do gruntu, na którym stoi budynek w postaci własności bądź użytkowania wieczystego.
Nie zawsze jednak założenie księgi wieczystej (KW) dla spółdzielczego własnościowego prawa do lokalu będzie możliwe. Jak stwierdził bowiem Sąd Najwyższy w uchwale z dnia 24 maja 2013 r. (syg. III CZP 104/12) "Spółdzielcze własnościowe prawo do lokalu ustanowione w budynku położonym na gruncie, do którego spółdzielni nie przysługuje własność albo użytkowanie wieczyste, stanowi ekspektatywę tego prawa; niedopuszczalne jest założenie księgi wieczystej w celu jej ujawnienia". Innymi słowy jeśli właściciel lokalu (spółdzielnia) nie dysponuje odpowiednim tytułem prawnym do gruntu, nie będzie możliwe założenie księgi wieczystej a co za tym idzie nie będzie też możliwe obciążenie tego lokalu np. hipoteką, która wymaga wpisu w KW. Jest to istotna różnica między własnością a spółdzielczym własnościowym prawem do lokalu bez księgi wieczystej.
Treść prawa.
Spółdzielcze własnościowe prawo do lokalu jest ograniczonym prawem rzeczowym. Na jego treść składają się dwa podstawowe uprawnienia: prawo do korzystania z lokalu oraz prawo do rozporządzania swoim prawem, w tym wynajęcia albo oddania do bezpłatnego korzystania zgodnie z przeznaczeniem lokalu. Do tych uprawnień nie jest potrzebna zgoda spółdzielni mieszkaniowej. W razie chęci zmiany przeznaczenia lokalu (np. na lokal użytkowy) potrzebna jest zgoda spółdzielni mieszkaniowej.
Spółdzielcze własnościowe prawo do lokalu jest prawem zbywalnym, przechodzi na spadkobierców i podlega egzekucji, czyli można takie prawo do mieszkania sprzedać, darować, zapisać komuś w testamencie, obciążyć hipoteką. Umowa zbycia spółdzielczego własnościowego prawa do lokalu powinna być zawarta w formie aktu notarialnego. 
Uprawnionym do lokalu jest z zasady członek spółdzielni mieszkaniowej, choć dopuszczalne są odstępstwa.
Z prawem do lokalu związany jest obowiązek wnoszenia do spółdzielni tzw. opłat eksploatacyjnych oraz obowiązek świadczeń na wkład budowlany oraz obowiązek uzupełniania wkładu budowlanego.
W przypadku gdy uprawniony dopuszcza się długotrwałych zaległości z zapłatą opłat lub rażąco bądź uporczywie wykracza przeciwko obowiązującemu porządkowi domowemu, spółdzielnia mieszkaniowa może żądać, aby sąd nakazał sprzedaż jego lokalu w drodze licytacji.
Wygaśnięcie prawa.
Wygaśnięcie prawa może nastąpić z tych samych przyczyn co innych ograniczonych praw rzeczowych, przykładowo może to być zrzeczenia się prawa przez uprawnionego.
Przekształcenie prawa do lokalu w prawo własności lokalu.
Na pisemne żądanie uprawnionego po dokonaniu określonych czynności spółdzielnia zobowiązana jest zawrzeć z uprawnionym umowę o przeniesienie własności lokalu (wykup lokalu). Do sporządzonego wniosku należy dołączyć:
Wykupu lokalu można dokonać tylko pod warunkiem, że spółdzielnia jest właścicielem lub dzierżawcą wieczystym gruntu, na którym stoi budynek lokatorski.

</doc>
<doc id="1261950" url="https://pl.wikipedia.org/wiki?curid=1261950" title="Bu’ejne Nudżejdat">
Bu’ejne Nudżejdat

Bu’ejne Nudżejdat (hebr. בועיינה-נוג'ידאת; arab. بعينة-نجيدات; ang. Bu'eine Nujeidat) - samorząd lokalny położony w Dystrykcie Północnym, w Izraelu.
Niewielka arabsko-beduińska miejscowość, o której walorach decyduje atrakcyjne położenie w uroczym zakątku Dolnej Galilei.
Położenie.
Miasteczko Bu’ejne Nudżejdat jest położone na zboczach masywu górskiego Har Turan w Dolnej Galilei, na północy Izraela. W jego otoczeniu znajdują się miejscowości Kefar Maneda, Arraba, Ajlabun i Turan, kibuce Jachad i Bet Rimmon, moszaw Jodfat, wioski komunalne Awtaljon, Hararit i Micpe Netofa, oraz arabska wioska Uzajr.
Bu’ejne Nudżejdat jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miejscowość leży na wysokości od 180 do 360 metrów n.p.m. na północnych stokach masywu górskiego Har Turan (548 m n.p.m.), w południowo-wschodnim krańcu Doliny Bejt Netofa W Dolnej Galilei. Zbocza góry Har Turan są porośnięte lasem Tir'an. W odległości około 2,5 km na północy, po drugiej stronie doliny, wznoszą się Har Jatwat (do 500 m n.p.m.). Dno doliny jest całkowicie płaskie i leży na wysokości około 150 metrów n.p.m. Do doliny spływają strumienie i potoki z okolicznych wzgórz, dzięki czemu jest ona wypełniona żyznymi osadami. W przeszłości stanowiła teren bagnisty, regularnie zalewany podczas pory deszczowej. Przez środek doliny przebiega kanał wodociągowy Mekorot, który doprowadza wodę z jeziora Tyberiadzkiego do położonego w zachodniej części doliny niewielkiego zbiornika retencyjnego Eszkol. Otwarty kanał ma długość 17 km, szerokość wynosi 19,4 metra, szerokość dna 12 m i głębokość 2,6 m.
Historia.
Pierwotnie w miejscu tym istniały dwie odrębne arabskie wioski Bu'ejne i Nudżejdat. Pierwsza z nich (Bu'ejne) według lokalnej tradycji wywodzi się od starożytnego miasta Beit Anat (hebr. בית ענת). Było ono wymieniane w starożytnych tekstach ugaryckich. W XIX wieku wioskę odwiedził francuski podróżnik Victor Guérin, który opisał ją następującymi słowami: „"Na szczycie wzgórza, na którym była położona wioska, znajdował się mały meczet, zorientowany z zachodu na wschód, przeciwnie do kierunku wznoszenia domów przez muzułmanów. Być może został on wzniesiony na podstawie wcześniejszego kościoła chrześcijańskiego (...) Liczba mieszkańców nie przekracza obecnie 150 osób"”.
Natomiast wioska Nudżejdat została utworzona na przełomie XII i XIII wieku przez arabskich żołnierzy Saladyna. Później osiedliło się tutaj beduińskie plemię al-Nudżejdat pochodzące z regionu Nadżd w Arabii Saudyjskiej. Obie wioski istniały obok siebie i na przestrzeni wieków powoli się rozwijały. Pod koniec I wojny światowej w 1918 roku cała Palestyna przeszła pod panowanie Brytyjczyków, którzy w 1922 roku formalnie utworzyli Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że tutejsze wioski Bu'ejne i Nudżejdat miały znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania okolice wiosek zajęły siły Arabskiej Armii Wyzwoleńczej, które paraliżowały żydowską komunikację w rejonie. Dopiero podczas I wojny izraelsko-arabskiej w październiku 1948 roku wojska izraelskie przeprowadziły operację „"Hiram"”, w trakcie której zajęły obie wioski. W odróżnieniu od wielu innych arabskich osad w Galilei, ich mieszkańcy nie zostali wysiedleni. Dzięki temu zachowały one swój arabski charakter. Stopniowo rozrastały się, i w 1980 roku Bu'ejne otrzymała status samorządu lokalnego. Następnie, w 1987 roku dołączono do niej sąsiednią wioskę Nudżejdat. Równocześnie zmieniono nazwę miejscowości na Bu’ejne Nudżejdat. W kolejnych latach nastąpiła gwałtowna rozbudowa miasteczka, które z dwóch odrębnych wiosek utworzyło jednolity obszar zabudowany.
Demografia.
Według danych Izraelskiego Centrum Danych Statystycznych w 2011 roku w Bu’ejne Nudżejdat żyło ponad 8 tys. mieszkańców, z czego 99,9% stanowili Arabowie muzułmanie (reszta to inne narodowości). Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,1%. W roku tym urodziło się 187 dzieci, a zmarły 172 osoby (odnotowano 2 zgony niemowląt). Według danych za 2010 rok liczba zatrudnionych pracowników wynosiła 2493, a liczba osób pracujących na własny rachunek wynosiła 167. Średnie miesięczne wynagrodzenie w 2010 roku wynosiło 4369 ILS (średnia krajowa 7522 ILS). Zasiłki dla bezrobotnych pobierały 53 osoby, w tym 35 mężczyzn (średni wiek: 38 lat). Świadczenia emerytalne oraz rentowe pobierało 251 osób, a zapomogi społeczne 1190 osoby.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych. Niewielka strefa przemysłowa znajduje się na wschód od miasteczka.
Infrastruktura.
Miejscowość nie posiada własnego szpitala, jest tu tylko przychodnia zdrowia. Najbliższe to Centrum Medyczne Baruch Pade w Tyberiadzie.
Transport.
Miejscowość jest położona na zupełnym uboczu, w oddaleniu od głównych arterii komunikacyjnych Dolnej Galilei. Z miejscowości wyjeżdża się na wschód drogą nr 785, którą dojeżdża się do drogi nr 65. Jadąc nią na północ dojeżdża się do miejscowości Ajlabun, lub jadąc na południe do skrzyżowania z drogą prowadzącą na zachód do wioski Micpe Netofa. Jadąc dalej drogą nr 65 na południe dojeżdża się do skrzyżowania z drogą ekspresową nr 77. Lokalna droga prowadzi na południowy zachód do wioski Uzajr. Głównym środkiem transportu publicznego są lokalne autobusy linii "Kavim". Przez cały dzień autobusy regularnie odjeżdżają do Tyberiady.
W 2011 roku w miejscowości było zarejestrowanych 2107 pojazdów silnikowych, w tym 1594 samochodów osobowych (średnia wieku samochodów prywatnych wynosiła 10 lat). W 2011 roku doszło tutaj do 2 wypadków samochodowych.
Architektura.
Miejscowość składa się z dwóch osiedli mieszkaniowych (Bu'ejne i Nudżejdat), które nie posiadają zintegrowanej infrastruktury, która umożliwiałaby korzystanie z budynków publicznych i usług komunalnych. Zabudowa powstała chaotycznie i składa się z niewielkich jednorodzinnych domów.
Edukacja.
Zgodnie z danymi "Izraelskiego Centrum Danych Statystycznych" w Bu’ejne Nudżejdat mieści się 5 przedszkoli oraz 4 szkoły podstawowe. W 2011 roku w 96 klasach szkolnych uczyło się prawie 2,5 tys. uczniów, w tym prawie 1,4 tys. w szkołach podstawowych. Średnia liczba uczniów w klasie wynosiła 24. Jest tu także szkoła edukacji specjalnej "al-Rahma" oraz centrum terapeutyczne i edukacji specjalnej.
Sport i rekreacja.
Miejscowość posiada własne boisko do piłki nożnej. Również przy szkołach są położone sale gimnastyczne oraz mniejsze boiska sportowe.
Wojsko.
Na wschód od miejscowości znajdują się baza wojskowa Netafim oraz baza wojskowa Ajlabun.

</doc>
<doc id="1261953" url="https://pl.wikipedia.org/wiki?curid=1261953" title="Marzec 68">
Marzec 68



</doc>
<doc id="1261954" url="https://pl.wikipedia.org/wiki?curid=1261954" title="Prawo do domu jednorodzinnego w spółdzielni mieszkaniowej">
Prawo do domu jednorodzinnego w spółdzielni mieszkaniowej

Prawo do domu jednorodzinnego w spółdzielni mieszkaniowej występuje tylko w tych spółdzielniach mieszkaniowych, które budują domy jednorodzinne w celu przeniesienia ich własności na członków. Ustawodawca licząc się z tym, że do przekształcenia dochodzi po wielu latach, powołał do życia swoiste prawo o charakterze przejściowym, powstające już w chwili przydziału działki i nazwał je prawem do domu jednorodzinnego i nakazał odpowiednie stosowanie do niego przepisów o własnościowym spółdzielczym prawie do lokalu mieszkalnego a tym samym zakwalifikował je jako prawo zbywalne i dziedziczne. Zostało ono w art. 244 K.c. zaliczone do ograniczonych praw rzeczowych, ale obecnie nie jest już jednym z nich. Prawo do domu jednorodzinnego gaśnie z chwilą przeniesienia własności domu na członka.
Obok opisanej, podstawowej postaci prawa do domu jednorodzinnego ustawa odróżnia jego odmianę szczególną, które nazywa „prawem do lokalu mieszkalnego w domu budowanym przez spółdzielnię mieszkaniową w celu przeniesienia jego własności na członka”. Dokonując skrótu można je nazwać "prawem do lokalu mieszkalnego w spółdzielni mieszkaniowej". Jako odmianę prawa do domu jednorodzinnego jest ono także ograniczonym prawem rzeczowym.

</doc>
<doc id="1261960" url="https://pl.wikipedia.org/wiki?curid=1261960" title="Basmat Tabun">
Basmat Tabun

Basmat Tabun (arab. بسمة طبعون, "Basmat Ṭabʿūn"; hebr. בסמת טבעון) – samorząd lokalny położony w Dystrykcie Północnym, w Izraelu.
Niewielka miejscowość zamieszkana przez Beduinów, której największą zaletą jest położenie wśród porośniętych dębowym lasem wzgórz Dolnej Galilei. Stanowi to o walorach turystycznych Basmat Tabun.
Położenie.
Miasteczko Basmat Tabun jest położone na wzgórzach, które zamykają od północnego zachodu intensywnie użytkowaną rolniczo Dolinę Jezreel w Dolnej Galilei, na północy Izraela. W jego otoczeniu znajdują się miasteczka Kirjat Tiwon, Ka’abije-Tabbasz-Hajajre i Ramat Jiszaj, kibuce Harduf i Allonim, moszawy Bet Lechem ha-Gelilit i Allone Abba, wioska komunalna Nofit, oraz wioski arabskie Hilf i Sawaid Chamrija.
Basmat Tabun jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miejscowość leży na wysokości od 180 do 210 m n.p.m. na wzgórzach, które zamykają od północnego zachodu intensywnie użytkowaną rolniczo Dolinę Jezreel w Dolnej Galilei. Na zachodzie rozciąga się grzbiet górski Reches Keszet (226 m n.p.m.). Po stronie wschodniej rozciąga się duży kompleks leśny Allone Abba. Okoliczny teren opada w kierunku północnym do wadi strumienia Cippori, i na południowy wschód do Doliny Jezreel.
Historia.
Osada powstała w drugiej połowie XX wieku, jednak przez bardzo długi czas istniała jedynie jako nieformalna arabska wioska. Zamieszkiwali tu członkowie pół-koczowniczego plemienia beduińskiego. Bardziej na północy istniały beduińskie osady Hilf i Sawa’id, a po stronie zachodniej Az-Zubajdat. W 1962 roku władze izraelskie przyjęły plan przymusowego osadnictwa Beduinów i jako pierwsze miejsce osadnictwa wskazano Basmat Tabun. Oznaczało to oficjalne uznanie wioski. Basmat Tabun nie posiadała jednak własnych gruntów rolnych, dlatego jej mieszkańcy zatrudniali się w okolicznych zakładach produkcyjnych lub angażowali się we własną działalność gospodarczą. Aby wesprzeć proces osiedlania Beduinów, w 1965 roku Basmat Tabun przyznano prawa samorządu lokalnego, a rok później otworzono szkołę podstawową. W ciągu roku czasu przygotowano plan budowy podstawowej infrastruktury (elektryfikacja, wodociągi i drogi dojazdowe), a mieszkańcom umożliwiono zakup gruntów i budowę nowych domów. Jednocześnie wybudowano budynki użyteczności publicznej. W ten sposób powstała infrastruktura objęła trzy osiedla mieszkaniowe. Pod koniec XX wieku istniały plany utworzenia strefy przemysłowej dla Basmat Tabun, nie zostały one jednak zrealizowane. W 2000 roku plany odrzucono na rzecz rozwoju sąsiedniej żydowskiej miejscowości Kirjat Tiwon. Obie miejscowości posiadają jednak wspólny plan rozwoju gospodarczego i wspólnie koordynują rozwój budownictwa.
Rozwój okolicznych osad beduińskich przebiegał bardzo różnorodnie. W 1966 roku władze izraelskie utworzyły z dwóch odrębnych wiosek jedną miejscowość Sawaid Chamrija, której rozwój wsparto poprzez rozbudowę infrastruktury. Osada Hilf nadal pozostaje nieformalnym skupiskiem osobno położonych wśród wzgórz domów. Dalsze losy osady Az-Zubajdat usiłowano rozwiązać poprzez połączenie administracyjne z Basmat Tabun. Władze jednak odmówiły wydania na to zgody, a w maju 2006 roku nastąpiła administracyjna rozbiórka połowy budynków Az-Zubajdat (uznano je jako samowole budowlane). Pozostałym domom grozi podobny los w przyszłości. W maju 2011 roku rząd Izraela zatwierdził czteroletni plan rozwoju społeczności beduińskich na północy. Wartość wszystkich projektów wyniosła 350 mln ILS. Plan objął także Basmat Tabun.
Demografia.
Zgodnie z danymi Izraelskiego Centrum Danych Statystycznych w 2011 roku w miejscowości żyło ponad 7 tys. mieszkańców, w 100% Beduini. Wskaźnik wzrostu populacji wyniósł w 2011 roku 1,4%. W roku tym urodziły się 163 dzieci, a zmarło 138 osób (odnotowano 1 zgon niemowląt). Według danych za 2011 rok liczba pracowników wynosiła 2254, a liczba osób pracujących na własny rachunek wynosiła 153. Średnie miesięczne wynagrodzenie w 2010 roku wynosiło 4773 ILS (średnia krajowa 7522 ILS). Zasiłki dla bezrobotnych pobierało 38 osób, w tym 28 mężczyzn (średni wiek: 39 lat). Świadczenia emerytalne oraz renty pobierało 307 osób, a zapomogi społeczne 515 osób (w tym 43 zasiłki pielęgnacyjne, 187 inwalidzkie, osób niepełnosprawnych w innym znaczeniu 22, oraz 30 pracujących inwalidów).
Symbole.
Herb Basmat Tabun został oficjalnie przyjęty w 1990 roku. Przedstawia on kilka symboli charakterystycznych dla kultury Beduinów. Na pierwszym planie umieszczono jeźdźca na koniu, co nawiązuje do beduińskich tradycji pasterskich. W tle widnieje meczet i minaret, co obrazuje muzułmańską wiarę mieszkańców. Po obu bokach herbu widnieją gałązki oliwne, co nawiązuje do rosnących w tej okolicy drzew oliwnych. Dodatkowo, na herbie widnieje nazwa miejscowości napisana w języku arabskim (بسمة طبعون) i hebrajskim (בסמת טבעון).
Polityka.
Siedziba rady samorządowej znajduje się w budynku przy ulicy Icchaka Rabina. Przewodniczącym rady jest Muhammad Zubajdat.
Gospodarka i infrastruktura.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych. Miejscowość nie posiada własnego szpitala, jest tu tylko przychodnia zdrowia. Najbliższymi są: Centrum Medyczne Doliny w Afuli oraz szpitale w Hajfie lub Nazarecie.
Transport.
Miejscowość jest położona na zupełnym uboczu, w oddaleniu od głównych arterii komunikacyjnych Dolnej Galilei. Z miejscowości wyjeżdża się lokalną drogą na południowy zachód. Dojeżdża się nią do ronda, z którego jadąc na północny zachód dojeżdża się do sąsiedniej miejscowości Kirjat Tiwon. Natomiast jadąc na południowy wschód dojeżdża się do drogi nr 7513 pomiędzy moszawem Allone Abba a kibucem Allonim. Drogą tą dociera się do położonego na południu skrzyżowania z droga nr 75. Głównym środkiem transportu publicznego są lokalne autobusy linii "Kawim". Przez cały dzień autobusy regularnie odjeżdżają do Hajfy i sąsiedniej miejscowości Kirjat Tiwon, skąd jest więcej połączeń autobusowych.
W 2011 roku w miejscowości było zarejestrowanych 1936 pojazdów silnikowych, w tym 1462 samochodów osobowych (średnia wieku samochodów prywatnych wynosiła 11 lat).
W odległości 14 km na północnym zachodzie znajduje się port lotniczy Hajfa obsługujący połączenia międzynarodowe.
Architektura.
Miejscowość składa się z trzech osiedli mieszkaniowych (Masa’ich Sa’ida – 1985, Hilf – 1992, Az-Zubajdat – 1995), które nie posiadają zintegrowanej infrastruktury, która umożliwiałaby korzystanie z budynków publicznych i usług komunalnych. Zabudowa powstała chaotycznie i składa się z niewielkich jednorodzinnych domów. Basmat Tabun ma wspólny plan rozwoju z sąsiednią żydowską miejscowością Kirjat Tiwon. Umożliwia to koordynowanie budowy nowych domów mieszkalnych.
Edukacja i kultura.
Zgodnie z danymi "Izraelskiego Centrum Danych Statystycznych" w Basmat Tabun mieszczą się 4 przedszkola oraz 3 szkoły podstawowe. W 2011 roku w 59 klasach szkolnych uczyło się ponad 1,5 tys. uczniów, w tym ponad 900 w szkołach podstawowych. Średnia liczba uczniów w klasie wynosiła 26. Dodatkowo w miejscowości realizowane są kursy przysposobienia zawodowego dla dziewcząt (pracownika socjalnego, kosmetyczki) i dla chłopców (naprawy sprzętu komputerowego i elektryka). W miejscowości jest ośrodek kultury oraz niewielki amfiteatr, w którym czasami organizowane są koncerty muzyczne.
Sport i rekreacja.
Miejscowość posiada własne boisko do piłki nożnej oraz salę sportową. Jest tutaj młodzieżowa drużyna piłki nożnej. Okoliczne wzgórza są porośnięte lasami i stanowią atrakcyjne tereny do pieszych wędrówek. Kompleks leśny "Allone Abba" składa się głównie z dębowego drzewostanu. Można tu natrafić na kwitnące wiosną duże ilości zawilców.
Turystyka.
W 1994 roku na sąsiednich wzgórzach położonych na południe od miejscowości, utworzono Rezerwat przyrody Allone Abba. Chroni on unikatowy zespół leśny dębów, a także pistacji, szarańczyn strąkowych i judaszowców.

</doc>
<doc id="1261968" url="https://pl.wikipedia.org/wiki?curid=1261968" title="Churfeisz">
Churfeisz

Churfeisz (hebr. חורפיש; arab. حرفيش; ang. Hurfeish) – samorząd lokalny położony w Dystrykcie Północnym, w Izraelu.
Położenie.
Miejscowość Churfeisz jest położona na wysokości 654 metrów n.p.m. w górach Górnej Galilei. Leży u północno-zachodnich podnóży masywu góry Meron (1208 m n.p.m.). Na wschód od miejscowości wznosi się góra Har Chiram (996 m n.p.m.), a na północny wschód góra Har Adir (1008 m n.p.m.). Spomiędzy nich spływają w kierunku zachodnim głębokimi wadi strumienie Pa'ar i Hiram, które przepływają przez wschodnią część miejscowości Churfeisz i zasilają przepływający na południu strumień Keziw. Na południe od miejscowości wznosi się góra Har Zevul (814 m n.p.m.), a na północy Har Matat (840 m n.p.m.). Okoliczny teren opada w kierunku północno-zachodnim do wadi strumienia Keziw. W otoczeniu znajdują się miasto Ma’alot-Tarszicha, miejscowości Bet Dżan i Peki’in, moszawy Elkosz, Peki’in Chadasza i Curi’el, kibuc Sasa, oraz wieś komunalna Mattat. W odległości około 5 kilometrów na północ od miejscowości przebiega granica z Libanem. Na północy znajduje się baza wojskowa "Biranit", będąca siedzibą 91 Dywizji Terytorialnej "Galil". Na górze Har Adir znajduje się niewielka wojskowa baza obserwacyjna oraz ważny ośrodek telekomunikacyjny Sił Obronnych Izraela. Natomiast na górze Meron znajduje się wojskowy ośrodek kontroli radarowej i obrony przestrzeni powietrznej Sił Powietrznych Izraela.
Podział administracyjny.
Churfeisz jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Churfeisz żyło prawie 5,7 tys. mieszkańców, z czego 95,9% Druzowie, 3,5% Arabowie chrześcijanie, 0,3% Arabowie muzułmanie i 0,3% inne narodowości. Wskaźnik wzrostu populacji w 2011 roku wynosił 1,8%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Churfeisz w 2009 roku wynosiło 5022 ILS (średnia krajowa 7070 ILS).
Historia.
Nie wiadomo dokładnie kiedy powstała wieś Churfeisz. Pod koniec XIX wieku odwiedził ją francuski podróżnik Guérin Victor. Napisał on, że wsią zamieszkiwało około 300 druzów i 50 chrześcijan, którzy utrzymywali się z upraw oliwek, tytoniu i owoców cytrusowych. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili operację Hiram, w trakcie której w dniu 30 października 1948 roku zajęli wieś Churfeisz. Podczas wojny w izraelskiej armii służyła druzyjska jednostka wojskowa, z tego powodu Izraelczycy nie wysiedlili mieszkańców Churfeisz. Dzięki temu wieś zachowała swój pierwotny charakter. Po wojnie Druzowie utrzymali swoją lojalność wobec państwa Izrael, a mieszkańcy Churfeisz służyli w izraelskich siłach bezpieczeństwa. Według danych z 2006 roku 92,7% mieszkańców w wieku poborowym służyło w armii, z czego prawie 60% w jednostkach bojowych. W miejscowości znajduje się cmentarz wojskowy Druzów poległych w służbie izraelskiej armii. W 1967 roku Churfeisz otrzymała status samorządu lokalnego. Podczas II wojny libańskiej na miejscowość spadło 61 rakiet wystrzelonych przez organizację terrorystyczną Hezbollah z terytorium Libanu. Uszkodzone zostały 23 budynki, w tym dwie szkoły.
Symbole.
Herb miejscowości został przyjęty we wrześniu 1969 roku. Jego symbolika nawiązuje do druzyjskich wierzeń i lokalnych obiektów sakralnych. W herb wpleciona jest nazwa miejscowości pisana w języku arabskim i hebrajskim. Oficjalna flaga jest w kolorze białym z kolorowym herbem pośrodku.
Polityka.
Siedziba władz samorządowych znajduje się przy głównej drodze w zachodniej części miejscowości. Przewodniczącym samorządu jest Fares Saleh.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Górskie położenie powoduje rozproszenie zabudowy i utrudnia stworzenie jednolitej infrastruktury. Większość miasteczka ma zabudowę typowo wiejską, jedynie w południowo-zachodniej części wybudowano nowoczesne osiedle mieszkaniowe Szchunat Chajalim Meszuhrarim, w którym mieszkają rodziny funkcjonariuszy izraelskiej armii i policji.
Kultura.
W miejscowości jest ośrodek kultury oraz biblioteka publiczna.
Edukacja i sport.
W miejscowości są trzy szkoły podstawowe, w których w 2010 roku uczyło się około 1,4 tys. uczniów. Średnia uczniów w klasie wynosiła 28. Przy szkołach są usytuowane boiska i sale sportowe.
Turystyka.
Miejscowość jest dogodnym punktem wyjściowym do wycieczek po górach Górnej Galilei. Tutejszy łagodny klimat przyciąga licznych turystów szukających latem schronienia przed upałami. W pobliżu jest położony rezerwat przyrody strumienia Keziw. W miejscowości istnieje możliwość wynajęcia noclegów i zjedzenia posiłku.
Religia.
Na położonej na południe od miejscowości górze Har Zevul znajduje się jedno z najważniejszych miejsc religijnych Druzów w Izraelu. Jest to miejsce pochowania druzyjskiego proroka Nabi Sabalana. Druzowie wybudowali tutaj duży kompleks religijny, w skład którego wchodzą kaplica, szkoła religijna i sale przyjęć. Raz w roku (10 września) przybywają tutaj tysiące Druzów odbywających doroczne pielgrzymki.
Gospodarka.
Podstawą lokalnej gospodarki pozostaje rolnictwo, chociaż coraz większą rolę odgrywają usługi, handel i obsługa ruchu turystycznego. Wielu mieszkańców pracuje w okolicznych strefach przemysłowych i w izraelskich siłach bezpieczeństwa.
Transport.
Przez centrum miejscowości przebiega droga nr 89, którą jadąc na zachód dojeżdża się do moszawu Curi’el (w kierunku północnym odbija droga nr 8944 prowadząca do moszawu Elkosz), lub jadąc na wschód dojeżdża się do kibucu Sasa. Lokalną drogą prowadzącą na północ dojeżdża się do drogi nr 899 i wioski Mattat.

</doc>
<doc id="1261971" url="https://pl.wikipedia.org/wiki?curid=1261971" title="Osówiec">
Osówiec

3 miejscowości w Polsce:
Zobacz też: Osowiec

</doc>
<doc id="1261972" url="https://pl.wikipedia.org/wiki?curid=1261972" title="Januch-Dżat">
Januch-Dżat

Januch-Dżat (hebr. יאנוח ג'ת; arab. يانوح-جت; ang. Yanuh-Jat) – samorząd lokalny położony w Dystrykcie Północnym, w Izraelu.
Położenie.
Miejscowość Januch-Dżat jest położona na wysokości 518 metrów n.p.m. na wzgórzach Zachodniej Galilei. Część miejscowości rozciąga się na zachodnich zboczach wzgórza Har Janoach (661 m n.p.m.), które jest ograniczone od północy głębokim wadi strumienia Masz'an. Wadi przechodzi dalej w kierunku zachodnim w wadi strumienia Jechiam. Jest on zasilany strumieniami Szial i Alum. Natomiast dolna część miejscowości jest położona na tarasie na wysokości około 400 metrów n.p.m. Jest on ograniczony od południa wadi strumienia Bet ha-Emek, który jest zasilany strumieniami Gita i Jano'ah. Strumienie Bet ha-Emek i Jechiam łączą się ze sobą na zachodzie. Okoliczny teren opada w kierunku zachodnim w stronę równiny przybrzeżnej Izraela. W jego otoczeniu znajdują się miejscowości Kefar Weradim, Kisra-Sumaj, Jirka i Abu Snan, moszawy Lappidot i En Ja’akow, kibuc Jechi’am, oraz wsie komunalne Gitta i Kelil. Po stronie zachodniej znajduje się strefa przemysłowa "Tefen".
Podział administracyjny.
Januch-Dżat jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Januch-Dżat żyło prawie 5,9 tys. mieszkańców, z czego 99,9% Druzowie i 0,1% Arabowie muzułmanie. Wskaźnik wzrostu populacji w 2011 roku wynosił 1,7%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Januch-Dżat w 2009 roku wynosiło 5069 ILS (średnia krajowa 7070 ILS).
Historia.
Miejscowość Januch-Dżat powstała w 1990 roku w wyniku połączenia z sobą dwóch odrębnych osad: Januch i Dżat. Wioska Januch według niektórych teorii powstała na miejscu biblijnego miasta Janoach (hebr. יאנוח). W 1220 roku krzyżowcy wybudowali w tej okolicy zamek obronny nazwany "Janut". Współczesna wieś druzyjska powstała w XVIII wieku. Zgodnie z lokalną tradycją nazwa osady Januch pochodzi od biblijnego patriarchy Noego. Francuski podróżnik Victor Guerin, który odwiedził Januch pod koniec XIX wieku opisał wieś, jako składającą się z dwóch dzielnic oddzielonych od siebie zbiornikiem wodnym. Sąsiednia wieś druzyjska Dżat powstała w XVII wieku, chociaż niektóre lokalne źródła wskazują na XI wiek. Francuski podróżnik Victor Guerin opisał pod koniec XIX wieku wieś jako zamieszkałą przez 150 Druzów. W jej okolicy były rozłożone gaje oliwne i figowe. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do obu wiosek wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Hiram, i 28 października 1948 roku zajęli obie wioski. W izraelskiej armii służyła już wówczas druzyjska jednostka wojskowa, dlatego Izraelczycy nie wysiedlili mieszkańców obu wiosek. Dzięki temu zachowały one swój pierwotny charakter. W 1990 roku obie wioski zostały połączone w jedną wieś nazwaną Januch-Dżat. W tym samym roku otrzymała ona status samorządu lokalnego.
Polityka.
Siedziba władz samorządowych znajduje się w południowo-zachodniej części dzielnicy Januch.
Architektura.
Miasteczko posiada nietypową zabudowę, której układ przestrzenny wynika bezpośrednio z faktu, że powstało ono z połączenia dwóch oddzielnych wiosek. Po stronie zachodniej, na niższym poziomie jest położona dzielnica Dżat, natomiast w odległości niecałego kilometra na wschód i powyżej znajduje się dzielnica Januch. Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajduje się 5 szkół, w tym 3 szkoły podstawowe. W 2010 roku uczyło się w nich ogółem prawie 1,4 tys. uczniów, w tym prawie 800 w szkołach podstawowych. Średnia uczniów w klasie wynosiła 26.
Sport i rekreacja.
W centralnej części miasteczka znajduje się boisko do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na rolnictwie i handlu. Część mieszkańców pracuje w okolicznych strefach przemysłowych. Wielu mieszkańców znajduje także zatrudnienie w izraelskiej armii i policji.
Transport.
Przez miejscowość przebiega droga nr 8721, którą jadąc na zachód dojeżdża się do lokalnej drogi łączącej miejscowość Kafr Jasif z wsią Klil, i dalej do drogi nr 70. Natomiast jadąc drogą nr 8721 na północny wschód dojeżdża się do miejscowości Kefar Weradim i dalej do skrzyżowania z drogą 854 prowadzącą do drogi ekspresowej nr 89. Lokalna droga prowadzi na wschód do strefy przemysłowej "Tefen".

</doc>
<doc id="1261981" url="https://pl.wikipedia.org/wiki?curid=1261981" title="Osówiec (powiat gostyński)">
Osówiec (powiat gostyński)

Osówiec – osada w Polsce położona w województwie wielkopolskim, w powiecie gostyńskim, w gminie Borek Wielkopolski.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1261982" url="https://pl.wikipedia.org/wiki?curid=1261982" title="Jawne’el">
Jawne’el

Jawne’el (hebr. יבנאל; ang. Yavne'el) – samorząd lokalny położony w Dystrykcie Północnym, w Izraelu.
Położenie.
Miejscowość Jawne’el jest położona na wysokości 16 metrów p.p.m. w depresji Rowu Jordanu. Leży w południowo-zachodniej części Doliny Jawne’el. Po stronie wschodniej stromo wznosi się Wyżyna Sirin (około 200 m n.p.m.), na południu są wzgórza Har Jawne’el (368 m n.p.m.) i Har Adami (278 m n.p.m.). Na północnym wschodzie płaskowyż Porijja oddziela dolinę od Jeziora Tyberiadzkiego. Okoliczny teren opada w kierunku południowo-wschodnim do wadi strumienia Jawne’el. Ze zboczy Wyżyny Sirin spływają strumienie Jamma, Chartsit i Szaron. W jej otoczeniu znajdują się miejscowość Kefar Kama, moszawy Szarona, Ha-Zore’im, Kefar Kisch i Szadmot Dewora, kibuc Alummot, oraz wioski komunalne Porijja Newe Owed, Porijja Illit, Porijja Kefar Awoda i Menachemja.
Jawne’el jest położone w Poddystrykcie Tyberiada, w Dystrykcie Północnym Izraela.
Demografia.
Zgodnie z danymi Izraelskiego Centrum Danych Statystycznych w 2011 roku w Jawne’el żyło prawie 3,7 tys. mieszkańców, z czego 99,0% Żydzi i 1% inne narodowości. Wskaźnik wzrostu populacji w 2011 roku wynosił 5,7%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Jawne’el w 2009 roku wynosiło 5134 ILS (średnia krajowa 7070 ILS).

</doc>
<doc id="1261984" url="https://pl.wikipedia.org/wiki?curid=1261984" title="Frederick Sandys">
Frederick Sandys

Frederick Sandys (właściwie "Anthony Frederick Augustus Sandys") (ur. 1 maja 1829 w Norwich, zm. 25 czerwca 1904 w Londynie) – brytyjski malarz, rysownik i ilustrator wiktoriański, luźno związany z prerafaelitami.
Poruszał tematykę mitologiczną i portret, był autorem ilustracji do czasopism. Jego najbardziej znane obrazy to "Vivien" (1863), "Morgan le Fay" (1864) i "Cassandra and Medea" (1868).

</doc>
<doc id="1261985" url="https://pl.wikipedia.org/wiki?curid=1261985" title="Anthony Frederick Augustus Sandys">
Anthony Frederick Augustus Sandys



</doc>
<doc id="1261992" url="https://pl.wikipedia.org/wiki?curid=1261992" title="Obniżenie Żytawskie">
Obniżenie Żytawskie



</doc>
<doc id="1261995" url="https://pl.wikipedia.org/wiki?curid=1261995" title="Kaukab Abu al-Hidża">
Kaukab Abu al-Hidża

Kaukab Abu al-Hidża (hebr. כאוכב אבו-אל-היג'א; arab. كوكب أبو الهيجا; ang. Kaukab Abu al-Hija) – samorząd lokalny położony w Dystrykcie Północnym, w Izraelu.
Położenie.
Miejscowość Kaukab Abu al-Hidża jest położone na wysokości 401 metrów n.p.m. na zachodnim skraju Gór Jatwat w Dolnej Galilei na północy Izraela. Leży na wzgórzu, na południe od którego przebiega głębokie wadi strumienia Evjalim, za którym teren stromo opada do Doliny Bejt Netofa. Okoliczne wzgórza są zalesione. W jej otoczeniu znajdują się miasto Tamra, miejscowość Kefar Maneda, moszaw Jodfat, wioski komunalne Manof, Szechanija, Koranit, Rakefet, Moreszet i Micpe Awiw, oraz wioska arabska Dumajda. Na północny wschód od miejscowości znajduje się ściśle tajna baza wojskowa "Jodfat", w której prawdopodobnie odbywa się montaż i demontaż izraelskiej broni jądrowej.
Kaukab Abu al-Hidża jest położone w Poddystrykcie Akki, w Dystrykcie Północnym Izraela.
Demografia.
Zgodnie z danymi Izraelskiego Centrum Danych Statystycznych w 2011 roku w Kaukab Abu al-Hidża żyło prawie 3 tys. mieszkańców, z czego 99,9% Arabowie muzułmanie i 0,1% inne narodowości. Wskaźnik wzrostu populacji w 2011 roku wynosił 3,4%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Kaukab Abu al-Hidża w 2009 roku wynosiło 5054 ILS (średnia krajowa 7070 ILS).
&lt;br&gt;
Historia.
W I wieku istniało w tym miejscu żydowskie miasto Kochba (hebr. כוכבא), które wymienia historyk Józef Flawiusz, a następnie Talmud i Miszna. Współczesna wioska arabska powstała w średniowieczu przy grobie jednego z wysokich dowódców Saladyna, szejka Husam ad-Din Abu al-Hidży. Nazwa wioski została wzięta właśnie od jego nazwiska. Francuski podróżnik Victor Guérin opisał wioskę pod koniec XIX wieku, jako małą osadę z około 250 mieszkańcami. W wyniku I wojny światowej w 1918 roku cała Palestyna przeszła pod panowanie Brytyjczyków. Podczas arabskiego powstania w Palestynie (1936–1939) mieszkańcy Kaukab Abu al-Hidża występowali przeciwko władzom Brytyjskiego Mandatu Palestyny. W trakcie jednej z operacji odwetowych przeprowadzonych w 1938 roku, brytyjscy żołnierze całkowicie spalili wioskę. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do miejscowości wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Dekel, i 15 lipca 1948 roku linia frontu walk zatrzymała się dokładnie przy wiosce Kaukab Abu al-Hidża. W wyniku przeprowadzonej w październiku 1948 roku operacji Hiram, Izraelczycy zajęli tę wioskę. W odróżnieniu od wielu arabskich wiosek w Galilei, Izraelczycy nie wysiedlili mieszkańców Kaukab Abu al-Hidża. Dzięki temu zachowała ona swój pierwotny charakter. W 1984 roku Kaukab Abu al-Hidża otrzymała status samorządu lokalnego.
Nazwa.
Arabskie słowo „"Kaukab"” oznacza „"Gwiazda"”. Nazwa wioski oznacza "Gwiazda Abu al-Hidża" i odnosi się do dawnego dowódcy muzułmańskich wojsk Saladyna - szejka Husam ad-Din Abu al-Hidży.
Polityka.
Siedziba władz samorządowych znajduje się w południowo-zachodniej części miejscowości. Przewodniczącym rady jest Nuaf Hadżudż.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajduje się 1 szkoła podstawowa. W 2010 roku uczyło się w niej 600 uczniów. Średnia uczniów w klasie wynosiła 29.
Sport i rekreacja.
W południowo-wschodniej części miasteczka znajduje się boisko do piłki nożnej.
Gospodarka.
Lokalna gospodarka opiera się na rolnictwie i handlu. Wielu mieszkańców pracuje w okolicznych strefach przemysłowych.
Komunikacja.
Z miejscowości wyjeżdża się na północ na drogę nr 784, którą jadąc na południowy zachód dojeżdża się do wioski Moreszet i skrzyżowania z drogą nr 781, lub jadąc na północny wschód dojeżdża się do skrzyżowań z drogami nr 7933 (prowadzi do wioski Koranit), nr 7955 (prowadzi do moszawu Jodfat) i dalej do wioski Rakefet.

</doc>
<doc id="1261996" url="https://pl.wikipedia.org/wiki?curid=1261996" title="AVR">
AVR



</doc>
<doc id="1262000" url="https://pl.wikipedia.org/wiki?curid=1262000" title="Kisra-Sumaj">
Kisra-Sumaj

Kisra-Sumaj (hebr. כסרא-סמיע; arab. كسرا-سميع) – samorząd lokalny położony w Dystrykcie Północnym, w Izraelu.
Położenie.
Miejscowość Kisra-Sumaj jest położona na wysokości 655 m n.p.m. w południowej części Górnej Galilei, na północy Izraela. Leży na północno-zachodnich zboczach pasma górskiego Matlul Curim (wysokość do 769 m n.p.m.), które góruje od północy nad Doliną Bet ha-Kerem. Na zachód od miejscowości znajduje się głębokie wadi strumienia Kiszor, który spływa w kierunku zachodnim z góry Har Kiszor (741 m n.p.m.). Po stronie południowej przebiega wadi strumienia Bet ha-Emek. Na wschodzie wznosi się góra Har Pelech (796 m n.p.m.), natomiast po stronie północno-wschodniej i północnej jest wadi strumienia Peki’in. Okoliczne wzgórza są w większości zalesione. W otoczeniu Kisra-Sumei znajdują się miejscowości Januch-Dżat, Kefar Weradim i Peki’in, moszawy Chosen, Curi’el, Peki’in Chadasza i Lappidot, oraz wsie komunalne Haraszim, Har Chaluc, Lawon i Gitta. Na zachodzie jest strefa przemysłowa "Tefen".
Podział administracyjny.
Kisra-Sumaj jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Kisra-Sumaj żyło prawie 7,6 tys. mieszkańców, z czego 94,7% Druzowie, 3,9% Arabowie chrześcijanie i 1,4% Arabowie muzułmanie. Wskaźnik wzrostu populacji w 2011 roku wynosił 1,3%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Kisra-Sumaj w 2009 roku wynosiło 5054 ILS (średnia krajowa 7070 ILS).
Historia.
Miejscowość Kisra-Sumaj powstała w 1990 roku w wyniku połączenia z sobą dwóch oddzielnych wiosek Kisra i Kafr Sumaj. O osadzie Kisra wspominano już w starożytnych egipskich tekstach. W I wieku istniała tutaj żydowska osada Kisra (hebr. קסרא) wspominana w Talmudzie i Misznie. Ponowne jej zasiedlenie miało miejsce w XVII wieku, kiedy to zamieszkali w niej Druzowie przybyli z sąsiedniego Libanu. Francuski podróżnik Victor Guérin opisał ją pod koniec XIX wieku jako małą wieś z około 100 druzyjskich mieszkańców. O wiosce Kafr Sumaj jest o wiele mniej informacji. Pozostałości dawnych budynków wskazują, że była ona zamieszkana już około I wieku. Jednak współczesna osada powstała prawdopodobnie w XIX wieku. Francuski podróżnik Victor Guérin opisał ją pod koniec XIX wieku jako niewielką wieś z populacją całkowicie druzyjską i chrześcijańską. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili operację Hiram, w trakcie której w październiku 1948 roku zajęli obie wioski. Podczas wojny w izraelskiej armii służyła druzyjska jednostka wojskowa, z tego powodu Izraelczycy nie wysiedlili ich mieszkańców. Dzięki temu wioski zachowały swój pierwotny charakter. Po wojnie Druzowie utrzymali swoją lojalność wobec państwa Izrael, a mieszkańcy służyli w izraelskich siłach bezpieczeństwa. W 1991 roku nastąpiło połączenie obu wiosek, a następnie Kisra-Sumaj otrzymała status samorządu lokalnego.
Polityka.
Siedziba władz samorządowych znajduje się w centrum dzielnicy Kisra.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Górskie położenie powoduje rozproszenie zabudowy i utrudnia stworzenie jednolitej infrastruktury. Większość miasteczka ma zabudowę typowo wiejską.
Kultura.
W miejscowości jest ośrodek kultury oraz biblioteka publiczna.
Edukacja i nauka.
W miejscowości jest 5 szkół, w tym 4 szkoły podstawowe. W 2010 roku uczyło się w nich ponad 2 tys. uczniów, w tym 1,1 tys. w szkołach podstawowych. Średnia uczniów w klasie wynosiła 25.
Sport i rekreacja.
W Kisra-Sumaj są dwa boiska do piłki nożnej. Przy szkołach są usytuowane mniejsze boiska i sale sportowe.
Gospodarka.
Podstawą lokalnej gospodarki pozostaje rolnictwo, chociaż coraz większą rolę odgrywają usługi, handel i obsługa ruchu turystycznego. Wielu mieszkańców pracuje w okolicznych strefach przemysłowych i w izraelskich siłach bezpieczeństwa.
Transport.
Przez centrum miejscowości przebiega droga nr 8655, którą jadąc na północny wschód dojeżdża się do moszawu Peki’in Chadasza i skrzyżowania z drogą nr 864, lub jadąc na południowy zachód dojeżdża się do skrzyżowania z drogą nr 854. Jadąc nią na północny zachód dojeżdża się do strefy przemysłowej "Tefen" i miejscowości Kefar Weradim, lub na południowy zachód do moszawu Lappidot.

</doc>
<doc id="1262002" url="https://pl.wikipedia.org/wiki?curid=1262002" title="Clyde Auditorium">
Clyde Auditorium

Clyde Audytorium (znane również jako "Armadillo") – sala widowiskowa i koncertowa w Glasgow. 
Budynek umiejscowiony jest w dokach rzeki Clyde.
Pomysł wzniesienia nowego budynku, który mieściłby więcej osób niż dotychczasowy, zrodził się w 1995 roku. Clyde Auditorium zaprojektowane zostało przez firmę Foster and Partners. 
Oddano je do użytku w 1997 roku, obecnie posiada 3000 miejsc i jest doskonale skomunikowane z resztą miasta. Od tamtej pory nazywane jest częściej "Armadillo" z powodu podobieństwa do pancernika. 
Wiele rozwiązań architektonicznych zaczerpnięto z budynku Opery w Sydney, choć nie była ona inspiracją dla tego budynku.
Kształt Clyde Auditorium jest zdaniem projektantów połączeniem serii kadłubów statków i nawiązuje do morskiego dziedzictwa Glasgow.
Budynek szybko stał się jednym z najbardziej rozpoznawalnych w Clydeside.

</doc>
<doc id="1262004" url="https://pl.wikipedia.org/wiki?curid=1262004" title="Stam1na">
Stam1na

Stam1na – fińska grupa wykonująca szeroko pojętą muzykę heavymetalową. Powstała w 1996 roku Lemi w południowej Karelii. Zespół zmienił "i" na 1, aby łatwiej było ich znaleźć w wyszukiwarkach internetowych. W 2010 roku grupa otrzymała MTV Europe Music Award w kategorii Best Finnish Act.

</doc>
<doc id="1262008" url="https://pl.wikipedia.org/wiki?curid=1262008" title="Droga krajowa B169 (Niemcy)">
Droga krajowa B169 (Niemcy)

Droga krajowa 169 () – niemiecka droga krajowa przebiegająca z zachodu na północny wschód od skrzyżowania z drogą B173 w Neuensalz na wschód od Plauen w Saksonii do Chociebuża w Brandenburgii, gdzie krzyżuje się z drogami B97 i B168.
Miejscowości leżące przy B169.
Saksonia.
Neuensalz, Mechelgrün, Bergen, Trieb, Siebenhitz, Falkenstein, Ellefeld, Auerbach, Rodewisch, Wernesgrün, Steinberg, Stützengrün, Nundshübel, Schneeberg, Bad Schlema, Aue Lößnitz, Gablenz, Mitteldorf, Stollberg/Erzgeb., Niederdorf}, Pfaffenhain, Leukersdorf, Neukirchen/Erzgebirge, Chemnitz, Frankenberg (Sachsen), Neudörfchen, Gersdorf, Hainichen, Juchhöh, Arnsdorf, Greifendorf, Heyda, Ebersbach, Döbeln, Weichteritz, Stauchitz, Stösitz, Plotitz, Seehausen, Kalbitz, Oelsitz, Riesa, Zeithain, Lichtensee, Tiefenau, Gröditz.
Brandenburgia.
Prösen, Elsterwerda, Kahla, Plessa, Lauchhammer, Schwarzheide, Senftenberg, Sedlitz, Allmosen, Neu-Seeland, Neupetershain Nord, Drebkau, Klein Oßnig, Klein Gaglow, Chociebuż.
Historia.
Odcinek pomiędzy Chemnitz i Stollberg/Erzgeb. utwardzono i rozbudowano jako szosę w 1823.
W 1937 z Neuensalz do Chociebuża wyznaczono "Reichsstrasse 169", która w NRD nosiła nazwę "Fernverkehrsstraße 169".

</doc>
<doc id="1262012" url="https://pl.wikipedia.org/wiki?curid=1262012" title="Ümit Özat">
Ümit Özat

Ümit Özat (ur. 30 października 1976 w Ankarze) – były turecki piłkarz występujący na pozycji obrońcy lub pomocnika.
Kariera klubowa.
Ümit Özat zawodową karierę rozpoczynał w 1995 roku w zespole Gençlerbirliği SK. W debiutanckim sezonie rozegrał dla niego siedemnaście ligowych pojedynków, jednak w kolejnych rozgrywkach grywał już znacznie częściej. Przez sześć sezonów spędzonych w Gençlerbirliği Özat rozegrał 150 spotkań w lidze, w których strzelił dziesięć goli. W sezonie 2000/2001, w którym Turek przebywał na wypożyczeniu w Bursasporze, Gençlerbirliği wywalczyło Puchar Turcji.
W 2001 roku Özat podpisał kontrakt z Fenerbahçe SK, z którym na szczeblu krajowym odniósł wiele sukcesów. Trzy razy zdobył mistrzostwo kraju oraz dwa razy sięgnął po krajowy puchar. W trakcie sześciu sezonów spędzonych w Stambule turecki zawodnik brał udział w 212 pojedynkach pierwszej ligi.
W maju 2007 roku Özat podpisał trzyletnią umowę z grającym w drugiej lidze niemieckiej 1. FC Köln. W sezonie 2007/2008 wystąpił w 35 spotkaniach i dzięki zajęciu w końcowej tabeli trzeciego miejsca razem z drużyną awansował do Bundesligi. 29 sierpnia 2008 roku podczas meczu z Karlsruher SC Turek stracił przytomność. Natychmiast udzielono mu pierwszej pomocy, a następnie przetransportowano go do szpitala. Badania wykazały, że zawodnik cierpi na zapalenie mięśnia sercowego. 14 marca 2009 roku Özat oficjalnie poinformował o zakończeniu piłkarskiej kariery.
Kariera reprezentacyjna.
W reprezentacji Turcji Özat zadebiutował 16 sierpnia 2000 roku w spotkaniu z Bośnią i Hercegowiną. Następnie Şenol Güneş powołał go 23-osobowej kadry na Mistrzostwa Świata 2002, na których Turcy niespodziewanie wywalczyli brązowy medal. W meczu półfinałowym nie sprostali późniejszym triumfatorom turnieju – Brazylijczykom, a w pojedynku o trzecie miejsce pokonali 3:2 współgospodarzy mundialu – Koreę Południową. Łącznie dla drużyny narodowej Turek zaliczył 50 występów i zdobył jedną bramkę. Ostatni mecz w reprezentacji rozegrał 12 listopada 2005 roku, a Turcy przegrali 2:0 ze Szwajcarią.

</doc>
<doc id="1262013" url="https://pl.wikipedia.org/wiki?curid=1262013" title="Stam1na (album)">
Stam1na (album)

Stam1na – debiutancki album studyjny zespołu Stam1na wydany 2 marca 2005 roku przez Sakara Records.

</doc>
<doc id="1262014" url="https://pl.wikipedia.org/wiki?curid=1262014" title="Hakan Unsal">
Hakan Unsal



</doc>
<doc id="1262015" url="https://pl.wikipedia.org/wiki?curid=1262015" title="Joao Pereira">
Joao Pereira



</doc>
<doc id="1262017" url="https://pl.wikipedia.org/wiki?curid=1262017" title="Umit Davala">
Umit Davala



</doc>
<doc id="1262018" url="https://pl.wikipedia.org/wiki?curid=1262018" title="Umit Ozat">
Umit Ozat



</doc>
<doc id="1262019" url="https://pl.wikipedia.org/wiki?curid=1262019" title="Uudet Kymmenen Käskyä">
Uudet Kymmenen Käskyä

Uudet kymmenen käskyä (fin. Dziesięć nowych przykazań) – drugi album studyjny fińskiego zespołu Stam1na wydany 10 maja 2006 roku przez Sakara Records.

</doc>
<doc id="1262020" url="https://pl.wikipedia.org/wiki?curid=1262020" title="Kelvin (rzeka)">
Kelvin (rzeka)

Kelvin (gael. "Abhainn Cheilbhinn") – rzeka w Szkocji przepływająca przez Glasgow. Długość wynosi 35 km. Rzeka wypływa z Dullatur koło miejscowości Kelvinhead, dopływa do rzeki Clyde w centrum Glasgow.
W XIX wieku duża część ścieków przemysłowych z fabryk odprowadzana była do tej rzeki.

</doc>
<doc id="1262026" url="https://pl.wikipedia.org/wiki?curid=1262026" title="Raja (album)">
Raja (album)

Raja (fin. - granica) – trzeci studyjny album fińskiego zespołu Stam1na. Został wydany 13 lutego 2008.

</doc>
<doc id="1262029" url="https://pl.wikipedia.org/wiki?curid=1262029" title="Øyvind Mustaparta">
Øyvind Mustaparta



</doc>
<doc id="1262032" url="https://pl.wikipedia.org/wiki?curid=1262032" title="List miłosny (obraz)">
List miłosny (obraz)

List miłosny () – obraz Jana Vermeera datowany na lata 1665–1670. Płótno jest sygnowane po lewej stronie na ścianie.
Obraz od 1893 roku znajduje się w zbiorach Rijksmuseum. Podczas wystawy "Rembrandt en zijn tijd" w Paleis voor Schone Kunsten w Brukseli w 1971 roku został skradziony. Złodziej zażądał okupu na rzecz ofiar wojny w Pakistanie. Płótno, choć zniszczone, udało się odzyskać.
"List miłosny" jest dziełem otwierającym późną fazę twórczości Vermeera i mającym wszystkie cechy nowego stylu, jakim posługiwał się malarz w tym okresie. Ma cechy uproszczenia, brak detali i drobiazgów, typowych dla wcześniejszych płócien, wyraźniejszy kontur, mocne rozdzielenie światła i cienia, zamiłowanie do linii prostych i kątów.
Vermeer zastosował w tym dziele kompozycję perspektywiczną, opartą na kontraście światła i cienia. Pierwszy plan tworzy mroczne pomieszczenie, z którego widz zagląda do jasno oświetlonego pokoju. W ciemnym korytarzu na ścianie po lewej zawieszona jest mapa, z prawej na krześle leży partytura, a powyżej udrapowana jest wzorzysta kotara. Jasny pokój wyłożony jest biało-czarną posadzką, z lewej strony ma okno, z prawej kominek, a na ścianie dwa obrazy. Przy wejściu stoi miotła, dalej koszyk z bielizną i poduszka do robótek. Pod ścianą znajdują się dwie kobiety: siedząca kobieta w żółtej sukni, z lutnią na kolanach i stojąca obok niej służąca. Dama, przerwawszy grę, odbiera od niej list i patrzy na nią z pytającym wyrazem twarzy.
Wiszący na ścianie obraz o tematyce marynistycznej sugeruje, że kobieta otrzymała list miłosny. Zestawienie listu z obrazem z morzem i statkiem pojawiało się wielokrotnie w malarstwie holenderskim, np. u Gabriëla Metsu w obrazie "List" (National Gallery w Londynie, Beit Collection). W XVII-wiecznym zbiorze emblematów Harmena Krula "Minnebeelden" ("Wizerunki miłości") zamieszczone zostało przedstawienie statku, opatrzonego subskrypcją, porównującą miłość do morza, a kochanka do statku.
Kompozycję tego obrazu wykorzystał Pieter de Hooch w swoim płótnie "Para z papugą" z Wallraf-Richatz Museum w Kolonii, datowanym lata 70. XVII.

</doc>
<doc id="1262035" url="https://pl.wikipedia.org/wiki?curid=1262035" title="Brdyujście">
Brdyujście

Brdyujście – osiedle w Bydgoszczy w rejonie ujścia rzeki Brdy do Wisły. Znajduje się tam tor regatowy oraz śluzy, jaz i elektrownia wodna, będące elementem Bydgoskiego Węzła Wodnego. W 1939 w Brdyujściu znajdował się port Oddziału Wydzielonego Rzeki Wisły (tzw. flotylli wiślanej).
Osiedle ma charakter składowo-przemysłowy. Jest tu zlokalizowany największy powierzchniowo hipermarket w Bydgoszczy oraz największy z miejskich cmentarzy komunalnych. Zabudowa mieszkaniowa występuje wzdłuż ul. Wiślanej, Łowickiej i Wyszogrodzkiej.
Granice.
Północną granicą osiedla jest linia kolejowa nr 209 (Bydgoszcz – Fordon), granicą zachodnią: linia kolejowa nr 18 (Bydgoszcz – Toruń) oraz magistrala węglowa, zaś granicą południową: tor regatowy oraz Brda.

</doc>
<doc id="1262036" url="https://pl.wikipedia.org/wiki?curid=1262036" title="Powożenie">
Powożenie

Powożenie – jedna z najstarszych konkurencji jeździeckich, obecnie jest jedną z 7 dyscyplin wspieranych przez Międzynarodową Federację Jeździecką (FEI). W dyscyplinie tej powożący siedzi w pojeździe zaprzęgowym i kieruje koniem, parą lub czwórką koni.
Historia.
Konie zaprzęgnięte w dwukołowe wozy obecne były już w starożytnym Egipcie, o czym świadczą datowane na XI w. p.n.e. płaskorzeźby, przedstawiające sceny z uroczystości, igrzysk oraz bojów. Wyścigi zaprzęgów były także popularne w starożytnej Grecji, począwszy od 680 roku p.n.e. Już podczas XXV olimpiady greckiej rozgrywano wyścigi "kwadryg". Wyścigi zaprzęgów stanowiły bardzo atrakcyjną część programu olimpiad. Ich kontynuacją w czasach późniejszych były rzymskie wyścigi rydwanów.
W XVIII wieku powożenie zostało uznane za sport w Anglii, dzięki działaniom ówczesnego księcia Walii, późniejszego króla Jerzego IV. W XX wieku ważnym propagatorem tej dyscypliny był Filip, książę Edynburga, który w latach 70.- 80. był zawodnikiem powożenia (zaprzęgi czterokonne) oraz przewodniczącym FEI.
Organizacja FEI rozpoczęła rozgrywanie zawodów w powożeniu w roku 1970. Powożenie było w kolejności czwartą dyscypliną uznaną przez tę organizację. W rozwój i uznanie dyscypliny przez FEI ważny wkład mieli członkowie Polskiego Związku Jeździeckiego: Eryk Brabec i Czesław Matławski. Pierwsze przepisy utworzono wcześniej na podstawie przepisów dla dyscypliny wszechstronnego konkursu konia wierzchowego (WKKW).
Początki ważniejszych imprez datują się na lata:
Zawody w powożeniu.
Zawody rozgrywane są w 3 kategoriach: zaprzęgów czterokonnych, parokonnych i jednokonnych. Kobiety współzawodniczą z mężczyznami. Celem zawodów jest sprawdzenie wartości użytkowej koni oraz kultywacja kultury. Zawody trwają zazwyczaj 3 dni i składają się z 3 konkursów – każdy w kolejnym dniu. Wygrywa ten, kto zdobędzie najmniejszą ilość punktów karnych. Czas przebiegu w konkursach "B" i "C" przeliczany jest na punkty karne, podobnie „pozytywną” punktację konkursu "A" przelicza się tak, by dostosować wpływ wyniku na całe zawody. Powożącemu w zawodach towarzyszy tzw. "luzak" (w zaprzęgach czterokonnych – 2 "luzaków"), którego rola polega na nawigowaniu w "maratonie" i pomocy przy obsłudze koni i zaprzęgu. Dopuszczalne działania "luzaków" regulowane są przepisami, których nieprzestrzeganie skutkuje punktami karnymi lub nawet eliminacją zaprzęgu.
Konkurs A – ujeżdżenie.
Celem tego konkursu jest ocena regularności, swobody, harmonii, impulsu i prawidłowości ruchu koni. Ważna jest również dokładność, precyzja oraz wygląd zawodnika i jego zaprzęgu (strój, uprząż, prezencja). Konkurs ten rozgrywany jest na placu (czworoboku) o wymiarach 100 × 40 m. Zaprzęg wykonuje określony program składający się z figur w stępie i w kłusie.
Konkurs B – maraton.
Celem tego konkursu jest ocena stanu wytrenowania, zwinności i wytrzymałości koni, ocena wyczucia tempa, odległości oraz zręczności powożenia zawodnika. Trasa pełnego "maratonu" składa się z pięciu odcinków i nie przekracza 22 km. W ostatnim etapie oznaczonym literą "E", należy w dowolnym tempie pokonać od 5 do 8 przeszkód. O zwycięstwie w "konkursie B" decyduje szybkość, precyzja i prawidłowość jazdy. Używa się bryczki o specjalnej konstrukcji, typu „maratonowego” (tzw. "maratonówki"), innej niż w "konkursie A" i "C".
Konkurs C – zręczność powożenia.
Celem jest ocena kondycji, posłuszeństwa i elastyczności koni po "maratonie" ("konkursie B") oraz precyzji powożącego. Konkurs ten jest rozgrywany na placu, gdzie ustawione są przeszkody o ściśle określonych wymiarach. Obowiązuje ten sam pojazd i ubiór zawodnika i "luzaka", jak w "konkursie A". Z powodu rozmiaru przeszkód tego konkursu, obowiązują przepisowe wymiary powozu.
Dyscyplina sportu dla niepełnosprawnych.
Od 2006 roku organizacja FEI zarządza także zawodami w powożeniu dla osób niepełnosprawnych i jest jedyną międzynarodową federacją sportową, która nadzoruje obie odmiany konkurencji. Obywają się parajeździeckie imprezy sportowe o zasięgu krajowym i międzynarodowym. Podobnie jak w dyscyplinie ujeżdżenia, ogólne zasady rozgrywania konkursów pozostają niezmienione, a w określonych sytuacjach dopuszcza się używanie sprzętu pomocniczego. Grupy współzawodników są dobierane w zależności od ich sprawności fizycznej, dzięki czemu możliwe jest ocenianie przebiegu koni bez względu na niepełnosprawność powożących.
Powożenie w Polsce.
Zawody w powożeniu w Polsce.
Pierwsze Mistrzostwa Polski w Powożeniu datują się na lata:
W Polsce odbyło się również kilka imprez międzynarodowych w latach:
Osiągnięcia polskiego powożenia.
Polskie zaprzęgi w dyscyplinie powożenia przez wiele lat zajmowały silną pozycję na arenie międzynarodowej, na co wskazują wysokie pozycje rankingowe Mistrzostw Świata dla wszystkich trzech rodzajów zaprzęgów. Polską rasą odnoszącą sukcesy w powożeniu są konie śląskie.
Zaprzęgi czterokonne – Mistrzostwa Świata: 
Zaprzęgi czterokonne – Mistrzostwa Europy:
Zaprzęgi parokonne – Mistrzostwa Świata: 
Zaprzęgi jednokonne – Mistrzostwa Świata: 

</doc>
<doc id="1262038" url="https://pl.wikipedia.org/wiki?curid=1262038" title="Godzinki księcia de Berry">
Godzinki księcia de Berry



</doc>
<doc id="1262040" url="https://pl.wikipedia.org/wiki?curid=1262040" title="Kozacki pułk kawalerii Platow">
Kozacki pułk kawalerii Platow

Kozacki pułk kawalerii „Platow” (niem. "Kosaken-Reiter-Regiment "Platow"", ros. "Казачий кавалерийский полк "Платов"") – ochotnicza kolaboracyjna jednostka wojskowa kawalerii złożona z Kozaków i Niemców podczas II wojny światowej
Pułk został sformowany rozkazem z 13 czerwca 1942 r. na bazie ochotniczych oddziałów kozackich utworzonych przy armijnych i korpuśnych sztabach niemieckiej 17 Armii. Jego dowódcą został Niemiec mjr Edgar Thomsen. Składał się z pięciu szwadronów kawalerii, szwadronu broni ciężkich, szwadronu zapasowego i baterii artylerii (4 działa). Uczestniczył w II poł. 1942 r. w walkach z Armią Czerwoną na Kaukazie. Początkowo ochraniał pola roponośne Majkopu. Część pododdziałów pułku została dołączona do niemieckich wojsk nacierających w kierunku Tuapse-Suchumi w celu zwalczania sowieckiej partyzantki na obszarze Majkop-Armawir. 
Po odwrocie wojsk niemieckich z Kaukazu na początku stycznia 1943 r. pułk przeszedł do rejonu Noworosyjska, gdzie ochraniał wybrzeże morskie oraz uczestniczył wraz z oddziałami niemieckimi i rumuńskimi w operacjach antypartyzanckich. Następnie prowadził działania obronne na Kubaniu, zwalczając zwłaszcza sowieckie desanty morskie. Pod koniec maja 1943 r. został przesunięty na Krym. Liczył wówczas 932 ludzi, w tym 114 Niemców i 818 Kozaków. Ostatecznie wszedł w skład formowanej w Mławie 1 Kozackiej Dywizji Kawalerii.

</doc>
<doc id="1262043" url="https://pl.wikipedia.org/wiki?curid=1262043" title="Guadalupe Ortiz de Landázuri">
Guadalupe Ortiz de Landázuri

Guadalupe Ortiz de Landázuri (ur. 12 grudnia 1916 w Madrycie, zm. 16 lipca 1975 w Pampelunie) – hiszpańska chemiczka, błogosławiona Kościoła katolickiego, członkini Opus Dei.
Życiorys.
Ukończyła studia na wydziale chemii Uniwersytetu Centralnego w Madrycie. Pracowała również na tym uniwersytecie i uzyskała doktorat. W wieku 27 lat po rozmowie ze św. Josemarią Escrivą zdecydowała się, jako jedna z pierwszych kobiet wstąpić do Opus Dei. Z wielkim oddaniem zajmowała się administracją pierwszych ośrodków Dzieła oraz rozpoczęciem pracy apostolskiej w różnych miastach Hiszpanii. W 1950 wyjechała do Meksyku, aby tam zapoczątkować pracę apostolską Opus Dei. Godziła nauczanie z różnymi zadaniami posługi i zarządzania w Opus Dei.
Była młodszą siostrą Eduardo Ortiza, profesora medycyny, który również działał w Opus Dei i jest kandydatem na ołtarze. 4 maja 2017 papież Franciszek zatwierdził publikację dekretu o heroiczności cnót Guadalupe Ortiz de Landázuri.
18 listopada 2001 kardynał Antonio María Rouco Varela przewodniczył otwarciu jej procesu kanonizacyjnego. 8 czerwca 2018 został podpisany przez papieża Franciszka dekret uznający cud za jej wstawiennictwem. W dniu 18 maja 2019 została beatyfikowana w Madrycie jako pierwsza osoba świecka z Opus Dei. W jej beatyfikacji udział wzięły delegacje z 60 krajów.

</doc>
<doc id="1262045" url="https://pl.wikipedia.org/wiki?curid=1262045" title="Paweł Łukaszka">
Paweł Łukaszka

Paweł Piotr Łukaszka (ur. 6 lutego 1962 w Nowym Targu) – polski hokeista, reprezentant Polski, olimpijczyk. Ksiądz katolicki.
Kariera hokejowa.
Naukę hokeja rozpoczął w 1973 w rodzinnym Nowym Targu. W wieku 14,5 roku rozpoczął treningi z drużyną seniorską Podhala, w którego barwach 26 września 1978 zadebiutował w rozgrywkach 1. ligi w wieku 16 lat. Łącznie rozegrał trzy sezony pierwszoligowe, w których wystąpił w 69 spotkań. W barwach reprezentacji Polski uczestniczył w turniejach na zimowych igrzyskach olimpijskich 1980 w Lake Placid (16 lutego 1980 rozegrał pierwszą tercję w meczu z ZSRR przegraną 1:5; wynik meczu 1:8) oraz mistrzostw świata 1981 w Val Gardenie (łącznie zagrał w kadrze w 27 meczach). W lipcu 1981 w wieku 19 lat zakończył karierę hokejową w związku z decyzją o podjęciu studiów teologicznych i zamiarze zostania księdzem. W późniejszych latach, epizodycznie – już jako kapłan – występował w meczach ligowych w barwach Podhala: anonsowany do gry był w styczniu 1990 w trakcie sezonie 1989/1990, w sezonie 1990/1991 wystąpił w pięciu meczach ekstraklasy (od 21 września 1990). Po zakończeniu kariery grał w drużynie oldboyów. Pod koniec 1998 z reprezentacją Polski wygrał turniej Mistrzostw Świata Weteranów w Klagenfurcie.
Biografia i działalność duszpasterska.
Zamieszkiwał w Nowym Targu nieopodal parafii św. Katarzyny, od 5. roku życia był ministrantem. W 1981 ukończył I Liceum Ogólnokształcące im. Seweryna Goszczyńskiego w Nowym Targu. W tym roku wstąpił do Krakowskiego Seminarium Duchownego, podejmując także studia na Papieskiej Akademii Teologicznej w Krakowie. Absolwent tej uczelni na kierunku teologii. W 1987 przyjął święcenia kapłańskie z rąk kardynała Franciszka Macharskiego w Katedrze na Wawelu.
Mszę prymicyjną odprawił w parafii św. Katarzyny w Nowym Targu. Posługiwał w parafii św. Urbana w Brzeszczach (1987–1989 jako wikariusz), parafii Ofiarowania Najświętszej Maryi Panny w Wadowicach, parafii św. Jadwigi Królowej w Krakowie (Prądnik Biały) (1993–1996). W listopadzie 2007 kardynał Stanisław Dziwisz mianował proboszczem parafii Matki Bożej Częstochowskiej w Kojszówce-Wieprzcu. Od 2015 roku jest proboszczem parafii Narodzenia św. Jana Chrzciciela w Korzkwi. 
Ponadto pracuje jako nauczyciel religii. W 1999 kardynał Franciszek Macharski mianował go na funkcję duszpasterza sportowców archidiecezji krakowskiej, którą pełnił przez 8 lat. Obecnie pełni posługę jako duszpasterz grup sportowych archidiecezji krakowskiej, jest trenerem (piłki nożnej w Szkole Mistrzostwa Sportowego przy Technikum Budowlanym w Krakowie) i prezesem Małopolskiego Związku Parafialnych Klubów Sportowych.
W 2012 wydał książkę "Prawo łaski i łaska wolności. Ojciec Bernhard Häring CSsR jako człowiek i teolog", dotyczącą niemieckiego redemptorysty żyjącego w latach 1912–1998.
W sierpniu 2012 obchodził jubileusz 25-lecia kapłaństwa.

</doc>
<doc id="1262046" url="https://pl.wikipedia.org/wiki?curid=1262046" title="Gliwice Łabędy">
Gliwice Łabędy

Gliwice Łabędy – stacja kolejowa w Gliwicach, w województwie śląskim, w Polsce.
W roku 2017 stacja obsługiwała 50–99 pasażerów na dobę.
W styczniu 2019 PKP Polskie Linie Kolejowe podpisały z firmą Systra umowę na opracowanie projektu przebudowy stacji Gliwice Łabędy.

</doc>
<doc id="1262049" url="https://pl.wikipedia.org/wiki?curid=1262049" title="Droga krajowa B170 (Niemcy)">
Droga krajowa B170 (Niemcy)

Droga krajowa 170 () – niemiecka droga krajowa przebiegająca z południa na północ od granicy z Czechami koło Altenbergu do Drezna w Saksonii, gdzie krzyżuje się z wieloma drogami krajowymi i autostradami.
Ograniczenia.
Pomiędzy Possendorfem a granicą z Czechami droga jest zamknięta dla pojazdów powyżej 7,5 t. Zalecany jest objazd autostradą A17.
Historia.
W latach 1842-1846 rozbudowano i utwardzono drogę z Drezna do czeskich Cieplic. Droga była wykorzystywana przez dyliżansy pocztowe do momentu otwarcia w 1882 r. linii kolejowej z Freitalu do Schmiedebergu. Od 1 kwietnia 1919 z Drezna do Dippoldiswalde drogą regularnie kursowały autobusy.
Od 1932 r. droga oznakowana była jako "Reichsstrasse 96". W NRD oznakowana jako "Fernverkehrstraße 170" stanowiła ważne połączenie z Czechosłowacją i dalej z Węgrami. Była także jedną z dróg tranzytowych tego kraju.

</doc>
<doc id="1262051" url="https://pl.wikipedia.org/wiki?curid=1262051" title="Kelvingrove Art Gallery and Museum">
Kelvingrove Art Gallery and Museum

Kelvingrove Art Gallery and Museum (pol. "Muzeum i Galeria Sztuki Kelvingrove") jest pierwszym założonym w Glasgow i Szkocji muzeum. 
Od czasu renowacji jest to najbardziej popularne muzeum w Szkocji jak i w całej Wielkiej Brytanii poza Londynem. 
Muzeum położone jest w zachodniej części miasta, przy brzegu rzeki Kelvin. Naprzeciw znajduje się architektonicznie podobna Sala Kelvina, która została zbudowana w nawiązującym stylu kilkanaście lat później, na miejscu poprzedniej sali zniszczonej przez ogień.
Konstrukcja Kelvingrove częściowo została sfinansowana przez dochody z Międzynarodowej Wystawy w Parku Kelvingrove w 1888. Galeria została zaprojektowana przez John W. Simpsona, otwarcie nastąpiło w 1901 roku. Budynek zbudowany jest w stylu hiszpańskiego baroku i zachowuje typową dla mieszkańców Glasgow tradycję używania czerwonego piaskowca.
Kevingrove posiada jeden z najpiękniejszych zbiorów rękodzielnictwa i militariów na świecie oraz pokaźny zbiór malarstwa.
Obiekt zamknięto w 2003. Po renowacji otwarto Kelvingrove 11 lipca 2006. Ceremonii przewodniczyła Elżbieta II. Koszt prac wyniósł 28 milionów funtów.

</doc>
<doc id="1262052" url="https://pl.wikipedia.org/wiki?curid=1262052" title="Gazeta Mławska">
Gazeta Mławska

Gazeta Mławska – gazeta lokalna ukazująca się w Mławie, powiecie mławskim.
Powstała 4 października 2007. Jest tygodnikiem ukazującym się w każdy wtorek z programem TV, a także własnymi dodatkami tematycznymi (np. dodatkiem rolniczym czy motoryzacyjnym). Od pewnego czasu swoje miejsce w gazecie znajduje Leszek Zygner, który cotygodniowo publikuje artykuły historyczne związane z Mławą. Ostatnia strona to zawsze krzyżówka z nagrodami oraz rysunki z galerii Zdzisława Kruszyńskiego pod nazwą "Z Mławskiej Ławeczki". Nakład wynosi 6 tys. egzemplarzy. Cena: 2 zł.
Dziennikarze Gazety Mławskiej:
Redaktor Prowadzący – Krzysztof Jakubowski

</doc>
<doc id="1262059" url="https://pl.wikipedia.org/wiki?curid=1262059" title="Chukkallo Chandrudu">
Chukkallo Chandrudu

Chukkallo Chandrudu (telugu: చుక్కల్లో చంద్రుడు) to tollywoodzki komediodramat miłosny i rodzinny wyreżyserowany w 2006 roku przez debiutanta Siva Kumara, który asystował Mani Ratnamowi przy produkcji filmu "Yuva". W roli głównej Siddharth Narayan, znany z "Nuvvostanante Nenoddantana" i "Bommarillu". W drugoplanowych Sadha, Saloni Aswani, Charmme Kaur i Akkineni Nageswara Rao.
Muzyka.
Film zawiera 5 piosenek skomponowanych przez Chakri:

</doc>
<doc id="1262061" url="https://pl.wikipedia.org/wiki?curid=1262061" title="Spili">
Spili

Spili (gr. Σπήλι) – miejscowość w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Retimno. Siedziba gminy Ajos Wasilios. W 2011 roku liczyła 564 mieszkańców.
Popularna turystycznie miejscowość górska, w odległości około 30 km od Retimno. Atrakcją Spili są źródła lecznicze i wenecka fontanna z 25 rzeźbionymi głowami lwów oraz wąskie uliczki położone na stoku wzgórza.

</doc>
<doc id="1262064" url="https://pl.wikipedia.org/wiki?curid=1262064" title="Order Gwiazdy Rumunii">
Order Gwiazdy Rumunii

Order Gwiazdy Rumunii, od 1999 Order Narodowy Gwiazdy Rumunii (rum. "Ordinul Steaua României", "Ordinul naţional Steaua României") – najstarsze odznaczenie Księstwa i Królestwa Rumunii, najwyższe w latach 1864–1906, nadawane przez monarchię do 1947, odnowione w 1998 jako najwyższe odznaczenie Republiki Rumunii.
Historia.
Order został stworzony w 1864 przez księcia ("domnitora") Rumunii Aleksandra Jana Cuza w dość nietypowy sposób: Cuza, nie mając właściwie ani koncepcji, ani nazwy ani statutów orderu, wiedząc tylko że ordery posiadają według schematu Legii Honorowej pięć klas, zamówił po prostu kilkaset krzyży różnej wielkości w Paryżu u jubilerskiej firmy Krétly, dostawców dworskich Napoleona III Bonaparte, dając jej wolną rękę przy wyborze kształtu insygniów. Firma Krétly wybrała jako oznakę odznaczenia krzyż heraldyczny zdwojony, w Rumunii właściwie nieużywany, ale odtąd często zwany „krzyżem rumuńskim”. Cuza planował nadać odznaczeniu nazwę „Order Unii” ("Ordinul Unirii") dla uczczenia swego wyboru na hospodara Mołdawii i Wołoszczyzny, ale do ogłoszenia statutów nie doszło i Cuza rozdawał order jako swój osobisty dar. Po wygnaniu Cuzy i objęciu książęcego tronu przez Karola von Hohenzollern-Sigmaringen nowy władca odziedziczył po poprzedniku dużą liczbę oznak orderu wszelakich stopni i nadal je rozdawał jako osobisty podarunek, gdyż do ustanowienia statutów nadal nie dochodziło. Dopiero po uzyskaniu przez Rumunię pełnej niepodległości po wojnie z Turcją lat 1877–78 opublikowano statuty (12 maja 1877). Order otrzymał pięć klas według schematu Legii Honorowej, od Wielkiego Krzyża do Krzyża Kawalerskiego, i został podzielony na trzy kategorie: cywilną, wojskową z mieczami i marynarską. Przewidziano dość hojne nagradzanie odznaczeniem (posiadającym tymczasową nazwę „Gwiazdy Dunaju” ("Steaua Dunârii"): posiadać je mogło 500 kawalerów, 300 oficerów, 120 komandorów, 60 komandorów z gwiazdą i 20 odznaczonych Wielkim Krzyżem. Ustalono także reguły automatycznego awansu na wyższy stopień orderu (przy nienagannej służbie): 3 lata z kawalera na oficera, 2 lata z oficera na komandora, 5 lat z komandora na komandora z gwiazdą i dalsze 5 lat z komandora z gwiazdą na posiadacza Wielkiego Krzyża. Przy kategorii wojskowej/marynarskiej i w czasie wojny czas oczekiwania na wyższy stopień skracano o połowę, w przypadku cudzoziemców reguł nie stosowano. Swą ostateczną nazwę „Orderu Gwiazdy Rumunii” odznaczenie otrzymało w 1881.
Do 1906, ustanowienia przez króla Orderu Karola I Gwiazda Rumunii była najwyższym odznaczeniem tego państwa, po czym spadła na trzecie miejsce, po orderze Karola I i Orderze Michała Walecznego. Dalsze zmiany nastąpiły w 1932, gdy król Karol II przeorganizował system odznaczeń państwowych, tworząc Order Ferdynanda I: Gwiazda Rumunii zeszła na czwarte miejsce, a po 1937, po stworzeniu nowych odznaczeń, na siódme. Insygnia i liczba kawalerów zostały zmienione: krzyż kawalerski mogło posiadać 1000 cywilów i 350 wojskowych, oficerski 500 cywilów i 150 wojskowych, komandorski 200 i 75, komandorski z gwiazdą 75 i 25 i Wielki Krzyż 35 i 10. Wysoką rangę Gwiazdy Rumunii przywrócił dyktator Ion Antonescu w 1940, umieszczając odznaczenie na drugim miejscu w precedencji po orderze Michała Walecznego.
W ostatnim okresie monarchii rumuńskiej (1944–1947) order znajdował się na trzecim miejscu hierarchii, po orderze Karola I i orderze Michała Walecznego. Utworzona po wygnaniu ostatniego króla Michała I Rumuńska Republika Ludowa zniosła wszystkie odznaczenia monarchii i zabroniła noszenia ich na terenie kraju.
W 1948 władze komunistyczne utworzyły nowy Order „Gwiazdy Rumuńskiej Republiki Ludowej”, ale poza tym, że zajął miejsce Orderu Gwiazdy Rumunii i miał podobną nazwę, nie miał nic z nim wspólnego. Order ten, po zmianie nazwy państwa, w 1966 zmienił nazwę na Order „Gwiazdy Socjalistycznej Republiki Rumunii” i został zniesiony w 1998.
W latach 1998–2000 Republika Rumunii odnowiła dwa ordery z czasów monarchii, Order Gwiazdy Rumuńskiej i Order Michała Walecznego. Order Gwiazdy funkcjonuje od tego czasu jako najwyższe odznaczenie rumuńskie (w czasie wojny order Michała Walecznego otrzymuje pierwsze miejsce).
Wielkim Mistrzem orderu jest aktualny Prezydent Rumunii, odznaczony na czas sprawowania swojej funkcji Łańcuchem Orderu Gwiazdy Rumunii specjalnego wykonania, a także Krzyżami Wielkimi specjalnego wykonania w złocie Orderu Wiernej Służby i Orderu Narodowego Zasługi.
Insygnia.
Pierwsze, wykonane w Paryżu insygnia orderu z czasów Cuzy w olbrzymiej większości nie zachowały się, gdyż po oficjalnym ustanowieniu odznaczenia za czasów Karola I, mając ich wielkie zapasy, przerobiono je na wersję znaną z lat 1877–1932. Nie wiadomo, czy już wówczas istniała gwiazda I i II klasy. Oznaką był wymieniony już krzyż zdwojony, emaliowany na niebiesko, ze złotymi promieniami między ramionami. W medalionie środkowym awersu umieszczony był monogram Cuzy, otoczony wieńcem laurowym i dewizą orderu „GENERE ET CORDES FRATRES” („BRACIA Z POCHODZENIA I Z UCZUĆ”). Na rewersie odznaki widniały w medalionie środkowym cyfry „5” i „24” – dni w styczniu, kiedy Cuzę obrano hospodarem Mołdawii i Wołoszczyzny.
Panowanie pierwszych Hohenzollernów Karola I i Ferdynanda I przyniosło zmiany w wyglądzie insygniów. Zachowano niebieski krzyż zdwojony ze złotymi promieniami z czasów Cuzy, ale medalion awersu ozdobiony został złotym orłem z godła państwowego Rumunii, otoczonym nową dewizą „IN FIDE SALUS” („ZBAWIENIE W WIERZE”). Na rewersie oznaki umieszczono w jego medalionie spleciony monogram Karola I (C I). Dla pierwszej i drugiej klasy wprowadzono ośmiopromienną srebrną gwiazdę, cyzelowaną w kształcie brylantów, noszącą na sobie awers oznaki. Jako zawieszkę wprowadzono złotą koronę królewską. Przy nadaniach w kategorii wojskowej/marynarskiej umieszczano między koroną a oznaką dwa skrzyżowane miecze – na gwieździe I i II klasy podkładano je pod oznakę.
Gruntowna reorganizacja systemu orderów rumuńskich za czasów króla Karola II przyniosła ponowne zmiany wyglądu insygniów Gwiazdy. W medalionie środkowym awersu oznaki umieszczono zamiast orła rumuńskiego otoczony wieńcem laurowym i dewizą „IN FIDE SALUS” monogram Karola I, w medalionie rewersu datę 1877. Zamiast promieni między ramionami krzyża umieszczono tam zrywające się do lotu orły. Gwiazda II klasy (komandorii z gwiazdą) przybrała kształt rombu. Wstęga otrzymała srebrne paski wzdłuż brzegów, a w 1938 dodano wersję wojenną poprzez dodatkowe złote paski wzdłuż srebrnych. 
Za czasów dyktatury marszałka Antonescu w kategorii wojskowej zaznaczano systemem niemieckim powtórne otrzymanie mieczy do orderu, podkładając miecze pod orły między ramionami krzyża.
Od 1943 szczególne męstwo (dla rannych w akcji co najmniej trzykrotnie) nagradzano, idąc za przykładem Krzyża Żelaznego, umieszczeniem liścia dębowego na wstążce.
Zarówno podczas pierwszej jak i drugiej wojny światowej przyznawano oficerom również order na wstędze Medalu Cnoty Wojskowej, jako wyróżnienie za bezpośrednią walkę z wrogiem.
Odnowienie orderu jako pięcioklasowego odznaczenia Republiki Rumunii przyniosło jeszcze raz zmiany w wyglądzie oznaki: zachowano ogólny wygląd modelu z lat 1932–1947, z orłami między ramionami krzyża, ale usunięto monogram Karola I z medalionu awersu i umieszczono tam sześciopolowy „Wielki Herb” Rumunii, otoczony dewizą „IN FIDE SALUS”. Na rewersie umieszczono w medalionie datę „1998”. Jako zawieszkę oznaki użyto wieniec laurowy według wzoru Legii Honorowej. Dodano zarezerwowany dla głów państw łańcuch orderu, który składał się na przemian ze złotych orłów z krzyżem w dziobie z godła państwowego i z plakietek z emaliowanym Wielkim Herbem Rumunii. Wstęga, czerwona z podwójnymi obustronnymi niebieskimi paskami, nawiązuje pierwotnego modelu (jeszcze z czasów Księstwa), z tą różnicą, że paski „odsunięto” od krawędzi, a zewnętrzne są szersze o wewnętrznych. Baretki wojenne (z mieczami) należy nosić jako pierwsze (nawet jeśli są one niższej klasy) – przed baretkami „czasu pokoju”.
Nie ustanowiono baretki dla odznaczonych Łańcuchem. Według obecnych przepisów, na mundurze nosi się odpowiednią cywilną rozetkę (dla rangi Oficera, ale umieszczoną na podkładce w formie złotego dysku z promieniami) 20 mm powyżej górnego rzędu baretek.

</doc>
<doc id="1262068" url="https://pl.wikipedia.org/wiki?curid=1262068" title="Port lotniczy Savonlinna">
Port lotniczy Savonlinna

Port lotniczy Savonlinna (IATA: SVL, ICAO: EFSA) – port lotniczy położony 15 km na północ od centrum Savonlinny, w prowincji Finlandia Wschodnia, w Finlandii.

</doc>
<doc id="1262069" url="https://pl.wikipedia.org/wiki?curid=1262069" title="Lemat Gaussa">
Lemat Gaussa

Zobacz też: twierdzenie Gaussa

</doc>
<doc id="1262070" url="https://pl.wikipedia.org/wiki?curid=1262070" title="Rusałka Dnistrowaja">
Rusałka Dnistrowaja

Rusałka Dnistrowaja (, pol. „Rusałka Dniestrowa”) – jeden z pierwszych w Galicji ukraiński almanach literacki, wydany w Budapeszcie w grudniu 1836 (z datą 1837) przez działaczy Ruskiej Trójcy. Wydanie „Rusałki” było impulsem do rozwoju tworzącej się literatury ukraińskiej, a także impulsem rozwoju nowoczesnego języka ukraińskiego.
Wprowadzenie.
W I połowie XIX wieku wśród ukraińskich uczonych w Galicji trwał spór o to, czy ukraińskim językiem literackim ma być język cerkiewno-słowiański, czy też język prostego ludu. Dyskutowano również nad ortografią oraz alfabetem: cyrylica czy ukraińska łacinka.
Pierwszym utworem, wydanym w mowie ludu, była żartobliwa trawestacja "Eneidy" Wergiliusza (cz. I wydana w 1798, całość w 1842) Iwana Kotlarewskiego. Do budzenia narodowej świadomości Ukraińców przyczyniły się również (wydawane po polsku) utwory literatów „szkoły ukraińskiej”: "Maria" Antoniego Malczewskiego, "Zamek kaniowski" Seweryna Goszczyńskiego, poezje Józefa Bohdana Zaleskiego i Tymka Padury oraz twórczość Kazimierza Brodzińskiego i Michała Czajkowskiego.
Również duże zasługi dla rejestracji „żywego języka” położyli Polacy: Adam Czarnocki (Zorian Dołęga-Chodakowski) oraz Wacław Zaleski (1833 – "Pieśni polskie i ruskie ludu galicyjskiego").
Rusini do lat 30. XIX wieku nie nadążali za osiągnięciami innych odradzających się narodów słowiańskich, zarówno jeżeli chodzi o świadomość narodową, jak i rozwój kultury, oświaty, nauki i piśmiennictwa. Działało tylko kilku autorów, podnoszących ukraińską świadomość narodową (Iwan Mohylnycki, Denys Zubrycki, Iwan Snihurski, Mychajło Harasewycz), ale dzięki nim przetrwał język, który stał się przedmiotem zainteresowania dalszych przedstawicieli ukraińskiego odrodzenia narodowego.
Sytuacja zmieniła się po powstaniu listopadowym. W 1831 ukazał się w rękopisie zbiór wierszy "Syn Rusi ili sobranije stichotworow w ruskim jazyku ot klerow seminarii jenieralnoj w Lwi-gorodi ruskohokraja metropoliji", nawolujący do narodowego przebudzenia i rozwijania literatury w języku zrozumiałym dla ludu. Po opublikowaniu polskiego almanachu poetyckiego „Haliczanin”, w 1832 trzech twórców „Ruskiej Trójcy” założyło pierwsze koło samokształceniowe, zajmujące się kultywowaniem własnego języka.
W maju 1834 przygotowali oni do druku almanach "Zoria". Almanach trafił do cenzury w Wiedniu, gdzie cenzorem ksiąg słowiańskich był znany slawista pochodzenia słoweńskiego – Jernej Kopitar. Nie chcąc samemu ponosić ewentualnej wyłącznej odpowiedzialności za dopuszczenie rękopisu do druku, poprosił o opinię lwowskiego cenzora, rektora seminarium unickiego Wenedykta Łewyćkiego (j.pol. Benedykt Lewicki), a ten nie wyraził zgody na druk, ze względu na niemoralną treść i użyte w niej wyrażenia. Decyzja ta załamała młodych twórców, jednak Jakiw Hołowacki podjął starania o wydanie almanachu, tym razem pod tytułem "Rusałka Dnistrowaja", w której oprócz "Zorii" znalazły się także inne prace. Aby ominąć cenzurę lwowską i wiedeńską, zdecydował się przestawić almanach do druku w Budapeszcie, gdzie cenzura była mniej czujna.
Reakcja władz.
Druk nastąpił początkiem grudnia 1836 roku, z datą 1837, w ilości 1000 egzemplarzy, jego koszty niemal w całości pokrył M. Wereszczyński, resztę dołożył Markijan Szaszkewycz. Większa część (około 800 sztuk) została w kwietniu 1937 roku wysłana do Wiednia i tam zatrzymana, po czym poddana kontroli cenzorskiej. Opinia została powierzona po raz kolejny cenzorowi lwowskiemu Wenedyktowi Łewyćkiemu, którego opinia była jeszcze bardziej nieprzychylna niż w przypadku "Zorii". Łewyćki uznał "Rusałkę" za dzieło podkopujące zasady państwa, religii i moralności, którego czytanie wymaga specjalnego zezwolenia policji. Pozostała część wydania, która nie trafiła do Wiednia, nie znalazła oczekiwanego przez twórców zainteresowania, a nawet wśród niektórych Ukraińców jak pisał Jakiw Hołowacki wzbudziła zamiast pomocy i zachęty "drwiny, niezadowolenie, ba, wrogość nawet". Oprócz tego w Galicji do 1848 roku, sprzedaż "Rusałki" była zabroniona.
"Rusałka" wywołała także protesty, i w następstwie ożywioną dyskusję, uczonych ukraińskich nad przyszłą formą języka literackiego: czy ma on opierać się na języku cerkiewno-słowiańskim, czy na „mowie ludu”. Niektórzy z nich, zwłaszcza duchowieństwo ukraińskie, poczuli się obrażeni użyciem potocznego chłopskiego języka, ostry sprzeciw budziło też zastosowanie czcionki „grażdanki”, czyli formy pisowni łacińskiej, a także „pogańskie” pseudonimy wydawców – "Rusłan", "Dalibor", "Jarosław".
Zawartość.
"Rusałka" została napisana prostym językiem ludowym, jakiego Ukraińcy używali we wschodniej części Galicji Wschodniej. Dzięki przede wszystkim swojej fonetyce, ortografii i użyciu alfabetu grażdańskiego, została skomponowana w taki sposób, że stanowiła pierwsze dzieło zasługujące na miano „języka literackiego”. Było to "novum" w piśmiennictwie ukraińskim, które znacząco zaważyło na późniejszy dalszy rozwój i kształtowanie się literatury ukraińskiej.
Na początku almanachu liczącego zaledwie 135 stron znajduje się spis najbardziej ważnych dla języka ukraińskiego w owym czasie publikacji. Po nim następuje przedmowa Markijana Szaszkewycza.
Następnie znajduje się zebrany materiał, podzielony na cztery części:

</doc>
<doc id="1262071" url="https://pl.wikipedia.org/wiki?curid=1262071" title="Davy Sicard">
Davy Sicard

Davy Sicard (ur. 1973 w Paryżu) – francuski muzyk, multiinstrumentalista.
Urodził się w Paryżu, mieszka tam i nagrywa płyty. W jego twórczości można usłyszeć wpływ muzyki pochodzącej z rodzinnej wyspy jego matki tak zwanego maloya (Davy sam o sobie mówi, że gra „zepsutego maloya”). Wykonuje również piosenki z domieszkami jazzu i soulu.
Pierwszym zespołem w którym grał był kwartet a cappella „College Brothers”, z którym zaczynał występować w połowie lat dziewięćdziesiątych. W 1997 roku założył swoją własną grupę System Sy, a na początku nowego tysiąclecia postanowił się poświęcić karierze solowej. Jak na razie wydał trzy studyjne płyty "Ker volkan", "Ker maron" i "Kabar".

</doc>
<doc id="1262075" url="https://pl.wikipedia.org/wiki?curid=1262075" title="Albin Stepowicz">
Albin Stepowicz

Albin Stepowicz (biał. Альбін Стэповіч; ur. 1894 w Baranach koło Święcian, zm. 1934) – białoruski działacz narodowy, publicysta i polityk chadecki, brat Kazimira Swajaka.
Życiorys.
W dwudziestoleciu międzywojennym szefował wileńskiemu oddziałowi Białoruskiej Chrześcijańskiej Demokracji. W 1928 wybrany na posła na Sejm RP II kadencji. Jest autorem pieśni "Dzie czutny mowy naszaj huki", będącej hymnem Białoruskiego Instytutu Kultury i Gospodarki w Wilnie.

</doc>
<doc id="1262077" url="https://pl.wikipedia.org/wiki?curid=1262077" title="Bourbaki">
Bourbaki



</doc>
<doc id="1262078" url="https://pl.wikipedia.org/wiki?curid=1262078" title="Aleksander Mrożek">
Aleksander Mrożek

Aleksander Maria „Alek” Mrożek (ur. 27 sierpnia 1950 w Katowicach) – polski kompozytor, aranżer i instrumentalista (gitary: klasyczna i elektryczna, dobro, pedal steel guitar; sitar, harmonijka). 
Wywodzi się ze śląskiego środowiska muzycznego, uczęszczał do Społecznego Ogniska Muzycznego w Katowicach. Grać na gitarze zaczął w wieku dziesięciu lat. Pobierał lekcje u Artura Konwińskiego. W latach sześćdziesiątych grał w zespołach Białe Błyskawice i Zjawy, grywał także ze śląskimi bluesmanami: Józefem Skrzekiem, Antymosem Apostolisem, Jerzym Piotrowskim i Ireneuszem Dudkiem. W 1968 rozpoczął studia we Wrocławiu. W 1969 poprzez organizowany przez Teatr Laboratorium Jerzego Grotowskiego Międzynarodowy Festiwal Teatru Otwartego zetknął się z brytyjską i amerykańską muzyką hipisowską z okolic psychodelii, fusion i hard rocka, co w efekcie dało kilka lat później początek formacji Nurt. 
Zagrał epizody w dziesięciu filmach, był członkiem czołowych grup rockowych – Test, Porter Band, Stalowy Bagaż, Recydywa, a także kompozytorem muzyki filmowej i teatralnej oraz licznych przebojów dla innych wykonawców – pisał min. dla Grzegorza Markowskiego, Roberta Janowskiego i Izabeli Trojanowskiej. Zajmuje się grafiką i dziennikarstwem muzycznym.
Działalność muzyczna.
1970 – nagroda indywidualna dla instrumentalisty na Ogólnopolskim Festiwalu Młodzieżowej Muzyki Współczesnej, Chodzież '70. 
1971 – rozpoczęcie współpracy z zespołem Nurt. Debiut kompozytorski LP Nurt, "Syn strachu", (Polskie Nagrania, 1973). Grupa zdobyła równorzędną pierwszą nagrodę (wraz z zespołami Hall i Laboratorium) na Ogólnopolskim Festiwalu Awangardy Beatowej, Kalisz '72, a Alek wyróżnienie za kompozycję "Syn strachu". W 1974 zespół dostaje stypendium im. Krzysztofa Komedy na festiwalu Jazz Jamboree '74 i wyróżnienie dla zespołu na festiwalu Jazz nad Odrą '74. 
1974-77 – występy w niemiecko-polskim zespole Katja, Roman &amp; Co. Nagrania płytowe dla wytwórni Amiga i dla Berliner Rundfunk. Występy w licznych programach TV DDR (Schlager Studio, RUND). Równoległa praca muzyka studyjnego w Amiga Studio i Berliner Rundfunk, nagrania płytowe z takimi wykonawcami jak Veronika Fisher, Angelika Mann, Peter &amp; Cott'n, Horst Krueger, Thomas Natchinsky, Monika Hauff &amp; Klaus Henkler. Jako aranżer współpracował z Niną Hagen. Wielokrotne nagrywał też muzykę filmową w DEFA STUDIO w Babelsberg w Poczdamie. W 1977 jako solista (pedal steel guitar) występował dwa sezony w rewii Friedrichstadt-Palast.
1978-79 – rozpoczęcie współpracy z Grupą T, której liderem był Jerzy Krzemiński. Po powrocie do Polski współpraca, nagrania i tournée z zespołem Dwa Plus Jeden. Efektem współpracy jest LP "Irlandzki tancerz", (Polskie Nagrania, 1979), przebój Opola 1979 "Z popiołu i wosku" oraz SP "Margarita" (Egrem, Havana, 1979). 
1979 – wspólnie z Johnem Porterem i Kazimierzem Cwynarem zakłada zespół Porter Band. Efektem współpracy jest longplay "Helicopters" (Pronit, 1980), który uzyskał status Płyty Roku i tytuł Grupy Roku dla zespołu. 1980 – zespół kończy współpracę nagraniem koncertowego albumu "Mobilization" (Wifon, 1982).
1981 – współzałożyciel zespołu Stalowy Bagaż. Zespół nagrywa longplay "Stalowy Bagaż", który ukończony 12 grudnia, w noc przed wprowadzenia stanu wojennego został wydany dopiero 21 kwietnia 2017 przez GAD Records pod tytułem "Ciężki Rok". Grupa współpracowała z Izabelą Trojanowską. Nagroda publiczności na festiwalu Opole '81 za piosenkę "Pieśń o cegle" (kompozycja – A. Mrożek, A. Mogielnicki).
1982 – nagranie LP "Układy" Izabeli Trojanowskiej (Tonpress, 1982).
1984 – kompozycja i nagranie piosenki dla Grzegorza Markowskiego "Ciągły ból głowy" do tekstu Bogdana Olewicza z formacją Hazard. Tytuł Piosenki Roku '84 TVP2. Wziął udział w nagraniu LP Jerzego Rybińskiego "Ulica marzeń", który został wydany w 1984. 
1984 – współzałożyciel zespołu Jan Kowalski. Występ na festiwalu Opole '85. Efektem działalności jest LP "Inside outside songs" (PN Muza, 1985). Klip do pochodzącej z niego piosenki "W kaźni wyobraźni" (autor – A. Mrożek, B. Łuszczyńska) był Klipem Roku '85 TVP 2.
1985 – zakłada z Andrzejem Pluszczem zespół Recydywa Blues Band (ang. Recidive). Nagrał z nim LP "Recidive – live in Rura concert" (Polskie Nagrania, 1986). Opuszcza zespół w 1987 roku. Reaktywacja zespołu w 2002 z Kazimierzem Marutem (dr). Śmierć Andrzeja Pluszcza w 2005 przerywa pracę nad kolejną płytą "Kac gangstera".
1989 – nagrał pierwszą całkowicie solową płytę "Shagya" (Poljazz, 1989) wydaną w serii Polish New Age Music.
1993 – kompozycja i wykonanie muzyki do filmu "Pora na czarownice" (reż. Piotr Łazarkiewicz). Pochodząca z filmu piosenka "W nas i wokół nas" (A. Mrożek, B. Łuszczyńska) w wykonaniu Roberta Janowskiego została piosenką roku '94 w plebiscycie publiczności TVP2. Soundtrack ukazał się na LP "Pora na czarownice" (Digiton, 1995). 
1993-94 – autor i współwykonawca (z Jackiem Krzaklewskim) cyklicznego, popularyzatorskiego programu TVP "Czary z gitary".
1994 – kolejna autorska płyta LP "Motyle i kloszardzi – Nurt '94" (Digiton, 1994).
1999 – bierze udział jako jeden z solistów w nagraniu płyty "Dwunastu sprawiedliwych" Mieczysława Jureckiego – najlepsza polska płyta instrumentalna według miesięcznika "Gitara i Bas".
1999-2001 – współkompozytor (wspólnie z Waldemarem Wróblewskim) rock-opery "Wilgefortis czyli legenda o kobiecie z brodą" do libretta Barbary Łuszczyńskiej. Oratoryjny zapis dokonany w 2001 w dużym studio Polskiego Radia Wrocław.
Muzyka teatralna.
1975 – współpraca z Teatrem Laboratorium Jerzego Grotowskiego. Jako wyraz fascynacji muzyką hinduską założył wraz z Kazimierzem Cwynarem zespół Pańcza Tantra, z którym wystąpił na międzynarodowym festiwalu University Of Research – Wrocław 1975 zorganizowanym przez Teatr Laboratorium. W zespole występowali Kazimierz Cwynar (tabla), Alek Mrożek (sitar). 
1975 – nagranie dla Wrocławskiego Teatru Pantomimy Henryka Tomaszewskiego do spektaklu "Przyjeżdżam jutro". 
1990 – kompozytor muzyki do spektaklu "Die Kiekerikaste" (reż. Aleksander Berlin) dla Teatru Współczesnego we Wrocławiu). 
1994 – kompozytor muzyki dla Teatru Telewizji "Madame De Sade" (reż. Andrzej Sapija).
1996 – kompozytor muzyki dla Teatru Telewizji do serii "Bajkowe Biuro Podróży i Chichotu" (reż. Paweł Krupski). 
Muzyka filmowa.
1985 – solista (sitar) w nagraniu muzyki do filmu "Kamienne Tablice" (reż. Czesław Petelski) z orkiestrą Filharmonii Łódzkiej pod dyrekcją Jerzego Maksymiuka. 
1990 – kompozytor muzyki do filmu "Dzieci-śmieci" (reż. Maciej Dejczer).
1991 – kompozytor muzyki do filmu "Kickboxer" (reż. Maciej Dejczer).
1994 – kompozycja i wykonanie, film muzyczny "Na wodzie" (reż. Wojciech Jankowiak, TVP Wrocław). Film prezentowany na TELE 5, Monachium 1994. 
1994 – muzyka do filmu "Drogi do Europy" (reż. Mirosław Jasiński). 
1994 – muzyka do filmu "Tarcza" (reż. Mirosław Jasiński). 
1994 – muzyka do programu "Telewizyjne Wiadomości Literackie" (reż. Stanisław Bereś).
1995 – muzyka do filmu "Pora na czarownice". Nagroda na festiwalu Split, Chorwacja '96.
1995 – muzyka i udział w telewizyjnym filmie muzycznym "Na drodze" (reż. Piotr Łazarkiewicz)
2005 – fragment muzyki do serialu "Die Stunde des Offiziers" (WFV, Hamburg).
2005 – piosenka do filmu "Bezmiar sprawiedliwości" (reż. Wiesław Saniewski) pod tytułem "Piosenka Parku Południowego" (A. Mrożek, B. Łuszczyńska) w wykonaniu Katarzyny Mirowskiej.

</doc>
<doc id="1262079" url="https://pl.wikipedia.org/wiki?curid=1262079" title="Aero Mongolia">
Aero Mongolia

Aero Mongolia - mongolska linia lotnicza z siedzibą w Ułan Bator. Głównym hubem jest port lotniczy Ułan Bator.

</doc>
<doc id="1262083" url="https://pl.wikipedia.org/wiki?curid=1262083" title="Fore">
Fore

Fore – dzikie plemię zamieszkujące Góry Wschodnie w Papui-Nowej Gwinei. Do 1957 roku (według innych źródeł do 1959) jego członkowie byli kanibalami i rytualnie zjadali zmarłych członków swoich rodzin. Mózg, który – jak wykazano później – zawierał patogeny kuru (priony, zob. pasażowalne encefalopatie gąbczaste) udostępniano głównie kobietom. Po około dwudziestu latach inkubacji pojawiały się pierwsze objawy choroby. Występowanie kuru wśród młodych ludzi sugeruje, że kobiety dzieliły się rytualnym posiłkiem z dziećmi.

</doc>
<doc id="1262087" url="https://pl.wikipedia.org/wiki?curid=1262087" title="Kazimir Swajak">
Kazimir Swajak

Kazimir Swajak, właściwie Kastanty Stepowicz (białorus. Кастанты Стэповіч; ur. 19 lutego 1890 w Baranach koło Święcian, zm. 16 maja 1926 w Wilnie) - białoruski działacz narodowy, ksiądz rzymskokatolicki, brat Albina Stepowicza. 
Po ukończeniu szkoły w Święcianach studiował w seminarium duchownym (1908-1914), później pełnił posługę wikarego w Kamai i Kluszczanach. Nabożeństwa prowadził w języku białoruskim. W 1915 roku organizował kursy dla nauczycieli języka białoruskiego. 
Został pochowany na cmentarzu na Rossie. 

</doc>
<doc id="1262088" url="https://pl.wikipedia.org/wiki?curid=1262088" title="Gwinea (region)">
Gwinea (region)

Gwinea – region w Afryce Zachodniej wzdłuż wybrzeży Zatoki Gwinejskiej. Dzieli się na Górną Gwineę i Dolną Gwineę. Ta pierwsza obejmuje swoim zasięgiem obszar mniej więcej od Sierra Leone aż do Wybrzeża Kości Słoniowej. Dolna Gwinea zaczyna się w Ghanie, a kończy się w Gabonie. Państwa noszące taką nazwę to:

</doc>
<doc id="1262089" url="https://pl.wikipedia.org/wiki?curid=1262089" title="Gwinea-Bissau">
Gwinea-Bissau



</doc>
<doc id="1262093" url="https://pl.wikipedia.org/wiki?curid=1262093" title="Glasgow Science Centre">
Glasgow Science Centre

Glasgow Science Centre (ang. "Centrum Naukowe w Glasgow") – jedna z największych atrakcji turystycznych w Glasgow w Szkocji.
Położone jest na południowym brzegu rzeki Clyde. Kompleks obejmuje trzy budynki: centrum handlowo-naukowe z salą wystawową, Wieżę Glasgow i kino IMAX.
Otwarcie kompleksu nastąpiło w lipcu 2001 roku. Budynek centrum handlowo-naukowego posiada 3 poziomy wystawowe, planetarium, symulator zmian klimatu. Goście mogą również uczestniczyć w interaktywnych symulacjach, przeprowadzać doświadczenia jak i dowiedzieć się nieco o przestrzeni kosmicznej. Centrum handlowe dość często jest świadkiem rozmaitych wydarzeń kulturalnych i prezentacji. Kino IMAX, otwarte w październiku 2000 roku było i jest pierwszym tego typu budynkiem w Szkocji.
Wieża Glasgow, poprzednio zwana Wieżą Millennium, osiąga wysokość 127 metrów i jest najwyższą budowlą w Szkocji. Co więcej widnieje w Księdze Rekordów Guinnessa, gdyż jest w stanie obracać się 360 stopni od swej podstawy do szczytu.

</doc>
<doc id="1262095" url="https://pl.wikipedia.org/wiki?curid=1262095" title="Biofizyk">
Biofizyk



</doc>
<doc id="1262096" url="https://pl.wikipedia.org/wiki?curid=1262096" title="Nijam">
Nijam

Nijam (Prawda) (telugu: నిజం) – indyjski, tollywoodzki thriller społeczny zrealizowany w 2003 roku przez Teja. W roli głównej Mahesh Babu, znany potem z "Wojownik", "Sainikudu" i "Athadu". Za tę rolę aktor uzyskał Nagrodę Nandi dla Najlepszego Aktora. Tematem filmu jest krzywda i zemsta, a także przemiana tchórza w desperata, spokojnego studenta w zabójcę z misją, w mściciela. Problemem filmu jest pragnienie sprawiedliwości społecznej, potrzeba szukania obrony w policji, a nie strach, że z powodu korupcji stanie ona ramię w ramię z gangsterami. W centrum filmu stoi też silna więź łącząca matkę z synem.
Fabuła.
Hajdarabad. To historia młodego niewinnego chłopca Seetarama (Mahesh Babu) zajętego zdawaniem kolejnych egzaminów i oganianiem się od zalotów pełnej temperamentu Reedy (Jayaprakash Reddy). Seetaram boi się przemocy zbierających haracz gangsterów, boi się też miłości Reedy i do Reedy. Jego ojciec natomiast z odwagą broni magazynów palonych przez gangsterów mszczących się za odmowę haraczu. Policzek, który wymierzy jednemu z podpalaczy będzie go kosztować życie. Zaatakowany na targu podczas zakupów zostaje oskarżony o morderstwo. Zginął jeden z gangsterów, więc nikt nie chce świadczyć o jego niewinności. Gdy Seetaram znajduje wreszcie rzeźnika gotowego być świadkiem, ten za powiedzenie prawdy żąda od niego pieniędzy. Seetaram wzburzony mówi do modlącego się przed chwilą muzułmanina, że imię jego Boga – Allah oznacza prawdę ("Nijam"). Zawstydzony świadek gotów jest powiedzieć prawdę mimo ryzyka, jakie bierze na siebie rezygnując z pieniędzy. Seetaram organizuje mu miejsce, gdzie ten może się do procesu ukryć przed gangsterami. Gdy sam chce w więzieniu odwiedzić ojca, policjant domaga się łapówki. Jego szef proponuje uwolnienie ojca za bardzo dużą kwotę. Gdy ten odmawia, przekupiony policjant wydaje ojca gangsterowi Devadu (Gopichand). Ze spętanymi stopami i Rękoma zostaje on wrzucony pod rozpędzone ciężarówki. Szukający w szpitalu ojca, Seetaram zostaje wezwany do kostnicy na rozpoznanie trupa. Obok ojca widzi też zabitego świadka jego niewinności. Wstrząśnięty powala winnych tych śmierci policjantów, wyrywa jednemu z nich pistolet. Gdy pojawia się zrozpaczona matka (Rameshwari), Seetaramu udaje się ochłonąć. Chce odrzucić od siebie pistolet. Matka ku jego zaskoczeniu powstrzymuje go. Chce, aby syn był ramieniem jej zemsty. Zaczyna go szkolić na wojownika. Śledztwo w sprawie kolejnych mordów na skorumpowanych policjantach obejmuje nieprzekupny oficer policji (Prakash Raj). Na Seetaraama poluje teraz dwóch wrogów – policja i mafia

</doc>
<doc id="1262111" url="https://pl.wikipedia.org/wiki?curid=1262111" title="Muzeum Białoruskie w Wilnie">
Muzeum Białoruskie w Wilnie

Muzeum Białoruskie im. Iwana Łuckiewicza w Wilnie (biał. Віленскі беларускі музей імя Івана Луцкевіча, "Wilenski biełaruski muziej imia Iwana Łuckiewicza") – białoruska placówka naukowo-kulturalna mieszcząca się w latach 1921-45 w Wilnie przy Ostrobramskiej 9 – wraz z Białoruskim Towarzystwem Naukowym i Gimnazjum tworzyła centrum życia społecznego wileńskich Białorusinów w okresie II Rzeczypospolitej. 
Muzeum zostało powołane w 1921 roku. Na cześć zmarłego w 1919 roku działacza odrodzenia białoruskiego otrzymało imię Iwana Łuckiewicza. Na siedzibę placówki obrano klasztor Bazylianów w Wilnie przy ul. Ostrobramskiej 9 (Budynek z pamiętną Celą Konrada). 
Zbiory.
Eksponaty pochodziły głównie z kolekcji zmarłego przedwcześnie Iwana Łuckiewicza, który w testamencie przekazał je muzeum. W posiadaniu placówki znajdowały się m.in.:
W skład kolekcji bibliotecznej wchodziło ok. 14 tys. tomów druków starych i współczesnych.
Współpracownicy.
Na czele placówki stał brat Iwana Łuckiewicza, Anton. Jej bieżącymi pracami kierowali kolejno: Marian Pieciukiewicz (1904-83) i Janka Szutowicz (1904-73). Muzeum zarządzała Rada Muzealna jako sekcja Białoruskiego Towarzystwa Naukowego. 
Muzeum zostało zlikwidowane pod koniec 1944 roku. Ta część kolekcji, która nie została zagrabiona podczas działań wojennych, została rozdzielona między różne placówki na terenie ZSRR (n.in. Muzeum Akademii Nauk Litewskiej SRR), niektóre cenne obiekty znajdują się na Białorusi.

</doc>
<doc id="1262112" url="https://pl.wikipedia.org/wiki?curid=1262112" title="59. Międzynarodowy Festiwal Filmowy w Cannes">
59. Międzynarodowy Festiwal Filmowy w Cannes

59. Międzynarodowy Festiwal Filmowy w Cannes odbył się w dniach 17–28 maja 2006 roku. Imprezę otworzył pokaz amerykańskiego filmu "Kod da Vinci" w reżyserii Rona Howarda. W konkursie głównym zaprezentowanych zostało 20 filmów pochodzących z 13 różnych krajów.
Jury pod przewodnictwem chińskiego reżysera Wonga Kar-Waia przyznało nagrodę główną festiwalu, Złotą Palmę, brytyjskiemu filmowi "Wiatr buszujący w jęczmieniu" w reżyserii Kena Loacha. Drugą nagrodę w konkursie głównym, Grand Prix, przyznano francuskiemu obrazowi "Flandria" w reżyserii Bruno Dumonta.
Oficjalny plakat promocyjny festiwalu przedstawiał fotos z hongkońskiego filmu "Spragnieni miłości" (2000) Wonga Kar-Waia. Galę otwarcia i zamknięcia festiwalu prowadził francuski aktor Vincent Cassel.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja „Un Certain Regard”.
Następujące filmy zostały wyświetlone na festiwalu w ramach sekcji „Un Certain Regard”:

</doc>
<doc id="1262113" url="https://pl.wikipedia.org/wiki?curid=1262113" title="Wyższa Szkoła Edukacji Zdrowotnej i Nauk Społecznych w Łodzi">
Wyższa Szkoła Edukacji Zdrowotnej i Nauk Społecznych w Łodzi

Wyższa Szkoła Edukacji Zdrowotnej i Nauk Społecznych – niepubliczna wyższa szkoła zawodowa, która powstała 14 czerwca 2002 roku w Łodzi i wpisana do rejestru niepaństwowych uczelni zawodowych pod numerem 96. Na mocy decyzji Ministra Nauki i Szkolnictwa Wyższego, w dniu 1 maja 2010 dotychczasowa nazwa Wyższa Szkoła Edukacji Zdrowotnej w Łodzi została zmieniona na obecną.
Kierunki.
Uczelnia daje możliwość podjęcia studiów pierwszego i drugiego stopnia, w trybie stacjonarnym i niestacjonarnym.

</doc>
<doc id="1262116" url="https://pl.wikipedia.org/wiki?curid=1262116" title="Fordonia krabożerna">
Fordonia krabożerna

Fordonia krabożerna ("Fordonia leucobalia") – gatunek węża z rodziny Homalopsidae.
Występowanie.
Fordonia krabożerna zamieszkuje morskie wybrzeża Bangladeszu, Azję Południowo-Wschodnią oraz północnej Australii.
Pożywienie.
Fordonia krabożerna żywi się rybami, krabami. Jedyny wąż, który potrafi dzielić zdobycz na kawałki.
Jad.
Jad fordonii krabożernej nie jest groźny dla ssaków.

</doc>
<doc id="1262119" url="https://pl.wikipedia.org/wiki?curid=1262119" title="Sygnatura Apostolska">
Sygnatura Apostolska



</doc>
