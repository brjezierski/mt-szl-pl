<doc id="1262122" url="https://pl.wikipedia.org/wiki?curid=1262122" title="Kolczakówka fiołkowa">
Kolczakówka fiołkowa

Kolczakówka fiołkowa, sarniak fiołkowy ("Hydnellum ioeides" (Pass.) E. Larss., K.H. Larss. &amp; Kõljalg) – gatunek grzybów z rodziny kolcownicowatych ("Bankeraceae").
Systematyka i nazewnictwo.
Pozycja w klasyfikacji według Index Fungorum: "Sarcodon, Bankeraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1872 r. Giovanni Passerini nadając mu nazwę "Hydnum joeides". Obecną, uznaną przez Index Fungorum nazwę nadali mu w 2019 r. K.H. Larss. i Kõljalg przenosząc go do rodzaju "Hydnellum".
Synonimy:
W 1985 r. Barbara Gumińska i Władysław Wojewoda podali polską nazwę sarniak fiołkowy (wówczas gatunek ten zaliczany był do rodzaju "Sarcodon", czyli sarniak). Po przeniesieniu do rodzaju "Hydnellum" nazwa ta stała się niespójna z nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała nazwę kolczakówka fiołkowa.
Morfologia.
Średnica 3–11 cm, nierównomiernie pofałdowany, kształt początkowo wypukły, później rozpostarty. Powierzchnia gładka lub aksamitno-filcowata, potem włókienkowato-łuseczkowata, barwy czerwonobrązowej, kawy z mlekiem, niekiedy z liliowym lub cielistobrunatnym odcieniem. U wysychających owocników niekiedy z odcieniem mysioszarym.
O długości do 5 mm i grubości 0,5 mm, daleko i nieregularnie zbiegające na trzon. U młodych owocników beżowe, ochrowobrązowe lub różowo-brązowe, z wiekiem stają się ciemniejsze – purpurowobrązowe.
Wysokość 2–6 cm, grubość 0,5–2,5 cm, pełny, zwężający się ku podstawie. Powierzchnia włókienkowata lub drobnołuseczkowata, brązowa z fioletowym odcieniem.
Po przecięciu liliowy, z czasem staje się fioletowy. Ma korzenny zapach i nieco cierpki smak.
Z licznymi, dość grubymi guzkami.
Występowanie i siedlisko.
Podano występowanie sarniaka fiołkowego tylko w niektórych krajach Europy i na Wyspach Kanaryjskich. Jest rzadki. Brak go w wykazie wszystkich grzybów makroowocnikowych Polski W. Wojewody z 2003 r., ale później w literaturze naukowej podano dwa jego stanowiska (2005 i 2014 r.). W latach 1995–2004 gatunek ten podlegał ochronie częściowej, a od roku 2004 podlega ochronie ścisłej bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej.
Naziemny grzyb ektomykoryzowy tworzący symbiozę z kasztanem jadalnym, dębem i bukiem. Rośnie w lasach liściastych. Owocniki wytwarza od lata do jesieni, zazwyczaj w grupach i zrośnięte po kilka.

</doc>
<doc id="1262123" url="https://pl.wikipedia.org/wiki?curid=1262123" title="Herb powiatu człuchowskiego">
Herb powiatu człuchowskiego

Herb powiatu człuchowskiego – jeden z symboli powiatu człuchowskiego w postaci herbu, ustanowiony 9 grudnia 1999.
Wygląd i symbolika.
Herb przedstawia na tarczy w polu czerwonym złotą wieżę. Z prawej strony wieży znajduje się sześcioramienna złota gwiazda, a z lewej strony złoty półksiężyc. Pod jej krenelażem umiejscowiona jest tarcza koloru czerwonego z głową wołu koloru srebrnego (herb Człuchowa), a u dołu wieży brama koloru srebrnego, w której umiejscowiony jest dzik koloru czarnego (pochodzący z herbu Debrzna).

</doc>
<doc id="1262124" url="https://pl.wikipedia.org/wiki?curid=1262124" title="PIR (czujnik ruchu)">
PIR (czujnik ruchu)

PIR (ang. "Passive Infra Red" - pasywny czujnik podczerwieni) - czujnik elektroniczny służący do wykrywania ruchu.
Powszechnie stosowany w systemach alarmowych, systemach automatycznego załączania oświetlenia i wentylacji itp.
Wykrywanie ruchu opiera się na bardzo precyzyjnym pomiarze temperatury. Każda zmiana temperatury na wyższą lub niższą (np. podmuch zimnego powietrza do nagrzanego pomieszczenia) jest traktowana jako alarm.
Głównymi elementami czujnika PIR jest pyroelement (detektor podczerwieni) i soczewka Fresnela lub lustro.
W celu eliminacji tzw. fałszywych alarmów stosuje się bardzo skomplikowane algorytmy i montuje 2 lub 4 pyroelementy na bazie azotku galu (GaN) lub 
azotanu cezu (CsNO3).

</doc>
<doc id="1262126" url="https://pl.wikipedia.org/wiki?curid=1262126" title="Herb powiatu gdańskiego">
Herb powiatu gdańskiego

 
Herb powiatu gdańskiego na tarczy dwudzielnej w słup w polu prawym czerwonym lew złoty wspięty w lewo. W polu lewym srebrnym czarna koga z czerwonym żaglem, na którym korona złota ponad dwoma krzyżami srebrnymi.

</doc>
<doc id="1262127" url="https://pl.wikipedia.org/wiki?curid=1262127" title="58. Międzynarodowy Festiwal Filmowy w Cannes">
58. Międzynarodowy Festiwal Filmowy w Cannes

58. Międzynarodowy Festiwal Filmowy w Cannes odbył się w dniach 11–22 maja 2005 roku. Imprezę otworzył pokaz francuskiego filmu "Leming" w reżyserii Dominika Molla. W konkursie głównym zaprezentowanych zostało 21 filmów pochodzących z 14 różnych krajów.
Jury pod przewodnictwem serbskiego reżysera Emira Kusturicy przyznało nagrodę główną festiwalu, Złotą Palmę, belgijskiemu filmowi "Dziecko" w reżyserii braci Dardenne. Drugą nagrodę w konkursie głównym, Grand Prix, przyznano amerykańskiemu obrazowi "Broken Flowers" w reżyserii Jima Jarmuscha.
Oficjalny plakat promocyjny festiwalu przedstawiał oryginalną ilustrację schodów prowadzących do rozgwieżdżonego nieba autorstwa Frédérica Menanta i Tima Garcii. Galę otwarcia i zamknięcia festiwalu prowadziła belgijska aktorka Cécile de France.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja „Un Certain Regard”.
Następujące filmy zostały wyświetlone na festiwalu w ramach sekcji „Un Certain Regard”:

</doc>
<doc id="1262128" url="https://pl.wikipedia.org/wiki?curid=1262128" title="Chata Rodzinna">
Chata Rodzinna

Chata Rodzinna () – polski tygodnik ukazujący się na Litwie w latach 1923–40.
Pierwszy numer pisma pojawił się 16 marca 1922 roku pod nazwą „Strzecha Rodzinna”. Na przeciągu kilku miesięcy jego nakład wynosił ok. 8–9 tys. egzemplarzy. Redakcją „Strzechy” kierował ks. Bronisław Laus. W dniu 25 września 1923 roku ukazała się po raz pierwszy „Chata Rodzinna” będąca kontynuacją pisma wydawanego od 1922 roku. Jej redaktorem naczelnym w latach trzydziestych był m.in. Zygmunt Ugiański.
Badania naukowe.
Teksty opublikowane w tygodniku są badane pod względem językowym i historycznym. Tamara Graczykowska opublikowała kilka artykułów o terminologii z różnych dziedzin, natomiast D. Demski porównał stanowisko "Nowin" i "Chaty Rodzinnej" (Kowieńskie pisma polskojęzyczne „Nowiny” i „Chata rodzinna” – dwie narracje o relacjach polsko-litewskich, "Etnografia Polska" 50/2006, z. 1–2).

</doc>
<doc id="1262129" url="https://pl.wikipedia.org/wiki?curid=1262129" title="Dolna Gwinea">
Dolna Gwinea

Dolna Gwinea – region Gwinei. Rozciąga się od południowej Ghany do Gabonu.

</doc>
<doc id="1262133" url="https://pl.wikipedia.org/wiki?curid=1262133" title="Herb powiatu kwidzyńskiego">
Herb powiatu kwidzyńskiego

 
Herb powiatu kwidzyńskiego - w czerwonym polu wizerunek złotego orła z takimż nimbem.
Orzeł jest atrybutem św. Jana Ewangelisty.
Herb został ustanowiony "Uchwałą Nr VIII/46/1999 Rady Powiatu Kwidzyńskiego z dnia 7 czerwca 1999 r." 

</doc>
<doc id="1262135" url="https://pl.wikipedia.org/wiki?curid=1262135" title="RiCö">
RiCö

RiCö Internationale Transporte und Logistik GmbH – polsko-niemieckie przedsiębiorstwo spedycyjne, założone w roku 1992 w Osterode am Harz, mające swoje zagraniczne oddziały w innych krajach (w Polsce spółką-córką RiCö jest PRP sp. z o.o. w Polkowicach; poza tym na Ukrainie, a od II połowy 2007 w pobliżu Moskwy i na Białorusi). Specjalizowało się w przewozach ładunków w Europie Środkowej i Wschodniej.
Od 2005 r. siedziba spółki znajdowała się w Schopsdorf, na południowy zachód od Berlina, przy autostradzie A2.
Dysponująca w chwili utworzenia sześcioma ciągnikami siodłowymi i ośmioma naczepami spółka wykorzystywała w roku 2008 dwa tysiące pojazdów różnego rodzaju, w tym także zestawy z przyczepą, naczepy niskopodwoziowe do transportu ciężarówek i wywrotki – tak budowlane, jak i zbożowe. W lutym 2008 rozpoczęła odbiór pierwszych z serii trzystu zamówionych ciągników siodłowych najnowszej generacji MAN TGX, wśród których był MAN TGX V8 z ośmiocylindrowym silnikiem w układzie widlastym, o mocy 680 KM.
Na początku marca 2008 z dnia na dzień kierowcy zatrudnieni przez Ricö zaskoczeni zostali niewypłacalnością spółki, przejawiającą się m.in. tym, że niektórzy z nich, przebywający poza granicami kraju, nie mogli korzystać z kart płatniczych na zakup paliwa i przejazd autostradami.
5 marca w godzinach południowych oficjalnie ogłoszono, że zarząd RiCö złożył wniosek o upadłość spółki.

</doc>
<doc id="1262136" url="https://pl.wikipedia.org/wiki?curid=1262136" title="Ricö">
Ricö



</doc>
<doc id="1262138" url="https://pl.wikipedia.org/wiki?curid=1262138" title="En Bokek">
En Bokek

En Bokek – kurort i uzdrowisko na południowo-zachodnim brzegu Morza Martwego, w samorządzie regionu Tamar, w Dystrykcie Południowym, w Izraelu, przy drodze nr 90 (Ejlat-Kirjat Szemona), 35 km na południe od En Gedi. 

</doc>
<doc id="1262139" url="https://pl.wikipedia.org/wiki?curid=1262139" title="Good to Be Bad">
Good to Be Bad

Good to Be Bad – dziesiąty album studyjny zespołu Whitesnake, nagrany w 2007 r. Wydany został w kwietniu 2008 r. po 10 latach od wydania ostatniego albumu studyjnego Restless Heart.
Według notowań list przebojów "Good to Be Bad" jest jednym z najpopularniejszych albumów zespołu.
Notowania na świecie: nr 5 w Norwegii i Finlandii; nr 6 w Niemczech; nr 7 w Europie i Wielkiej Brytanii; nr 8 na Węgrzech; nr 10 w Szwecji; nr 11 w Austrii; nr 12 w Japonii; nr 15 w Szwajcarii; nr 18 w Danii; nr 23 w Kanadzie; nr 27 w Czechach; nr 33 w Holandii; nr 57 we Włoszech; nr 62 w USA; nr 69 we Francji; nr 70 w Belgii; nr 95 w Irlandii.
Sprzedano ponad 210 000 płyt na całym świecie.
Lista utworów.
Good to Be Bad.
Utwory bonusowe na wydaniu japońskim:

</doc>
<doc id="1262142" url="https://pl.wikipedia.org/wiki?curid=1262142" title="Album (mur)">
Album (mur)

Album (z łac.) w starożytnym Rzymie – część muru pomalowana na biało przeznaczona do umieszczania ogłoszeń. Ważne informacje, przeznaczone dla obywateli Rzymu wypisywano czarnymi albo czerwonymi literami. Były do ważne informacje odnośnie do postanowień senatu, różnych edyktów itp. Po ich dezaktualizacji, mur ponownie malowano na biało.

</doc>
<doc id="1262144" url="https://pl.wikipedia.org/wiki?curid=1262144" title="Tadeusz Pióro (poeta)">
Tadeusz Pióro (poeta)

Tadeusz Pióro (ur. 15 marca 1960 w Warszawie) – polski poeta, prozaik, felietonista, historyk literatury, tłumacz z języka angielskiego (między innymi tłumaczenia Ashbery’ego, Schuylera, Harry’ego Mathewsa). Opublikował pięć książek poetyckich samodzielnie i dwie jako współautor. W roku 1993 obronił doktorat na Uniwersytecie Kalifornijskim w Berkeley (o twórczości Jamesa Joyce’a). Do roku 1997 wykładał na Southern Methodist University w Dallas, obecnie adiunkt anglistyki na Uniwersytecie Warszawskim. Członek redakcji magazynu "Wino" oraz "Literatury na Świecie". Felietonista kulinarny "Przekroju" (2000–2005), obecnie miesięcznika "Pani". Redaktor naczelny "Dwukropka" (2002–2003). W 2016 nominowany do Nagrody Literackiej Gdynia w kategorii poezja za tom "Powązki". Mieszka w Warszawie.

</doc>
<doc id="1262145" url="https://pl.wikipedia.org/wiki?curid=1262145" title="57. Międzynarodowy Festiwal Filmowy w Cannes">
57. Międzynarodowy Festiwal Filmowy w Cannes

57. Międzynarodowy Festiwal Filmowy w Cannes odbył się w dniach 12–23 maja 2004 roku. Imprezę otworzył pokaz hiszpańskiego filmu "Złe wychowanie" w reżyserii Pedro Almodóvara. W konkursie głównym zaprezentowanych zostało 19 filmów pochodzących z 12 różnych krajów.
Jury pod przewodnictwem amerykańskiego reżysera Quentina Tarantino przyznało nagrodę główną festiwalu, Złotą Palmę, amerykańskiemu filmowi dokumentalnemu "Fahrenheit 9.11" w reżyserii Michaela Moore’a. Drugą nagrodę w konkursie głównym, Grand Prix, przyznano koreańskiemu obrazowi "Oldboy" w reżyserii Park Chan-wooka.
Oficjalny plakat promocyjny festiwalu przedstawiał oryginalną ilustrację wykonaną przez Alerte Orange nawiązującą do klasycznego filmu "Słomiany wdowiec" (1955) Billy’ego Wildera z Marilyn Monroe w roli głównej. Galę otwarcia i zamknięcia festiwalu prowadziła włoska aktorka Laura Morante.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja „Un Certain Regard”.
Następujące filmy zostały wyświetlone na festiwalu w ramach sekcji „Un Certain Regard”:

</doc>
<doc id="1262146" url="https://pl.wikipedia.org/wiki?curid=1262146" title="Hr. Ms. Tjerk Hiddes">
Hr. Ms. Tjerk Hiddes

Hr. Ms. Tjerk Hiddes – holenderski niszczyciel z okresu II wojny światowej, należący do brytyjskiego typu N (J/K/N), w służbie holenderskiej w latach 1942-1951, następnie w służbie Indonezji w latach 1951-1961 jako Gadjah Mada. Podczas wojny służył głównie na Oceanie Indyjskim, nosił wtedy numer taktyczny G16, po wojnie numery w marynarce Holandii: J-5, JT-5, D-806. Budowany był dla marynarki brytyjskiej pod nazwą Nonpareil.
Budowa.
Budowę okrętu zamówiono dla marynarki brytyjskiej Royal Navy 15 kwietnia 1939 na podstawie programu z 1939 roku, podobnie jak innych niszczycieli typu N. Stępkę pod budowę położono 22 maja 1940 w stoczni William Denny &amp; Brothers (Denny) w Dumbarton w Szkocji. Okręt miał otrzymać nazwę „Nonpareil” (jako czwarty i do tej pory ostatni okręt brytyjski). Jeszcze przed wodowaniem, okręt 18 marca 1941 sprzedano Holandii, która poniosła duże straty w niszczycielach w lutym-marcu 1941 na Dalekim Wschodzie (początkowo miały być przekazane „Norman” i „Norseman” lecz zamieniono je z powodu opóźnień budowy spowodowanych bombardowaniami stoczni). Kadłub wodowano 25 czerwca 1941. Budowę ukończono 6 maja 1942 i 27 maja 1942 okręt przyjęto do służby w marynarce holenderskiej pod nazwą „Tjerk Hiddes”. W tej samej stoczni budowano też równocześnie niszczyciel holenderski „Van Galen” (ex „Noble”) tego samego typu, a wcześniej zbudowano HMS „Jaguar” i HMS „Kandahar” identycznych typów J i K. Ofertowy koszt budowy wynosił 400 684 funtów, bez uzbrojenia i wyposażenia łączności.
Służba.
Ocean Indyjski 1942-1944.
Po wejściu do służby okręt przydzielono do 7. Flotylli Niszczycieli brytyjskiej Floty Wschodniej. Przez pierwszy okres uzyskiwania gotowości bojowej, stacjonował w Scapa Flow, w składzie Floty Metropolii. 17 lipca 1942 wyruszył docelowo na Ocean Indyjski, płynąc w eskorcie konwoju WS-21P z Wielkiej Brytanii przez Freetown (z HMS „Orion” i HMAS „Nepal”). Pod koniec sierpnia dotarł do bazy Kilindini, skąd następnie pełnił służbę eskortową na Oceanie Indyjskim w składzie brytyjskiej Floty Wschodniej. Od 9 września brał udział w inwazji na francuski Madagaskar, osłaniając statki i okręty alianckie. Według części źródeł, brał udział w desancie komandosów w Morondava na zachodnim wybrzeżu Madagaskaru (operacja "Tamper").
W październiku 1942 „Tjerk Hiddes” został skierowany do służby konwojowej na wodach Australii, głównie pomiędzy Sydney a Fremantle i na południowo-zachodnim Pacyfiku, w składzie amerykańskiej 7. Floty (wraz z „Van Galen” i krążownikiem „Tromp”). W grudniu brał udział w ewakuacji wojska z Timoru do Darwin w Australii. W kolejnych miesiącach powrócił do służby konwojowej. W dniach 18-24 lutego 1943 osłaniał na odcinku z Fremantle do Melbourne duży konwój statków pasażerskich przewożących australijską 9. Dywizję Piechoty z Adenu do Australii (wraz z „Tjerk Hiddes”, „Tromp” i HMAS „Adelaide” – operacja "Pamphlet"). Wchodził w tym okresie w skład australijskiego 19. Dywizjonu Niszczycieli.
W lutym 1944 okręt powrócił wraz z „Van Galen” i „Tromp” w skład brytyjskiej Floty Wschodniej, bazując następnie głównie w Trincomalee i pełniąc służbę eskortową i patrolową na Oceanie Indyjskim. Od 22 marca wziął udział w operacji "Diplomat" – wypadzie głównych sił floty z lotniskowcem HMS „Illustrious” na Oceanie Indyjskim w celu spotkania z lotniskowcem USS „Saratoga”. Od kwietnia do maja był w remoncie (nie brał udziału w atakach Floty na Sabang i Surabaję).
Europa Północna 1944-1945.
W październiku 1944 „Tjerk Hiddes” został skierowany z powrotem do Wielkiej Brytanii. Od listopada pełnił służbę konwojową na południowo-wschodnich podejściach do Wielkiej Brytanii, bazując w Plymouth, w składzie 8. Flotylli Niszczycieli. Od maja do sierpnia 1945 był remontowany w Dundee, przy tym zmodernizowano wyposażenie radarowe. Po remoncie, przybył po raz pierwszy do Holandii.
Dowódcy:
Służba powojenna.
Po zakończeniu wojny, jeszcze w 1945 „Tjerk Hiddes” został skierowany do służby kolonialnej w Holenderskich Indiach Wschodnich (obecnej Indonezji), gdzie uaktywniały się ruchy niepodległościowe. Powrócił do Holandii w 1947.
1 marca 1951 wycofano okręt ze służby holenderskiej i przekazano go nowo tworzonej marynarce Indonezji, gdzie służył pod nazwą Gadjah Mada, jako okręt flagowy floty.
W 1961 został wycofany ze służby, po czym złomowany, jako ostatni z niszczycieli typów "J"/"K"/"N".
Dane techniczne.
"Uwaga – dane dotyczące uzbrojenia i radarów odnoszą się ogólnie do okrętów typu N, daty przezbrojenia konkretnego okrętu są przybliżone."

</doc>
<doc id="1262147" url="https://pl.wikipedia.org/wiki?curid=1262147" title="Shannon Lucid">
Shannon Lucid

Shannon Matilda Wells Lucid (ur. 14 stycznia 1943 w Szanghaju) – amerykańska astronautka, doktor biochemii.
Zarys biografii.
Pierwsze lata życia spędziła w Chinach, ponieważ jej rodzice – Joseph Oscar i Myrtle Wellsowie – byli misjonarzami Kościoła Baptystów. Wskutek ich decyzji o powrocie do rodzinnego kraju w 1949 przybyła do Stanów Zjednoczonych. Wellsowie osiedli w Bethany w Oklahomie. W 1960 ukończyła tamtejszą szkołę średnią, a w 1963 – studia na Wydziale Chemii Uniwersytetu Oklahomy. Na uczelni tej uzyskała w 1973 tytuł doktorski w dziedzinie biochemii.
Jest żoną Michaela F. Lucida, z którym ma troje dzieci.

</doc>
<doc id="1262148" url="https://pl.wikipedia.org/wiki?curid=1262148" title="Album (zbiór)">
Album (zbiór)

Album (łac.) – zbiór połączonych ze sobą i oprawionych pustych kart (czasami zaopatrzonych w specjalne koszulki, narożniki itp.), mający formę książki, który służy do przechowywania fotografii, pocztówek, znaczków lub reprodukcji. W albumie, obok zdjęć, czasem znajdują się także ich opisy.

</doc>
<doc id="1262149" url="https://pl.wikipedia.org/wiki?curid=1262149" title="Ostrowite Cukrownia">
Ostrowite Cukrownia

Ostrowite Cukrownia – nieczynna stacja kolejowa położona w Ostrowitem, w gminie Brzuze, w powiecie rypińskim.

</doc>
<doc id="1262150" url="https://pl.wikipedia.org/wiki?curid=1262150" title="Herb powiatu lęborskiego">
Herb powiatu lęborskiego

Herb powiatu lęborskiego – jeden z symboli powiatu lęborskiego w postaci herbu, ustanowiony 15 marca 2002. 
Wygląd i symbolika.
Herb przedstawia na tarczy trójdzielnej w kształcie odwróconej litery T w prawym górnym polu koloru srebrnego postać czerwonego gryfa zwróconego w lewo, w lewym górnym polu koloru złotego czarny gryf zwrócony w prawo, a w polu dolnym błękitnym – lew złoty trzymający basztę srebrną. Dwie postacie w górnej części symbolizują położenie powiatu na pograniczu Pomorza Zachodniego i Gdańskiego, lew z basztą – herb Lęborka, natomiast kolor błękitny przypomina o herbach szlachty lęborskiej, związkach z Bytowem oraz położeniu powiatu nad wodą.

</doc>
<doc id="1262153" url="https://pl.wikipedia.org/wiki?curid=1262153" title="Album (wydawnictwo książkowe)">
Album (wydawnictwo książkowe)

Album – książka o charakterze ilustracyjnym z niewielką ilością tekstu objaśniającego. Może dotyczyć np. architektury, malarstwa albo znanych postaci.

</doc>
<doc id="1262157" url="https://pl.wikipedia.org/wiki?curid=1262157" title="Neuronia">
Neuronia

Neuronia – polski zespół grający alternatywny metal, powstały w grudniu 2003 roku w Warszawie.
Historia.
2003 - 2006 - Początki.
Zespół Neuronia został założony w grudniu 2003 roku. Początek twórczości to luźne jam-sessions dwóch przyjaciół - Michała "Miśka" Rogali i Łukasza "Chiefa" Szewczyka. Już podczas pierwszych wspólnych prób w dwuosobowym składzie zespół odnalazł własny styl, szeroko czerpiąc zarówno z klasycznego rocka, jak i rock'n'rolla oraz metalu. 
W 2005 roku do składu dołączył Radosław Szewczuk, który objął funkcje basisty i wokalisty. W takim składzie Neuronia nagrała dwie płyty demo “Neuronia” i “Wedding Day“, wydane w niewielkich nakładach i rozprowadzone głównie w kręgu znajomych. Obydwie przeszły bez szerszego echa.
Pod koniec 2006 roku Radosław opuścił zespół.
2006 - 2009 - "First Blood" i debiutancki album.
Lukę po nim szybko wypełnili wokalista Tomasz “Acid” Nowak i basista Dominik “Domo” Beśka, którzy dołączyli do zespołu w październiku tego roku. Ich pojawienie się w składzie było przełomowym krokiem w historii zespołu.
W wyniku zmiany w składzie brzmienie zespołu stało się cięższe i bardziej dynamiczne. Nowy wokalista i basista przyczynili się do przyspieszenia pracy w zespole – Neuronia zagrała wiele koncertów - m.in. w Metal Cave, Proximie, Stodole, Remoncie i wielu innych klubach, zdobywając nowych fanów. W 2007 została również zarejestrowana promocyjne, trzyutworowe wydawnictwo EP "First Blood", która spotkała się z umiarkowanie pozytywnym przyjęciem krytyki.
W 2007 roku Neuronia zagrała na kilku znaczących festiwalach. Ten rok to także ciężka praca nad nowymi utworami oraz sesja nagraniowa debiutanckiego albumu, która odbyła się w warszawskim DBX STUDIO. Premiera albumu “The Winter Of My Heart” miała miejsce 29 lutego 2008. Dystrybucją płyty zajęła się zajęła się Fonografika. Płyta cieszyła się przychylnością krytyków i zyskała sporo pozytywnych recenzji, m.in. we wpływowych magazynach "Teraz Rock" i "Metal Hammer".
W marcu został nagrany teledysk do utworu "Psycho". W kwietniu videoklip miał swoją premierę w programie Superrock na antenie MTV. W czerwcu nagrany został kolejny teledysk, tym razem do utworu “Demon’s Kiss”, który miał swoją premierę w 4FunTV. Neuronia udzieliła także licznych wywiadów, m.in. w mediach ogólnopolskich.
Od 2009 - Nowe brzmienie - "Follow the White Mouse" i "Insanity Relapse".
Wiosna i lato 2009 zaowocowały kolejną zmianą w składzie – z zespołu odszedł Łukasz “Chief” Szewczyk, jeden z założycieli Neuronii. Za perkusją zastąpił go Michał "Thor" Pasternak, dzięki którego niespożytej energii i świetnej technice gry brzmienie zespołu zyskało wiele na ciężkości i szybkości.
Kolejna zmiana w składzie nastąpiła w październiku tego roku, kiedy to członkowie zespołu zadecydowali o przyjęciu do składu Maćka "Tektura" Nawrota, który objął czasowo rolę gitarzysty rytmicznego, a także przejął od Tomasza "Acida" Nowaka obowiązki głównego wokalisty podczas sesji nagraniowej albumu "Follow The White Mouse". Nagrania ukończono w listopadzie 2009 roku. W grudniu własnym sumptem zespołu w limitowanym nakładzie 150 sztuk został wydany singiel "Put Your Dukes Up".
Premiera dwóch utworów z nowego albumu - “White Mouse” oraz “Make Them Die“ - miała miejsce podczas entuzjastycznie przyjętego występu Neuronii podczas festiwalu Hunter Fest 2009 w Szymanach.
Na początku 2010 roku do zespołu dołączył drugi gitarzysta - Rafał "Lewy" Lewandowski, którego techniczne umiejętności i dynamiczny styl gry wspomogły dalsze rozwinięcie nowego, bardziej melodyjnego i jednocześnie agresywnego stylu zespołu. Na początku marca zespół opuścił wieloletni wokalista - Tomasz "Acid" Nowak. Jego decyzję spowodowały różnice co do kierunku dalszego rozwoju muzycznego zespołu.
10 marca w serwisie YouTube miała miejsce premiera teledysku do singlowego utworu "Put Your Dukes Up". Album "Follow the White Mouse" ukazał się na polskim rynku 20 marca 2010 roku. Dystrybucją ponownie zajęła się Fonografika. Na początku 2011 zespół podpisał umowę z ukraińską wytwórnią Metal Scrap Records, która zajęła się wydaniem i dystrybucją albumu poza granicami Polski.
W styczniu 2011 roku grupę opuścili Dominik "Domo" Beśka i Michał "Thor" Pasternak. Nowymi członkami zespołu zostali basista Daniel "Beton" Grotkiewicz - lider i założyciel zespołu Mesmerized, basista grindcore'owego Anticipate i były wokalista Gortal, oraz perkusista Marek "Deviant" Kuczyński, grający również w zespołach At The Lake i Anus Magulo. W kwietniu nowy skład zarejestrował polską wersję "Put Your Dukes Up" - "Trzymaj gardę" w studiu Progresja pod okiem Pawła "Janosa" Grabowskiego, wydaną następnie na limitowanym singlu.
Po koncertach m.in. u boku Sodom, Jelonka, Huntera i CETi w grudniu 2011 zespół rozstał się z Markiem Kuczyńskim. Nowym perkusistą Neuronii został Łukasz "Lukas" Sobczyk", grający także w Whichheaven. W marcu 2012 zespół nagrał w studiu Progresja czteroutworową EPkę "Insanity Relapse". Produkcją ponownie zajął się Paweł "Janos" Grabowski. Muzycy wydali nowy materiał własnym sumptem, udostępniając go także w całości za darmo w Internecie. Premiera miała miejsce 15 maja. W lutym 2013 roku ukazał się teledysk do jednego z utworów z tego wydawnictwa - "Alone in the Dark"

</doc>
<doc id="1262167" url="https://pl.wikipedia.org/wiki?curid=1262167" title="Herb powiatu malborskiego">
Herb powiatu malborskiego

Herb powiatu malborskiego – jeden z symboli powiatu malborskiego w postaci herbu, ustanowiony 28 kwietnia 2000.
Wygląd i symbolika.
Herb przedstawia na tarczy w polu srebrnym postać czarnego orła mieczowego nad czerwonym murem blankowym. Nawiązuje on do tradycji heraldycznej regionu, czarny orzeł był symbolem Prus Królewskich, a mur blankowy to element herbu stolicy powiatu.

</doc>
<doc id="1262169" url="https://pl.wikipedia.org/wiki?curid=1262169" title="Sneek">
Sneek

Sneek (fryz. "Snits") – miasto w Holandii, we Fryzji. Stolica gminy Súdwest Fryslân. Leży przy autostradzie A7.

</doc>
<doc id="1262171" url="https://pl.wikipedia.org/wiki?curid=1262171" title="Linia kolejowa nr 449">
Linia kolejowa nr 449

Linia kolejowa nr 449 Warszawa Rembertów – Zielonka – linia kolejowa o długości 9,107 km, łącząca Warszawę z Zielonką. Fragment międzynarodowej linii E75 (I Paneuropejski Korytarz Transportowy) łączącej Warszawę z Helsinkami.
Linia jest w całości zelektryfikowana i na prawie całym przebiegu dwutorowa.
Historia.
Powstanie.
Linia została otwarta 2 września 1933. Służyła jako łącznik linii Warszawsko-Petersburskiej i linii Warszawsko-Terespolskiej. Dzięki niej z Białegostoku można było dojechać do Dworca Głównego.
Od roku 1940 do 1978 funkcjonowała linia towarowa Ząbki Rozjazd – Zielonka Bankowa z rozjazdem w Ząbkach, która służyła jako pomocniczy trójkąt do obracania parowozów. Dzięki niej pociągi towarowe mogły wjechać na linię nr 449 bez przejazdu przez Zielonkę.
Lata powojenne.
13 kwietnia 1952 ukończono elektryfikację linii. Na linii działała samoczynna blokada liniowa. Została unieważniona w 2003 roku i od tamtej pory ruch na linii aż do zamknięcia związanego z modernizacją odbywał się na rozkazy pisemne. Od 2004 roku linię obsługują Koleje Mazowieckie (z postojami na przystankach), Przewozy Regionalne (do 2009 roku) oraz PKP Intercity (od 2009 roku). 7 stycznia 2014 linia została zamknięta dla ruchu z powodu kompleksowej modernizacji. 1 sierpnia 2016 linia została ponownie otwarta; tego samego dnia otwarto również nowy przystanek – Warszawa Mokry Ług. Razem z przywróceniem ruchu na linii uruchomiono ponownie zamontowaną SBL.
Opis linii.
Linia obsługuje ruch lokalny oraz pociągi dalekobieżne. Dzięki linii pociągi z linii kolejowej nr 6 mogą dojechać do głównych warszawskich dworców. Pociągi dalekobieżne nie zatrzymują się jednak na żadnej ze stacji znajdujących się na linii.
Ze stacji Warszawa Rembertów, aby wjechać na linię, pociągi w kierunku Zielonki skręcają z linii nr 2 w prawo i przejeżdżają przez wiadukt nad linią nr 2. Aby wjechać na stację pociągi z Zielonki nie przejeżdżają przez wiadukt, lecz wjeżdżają bezpośrednio na stację Rembertów z lewej strony. Dwie nitki mają wspólny szlak dopiero od przejazdu kolejowo-drogowego w ciągu ul. A. Chruściela do końca linii w Zielonce.
Maksymalne prędkości.
Według stanu z 7 kwietnia 2017 obowiązują następujące prędkości maksymalne dla pociągów:
Ruch pociągów.
Koleje Mazowieckie.
Koleje Mazowieckie obsługują linię pociągami osobowymi. Tabor KM obsługujący linię to elektryczne zespoły trakcyjne EN57 i spalinowe zespoły trakcyjne VT628 (w relacji Tłuszcz – Czeremcha).
Połączenia bezpośrednie przechodzące, zaczynające lub kończące się na linii:
PKP Intercity.
Pociągi spółki PKP Intercity kategorii TLK i IC oraz międzynarodowe pośpieszne (na odcinku krajowym w kategorii TLK) nie zatrzymują się na żadnej stacji ani przystanku na linii (najbliższa stacja, na której pociągi się zatrzymują za Warszawą Rembertów: Warszawa Wschodnia, za Zielonką: Tłuszcz), ale korzystają z niej.
Pociągi TLK i IC:
Międzynarodowe pociągi pośpieszne na odcinku krajowym jadące jako TLK:
Przewozy Regionalne.
Pociągi InterREGIO Przewozów Regionalnych do 1 września 2015 roku korzystały z linii kolejowej nie zatrzymując się na żadnej stacji ani przystanku na linii (najbliższa stacja, na której pociągi się zatrzymywały za Warszawą Rembertów: Warszawa Wschodnia, za Zielonką: Tłuszcz), ale korzystały z linii.
PKP Cargo.
Pociągi towarowe PKP Cargo mogą korzystać z bocznic przy stacjach Warszawa Rembertów i Zielonka.
Czas jazdy.
Czas jazdy pociągami osobowymi Kolei Mazowieckich pomiędzy poszczególnymi stacjami i przystankami:

</doc>
<doc id="1262172" url="https://pl.wikipedia.org/wiki?curid=1262172" title="Schopsdorf">
Schopsdorf

Schopsdorf – dzielnica miasta Genthin w środkowych Niemczech, w kraju związkowym Saksonia-Anhalt, w powiecie Jerichower Land. Zamieszkana jest przez 269 osób (31 grudnia 2010), powierzchnia jej wynosi 6,55 km².
Do 31 sierpnia 2010 miejscowość należała do wspólnoty administracyjnej Möckern-Loburg-Fläming, dzień później stała się dzielnicą miasta Möckern. Od 1 września 2011 do 30 czerwca 2012 Schopsdorf był gminą samodzielną "(Einheitsgemeinde)". 1 lipca 2012 zostało włączone do miasta Genthin i stało się jego dzielnicą.

</doc>
<doc id="1262175" url="https://pl.wikipedia.org/wiki?curid=1262175" title="Completorium (zespół muzyczny)">
Completorium (zespół muzyczny)

Completorium – polski duet gitar klasycznych. Utworzony został w 1974 r. w Warszawie, wyłonił się z Tria Jazzowego Krzysztofa Wolińskiego, który rozpoczął nową działalność z Andrzejem Kleszczewskim. Duet ten grał własne kompozycje oraz standardy jazzowe.
W 1975 r. zaczął występować na licznych festiwalach i koncertach, dokonał też pierwszych nagrań dla radia. Odniósł wiele sukcesów, zarówno krajowych, jak i zagranicznych.
W roku 1979 Andrzeja Kleszczewskiego zastąpił Zbigniew Kaute, a do duetu dołączył kontrabasista Stanisław Piotrowski, duet przekształcił się więc w trio. Piotrowski współpracował z grupą do roku 1981, kiedy to Completorium stało się znów duetem, a Zbigniewa Kautego zastąpił Piotr Witwicki, gitarzysta basowy. I ten skład został jednak zmieniony, od 1982 r. z K. Wolińskim duet tworzył Andrzej Łukasik, grający na kontrabasie. W 1984 r. zespół rozwiązano.
W czasie swej działalności duet współpracował z wieloma muzykami jazzowymi, m.in. z: Kazimierzem Jonkiszem, Adamem Lewandowskim, Henrykiem Miśkiewiczem, Markiem Stachem.

</doc>
<doc id="1262176" url="https://pl.wikipedia.org/wiki?curid=1262176" title="Exit Planet Dust">
Exit Planet Dust

Exit Planet Dust – debiutancki album duetu Chemical Brothers, wydany w 1995.
Przy tworzeniu muzycy wykorzystali sample z utworów Kraftwerk czy Dead Can Dance. Płyta została wydana przez pododdział Virgin Records, wkrótce po jej ukazaniu duet grał koncerty z Oasis, Underworld i Prodigy. Album został nagrany w studiach "Orinoco" oraz "Da Da" w południowym Londynie. Za mastering odpowiadało studio "The Exchange".

</doc>
<doc id="1262177" url="https://pl.wikipedia.org/wiki?curid=1262177" title="University of Glasgow">
University of Glasgow

Uniwersytet Glasgowski, Uniwersytet Glasgow (, ) – jedna z wyższych uczelni brytyjskich, założona w 1451 roku w Glasgow. 
Rys historyczny.
Uniwersytet został założony z inicjatywy króla Szkocji Jakuba II, na podstawie bulli wydanej przez papieża Mikołaja V. Jest historycznie drugim, po University of St Andrews, uniwersytetem w Szkocji i historycznie czwartym anglosaskim na świecie. Król szkocki chciał posiadać w swoim kraju dwa niezależne uniwersytety, na wzór Anglii z jej konkurującymi ze sobą Uniwersytetem Oksfordzkim i University of Cambridge.
Początkowo uniwersytet mieścił się w Chapterhouse należącym do katedry w Glasgow. Później przeniesiono go do budynku zwanego "Auld Pedagog", mieszczącego się w pobliżu Rottenrow. W 1563 roku Maria I Stuart, królowa Szkocji, a później również Anglii, podarowała uniwersytetowi działkę o powierzchni 13 akrów (5,3 ha), położoną w centrum miasta, przy High Street. Wybudowano tam kompleks renesansowych budynków uniwersyteckich z dwoma dziedzińcami. Zespół ten należał do najpiękniejszych renesansowych obiektów w Szkocji. Jego zniszczenie w 2. połowie XIX wieku uważane jest za jeden z najgorszych aktów wandalizmu w Szkocji.
W 2. połowie XIX wieku zdecydowano o budowie kolejnego kampusu uniwersyteckiego. Władze brytyjskie zarezerwowały na ten cel środki finansowe. Monumentalny główny gmach uniwersytecki (widoczny na fotografii obok) zaprojektowany został w stylu neogotyckim przez George’a Gilberta Scotta. Budynek ten, położony na wzgórzu Gilmore w dzielnicy West End, stanowi element panoramy miasta. Wnętrza również zaprojektowano jako neogotyckie. Budowę ukończono w 1870 roku i przeniesieno uniwersytet do nowej siedziby.
W październiku 2001 roku Wydział Botaniki został strawiony przez ogień. Najbardziej ucierpiało wnętrze i dach budynku, ale główna fasada pozostała nietknięta. Po remoncie, kosztującym 10,8 milionów funtów, w listopadzie 2004 roku budynek ponownie otwarto.
Zasoby uniwersytetu.
Uniwersytet w Glasgow w światowych rankingach uniwersytetów znalazł się wśród 17 brytyjskich uniwersytetów mieszczących się w pierwszej setce. Uczelnia nazwana została przez "The Sunday Times" Szkockim Uniwersytetem Roku 2007/2008. Miasteczko uniwersyteckie znajduje się w Gilmorehill w zachodniej części Glasgow. Uniwersytet ma również kilka wydziałów poza miastem.
Uniwersytet posiada następujące wydziały:
Biblioteka uniwersytecka uważana jest za jedną z najlepszych bibliotek naukowych w Europie, a liczba książek przewyższa dwa miliony. Na dwunastu poziomach, oprócz popularnych pozycji, znaleźć można kolekcję mikrofilmów, zbiorów specjalnych, jak też rzadkich materiałów i opracowań. Oprócz głównej biblioteki istnieją mniejsze biblioteki wydziałowe.

</doc>
<doc id="1262178" url="https://pl.wikipedia.org/wiki?curid=1262178" title="Herb powiatu nowodworskiego (pomorskiego)">
Herb powiatu nowodworskiego (pomorskiego)

Herb powiatu nowodworskiego – w srebrnym polu budowniczy wałów przeciwpowodziowych w brązowym stroju i w czarnych butach przepasany stalowym pasem, z ręką prawą pod bok, lewą wspartą na łopacie o stalowym stylisku, stojący na zielonej murawie z trzema zielonymi trzcinami o brązowych kolbach z prawej strony.
Herb został ustanowiony "Uchwałą Nr XXX/150/2001 Rady Powiatu Nowodworskiego z dnia 13 czerwca 2001 r."

</doc>
<doc id="1262183" url="https://pl.wikipedia.org/wiki?curid=1262183" title="Modlitwa Jezusa">
Modlitwa Jezusa



</doc>
<doc id="1262184" url="https://pl.wikipedia.org/wiki?curid=1262184" title="Herb powiatu puckiego">
Herb powiatu puckiego

Herb powiatu puckiego – jeden z symboli powiatu puckiego w postaci herbu, ustanowiony 28 kwietnia 2000.
Wygląd.
Herb przedstawia na tarczy w polu błękitnym złotą żaglówkę (stylizowaną na kogę), obwiedzioną czarnym konturem i z czarnym masztem. Na złotym żaglu umieszczono czarną postać gryfa kaszubskiego z czarną koroną, skierowanego w prawo. 
Symbolika.
Błękitna tarcza herbowa ma symbolizować morski charakter powiatu, a statek tradycję floty wojennej. Oba elementy odwołują się do historii Pucka jako jednego z największych portów Rzeczypospolitej Obojga Narodów. Kolor kogi oraz umieszczony na niej gryf nawiązują do położenia powiatu na terenie Kaszub.

</doc>
<doc id="1262188" url="https://pl.wikipedia.org/wiki?curid=1262188" title="Opel Vivaro">
Opel Vivaro

Opel Vivaro – samochód osobowo-dostawczy klasy średniej produkowany pod niemiecką marką Opel od 2001 roku. Od 2019 roku produkowana jest trzecia generacja pojazdu. 
Pierwsza generacja.
Opel Vivaro I został zaprezentowany we wrześniu 2001 roku.
W 2006 roku przeprowadzono face lifting pojazdu, który wynikał, podobnie jak w przypadku Renault Master z wprowadzenia silników spełniających normę emisji spalin Euro 4. Obecnie sprzedawane modele mają, ze względu na wymagania cieplne filtra cząstek stałych większe otwory w zderzaku przednim. Stosowane wcześniej silniki 1.9 dCi o mocy 82 i 100 KM zastąpiono silnikiem o pojemności 2.0 dm³, regulowanym na dwie moce: 90 i 115 KM. Silnik 2.5 dCi rozwija moc 146 KM zamiast wcześniejszych 135 KM i jest stosowany także w Renault Masterze, gdzie zastąpił silnik o pojemności 3.0 dm³ produkcji Nissana, który osiągał moc 136 KM. Rok 2006 przyniósł także dwie odmiany skrzyniowe (z wysoką i niską podłogą; tylko z pojedynczą kabiną), a także popularną we Francji kabinę na ramie (plancher cabine), która służy do budowy samochodów kempingowych, karetek pogotowia, sklepów obwoźnych, a także nadwozi chłodniczych. W roku 2011 wycofano z oferty silnik 2.5 dCi ponieważ nie spełniał on normy Euro 5.
Bliźniacza konstrukcja pojazdu otrzymała tytuł Samochodu Dostawczego Roku 2001.
Druga generacja.
Opel Vivaro II po raz pierwszy został zaprezentowany w marcu 2014 roku.
Auto otrzymało zupełnie nowy pas przedni, drzwi, burty i pas tylny. Pojazd dostępny był w dwóch konfiguracjach rozstawu osi (krótki i długi) oraz wysokościach karoserii (niski, wysoki). Uwzględniając różne wersje napędowe i możliwości przewożenia ładunków pojazd dostępny będzie w 270 konfiguracjach. 
Przedwczesny koniec produkcji.
Produkcja Opla Vivaro drugiej generacji została przedwcześnie zakończona w 2018 roku po zaledwie 4 latach produkcji. Przyczyną takiego stanu rzeczy są nowe porządki zarządzone przez obecnego właściciela marki Opel, którym od połowy 2017 roku jest koncern PSA. W ich myśl, wszystkie samochody marki w najbliższych latach mają być budowane na platformach Toyoty, Citroena oraz Peugeota, a także jak najszybciej mają zostać zerwane wszelkie sojusze z zewnętrznymi koncernami generujące koszty. 
W ramach polityki koncernu PSA, po 17 latach zerwany został sojusz z Renault, na mocy którego produkowano bliźniacze modele Renault Trafic i Opel Vivaro. Choć druga generacja modelu obecna na rynku była zaledwie 4 lata, to jej produkcja została zakończona z końcem 2018 roku. W 2019 roku została przedstawiona trzecia generacja, która jest tym razem po prostu bliźniaczym modelem względem najnowszych wcieleń modeli Toyota ProAce Verso, Citroen Jumpy/SpaceTourer i Peugeot Expert/Traveller.
Silniki.
Podstawowym silnikiem modelu będzie silnik wysokoprężny 1.6 dCi oferowany w kilku wariantach mocy (130, 160 KM) do wyboru w wersji z jedną turbosprężarką o zmiennej geometrii łopatek lub z dwiema niezależnymi turbinami. Najnowsza kolejna generacja Opla Vivaro będzie produkowana na bazie Peugeota Traveller / Expert. 
Trzecia generacja.
Opel Vivaro III po raz pierwszy został zaprezentowany w styczniu 2019 roku.
W przeciwieństwie do poprzedników, trzecia generacja Vivaro jest bliźniaczym modelem nie Renault Trafic i modelu Nissana, lecz modeli Citroën Jumpy i Peugeot Expert, a także Toyota ProAce. Od tych trzech pojazdów, nowe Vivaro wyróżnia się wyglądem pasa przedniego i innym kołem kierownicy. Podobnie jak dotychczas, Vivaro będzie produkowane w wersji dostawczej i osobowej. Ta druga po raz pierwszy nie będzie oferowana jako po prostu Vivaro Life, lecz przejmie nazwę po ustępującym właśnie mniejszym modelu, Zafira, nazywając się Zafira Life. Zasada ta nie dotyczy Wielkiej Brytanii, gdzie pojazd dalej będzie nazywać się Vauxhall Vivaro Life.
Rynkowy debiut przewidziano na drugą połowę 2019 roku. Wkrótce podobny los spotka model Movano, którego kolejna generacja będzie bliźniacza wobec następców obecnych wcieleń modeli Citroën Jumper i Peugeot Boxer.

</doc>
<doc id="1262197" url="https://pl.wikipedia.org/wiki?curid=1262197" title="56. Międzynarodowy Festiwal Filmowy w Cannes">
56. Międzynarodowy Festiwal Filmowy w Cannes

56. Międzynarodowy Festiwal Filmowy w Cannes odbył się w dniach 14-25 maja 2003 roku. Imprezę otworzył pokaz francuskiego filmu "Fanfan Tulipan" w reżyserii Gérarda Krawczyka. W konkursie głównym zaprezentowanych zostało 20 filmów pochodzących z 12 różnych krajów.
Jury pod przewodnictwem francuskiego reżysera Patrice'a Chéreau przyznało nagrodę główną festiwalu, Złotą Palmę, amerykańskiemu filmowi "Słoń" w reżyserii Gusa Van Santa. Drugą nagrodę w konkursie głównym, Grand Prix, przyznano tureckiemu obrazowi "Uzak" w reżyserii Nuri Bilge Ceylana.
Oficjalny plakat promocyjny festiwalu przedstawiał hasło "Viva il cinema!" wykonane przez artystkę konceptualną Jenny Holzer. Galę otwarcia i zamknięcia festiwalu prowadziła włoska aktorka Monica Bellucci.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja „Un Certain Regard”.
Następujące filmy zostały wyświetlone na festiwalu w ramach sekcji "Un Certain Regard":

</doc>
<doc id="1262199" url="https://pl.wikipedia.org/wiki?curid=1262199" title="Dariusz Piątek">
Dariusz Piątek

Dariusz Piątek (ur. 20 sierpnia 1971 w Radomiu) – polski polityk, urzędnik państwowy i samorządowy, w latach 2007–2015 wicewojewoda mazowiecki.
Życiorys.
W 1996 ukończył studia w Wyższej Szkole Inżynierskiej w Radomiu, uzyskując tytuł zawodowy magistra inżyniera. Następnie był słuchaczem Europejskiego Studium Finansowania Inwestycji Samorządu Terytorialnego. Ukończył szkolenia m.in. z zakresu administracji regionalnej i funduszy Unii Europejskiej.
Od końca lat 90. pracował w starostwie powiatowym w Radomiu, od 2002 pełnił funkcję sekretarza powiatu radomskiego. Podczas swojej pracy w starostwie był odpowiedzialny m.in. za wdrożenie systemu zarządzania jakością ISO 9001, wdrożenie elektronicznego obiegu dokumentów i obsługi interesantów.
27 grudnia 2007 został powołany z rekomendacji Polskiego Stronnictwa Ludowego na stanowisko pierwszego wicewojewody mazowieckiego, odpowiedzialnego za nadzór m.in. nad Wojewódzkim Inspektoratem Ochrony Środowiska, Wojewódzkim Inspektoratem Weterynarii czy Wojewódzkim Inspektoratem Nadzoru Budowlanego, a także koordynację działalności Wydziałów Infrastruktury, Środowiska i Rolnictwa, Zarządzania Funduszami Europejskimi oraz Wojewódzkiego Konserwatora Przyrody. Objął też funkcję przewodniczącego Komitetu Ochrony Pamięci Walk i Męczeństwa Województwa Mazowieckiego oraz członka prezydium zarządu oddziału wojewódzkiego Związku Ochotniczych Straży Pożarnych RP Województwa Mazowieckiego.
Z listy PSL kandydował do Sejmu w 2011 i 2015, a także do sejmiku mazowieckiego w 2010 i 2014.
10 grudnia 2015 odwołany ze stanowiska wicewojewody mazowieckiego. 1 lutego 2016 powołany przez zarząd województwa mazowieckiego na funkcję dyrektora Wojewódzkiego Ośrodka Ruchu Drogowego w Radomiu. W wyborach w 2018 został wybrany na urząd burmistrza Skaryszewa.

</doc>
<doc id="1262200" url="https://pl.wikipedia.org/wiki?curid=1262200" title="Paweł Moskalewicz">
Paweł Moskalewicz

Paweł Moskalewicz (ur. 1974) – polski dziennikarz, redaktor naczelny dwutygodnika „Forum”. Wcześniej był zastępcą redaktora naczelnego tego tytułu. Poprzednio pracował też jako zastępca redaktora naczelnego tygodnika „Bloomberg Businessweek Polska”. Od lutego 2012 do marca 2013 wydawca tygodnika „Wprost” (odszedł po objęciu redakcji przez Sylwestra Latkowskiego), a od września 2011 współtwórca i redaktor prowadzący magazynu ekonomicznego „Bloomberg Businessweek Polska”.
Od lutego 2010 roku zastępca szefa Serwisu Informacyjnego TVP Info, potem p.o. szef Serwisu Informacyjnego TVP Info. Ze stacji odszedł we wrześniu 2011 roku.
Do połowy 2009 roku zastępca redaktora naczelnego i szef działu krajowego w tygodniku „Przekrój”. W redakcji pracował od listopada 2007.
Wcześniej był zastępcą redaktora naczelnego w tygodniku „Forum”. Pracował również jako sekretarz redakcji „Dziennika” oraz zastępca redaktora naczelnego „Rzeczpospolitej” i „Pulsu Biznesu”. Wcześniej redaktor wydania i szef wydań specjalnych „Newsweek Polska”.
Współtwórca kanału TVN24, gdzie od początku istnienia stacji pracował jako wydawca i zastępca szefa działu informacji biznesowej. Na początku kariery reporter w TVP, później dziennikarz i redaktor w „Gazecie Wyborczej”, pomysłodawca i autor cyklicznego dodatku „Polska Lista Płac”.
Od 2021 jest stałym felietonistą Halo.Radia.
Laureat Nagrody Głównej na V Festiwalu Mediów w Łodzi za film "Buszujący w Bogu" (1994) i nominacji do nagrody Grand Press w kategorii wywiad w roku 2006.
Absolwent prawa na Uniwersytecie Warszawskim, syn dziennikarki i reżyserki, Beaty Postnikoff - Moskalewicz. 

</doc>
<doc id="1262201" url="https://pl.wikipedia.org/wiki?curid=1262201" title="Afgańczyk">
Afgańczyk

Afgańczyk (ang."The Afghan") – powieść sensacyjna brytyjskiego pisarza Fredericka Forsytha z roku 2006. 
Fabuła dotyczy wspólnej akcji MI6, CIA oraz ISI przeciwko Al-Kaidzie. Główny bohater Mike Martin pojawił już się wcześniej w powieści "Pięść Boga".

</doc>
<doc id="1262203" url="https://pl.wikipedia.org/wiki?curid=1262203" title="Herb powiatu słupskiego">
Herb powiatu słupskiego

Herb powiatu słupskiego tarcza dwudzielna w pas. Pole górne dwudzielne w słup. W polu prawym czerwonym połuwilk srebrny. W polu lewym srebrnym poługryf czerwony. W polu dolnym trzy pasy faliste błękitne i trzy srebrne na przemian.
Herb został ustanowiony "Uchwałą Nr XXI/135/2001 Rady Powiatu Słupskiego z dnia 26 lutego 2001 r."

</doc>
<doc id="1262213" url="https://pl.wikipedia.org/wiki?curid=1262213" title="Katedra w Glasgow">
Katedra w Glasgow

Katedra w Glasgow (ang. "Glasgow Cathedral") – pierwotnie katolicka, zarządzana obecnie przez Kościół Szkocji, jest przykładem architektury gotyckiej w Szkocji. 
Jako jeden z niewielu szkockich kościołów przeżyła reformację nietknięta. Na uwagę zasługuje XIII-wieczna wieża, będąca obecnie najstarszą częścią budynku. 
Oficjalnie nie pozostaje katedrą od 1690 roku, jakkolwiek w przeciwieństwie do wielu podupadłych i zrujnowanych katedr w Szkocji, ta nadal jest miejscem aktywnej chrześcijańskiej posługi, goszcząc zgromadzenia Kościoła Szkockiego. Dwie symetryczne wieże flankujące fasadę zachodnią zostały rozebrane w latach 1846-1848 i wielkie okno zachodnie (pierwsze otwarte przez Davida Hamiltona w 1812 roku) przekształcone przez Edwarda Blore'a. W połowie XIX wieku wnętrze zostało przywrócone do jednolitego stanu, prace wykańczające rozpoczął w prezbiterium w 1805 roku William Stark.

</doc>
<doc id="1262214" url="https://pl.wikipedia.org/wiki?curid=1262214" title="Herb powiatu starogardzkiego">
Herb powiatu starogardzkiego

 
Herb powiatu starogardzkiego w polu złotym gryf czarny trzymający w łapach tarczę czerwoną, w której korona złota z wychodzącym ze środka krzyżem ponad krzyżem maltańskim.
Herb został ustanowiony "Uchwałą Nr VII/40/1999 Rady powiatu Starogardzkiego z dnia 30 kwietnia 1999 r." 

</doc>
<doc id="1262222" url="https://pl.wikipedia.org/wiki?curid=1262222" title="Herb powiatu sztumskiego">
Herb powiatu sztumskiego

 
Herb powiatu sztumskiego Tarcza trójdzielna w pas. Pole górne i dolne czerwone, w polu środkowym srebrnym obok siebie trzy szyszki zielone ułożone w słup. Herb nawiązuje do barw herbowych austriackich Babenbergów.
Herb został ustanowiony Uchwałą Nr XII/54/2003 Rady Powiatu Sztumskiego z dnia 23 sierpnia 2003.

</doc>
<doc id="1262229" url="https://pl.wikipedia.org/wiki?curid=1262229" title="Andreas Andersson (ur. 1974)">
Andreas Andersson (ur. 1974)

Claes Andreas Andersson (ur. 10 kwietnia 1974 w Sztokholmie) – piłkarz szwedzki grający na pozycji napastnika.
Kariera klubowa.
Piłkarską karierę Andersson rozpoczął w małym klubie Hova IF. Już w 1979 roku rozpoczął treningi, a w 1991 roku zadebiutował w pierwszej drużynie. W 1993 roku zdobył 29 goli w niższej lidze, co spowodowało, że przeszedł do trzecioligowego Tidaholms GoIF. Tam występował przez pół roku i w połowie 1994 trafił do pierwszej ligi do drużyny Degerfors IF. Tam występował przez półtora roku, a w 1995 zdobył 13 bramek. Ten wyczyn zaowocował transferem do najbardziej utytułowanego klubu w kraju, IFK Göteborg. W 1996 roku wywalczył z nim tytuł mistrza Szwecji, a także z 19 golami został królem strzelców ligi. W IFK występował jeszcze przez pierwszą połowę 1997 roku – zdobył 13 goli w 13 meczach i przyczynił się do wywalczenia wicemistrzostwa kraju.
Latem 1997 Andersson przeszedł do włoskiego A.C. Milan. W Milanie był drugim Szwedem obok Jespera Blomqvista. W Milanie był jednak rezerwowym i zaliczył 13 spotkań. Zdobył jedną bramkę – w październikowym meczu z Empoli FC, w 68. minucie zapewniając „rosso-nerim” zwycięstwo 1:0. Po pół roku, czyli na początku 1998, wyjechał do Anglii. Newcastle United zapłacił za niego 3 miliony funtów. W Premiership Szwed swój pierwszy mecz zaliczył 1 lutego, a „Sroki” pokonały 1:0 Aston Villę. W Newcastle grał przez rok i zdobył 4 gole w 37 meczach. Był rezerwowym dla Alana Shearera czy Temuriego Kecbai.
W 1999 roku Andreas wrócił do ojczyzny. Podpisał kontrakt z AIK Fotboll. Kosztował 2 miliony funtów. Wywalczył wicemistrzostwo Szwecji, jednak w pierwszych dwóch sezonach głównie leczył kontuzję. Do formy wrócił w 2001 roku, gdy zaczął grać w pierwszym składzie. Doszedł do finału Pucharu Szwecji, a w 2002 roku powtórzył to osiągnięcie. W 2003 roku odniósł kontuzję, która wyeliminowała go z gry na rok. AIK przeżył międzyczasie spadek do drugiej ligi i rok 2005 Andersson spędził grając na drugim froncie. Po sezonie zakończył piłkarską karierę.
Kariera reprezentacyjna.
W reprezentacji Szwecji Andersson zadebiutował 25 lutego 1996 roku w wygranym 2:0 towarzyskim meczu z Australią. W 2002 roku znalazł się w kadrze powołanej przez duet Lagerbäck – Söderberg na Mistrzostwa Świata 2002, na których był zagrał w trzech spotkaniach: wygranym 2:1 z Nigerią, zremisowanym 1:1 z Argentyną oraz przegranym w 1/8 finału z Senegalem. Karierę reprezentacyjną zakończył w 2003 roku. W kadrze narodowej „Trzech Koron” zagrał 42 razy i strzelił 8 bramek.

</doc>
<doc id="1262234" url="https://pl.wikipedia.org/wiki?curid=1262234" title="Okręg wyborczy Bristol South East">
Okręg wyborczy Bristol South East

Okręg wyborczy Bristol South East powstał w 1950 r. i wysyłał do brytyjskiej Izby Gmin jednego deputowanego. Okręg obejmował południowo-wschodnią część miasta Bristol. Został zlikwidowany w 1983 r.

</doc>
<doc id="1262236" url="https://pl.wikipedia.org/wiki?curid=1262236" title="55. Międzynarodowy Festiwal Filmowy w Cannes">
55. Międzynarodowy Festiwal Filmowy w Cannes

55. Międzynarodowy Festiwal Filmowy w Cannes odbył się w dniach 15–26 maja 2002 roku. Imprezę otworzył pokaz amerykańskiego filmu "Koniec z Hollywood" w reżyserii Woody’ego Allena. W konkursie głównym zaprezentowane zostały 22 filmy pochodzące z 15 różnych krajów.
Jury pod przewodnictwem amerykańskiego reżysera Davida Lyncha przyznało nagrodę główną festiwalu, Złotą Palmę, polskiemu filmowi "Pianista" w reżyserii Romana Polańskiego. Drugą nagrodę w konkursie głównym, Grand Prix, przyznano fińskiemu obrazowi "Człowiek bez przeszłości" w reżyserii Akiego Kaurismäkiego.
Galę otwarcia i zamknięcia festiwalu prowadziła francuska aktorka Virginie Ledoyen.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Un Certain Regard".
Następujące filmy zostały wyświetlone na festiwalu w ramach sekcji „Un Certain Regard”:

</doc>
<doc id="1262238" url="https://pl.wikipedia.org/wiki?curid=1262238" title="Herb powiatu tczewskiego">
Herb powiatu tczewskiego

Herb powiatu tczewskiego tarcza dwudzielna w słup. W polu prawym błękitnym sześć srebrnych belek falistych w pas. W polu lewym srebrnym gryf czerwony wspięty.
Herb został ustanowiony "Uchwałą NR IX/46/99 Rady Powiatu w Tczewie z dnia 4 listopada 1999 r." 

</doc>
<doc id="1262239" url="https://pl.wikipedia.org/wiki?curid=1262239" title="Dave Abbruzzese">
Dave Abbruzzese

David James „Dave” Abbruzzese (ur. 17 maja 1968 w Stamford) – amerykański perkusista. 
Abbruzzese współpracował z takimi wykonawcami jak Pearl Jam, Green Romance Orchestra, Nicklebag, Stevie Salas, Eddie Vedder, Stone Gossard, Jeff Ament, Marilena Paradisi, Simone Ciammarughi, Grace, Patty Pravo, John DeServio, Juliet Prater, Pierre de Beauport, Zack Alfred, Brian Tichy, Doug Wimbish, T.M. Stevens, Kevin Smith, Hairy Apes BMX, Bernard Fowler czy Tim Murray.
Życiorys.
Urodził się w Stamford w Connecticut jako syn Catherine i Franka Abbruzzese. Jego ojciec był pochodzenia włoskiego, dziadek ze strony matki był Litwinem, a babcia ze strony matki miała korzenie francuskie, niemieckie, irlandzkie, szkockie i walijskie. Dorastał w Teksasie. Porzucił szkołę średnią w młodym wieku i zaczął skupiać się na muzyce. Po drodze założył ze swoimi kumplami zespół o nazwie Dr. Tongue. W 1991 otrzymał telefon od przyjaciela perkusisty Matta Chamberlaina, którego znał z teksańskiej sceny muzycznej, w sprawie zastąpienia go w zespole Pearl Jam, kiedy odszedł. 
Dave Abbruzzese wyjechał do Seattle, aby spotkać się i zapoznać z Pearl Jam. Chociaż jego upodobania muzyczne znacznie różniły się od Pearl Jam, postanowił zająć miejsce za zestawem perkusyjnym Drum Workshop 23 sierpnia 1991. Grał z Pearl Jam do 17 kwietnia 1994, na albumach – "Vs." (1993) i "Vitalogy" (1994), w Unplugged MTV, "Saturday Night Live" (1994), teledysku do „Even Flow” (1992), a także w trasach koncertowych Pearl Jam 1993 European and North American Tour.
Utwory jego autorstwa znalazły się w produkcjach filmowych, w tym „Not For You” w dokumentalnym "Hype!" (1996), „W.M.A.” w grze komputerowej "Pro Surfer" (2002), „Daughter (Remastered)” w odcinku serialu "1993" (2017) i „Daughter” w sensacyjnej komedii przygodowej Kevina Smitha "Jay i Cichy Bob powracają" ("Jay and Silent Bob Reboot", 2019).

</doc>
<doc id="1262245" url="https://pl.wikipedia.org/wiki?curid=1262245" title="Daniel Ellsberg">
Daniel Ellsberg

Daniel Ellsberg (ur. 7 kwietnia 1931 w Chicago) – amerykański ekonomista, pracownik RAND Corporation, sprawca wycieku w 1971 roku zbioru tajnych dokumentów Pentagonu znanego pod nazwą Pentagon Papers. W roku 2006 uhonorowany nagrodą Right Livelihood Award – „za działania na rzecz pokoju i ujawnienie prawdy o działaniach władz amerykańskich w czasie wojny wietnamskiej”.
Życiorys.
W 1959 roku otrzymał doktorat z ekonomii na Uniwersytecie Harvarda. W pracy doktorskiej opisał między innymi pojęcie nazwane potem paradoksem Ellsberga. Następnie służył przez dwa lata w US Marines, potem zaczął pracować w RAND Corporation. W 1964 roku pracował w Pentagonie, następnie służył w Wietnamie podczas toczącej się tam wojny jako cywilny pracownik Departamentu Stanu. Podczas pobytu tam doszedł do wniosku, że Stany Zjednoczone są skazane na przegraną w wojnie i co więcej kierownictwo rządu zdaje sobie z tego doskonale sprawę, jednak nie chce poinformować o tym opinii publicznej.
Po powrocie z Wietnamu w 1967 roku jako ekspert został ponownie zatrudniony przez RAND Corporation, gdzie uczestniczył w tworzeniu ściśle tajnego raportu o historii amerykańskiego zaangażowania w Wietnamie (raport zamówił sekretarz obrony Robert McNamara). Raport ten otrzymał następnie nieformalną nazwę "Pentagon Papers". Dzięki posiadaniu wysokiego stopnia wtajemniczenia ("security clearance") – Ellsberg był jedną z niewielu osób z dostępem do całego zbioru dokumentów. Najważniejszą zawartością dokumentu były dowody, że od początku wojny wietnamskiej wysoko postawieni przedstawiciele rządu amerykańskiego uważali, że wojna jest nie do wygrania, jednak nie informowali o tym opinii publicznej z powodu politycznych kalkulacji.
Pod koniec 1969 roku Ellsberg podjął decyzję o przekazaniu raportu opinii publicznej. Zaczął stopniowo robić fotokopie liczącego ponad 7000 stron raportu i przemycać je na zewnątrz. Gdy jednak próbował przedstawić raport kilku politykom, ci nie chcieli z nim rozmawiać, gdyż wykradzenie tajnego raportu było przestępstwem w świetle prawa. Po tych daremnych próbach Ellsberg przekazał raport dziennikowi New York Times, który rozpoczął jego publikację 13 czerwca 1971 roku. Rewelacje raportu poruszyły amerykańską opinię publiczną i jeszcze bardziej obniżyły poparcie dla amerykańskiego zaangażowania w Wietnamie. 29 czerwca 1971 roku senator Mike Gravel przedstawił część raportu podczas prac amerykańskiego senatu, dodając go do sprawozdania z obrad, dzięki temu udostępnił go opinii publicznej i umożliwił całkowicie legalną publikację w formie książkowej przez Beacon Press.
Prezydent Richard Nixon, choć nie był osobiście wymieniony w raporcie (który dotyczył wydarzeń przed objęciem przez niego prezydentury w 1969 roku), uważał przeciek dokumentu za zdradę i poprosił sąd o wydanie zakazu publikacji dokumentów. Po 15 dniach Sąd Najwyższy Stanów Zjednoczonych uchylił go jako nielegalny. Choć gazeta nie wyjawiła źródła przecieku, FBI rozpoczęła poszukiwanie Ellsberga, który zaczął się ukrywać.
28 czerwca 1971 roku Ellsberg oddał się w ręce organów sprawiedliwości. Po ujawnieniu, że administracja Nixona próbowała skompromitować go podczas operacji związanych z aferą Watergate, sąd wycofał wszystkie zarzuty przeciwko niemu.
W 2003 roku zrealizowano film The Pentagon Papers (Akta z Pentagonu) o wykradzeniu dokumentów przez Ellsberga. W jego postać wcielił się aktor James Spader.

</doc>
<doc id="1262246" url="https://pl.wikipedia.org/wiki?curid=1262246" title="Andrzej Kubiak">
Andrzej Kubiak



</doc>
<doc id="1262247" url="https://pl.wikipedia.org/wiki?curid=1262247" title="Herb powiatu wejherowskiego">
Herb powiatu wejherowskiego

Herb powiatu wejherowskiego stanowi tarcza herbowa o złotym polu z czarnym gryfem przepasany srebrną wstęgą, na której widnieją trzy czerwone róże.
W 1999 roku przeprowadzono konkurs na projekt herbu. W 2000 roku Rada Powiatu Wejherowskiego ustanowiła herb oraz flagę.
Herb stanowi jeden z pięciu symboli powiatu wejherowskiego – oprócz flagi, loga, patronki i hejnału. 
Symbolika.
Czarny gryf na złotym tle jest symbolem księstwa kaszubskiego (Kaszuby). Przepasanie srebrną wstęgą symbolizuje przepływającą przez stolicę powiatu rzekę Cedron. Trzy róże mają podwójną symbolikę: z jednej strony są nawiązaniem do herbu założyciela miasta Jakuba Wejhera, a z drugiej oznaczają dostojeństwo, męstwo i wiarę.

</doc>
<doc id="1262249" url="https://pl.wikipedia.org/wiki?curid=1262249" title="Okręg wyborczy Chesterfield">
Okręg wyborczy Chesterfield

Okręg wyborczy Chesterfield powstał w 1885 r. i wysyła do brytyjskiej Izby Gmin jednego deputowanego. Okręg obejmuje miasto Chesterfield w hrabstwie Derbyshire.

</doc>
<doc id="1262251" url="https://pl.wikipedia.org/wiki?curid=1262251" title="Herb powiatu bytowskiego">
Herb powiatu bytowskiego

Herb powiatu bytowskiego jest jednym z dwóch symboli powiatu. 
Opis.
To hiszpańska tarcza herbowa podzielona na dwa pola w słup. W polu pierwszym na żółtym tle gryf czarny, z czerwonym dziobem i łapami, zwrócony w prawo. W polu drugim na błękitnym tle dziesięć gwiazd złotych, sześcioramiennych ułożonych w pięciu rzędach po dwie.

</doc>
<doc id="1262255" url="https://pl.wikipedia.org/wiki?curid=1262255" title="Teologia negatywna">
Teologia negatywna



</doc>
<doc id="1262259" url="https://pl.wikipedia.org/wiki?curid=1262259" title="Herb powiatu chojnickiego">
Herb powiatu chojnickiego

Herb powiatu chojnickiego – jeden z symboli powiatu chojnickiego w postaci herbu, ustanowiony 19 czerwca 2000. 
Wygląd i symbolika.
Herb przedstawia na tarczy dwudzielnej w pas w polu górnym kolory złotego postać gryfa (symbolu Pomorza Gdańskiego), zwróconego w prawo. W polu dolnym na błękitnym tle widnieje czarna głowa tura ze złotym pierścieniem w nosie i takimi samymi rogami oraz kwiecie czerwonym na czubku tej głowy (symbol pochodzący z herbu Chojnic). 

</doc>
<doc id="1262273" url="https://pl.wikipedia.org/wiki?curid=1262273" title="Trzeci gabinet Harolda Wilsona">
Trzeci gabinet Harolda Wilsona

Trzeci rząd pod przewodnictwem premiera Harolda Wilsona powstał po wyborach (28 lutego) w marcu 1974 r. i przetrwał do października 1974.

</doc>
<doc id="1262275" url="https://pl.wikipedia.org/wiki?curid=1262275" title="Alex Acuña">
Alex Acuña

Alejandro "Alex" Neciosup Acuña (ur. 12 grudnia 1944 w Pativilca w Peru) – peruwiański perkusista. 
Acuña współpracował z takimi wykonawcami jak Elvis Presley, Diana Ross, Weather Report, Paul McCartney, Sérgio Mendes, Roy Orbison, Koinoni, U2, Ella Fitzgerald, Chick Corea, Lee Ritneour, Yellowjackets, Prez Prado, Plácido Domingo, Wayne Shorter, Joni Mitchell, Whitney Houston, Joe Zawinul, Lalo Schifrin, Vanessa Rubin, Salif Keïta, Matthew Garrison, Gary Poulson, Bobby Malach, Mike Mossmann, David Benoit, Bobby Enriquez, Don Grusin, Julio Iglesias, The Imperials, Phil Keaggy, Jeff Linsky, Marantha Singer, Mijares, John Patitucci, Opeth, Pimpinela, Raphael, Jennifer Robin, Thom Rotella, Sanbdro czy Sadao Watanabe.

</doc>
<doc id="1262276" url="https://pl.wikipedia.org/wiki?curid=1262276" title="Alex Acuna">
Alex Acuna



</doc>
<doc id="1262277" url="https://pl.wikipedia.org/wiki?curid=1262277" title="Matthias Lanzinger">
Matthias Lanzinger

Matthias Lanzinger (ur. 9 grudnia 1980 w Abtenau) – niepełnosprawny austriacki narciarz alpejski, wicemistrz świata juniorów w slalomie oraz dwukrotny medalista igrzysk paraolimpijskich.
Kariera.
Po raz pierwszy na arenie międzynarodowej pojawił się 22 sierpnia 1995 roku podczas zawodów FIS Race w Thredbo, gdzie zajął 30. miejsce w gigancie. W 2000 roku wystartował na mistrzostwach świata juniorów w Quebecu, zdobywając srebrny medal w slalomie. Zajął tam także ósme miejsce w zjeździe i dziewiąte w gigancie. Były to jego jedyne starty na imprezach tego cyklu.
W zawodach Pucharu Świata zadebiutował 28 listopada 2004 roku w Lake Louise, zajmując dwunaste miejsce w supergigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu jedyny raz stanął 1 grudnia 2005 roku w Beaver Creek, kończąc supergiganta na trzeciej pozycji. W zawodach tych wyprzedzili go jedynie jego rodak, Hannes Reichelt i Erik Guay z Kanady. Najlepsze wyniki osiągnął w sezonie 2005/2006, kiedy zajął 54. miejsce w klasyfikacji generalnej, a w klasyfikacji supergiganta był czternasty. Nie startował na mistrzostwach świata ani igrzyskach olimpijskich.
Podczas zawodów PŚ w supergigancie 2 marca 2008 roku w norweskim Kvitfjell stracił równowagę po jednym ze skoków, uderzył z całej siły w bramkę, a następnie nieprzytomny ześlizgnął się w dół aż do siatek ochronnych. Narciarz złamał kości piszczelową i strzałkową. Doznał też wstrząśnienia mózgu. Pomimo dwóch operacji lekarzom norweskim nie udało się przywrócić krwiobiegu w nodze. Pogorszenie się ogólnego stanu jego zdrowia i ryzyko utraty życia sprawiły, że niezbędna stała się natychmiastowa amputacja lewej kończyny na wysokości poniżej kolana. Zabiegu dokonano 4 marca 2008 roku w szpitalu w Oslo.
W 2014 roku wystartował na igrzyskach paraolimpijskich w Soczi, zdobywając srebrne medale w supergigancie i superkombinacji osób stojących.

</doc>
<doc id="1262278" url="https://pl.wikipedia.org/wiki?curid=1262278" title="Lluís Comas Fabregó">
Lluís Comas Fabregó

Lluís Comas Fabregó (ur. 22 czerwca 1971) – hiszpański szachista, arcymistrz od 1999 roku.
Kariera szachowa.
Osiągnął szereg sukcesów w wieku juniorskim. W 1984 r. zdobył w Lomas de Zamora tytuł mistrza świata w kategorii do lat 14, natomiast w 1988 r. podzielił IV m. (wspólnie z Rune Djurhuusem, Csabą Horvathem i Richardem Wessmanem) w rozegranych w Arnhem mistrzostwach Europy do lat 20. W 1988 i 1990 r. zdobył złote, a w 1991 r. – srebrny medal mistrzostw kraju juniorów. Wielokrotnie startował w finałach indywidualnych mistrzostw Hiszpanii, medale zdobywając w latach 1993 (złoty) i 2001 (srebrny). Pomiędzy 1990 a 2000 rokiem czterokrotnie reprezentował swój kraj szachowych olimpiadach, natomiast w 1999 – na mistrzostwach Europy.
W 2000 r. podzielił dz. II m. (za Atanasem Kolewem, wspólnie z m.in. Marcem Narciso Dublanem, Davidem Garcią Ilundainem, Wiktorem Moskalenko i Josepem Omsem Pallise) w Barcelonie, w 2004 r. podzielił I m. (wspólnie z Branko Damljanoviciem, Igorem Chenkinem, Laurentem Fressinetem) w Andorze, natomiast w 2006 r. podzielił w tym mieście II m. (za Igorem Chenkinem, wspólnie z Fernando Peraltą, Luisem Galego, Kevinem Spraggettem, Branko Damljanoviciem, Maximem Rodshteinem, Aleksandrem Delczewem i Abhijeetem Guptą).
Najwyższy ranking w dotychczasowej karierze osiągnął 1 stycznia 1999 r., z wynikiem 2541 punktów zajmował wówczas 4. miejsce (za Aleksiejem Szyrowem, Miguelem Illescasem Cordobą i Jordi Magemem Badalsem) wśród hiszpańskich szachistów.

</doc>
<doc id="1262280" url="https://pl.wikipedia.org/wiki?curid=1262280" title="Lluis Comas Fabrego">
Lluis Comas Fabrego



</doc>
<doc id="1262284" url="https://pl.wikipedia.org/wiki?curid=1262284" title="4-HO-DIPT">
4-HO-DIPT



</doc>
<doc id="1262286" url="https://pl.wikipedia.org/wiki?curid=1262286" title="Uzysk">
Uzysk

Uzysk — pojęcie dotyczące procesów przetwarzania (wytwarzania); jest to wartość wynikająca ze stosunku ilości produktu wyjściowego w stosunku do potencjalnej ilości wytworzonej, wyrażonej w procentach.

</doc>
<doc id="1262287" url="https://pl.wikipedia.org/wiki?curid=1262287" title="Heterotopie istoty szarej">
Heterotopie istoty szarej

Heterotopie istoty szarej (ang. gray matter heterotopias) – częste malformacje ośrodkowego układu nerwowego, powstające wskutek zaburzenia migracji neuroblastów między 7. a 16. tygodniem rozwoju. Klinicznie wyróżnia się trzy duże grupy tych wad: heterotopie podwyściółkowe (ang. subependymal heterotopia), podkorowe (ang. subcortical) i linijne (ang. band heterotopia, określane też jako podwójna kora, double cortex). 
Heterotopie istoty szarej należą do grupy dysplazji układu nerwowego spowodowanych zaburzeniem migracji neuronów (ang. neuronal migration disorder, NMO); inne schorzenia tej grupy wad wrodzonych to schizencefalia, porencefalia, gładkomózgowie, agyria, makrogyria, pachygyria, mikrogyria, polimikrogyria, agenezja ciała modzelowatego i agenezje nerwów czaszkowych. Wady te często mogą współistnieć, poza tym ich właściwe przyżyciowe rozpoznanie może sprawiać trudności diagnostyczne.
Heterotopie istoty szarej nierzadko stanowią część obrazu klinicznego zespołów wad wrodzonych. Anomalie korowe mogą być obserwowane w zespole Zellwegera, stwardnieniu guzowatym, zespole Walkera-Warburga, dystrofii mięśniowej Fukuyamy i wielu innych.
Objawy często zależą od płci; u kobiet heterotopie podwyściółkowe ujawniają się klinicznie w drugiej dekadzie życia częściowymi napadami padaczkowymi, u mężczyzn heterotopie podwyściółkowe mają odmienny przebieg kliniczny w zależności od tego czy są odziedziczone autosomalnie czy allosomalnie. U mężczyzn z heterotopiami związanymi z chromosomem X często występują jeszcze inne wady w ośrodkowym układzie nerwowym i poza nim, diagnozowani są zwykle w dzieciństwie z powodu zahamowania rozwoju fizycznego. Przebieg choroby dziedziczonej autosomalnie jest podobny do tego u kobiet z objawowymi heterotopiami.
Zarówno kobiety jak i mężczyźni z heterotopiami podkorowymi mają stałe deficyty neurologiczne i rozwijają się u nich częściowe napady padaczkowe w drugiej połowie 1. dekady życia. Uważa się, że im większe heterotopie podkorowe tym większe deficyty neurologiczne. Obustronne występowanie malformacji wiąże się niemal zawsze z ciężkim opóźnieniem rozwoju i upośledzeniem umysłowym. 
Linijne heterotopie obserwowana jest niemal wyłącznie u kobiet; płody płci męskiej z mutacją warunkującą rozwój wady w genie "XLIS" ("DCX") zazwyczaj giną "in utero" lub rodzą się ze znacznie cięższymi wadami mózgowia. Objawy u kobiet mogą nie wystąpić, mogą być łagodne lub ciężkie; zależnie od grubości pasma zatrzymanych w migracji neuronów. 
Objawem prowadzącym do rozpoznania u wszystkich pacjentów z heterotopiami niemal zawsze jest napad padaczkowy; napady mają charakter częściowy złożony lub są to nietypowe napady nieświadomości. U niektórych ciężko dotkniętych pacjentów obserwuje się napady postawne (ang. drop attacks).

</doc>
<doc id="1262290" url="https://pl.wikipedia.org/wiki?curid=1262290" title="Ronnie Verrell">
Ronnie Verrell

Ronnie Verrell (ur. 21 lutego 1926 w Rochester, zm. 22 lutego 2002 w Kingston-upon-Thames) – brytyjski perkusista jazzowy. Verrell współpracował z takimi grupami muzycznymi jak Ted Heath Orchestra czy Syd Lawrence Orchestra. Ponadto muzyk wcielił się w postać znaną jako The Animal (Zwierzak) z serialu The Muppet Show podkładając partie perkusyjne postaci.

</doc>
<doc id="1262292" url="https://pl.wikipedia.org/wiki?curid=1262292" title="N,N-Dietylo-4-hydroksytryptamina">
N,N-Dietylo-4-hydroksytryptamina

"N","N"-Dietylo-4-hydroksytryptamina – psychodeliczna substancja psychoaktywna z rodziny tryptamin.
4-HO-DET strukturalnie jest bardzo zbliżone do 4-HO-DIPT i DET. Zgodnie z TIHKAL jego dawkowanie waha się w przedziale od 10 do 25 mg, a czas działania od 4 do 6 godzin. Substancja ta została odkryta w latach 50. XX wieku, przez Alberta Hofmanna i Franza Troxlera. Ester octowy 4-HO-DET to 4-AcO-DET, a fosforowy to 4-PO-DET.

</doc>
<doc id="1262299" url="https://pl.wikipedia.org/wiki?curid=1262299" title="CZ-74">
CZ-74



</doc>
<doc id="1262301" url="https://pl.wikipedia.org/wiki?curid=1262301" title="Janina Klawe">
Janina Klawe

Janina Zofia Klawe, także: Janina Z. Klave (ur. 16 stycznia 1921 w Baranowiczach, zm. 28 lutego 2008 w Warszawie) – polska tłumaczka literatury pięknej, historyk literatury.
Życiorys.
Inicjatorka (1977) i kierownik (1981–1984) sekcji luzo-brazylijskiej w Katedrze Iberystyki Uniwersytetu Warszawskiego.
Autorka publikacji poświęconych literaturze portugalskiej i brazylijskiej, tłumaczka literatury pięknej z języka portugalskiego i hiszpańskiego. Była wiceprezesem Towarzystwa Polsko-Brazylijskiego.
Odznaczona przez władze Portugalii, m.in. Krzyżem Komandorskim Orderu Infanta Henryka i Krzyżem Komandorskim Orderu Zasługii oraz przez prezydenta Brazylii Krzyżem Oficerskim Orderu Krzyża Południa (2002) za wybitne zasługi na rzecz języka i kultury luzo-brazylijskiej.
Była członkiem oddziału warszawskiego Stowarzyszenia Pisarzy Polskich.

</doc>
<doc id="1262306" url="https://pl.wikipedia.org/wiki?curid=1262306" title="Ogród botaniczny w Glasgow">
Ogród botaniczny w Glasgow

Ogród botaniczny w Glasgow (ang. "Glasgow Botanic Gardens") położony jest w zachodniej części Glasgow w Szkocji i jest dużym parkiem udostępnionym do zwiedzania z kilkoma szklarniami.
Ogród utworzony został w 1817 i przez Królewski Instytut botaniczny w Glasgow (ang. "Royal Botanic Institution of Glasgow") i był projektowany z myślą o miejscowym uniwersytecie.
Profesor botaniki William Hooker na Uniwersytecie w Glasgow przyczynił się do rozwoju tego miejsca przed jego nominacją do kierownictwa Kew Gardens w Londynie. Pierwotnie ogród ten używany był jako miejsce koncertów i spotkań plenerowych.
Najbardziej godnym uwagi jest "Kibble Palace" z końca XIX wieku. Szkielet konstrukcji wykonany jest z żelaza i stanowi podstawę szklarni o powierzchni 2137 m².
Całość zaprojektował John Kibble w 1873, przez 7 lat od otwarcia odbywały się tu różnego rodzaju wydarzenia kulturalne aż do roku 1880 kiedy to przeznaczono budynek wyłącznie do ekspozycji roślin.
Strukturą budynku są kute, żelazne kratownice pokryte przezroczystym szkłem. Całość podparta jest przez belki nośne spoczywające na kolumnach, zwieńczonych motywami kwiatowymi. Pałac użyty jest do uprawy wymagających roślin. Główna grupa to Australijskie drzewa paprociowe, niektóre z nich mają już 120 lat.
W 2004 zainicjowany został program konserwacji pałacu, gdyż żelazna konstrukcja była w znacznej mierze skorodowana
Konserwacja przewidywała kompletną rozbiórkę Pałacu i usunięcia części aż do fundamentów, Zbiór roślin na czas remontu przeniesiono do Shafton w South Yorkshire. Odbudowany pałac został otwarty już w 2006 roku. Łączny koszt renowacji wyniósł 7 milionów funtów.

</doc>
<doc id="1262308" url="https://pl.wikipedia.org/wiki?curid=1262308" title="Wierch Wyżniański">
Wierch Wyżniański



</doc>
<doc id="1262309" url="https://pl.wikipedia.org/wiki?curid=1262309" title="Narada Michael Walden">
Narada Michael Walden

Narada Michael Walden (ur. 23 kwietnia 1952 w Kalamazoo) – amerykański piosenkarz, autor tekstów, muzyk, producent muzyczny, kompozytor, aranżer i multiinstrumentalista, znany głównie jako perkusista. Zdobył przydomek Narada od Chinmoy. Był nominowany do ośmiu nagród Grammy, zdobywając trzy: najlepsza piosenka R&amp;B za „Freeway of Love” (1985), producent roku, nieklasyczny (1987) i album roku dla "The Bodyguard: Original Soundtrack Album" (1993). Współpracował z takimi wykonawcami jak: Vital Information, Jeff Beck, John McLaughlin, The Mahavishnu Orchestra, Weather Report, Aretha Franklin, Hall &amp; Oates, Starship, Carlos Santana, Barbra Streisand, Dionne Warwick, Ray Gomez, Herbie Hancock, Wayne Henderson, Taral Hicks, Patti Austin, Luba, The Temptations, Whitney Houston, Elton John, Al Jarreau, Curtis Mayfield, Regine Belle, George Benson, Tommy Bolin, Mariah Carey, Tevin Campbell, David Frazer, Claytoven Richardson, Corrado Rustici, Skyler Jett, Walter Afanasieff, Louis Biancaniello, Jim Gilstrap, Nikita Germaine, Marc Reyburn, Preston Glass, Jeanie Tracy, Sandy Griffith, Marc Russo, Jerry Hey, Tony Lindsay, Tommy Bolin Band, Robert Fripp oraz Steve Winwood. Od 1976 prowadzi także solową działalność artystyczną. W 1979 jego utwór „I Don't Want Nobody Else (To Dance with You)” trafił na Hot 100

</doc>
<doc id="1262310" url="https://pl.wikipedia.org/wiki?curid=1262310" title="Godło Wysp Dziewiczych Stanów Zjednoczonych">
Godło Wysp Dziewiczych Stanów Zjednoczonych

Godło Wysp Dziewiczych Stanów Zjednoczonych, będące jednocześnie pieczęcią, przedstawia zarys trzech wyspy należących do Wysp Dziewiczych Stanów Zjednoczonych: Saint Croix, Saint John oraz Saint Thomas na błękitnym tle z ich historycznymi symbolami. Na wyspie Saint Thomas widnieje budynek miejscowego parlamentu i flagi Stanów Zjednoczonych oraz Danii, symbolizująca duńską przeszłość wyspy (część Duńskich Indii Zachodnich, zakupiona przez Stany Zjednoczone w 1917). Na wyspie Saint Croix znajduje się młyn cukrowy symbolizujący dawną gospodarkę wyspy opartą na trzcinie cukrowej. Na wyspie Saint John umieszczony są ruiny wiatraka na plantacji Annaberg, symbolizujące powstanie niewolników w 1733. Centralna część godła otoczona jest złotym okręgiem z napisem: "Government of the United States Virgin Islands" (z ang. "Rząd Wysp Dziewiczych Stanów Zjednoczonych"). Pośrodku pieczęci jest ptak – cukrzyk bananowy ("Coereba flaveola") siedzący na kwitnącej gałęzi krzewu "Tecoma stans", będącego przedstawicielem bigoniowatych i od 1934 roku uznawanego za roślinny symbol wysp.
Barwy użyte na pieczęci symbolizują: żółty – tropikalne słońce, zielony – piękno natury, błękit – czyste wody wokół wysp i bezchmurne niebo nad nimi.
Obecne godło zastąpiło poprzednie, podobne do obecnej flagi terytorium, bazujące na godle Stanów Zjednoczonych.

</doc>
<doc id="1262314" url="https://pl.wikipedia.org/wiki?curid=1262314" title="Klub 300">
Klub 300

Klub 300 – tradycyjna nazwa grupy piłkarzy, którzy w trakcie kariery rozegrali minimum trzysta spotkań w ekstraklasie. Obecnie znajduje się w niej 97 zawodników.
Pierwszym obcokrajowcem w zestawieniu został Słowak Dušan Kuciak, który występował w Ekstraklasie w Legii Warszawa i Lechii Gdańsk. Drugim jest Portugalczyk Flavio Paixao, który występował w Śląsku Wrocław i Lechii Gdańsk.
"Stan na 31 marca 2023 r."

</doc>
<doc id="1262315" url="https://pl.wikipedia.org/wiki?curid=1262315" title="Dystrofia mięśniowa Fukuyamy">
Dystrofia mięśniowa Fukuyamy



</doc>
<doc id="1262322" url="https://pl.wikipedia.org/wiki?curid=1262322" title="Bochum-Langendreer">
Bochum-Langendreer

Bochum-Langendreer – przystanek kolejowy w Bochum, w kraju związkowym Nadrenia Północna-Westfalia, w Niemczech. Przystanek został otwarty w 1862. Znajduje się tu 1 peron.

</doc>
<doc id="1262327" url="https://pl.wikipedia.org/wiki?curid=1262327" title="Wyżniański Wierch">
Wyżniański Wierch

Wyżniański Wierch (913 m, inne źródła ok. 860 m) – szczyt w Bieszczadach Zachodnich, położony na południowy zachód od Przełęczy Wyżniańskiej. Jest to łagodne, trawiaste i niewysokie wzniesienie znajdujące się pomiędzy wyniosłymi masywami Połoniny Caryńskiej oraz Małej Rawki. W niewielkiej odległości od wierzchołka, po południowo-wschodnim stoku przebiega zielony szlak turystyczny z Przełęczy Wyżniańskiej na Małą Rawkę.
Z rzadkich w Polsce gatunków roślin stwierdzono występowanie rzadkiego w Polsce gatunku roślin – zarazy macierzankowej. Na szczycie wzniesienia znajduje się Automatyczna Telemetryczna Stacja Meteorologiczna IMGW.

</doc>
<doc id="1262329" url="https://pl.wikipedia.org/wiki?curid=1262329" title="Dortmund-Barop (przystanek kolejowy)">
Dortmund-Barop (przystanek kolejowy)

Dortmund-Barop – przystanek kolejowy w Dortmundzie, w kraju związkowym Nadrenia Północna-Westfalia, w Niemczech. Przystanek został otwarty w 1848. Znajduje się tu 1 peron.

</doc>
<doc id="1262331" url="https://pl.wikipedia.org/wiki?curid=1262331" title="Włodzimierz Ledóchowski (jezuita)">
Włodzimierz Ledóchowski (jezuita)

Włodzimierz Dionizy Ledóchowski SJ, właściwie Włodzimierz Dionizy Halka-Ledóchowski (ur. 7 października 1866 w Loosdorfie, zm. 13 grudnia 1942 w Rzymie) – hrabia, polski jezuita, 26. Przełożony Generalny Towarzystwa Jezusowego.
Życiorys i rodzina.
Urodził się w Loosdorf, blisko St. Pölten (Dolna Austria) jako jedno z dziewięciorga dzieci hrabiego Antoniego Augusta Ledóchowskiego (1823–1885), rotmistrza huzarów i szambelana cesarskiego i Józefiny z d. Salis-Zizers (1831–1909) z pochodzenia Szwajcarki, wnuk generała Ignacego Ledóchowskiego.
Spośród jego rodzeństwa stan duchowny wybrały:
Brat Ignacy Kazimierz Ledóchowski wybrał karierę wojskową, dosługując się stopnia generała dywizji w Wojsku Polskim. Był stryjecznym bratankiem kardynała i prymasa Polski Mieczysława Halki-Ledóchowskiego.
Studiował na Theresianum w Wiedniu i przez jakiś czas był dworzaninem cesarzowej Elżbiety Bawarskiej (Sisi). Studiował prawo na Uniwersytecie Jagiellońskim, po czym wstąpił do seminarium duchownego.
W latach 1877-1881 był austriackim cesarsko-królewskim paziem.
Po rozpoczęciu studiów na Uniwersytecie Gregoriańskim w Rzymie zdecydował się wstąpić do jezuitów w 1889. Pięć lat później otrzymał święcenia kapłańskie. Wkrótce był mianowany przełożonym w Krakowie. Wspólnie z Adelą Dziewicką założył tu Katolickie Stowarzyszenie Służby Żeńskiej. W 1901 został Wiceprowincjałem, a rok później Prowincjałem prowincji galicyjskiej. Od 1906 do lutego 1915 był asystentem generała asystencji niemieckiej.
Po śmierci generała Franciszka Ksawerego Wernza, 11 lutego 1915 r., 49-letni Ledóchowski w drugim głosowaniu został wybrany 26. generałem zakonu. Pomimo wstrząsów I i II wojny światowej oraz kryzysu ekonomicznego lat 30. Towarzystwo rozwijało się dynamicznie pod jego rządami. Zwołał dwie kongregacje generalne: 27., która odbyła się w Kolegium Germanicum w Rzymie, w celu dostosowania prawa zakonnego do nowego prawa kanonicznego ogłoszonego w 1917 oraz 28. (12 marca – 9 maja 1937) w celu wybrania wikariusza generalnego, który wspierałby go w rządach.
Skutkiem konkordatu pomiędzy Włochami i Watykanem było odzyskanie własności zakonu w Rzymie. Powołał Instytut Orientalny, Kolegium Russicum i Instytut Biblijny przy Uniwersytecie Gregoriańskim. Wspierał budowę nowych budynków Uniwersytetu Gregoriańskiego u stóp Kwirynału oraz wybudował nową kurię zakonu przy Borgo S. Spirito (100 m od Placu św. Piotra). Przy pracach nad konkordatem wielkie zasługi miał jezuita, o. Piotr Tacchi-Venturi.
Generalat Ledóchowskiego był jednym z najbardziej owocnych, zarówno w sensie wzrostu zakonu, jak i odnowy duchowej.
Zmarł w Rzymie. Po uroczystościach pogrzebowych w kościele Gesù ciało zostało złożone w mauzoleum na Campo Verano.
Era nazizmu.
Krytyczne opinie.
Według książki Davida Kertzera z 2014 r., "Papież i Mussolini. Nieznana historia Piusa XI i rozkwitu faszyzmu w Europie", podczas wzrostu faszyzmu we Włoszech pod rządami Mussoliniego Ledóchowski wykazywał silne antysemickie i pro-faszystowskie sympatie. Kertzer pisze, że Ledóchowski działał na rzecz promowania antysemityzmu w Watykanie i dostosowania Watykanu do rasistowskich i ekspansjonistycznych ambicji Włoch i Niemiec. "Generał Jezuitów [Ledóchowski] nie ukrywał swego entuzjazmu dla reżimu faszystowskiego. Od czasu dojścia do władzy Mussoliniego [Ledóchowski] robił, co mógł, aby stłumić sprzeciw Kościoła wobec Duce". Kertzer dalej stwierdza, że: "... [Na początku 1936 r.] Ambasador Włoch powiedział Ledóchowskiemu, że Mussolini chciał by "Ameryka" [amerykańskie pismo jezuickie] zwolniło antyfaszystowskiego redaktora, a na jego miejsce postawił redaktora pro-faszystowskiego ... Wkrótce pojawił się nowy redaktor, odpowiednio entuzjastycznie nastawiony do sprawy faszystowskiej". Co więcej, "Pignatti [ambasador Włoch] zauważył, że wrogowie Włoch są wrogami Kościoła. Ledóchowski zgodził się. Ataki na Mussoliniego za prowadzenie wojny w Etiopii, odpowiedział [Ledóchowski], były po prostu„ pretekstem, z którego korzysta międzynarodowy Judaizm, aby przyspieszyć swój atak na zachodnią cywilizację".
Kertzer pisze, że istnieją dowody na to, że w 1937/8 Ledóchowski osobiście interweniował, aby rozwodnić encyklikę przeciwko rasizmowi (Humani generis unitas), którą przygotowywał dla papieża kolega Jezuita, Amerykanin John LaFarge Jr ... Późniejsze odkrycia wersji tekstu planowanej encykliki i w latach 60. i 70. seria wywiadów z żyjącymi uczestnikami prac nad dokumentem zdaje się potwierdzać niechęć Ledóchowskiego do opublikowania czegoś zbyt krytycznego wobec ówczesnego rządu niemiecko-nazistowskiego.
Kiedy LaFarge pochylał się nad tekstem, jego najwyższy przełożony, generał jezuitów o wielkich wpływach w Rzymie Władysław Ledóchowski rwał sobie włosy z głowy, krzycząc w rzymskiej centrali zakonu: "Papież jest szalony". Na prywatnej audiencji Pius XI zdradził mu swoje przedsięwzięcie. U Polaka włączył się system alarmowy. Papież nie tylko pominął go w podjęciu decyzji, tak jak ówczesnego watykańskiego sekretarza stanu kardynała Eugenia Pacellego (papież Pius XII w okresie od 2 marca 1939 do 9 października 1958 r.), ale politycznie lał oliwę do ognia.
Z opiniami Kertznera kontrastuje (wręcz im przeczy) biogram Włodzimierza Ledóchowskiego w Polskim Słowniku Biograficznym (PSB, t. XVI, z. 6), autorstwa Bronisłąwa Natońskiego. Natoński pisze min., że Ledóchowski: "Szczególną uwagę przywiązywał do misji zamorskich, zwłaszcza w Chinach Indiach i krajach muzułmańskich. Domagał się od misjonarzy by zapoznali się z rodzimą kultura i literaturą krajów misyjnych, popierał kształcenie kleru tubylczego i zakładanie nowicjatów jezuickich dla Murzynów, Hindusów, Chińczyków i Japończyków."

</doc>
<doc id="1262332" url="https://pl.wikipedia.org/wiki?curid=1262332" title="Dortmund-Kruckel (przystanek kolejowy)">
Dortmund-Kruckel (przystanek kolejowy)

Dortmund-Kruckel – przystanek kolejowy w Dortmundzie, w kraju związkowym Nadrenia Północna-Westfalia, w Niemczech. Przystanek został otwarty w 1897. Znajdują się tu 2 perony.

</doc>
<doc id="1262333" url="https://pl.wikipedia.org/wiki?curid=1262333" title="Andrew Newell">
Andrew Newell

Andrew Kelley Newell (ur. 30 listopada 1983 w Bennington) – amerykański biegacz narciarski, specjalista sprintu.
Kariera.
Pierwszy raz na arenie międzynarodowej Andrew Newell pojawił się 23 listopada 2000 roku w kanadyjskim Vernon, gdzie zajął 48. miejsce w zawodach Pucharu Kontynentalnego na dystansie 15 km techniką klasyczną. W Pucharze Świata zadebiutował 18 lutego 2004 roku Sztokholmie, zajmując 43. miejsce w sprincie stylem klasycznym. W międzyczasie trzykrotnie wystartował na mistrzostwach świata juniorów, najlepszy wynik uzyskując podczas MŚJ w Szklarskiej Porębie w 2001 roku, gdzie był szósty w sprincie stylem dowolnym. Pierwsze pucharowe punkty zdobył 24 lutego 2004 roku w Trondheim, zajmując 25. miejsce w sprincie technika dowolną. Nieco ponad dwa lata później, w chińskim Changchun Amerykanin po raz pierwszy stanął na podium zawodów PŚ – w sprincie stylem dowolnym był trzeci, za Thobiasem Fredrikssonem ze Szwecji i Christophem Eigenmannem ze Szwajcarii. Najlepsze wyniki w PŚ osiągnął w sezonie 2009/2010, w którym zajął 19. miejsce w klasyfikacji generalnej, a w klasyfikacji sprintu był czwarty.
W 2006 roku wziął udział w igrzyskach olimpijskich w Turynie, gdzie był szesnasty w sprincie indywidualnym oraz trzynasty w drużynowym. Na rozgrywanych cztery lata później igrzyskach w Vancouver jego najlepszym wynikiem była dziewiąta pozycja w sprincie drużynowym. Najbliżej medalu na dużej międzynarodowej imprezie był podczas mistrzostw świata w Sapporo w 2007 roku, gdzie w sprincie indywidualnym stylem klasycznym zajął piąte miejsce.
Po sezonie 2019/2020 zakończył karierę.

</doc>
<doc id="1262334" url="https://pl.wikipedia.org/wiki?curid=1262334" title="Paulinho Da Costa">
Paulinho Da Costa

Paulinho Da Costa (ur. 31 maja 1948 w Rio de Janeiro) - brazylijski perkusista. Da Costa współpracował z takimi wykonawcami jak Michael Jackson, Quincy Jones, Lionel Richie, The Rolling Stones, The Commodores, The Pointer Sisters, Herbie Hancock, Ella Fitzgerald, Chuck Mangione, Barbra Streisand, Rod Stewart, Aretha Franklin, Barry White, The Carpenters, Dizzy Gillespie, Julio Iglesias, Diana Ross, Prince, Liza Minnelli, Curtis Mayfield, Janet Jackson, Paul Anka, Madonna, Miles Davis, Tracy Chapman, Paula Abdul, Whitney Houston, Diana Krall Toto, Natalie Cole, Phil Collins, John Patitucci, Patti LaBelle, Cher, Ricky Martin, Bobby McFerrin, Enrique Iglesias, Joe Satriani czy Bob Dylan.

</doc>
<doc id="1262335" url="https://pl.wikipedia.org/wiki?curid=1262335" title="Zastępca Prokuratora Generalnego">
Zastępca Prokuratora Generalnego



</doc>
<doc id="1262336" url="https://pl.wikipedia.org/wiki?curid=1262336" title="Dortmund Knappschaftskrankenhaus">
Dortmund Knappschaftskrankenhaus

Dortmund Knappschaftskrankenhaus – przystanek kolejowy w Dortmundzie, w kraju związkowym Nadrenia Północna-Westfalia, w Niemczech. Przystanek został wybudowany w latach 60. XX w. Znajdują się tu 2 perony.

</doc>
<doc id="1262338" url="https://pl.wikipedia.org/wiki?curid=1262338" title="Krzysztof Woliński (muzyk)">
Krzysztof Woliński (muzyk)

Krzysztof Woliński (ur. 9 grudnia 1954 r. w Lublinie) - polski gitarzysta jazzowy i kompozytor.
Absolwent warszawskiej Średniej Szkoły Muzycznej w klasie gitary klasycznej. Debiutował jako gitarzysta rockowy w zespołach amatorskich. W roku 1972 nawiązał współpracę z warszawskim klubem Stodoła, zakładając własne Trio Jazzowe z gitarzystą Andrzejem Kleszczewskim oraz Januszem Osipowiczem, grającym na gitarze i flecie. Z grupy tej w 1974 r. wyłonił się duet gitar klasycznych Completorium. Woliński był jego liderem i w duecie tym (rozrastającym się czasem do tria) występował na licznych festiwalach i koncertach (Wrocław, Warszawa, Katowice, Dania, Belgia). Duet został rozwiązany w 1984 r., przedtem jednak przewinęło się przez niego wielu muzyków: Zbigniew Kaute, Andrzej Łukasik, Stanisław Piotrowski, Piotr Witwicki. Współpracował też z takimi muzykami, jak: Kazimierz Jonkisz, Adam Lewandowski, Henryk Miśkiewicz, Marek Stach.
Jako gitarzysta i kompozytor współpracował z licznymi grupami muzycznymi (Big Warsaw Band, big-band Wiesława Pieregorólki) oraz muzykami wykonującymi jazz (Janusz Stokłosa).
W roku 1986 stworzył nowy zespół - Just Quartet wraz z Piotrem Biskupskim (perkusja), Mariuszem Bogdanowiczem (kontrabas), Janusz Strobel (gitara). Z grupą tą wiele nagrywał i koncertował w Polsce i za granicą (Austria, Finlandia, Hiszpania, NRD, Szwecja, Węgry, Zjednoczone Emiraty Arabskie, ZSRR).
W latach 80. XX wieku współpracował też jako gitarzysta z Henrykiem Alberem, Ewą Dałkowską, grupą Lonstar Band, Beatą Molak, Jackiem Różańskim. W kolejnej dekadzie (lata 90. XX wieku) natomiast m.in. z Włodzimierzem Nahornym, Maciejem Strzelczykiem oraz zespołem World Strings Trio.
W 2001 roku założył kolejny zespół - trio jazzowe (Krzysztof Woliński Trio) z perkusistą Adamem Lewandowskim i gitarzystą basowym Mirosławem Wiśniewskim.
Współpracuje też ze Stanisławem Cieślakiem.
Nagrody i wyróżnienia.
Indywidualne
Z zespołem Completorium

</doc>
<doc id="1262342" url="https://pl.wikipedia.org/wiki?curid=1262342" title="Kaskada (żonglerka)">
Kaskada (żonglerka)

Kaskada to jeden z najprostszych trików przy użyciu trzech piłeczek wykonywany przez żonglera. Notacja pozwalająca zapisywać większość żonglerskich trików za pomocą cyfr to siteswap – kaskada oznaczona jest cyfrą „3”. Przeciwna do niej jest kaskada odwrotna. 
Wykonywanie kaskady.
Podrzucamy do środka piłeczkę z ręki, w której trzymamy dwie piłeczki, gdy spada wyrzucamy z drugiej ręki piłeczkę „pod” spadającą i łapiemy tę, która spada. Czynność powtarzamy dowolną liczbę razy.

</doc>
<doc id="1262346" url="https://pl.wikipedia.org/wiki?curid=1262346" title="Kaskada odwrotna (żonglerka)">
Kaskada odwrotna (żonglerka)

Kaskada odwrotna to jeden z najprostszych trików przy użyciu trzech piłeczek.
Podrzucamy piłeczkę z ręki, w której trzymamy dwie piłeczki, gdy spada wyrzucamy z drugiej ręki piłeczkę „nad” spadającą i łapiemy tę, która spada. Czynność powtarzamy dowolną liczbę razy.
Przeciwna do niej jest kaskada.

</doc>
<doc id="1262347" url="https://pl.wikipedia.org/wiki?curid=1262347" title="John Patitucci">
John Patitucci

John Patitucci (ur. 22 grudnia 1959 w Nowym Jorku) – amerykański muzyk i kompozytor, basista oraz kontrabasista jazzowy.
Życiorys.
Patitucci jest Amerykaninem włoskiego pochodzenia, urodził się w Brooklynie (dzielnicy Nowego Jorku). Jego zdolności muzyczne ujawniły się wcześnie: zaczął grać na gitarze basowej gdy miał dziesięć lat, a w wieku lat 12 zaczął komponować i występować. W piętnastym roku życia opanował grę na gitarze akustycznej, a rok później na fortepianie. Po przeniesieniu się na zachód Stanów Zjednoczonych, podjął naukę w San Francisco State University i State University w Long Beach, gdzie uczył się gry na kontrabasie. Na początku lat 80. mieszkał i pracował w Los Angeles, grając często zarówno jako muzyk studyjny jak i podczas różnego rodzaju koncertów. Talent i wytężona praca sprawiły, że szybko zdobył uznanie i popularność. Jego kariera trwa już ponad trzy dekady. Gra na kontrabasie i gitarze basowej (zwykle na gitarze basowej Yamaha, której dwa modele sygnowane są jego nazwiskiem). Często pracuje jako aranżer, jest też producentem płyt swoich oraz innych artystów.
Jego artystyczna wrażliwość, muzyczna wyobraźnia oraz specyfika gry i uzyskiwanego brzmienia dały mu miejsce w pierwszym rzędzie twórców nowoczesnego jazzu (w tym i jego brazylijskiego nurtu) i sprawiły, że wywiera wpływ również na muzykę pop, a nawet na zespoły grające muzykę poważną.
Mieszka w Nowym Jorku z żoną Sachi, która jest wiolonczelistką i córkami: Gracie i Izabellą.
Koncerty, nagrania i kompozycje.
Patitucci wydał trzynaście albumów jako lider-solista. Oprócz tego jego nazwisko widnieje na albumach wielu innych artystów, bo zapraszali go do studia bluesmani, jazzmani i gwiazdy muzyki pop: B.B. King, Carole King, Bonnie Raitt, Joanne Brackeen, muzycy grupy Harvest, Wayne Shorter, Herbie Hancock, Michael Brecker, John Abercrombie, George Benson, Dizzy Gillespie, Was Not Was, Roby Duke, Dave Grusin, Natalie Cole, Bon Jovi, Queen Latifah, Sting i Carly Simon.
Grał też ze znanymi artystami brazylijskimi. Byli wśród nich Astrud Gilberto i Joao Gilberto, Ivan Lins, Milton Nascimento, Dori Caymmi, Joao Bosco, Airto Moreira i Flora Purim. Współpracował również z takimi kompozytorami muzyki filmowej jak: Jerry Goldsmith, Ry Cooder, Henry Mancini, Mark Isham czy John Williams. Został wybrany jako basista do zespołu prowadzonego przez założycieli wytwórni GRP Dave’a Grusina i Larry Rosena : GRP All-Star Big Band.
Występuje i nagrywa z zespołami tworzonymi przez siebie – np. The John Patitucci Quartet, albo też zostaje członkiem grup, których liderami są inni muzycy: Chick Corea (Chick Corea's Elektric Band and Akoustic Band), Herbie Hancock, Wayne Shorter, Stan Getz, Wynton Marsalis, Joshua Redman, Randy Brecker, Freddie Hubbard, Mulgrew Miller, Tony Williams, Hubert Laws, Danilo Pérez, John Scofield i Roger Waters.
Komponuje dla siebie i dla innych wykonawców: m.in. dla zespołów Elements (to kwartet smyczkowy), Absolute Ensemble i Ethel Ensemble, a dla włoskiej orkiestry kameralnej w Pescarze napisał utwór na sześciostrunową basową gitarę elektryczną i orkiestrę smyczkową (premierowe wykonanie we Włoszech w marcu 1995, z Patituccim jako solistą, a w sierpniu w Tokio przez New Japan Philharmonic Orchestra).
W 1998, wraz z Danilo Perezem na fortepianie, Patitucci tworzył Trio Roya Haynesa, które nagrało wysoko ocenioną przez krytyków płytę i objechało niemal cały świat podczas trasy koncertowej.
W 2000 odnawia kontakt z Wayne’em Shorterem i – będąc w składzie jego kwartetu (wraz z Danilo Perezem i Brianem Blade’em) – powtarza światową trasę latem 2001. I znów rezultatem tournée była nowa płyta koncertowa: "Footprints Live", nominowana do Grammy (natomiast studyjne już nagrania kwartetu, z 2003, czyli album "Alegria" był już nie tylko w gronie nominowanych ale i zdobywców Grammy).
Kolejne tournée, tym razem po Stanach Zjednoczonych, odbył Patitucci jesienią 2001, jako członek kwintetu złożonego z samych gwiazd. Direction in Music, czyli lider Herbie Hancock oraz Michael Brecker, Roy Hargrove, Brian Blade i John Patitucci zarejestrowali swe koncerty na płycie "Live at Massey Hall" i zdobyli tą płytą nagrodę Grammy.
W styczniu 2003, zaproszony przez Michaela Breckera, pracował wraz z innymi nad nagraniem płyty "Wide Angles" (ten album Breckera zdobył nagrodę Grammy).
Również w 2003 poproszono Patitucciego, by napisał utwór, który wraz z jemu podobnymi, ale komponowanymi przez innych muzyków, złożył się na całość nazwaną „Snapshots”, a wykonywaną przez kwartet smyczkowy Elements.
W styczniu 2004 w Paryżu, w ramach tygodnia koncertów różnych formacji muzycznych Kwartet Wayne’a Shortera (z Patituccim) występował wraz z orkiestrą symfoniczną z Lyonu (pod dyr. Davida Robertsona). Kolejne występy na żywo to: letnia trasa koncertowa po Europie ze sformowanym ponownie zespołem Chicka Corei, później – już w Stanach Zjednoczonych, w Detroit – udział w koncercie w Orchestra Hall znanego pianisty Kenny Barrona, na terenie uczelni artystycznej Concordia College w koncercie muzyki kameralnej, gdzie m.in. z grającym na altówce Lawrence’em Duttonem wykonywał utwory Bacha i Mendelssohna. Oprócz tego Patitucci występował: ze swoim własnym zespołem, z John Scofield Trio i grupą, utworzoną przez Roya Haynesa – Birds of a Feather (z Kennym Garrettem, Nicholasem Paytonem i Davidem Kikoskim). W tym samym roku basista towarzyszył w studiu nagrań pianiście Hankowi Jonesowi. Zaprosił go również do studia Herbie Hancock oraz producenci tworzący ścieżkę dźwiękową do filmu „The Manchurian Candidate” (z Denzelem Washingtonem).
W 2005 Patitucci nagrywał i koncertował z Jackiem DeJohnette’em, Danilo Perezem, Steve’em Khanem i ponownie z Hankiem Jonesem i Kennym Barronem. Po raz kolejny wziął udział w koncertach w Concordia College, wykonując utwór „Gardens and Pools”, skomponowany dla zaprzyjaźnionego z basistą Larry’ego Duttona. Dla Bridge Records nagrywał „Dialogues with the Double Bass” ze swym przyjacielem, także basistą, Jeremym McCoyem oraz orkiestrą Metropolitan Opera.
Kontynuując współpracę z Wayne Shorter Quartet, występował z nim m.in. w Carnegie Hall podczas JVC Jazz Festival oraz nagrał kolejną płytę zatytułowaną "Beyond the Sound Barrier". W 2006 album ten zdobył nagrodę Grammy w kategorii Best Jazz Instrumental Album. Realizując własne projekty sformował trio z gitarzystą Adamem Rogersem i zmieniającymi się perkusistami, którymi byli Brian Blade, Clarence Penn i Nasheet Waits.
Nagrody i inne formy uznania.
Zdobył dwie nagrody Grammy: za wykonanie i za kompozycję, a piętnastokrotnie był wśród nominowanych. Nagrodę tę otrzymywały też zespoły, których był członkiem lub płyty, w nagraniu których wziął udział.
Jego pierwszy solowy album "John Patitucci" doszedł do pierwszego miejsca na listach Billboard Jazz.
W 1986 roku przez członków National Academy of Recording Arts and Sciences (NARAS) został wybrany, jako kontrabasista, MVP („najbardziej wartościowym muzykiem”). Zdobył pierwsze miejsce w ankietach: Guitar Player Magazine (Najlepszy kontrabasista jazzowy w 1992, 1994 i 1995 roku) oraz ankietach czytelników Bass Player Magazine (Najlepszy kontrabasista jazzowy w 1993, 1994, 1995 i 1996 roku).
Był jurorem podczas 8. edycji Independent Music Awards, promujących i doceniających osiągnięcia muzyków niezależnych.
W 1999 był główną postacią międzynarodowego spotkania basistów (International Society of Bassists).
Działalność pedagogiczna.
Wykładał w szkołach muzycznych wielu krajów, był dyrektorem artystycznym Bass Collective, szkoły dla basistów w Nowym Jorku. Współpracuje także z Thelonious Monk Institute of Jazz, a w 2000 uczestniczył w programie nauki jazzu w Waszyngtonie (Betty Carter Jazz Ahead). W 2003 r. został mianowany profesorem City College of New York (Jazz Studies).

</doc>
<doc id="1262360" url="https://pl.wikipedia.org/wiki?curid=1262360" title="Ricoe">
Ricoe



</doc>
<doc id="1262371" url="https://pl.wikipedia.org/wiki?curid=1262371" title="Objawy pozapiramidowe">
Objawy pozapiramidowe



</doc>
<doc id="1262379" url="https://pl.wikipedia.org/wiki?curid=1262379" title="Wojewodowie wendeńscy">
Wojewodowie wendeńscy

Wojewodowie wendeńscy

</doc>
<doc id="1262384" url="https://pl.wikipedia.org/wiki?curid=1262384" title="Aleksander Iwaniec">
Aleksander Iwaniec

Aleksander Iwaniec (ur. 16 marca 1940 w Warszawie, zm. 9 marca 1974 w Serokach) – polski aktor.
Życiorys.
W 1960 ukończył studia na Wydziale Aktorskim PWSTiF w Łodzi.
Zginął w wypadku samochodowym. Został pochowany na Cmentarzu Wojskowym na Powązkach w Warszawie (kwatera B36-6-25).

</doc>
<doc id="1262386" url="https://pl.wikipedia.org/wiki?curid=1262386" title="Kościół Świętego Jana w Wilnie">
Kościół Świętego Jana w Wilnie

Kościół Świętego Jana (lit. "Šv. Jonų bažnyčia"), także: kościół Świętego Jana Chrzciciela i Świętego Jana Apostoła i Ewangelisty (lit. "Vilniaus Šv. Jono Krikštytojo ir Šv. Jono apaštalo ir evangelisto bažnyčia") – kościół na Starym Mieście w Wilnie, w zespole gmachów Uniwersytetu Wileńskiego.
Kościół ten, przeznaczony pierwotnie na farę miasta Wilna, ufundowany został przez Władysława Jagiełłę, jak głosi tradycja na miejscu wcześniej wykorzystywanym do celów kultu pogańskiego. Pierwsza budowla, której wznoszenie zainicjowano najpewniej wkrótce po chrzcie Litwy (w 1387 r.) a zakończono (lub przynajmniej poważnie zaawansowano) najpewniej do konsekracji w 1427 r., miała postać pięcioprzęsłowej, trójnawowej hali z wyodrębnionym, trójbocznie zamkniętym prezbiterium (którego relikty odnaleziono w toku powojennych prac badawczych). Mury z zewnątrz opięte były przyporami, nawy rozdzielały zaś ośmioboczne filary. Wnętrze najprawdopodobniej w całości było sklepione. Opisana pierwsza faza budowlana zasadniczo zachowała się do dziś i stanowi zachodnią połowę kościoła (mury zewnętrzne aż do piątego licząc od zachodu przęsła, oraz cztery pary – licząc także od zachodu – filarów we wnętrzu). W planie i bryle ta pierwsza świątynia nawiązywała do architektury sakralnej z terenu państwa krzyżackiego i regionów leżących w jego strefie oddziaływania (jak choćby Mazowsze – patrz: fara św. Jana w Warszawie, dzisiejsza katedra).
U schyłku średniowiecza, w 2. połowie XV wieku lub może nawet w początku stulecia XVI, doszło do poważnej rozbudowy. Wyburzono stare, stosunkowo niewielkie prezbiterium, zastępując je monumentalnym, trójnawowym chórem z obejściem, zamkniętym połową sześcioboku. Obiekt osiągnął tym samym długość 68 m – czyli tyle co obecnie. Z racji halowej dyspozycji części zachodniej (czyli korpusu), nowo wzniesionej części (prezbiterialnej) również nadano układ halowy (nawy boczne przechodzące w obejście otrzymały tę samą wysokość co nawa główna), stosując też podobne ośmioboczne filary, choć smuklejsze w proporcjach. Co istotne, system konstrukcyjny zastosowany w partii wschodniej różnił się wyraźnie od tego w starszej partii zachodniej: zgodnie z panującymi w architekturze ok. 1500 r. tendencjami przypory „wciągnięto” do środka, co czyniło ściany zewnętrzne płaskimi, zaś wewnątrz kościoła między przyporami powstawały przestrzenie na kształt nisz, nadające się na umieszczenie niewielkich ołtarzy bocznych i organizację w tych miejscach kaplic. Przedstawiona forma świątyni wzorowała się na późnogotyckiej architekturze sakralnej dużych miast pobrzeża Bałtyku, w których model wielobocznie zamkniętej od wschodu, obszernej hali z ambitem stał się w XV stuleciu dość popularny (np. fara mariacka w Stargardzie, fara św. Jakuba w Szczecinie, fara w Chojnie, kościół św. Mikołaja w Berlinie czy ).
Najpewniej w powyżej opisanym kształcie świątynia prezentowała się w 1571 r., kiedy król Zygmunt August, jako monarcha dzierżący prawo patronatu nad kościołem, przekazał go sprowadzonym do miasta jezuitom. Jezuici, których kolegium wkrótce – w 1579 r. dzięki Stefanowi Batoremu zyskało status uniwersytetu, skupili się na budowie zabudowań klasztornych i kolegiackich, zadowalając się w pełni obszernym kościołem. Poddali świątynię początkowo tylko niewielkim adaptacjom, dobudowując kaplice boczne i zakrystię oraz wymieniając czy dodając nowe wyposażenie (ołtarze, ambonę, organy itp.). Nawet odbudowy po pożarach z 1610 i 1655 r. nie zmieniły zasadniczo kształtu kościoła, mimo częściowego zawalenia się sklepień. Dopiero kolejny tego rodzaju kataklizm z 1737 r. spowodował, że świątynia jezuicka (jak i szereg innych spalonych w tym samym pożarze kościołów wileńskich) stała się przedmiotem poważniejszych działań budowlanych, stwarzając też okazję do ozdobienia i wyposażenia wnętrza w nowe sprzęty, reprezentujące późnobarokowy okres rozwoju sztuki w Wilnie. Wówczas właśnie, w toku odbudowy prowadzonej pod kierunkiem Jana Krzysztofa Glaubitza, między 1738 a 1749 rokiem, powstała współcześnie zachowana a bardzo charakterystyczna rokokowa, rozrzeźbiona fasada, będąca jednym z najbardziej kojarzonych z Wilnem motywów architektonicznych. Dekorowanie wnętrza i wypełnianie go wyposażeniem, w tym aż dziesięcioma ołtarzami, trwało aż do lat 60. XVIII wieku.
Zwrócić należy uwagę, że w związku z pełnieniem przez świątynię funkcji kościoła uniwersyteckiego – odbywały się tu nie tylko nabożeństwa, ale też i nieraz dysputy naukowe. Kościół św. Jana pozostawał w rękach jezuitów aż do kasaty zakonu w 1773 r. Budowla została przebudowana w latach 1825–1829 zgodnie z wytycznymi specjalnie powołanej komisji, którą kierował Karol Podczaszyński, dokonano zmian w stylu klasycystycznym, m.in. przebudowując fasadę świątyni. Zniszczono wówczas trzynaście ołtarzy, skuto stiuki oraz zamalowano freski. Rozebrano przylegającą do południowej elewacji barokową kaplicę, a od ulicy św. Jana dobudowano przedsionek.
Po zamknięciu uniwersytetu w 1832 r. kościół św. Jana nadal pełnił swoją funkcję sakralną, stając się jednocześnie miejscem uroczystości patriotycznych i swego rodzaju polskim panteonem narodowym. Dla upamiętnienia wielkich Polaków wzniesiono tutaj m.in. pomniki: Adama Mickiewicza, Władysława Syrokomli, Tadeusza Kościuszki, Stanisława Moniuszki, Antoniego Edwarda Odyńca. W miejscu zburzonych ołtarzy ustawiono posągi świętych, które pochodziły z zamkniętych kościołów św. Kazimierza, św. Ignacego i kościoła franciszkanów, przeniesiono tu również organy z kościoła jezuickiego w Połocku.
W 1919 r. ponownie stał się kościołem akademickim, na fasadzie umieszczono tablicę upamiętniającą pierwszych rektorów uczelni Piotra Skargę i Jakuba Wujka. Podczas władzy radzieckiej świątynię zdewastowano i ograbiono, a następnie przekształcono na magazyn, a od 1963 r. mieściło się tu Muzeum Nauki i Techniki. W 1979 r. podczas obchodów czterechsetlecia uniwersytetu w kościele umieszczono Muzeum Uniwersytetu Wileńskiego. Został przywrócony celom sakralnym w 1991 r.
Obok kościoła wznosi się wysoka (68 m) dzwonnica przylegająca do Auli Kolumnowej uniwersytetu.

</doc>
<doc id="1262388" url="https://pl.wikipedia.org/wiki?curid=1262388" title="Wojewodowie dorpaccy">
Wojewodowie dorpaccy

Wojewodowie dorpaccy (derpscy) – wojewodowie województwa dorpackiego Rzeczypospolitej Obojga Narodów:

</doc>
<doc id="1262390" url="https://pl.wikipedia.org/wiki?curid=1262390" title="Aster chiński">
Aster chiński

Aster chiński, aster zwyczajny, gwiazdosz chiński ("Callistephus chinensis" ) – gatunek rośliny należący do rodziny astrowatych. Nazwa polska jest myląca, bowiem gatunek ten nie jest już zaliczany do rodzaju aster ("Aster"), lecz do odrębnego, monotypowego rodzaju – "Callistephus". Nazwa aster chiński, pochodząca od łacińskiej nazwy "Aster chinensis", nadanej temu gatunkowi przez Karola Linneusza, tak się jednak utrwaliła, że funkcjonuje do dzisiaj. Wprowadzona została nowa nazwa tego gatunku – gwiazdosz chiński, ale nie zyskała jak dotąd popularności. Roślina pochodzi z Chin i Japonii, w Polsce jest uprawiana jako jednoroczna roślina ozdobna.
Odmiany.
Istnieje ok. 1000 odmian. Ze względu na budowę koszyczków dzieli się je na kilka grup:
Ze względu na wysokość odmiany dzieli się także na wysokie, średnio wysokie i karłowate, zaś ze względu na porę kwitnienia na wczesne, średnio wczesne i późne.

</doc>
<doc id="1262394" url="https://pl.wikipedia.org/wiki?curid=1262394" title="Penicyliny z inhibitorem">
Penicyliny z inhibitorem



</doc>
<doc id="1262395" url="https://pl.wikipedia.org/wiki?curid=1262395" title="Callistephus chinensis">
Callistephus chinensis



</doc>
<doc id="1262397" url="https://pl.wikipedia.org/wiki?curid=1262397" title="Aster chinensis">
Aster chinensis



</doc>
<doc id="1262402" url="https://pl.wikipedia.org/wiki?curid=1262402" title="Jarnik">
Jarnik

Jarnik ("Samolus" ) – rodzaj roślin z rodziny pierwiosnkowatych. Obejmuje 12–14 gatunków. Rośliny te występują głównie na słonych mokradłach w rejonie wybrzeży na półkuli południowej; w Ameryce Południowej i w południowej Afryce, poza tym w Ameryce Środkowej i Północnej (3 gatunki) oraz w Eurazji, w której rozprzestrzeniony jest jeden gatunek – jarnik solankowy, będący także jedynym przedstawicielem rodzaju we florze polskiej.
Systematyka.
Rodzaj z plemienia "Samoleae" z podrodziny "Theophrastoideae" z rodziny pierwiosnkowatych "Primulaceae".

</doc>
<doc id="1262404" url="https://pl.wikipedia.org/wiki?curid=1262404" title="Dom Rodzinny Ojca Świętego Jana Pawła II w Wadowicach">
Dom Rodzinny Ojca Świętego Jana Pawła II w Wadowicach

Dom Rodzinny Ojca Świętego Jana Pawła II w Wadowicach – muzeum w domu rodzinnym papieża Jana Pawła II mieszczące się przy ulicy Kościelnej 7 (dawniej Rynek 2) w Wadowicach obok Bazyliki Ofiarowania NMP, dokumentujące życie i działalność kapłańską, a także związki papieża z Wadowicami.
Misją Muzeum jest upamiętnianie i upowszechnianie wiedzy na temat życia i nauczania Ojca Świętego Jana Pawła II, którego pontyfikat i przesłanie zajmuje wyjątkowe miejsce w polskim dziedzictwie narodowym. Muzeum stara się przekazywać kolejnym pokoleniom osobę Jana Pawła II – jako wzór człowieka szlachetnego, mądrego, otwartego na innych ludzi, cieszącego się autorytetem i szacunkiem.
Muzeum zwiedzane jest przez około 250 tys. turystów rocznie.
Historia.
Historia kamienicy.
W XIX wieku kamienicę, będąca obecnie siedzibą muzeum, posiadał wiceburmistrz Wadowic, farmaceuta Seweryn Kurowski, uczestnik powstania styczniowego. W 1905 nabył ją cukiernik Józef Lisko, który w 1911 odsprzedał ją kupcowi Chaimowi Bałamuthowi, prezesowi gminy żydowskiej i radnemu miejskiemu. Właściciel posiadał na parterze od strony rynku sklep z artykułami technicznymi i elektrycznymi, od strony podwórza wynajmował pomieszczenia zakładowi introligatorskiemu Adolfa Zadory, natomiast piętro przeznaczył na lokale czynszowe.
Jan Paweł II.
Małżeństwo Karol i Emilia Wojtyłowie z synem Edmundem wynajęli mieszkanie w gmachu obecnego muzeum w 1919 i mieszkali tam do 1938. 18 maja 1920 w sypialni przyszedł na świat Karol Wojtyła, późniejszy Jan Paweł II. W tym domu zmarła też 13 kwietnia 1929 Emilia Wojtyła, matka papieża.
Karol Wojtyła (junior) mieszkał tam przez cały okres nauki, aż do uzyskania matury w tutejszym Państwowym Gimnazjum Męskim im. Marcina Wadowity.
Utworzenie muzeum.
30 lat Muzeum
Wnętrze.
W skład Muzeum wchodzi dawne, dwupokojowe mieszkanie Wojtyłów, złożone z sypialni, salonu i kuchni. Ekspozycja powiększyła się z dawnych 200 m kw. do ponad 1200 m kw. na czterech kondygnacjach, m.in. dzięki powiększeniu i zaadaptowaniu piwnic oraz poddasza. Multimedia, animacje i autentyczne elementy ekspozycji pomagają oddać charakter spotkań Jana Pawła II z drugim człowiekiem.
Z wyposażenia z czasów zamieszkania przez rodzinę Wojtyłów pochodzi oryginalny kaflowy piec kuchenny, a także parę naczyń, półka, stolik i kosz na bieliznę. Również portrety rodzinne powróciły na swoje pierwotne miejsce. Na ekspozycję składają się zarówno eksponaty związane z latami przeżytymi w tej kamienicy (głównie fotografie Karola Wojtyły i jego rodziny, kopie świadectw szkolnych i dyplomów), jak i dokumenty z życia studenckiego, a potem kapłańskiego w Krakowie i Watykanie, w tym m.in. różne dokumenty podpisane przez Wojtyłę, cztery jego sutanny z różnych etapów kariery duchownej: kapłańska, biskupia, kardynalska, papieska, ale także czapka i modlitewnik.
Wiele zdjęć z pontyfikatu papieża jest autorstwa Adama Bujaka.
Sportowo – turystyczne zainteresowania Karola Wojtyły przypominają jego narty, wiosło i plecak, a pasję literacką kilka rękopisów (m.in. sztuki "Brat naszego Boga").
Rozbudowa muzeum.
W 2009 roku przygotowano projekt przebudowy Muzeum Domu Rodzinnego Ojca Świętego Jana Pawła II w Wadowicach. Projekt zakładał czterokrotne powiększenie ekspozycji do ponad1000 m kw. na czterech kondygnacjach: piwnica, parter, pierwsze piętro i poddasze.
Mieszkanie Wojtyłów i sklep Balamutha, mieszczące się w kamienicy, jak również sam budynek, odzyskały wygląd z lat 20. ubiegłego wieku, rozkład sal w muzeum został uporządkowany tematycznie i chronologicznie, zainstalowano nowoczesne urządzenia multimedialne.
Rozbudowa Muzeum była wspólnie finansowane przez Ministerstwo Kultury i Dziedzictwa Narodowego,
Województwo Małopolskie, Kurię Metropolitarną w Krakowie i Gminę Wadowice. Muzeum Dom Rodzinny Ojca Świętego Jana Pawła II zostało zaprojektowane przez Pracownię Kłaput Project – twórców koncepcji m.in. Muzeum Powstania Warszawskiego, cieszącego się dużym uznaniem.
Prace remontowe prowadzone były w okresie 2010-2014. Uroczyste otwarcie nowego Muzeum miało miejsce 9 kwietnia 2014.

</doc>
<doc id="1262405" url="https://pl.wikipedia.org/wiki?curid=1262405" title="Drugi rząd Harolda Wilsona">
Drugi rząd Harolda Wilsona

Drugi rząd Partii Pracy pod przewodnictwem Harolda Wilsona powstał po wyborach w kwietniu 1966 r. i przetrwał do wyborczej porażki laburzystów w czerwcu 1970 r.

</doc>
<doc id="1262406" url="https://pl.wikipedia.org/wiki?curid=1262406" title="Pascal Engel">
Pascal Engel

Pascal Engel (ur. w 1954) – francuski filozof i logik, profesor filozofii na Uniwersytecie Genewskim, poprzednio profesor Paris-Sorbonne.
Elementy biograficzne.
Absolwent École normale supérieure, Pascal Engel jest specjalistą w dziedzinie filozofii umysłu, filozofii logiki i filozofii języka. Zaczął swoją pracę filozoficzną od badań nad filozofią Saula Kripke. Wprowadził do filozofii francuskiej idee Donalda Davidsona, których był także krytykiem. Jednym z centralnych tematów jego prac jest problematyka prawdy, zajmuje się także epistemologią. Był jednym z pierwszych "filozofów analitycznych" we Francji. Jest jednym z członków założycieli European Society for Analytic Philosophy (ESAP).
Pracował na uniwersytecie w Grenoble, Caen i Paryżu (IV). Obecnie wykłada w Genewie, i jest redaktorem naczelnym pisma "dialectica". 

</doc>
<doc id="1262408" url="https://pl.wikipedia.org/wiki?curid=1262408" title="Penicylina z inhibitorem">
Penicylina z inhibitorem



</doc>
<doc id="1262413" url="https://pl.wikipedia.org/wiki?curid=1262413" title="Rój (powieść)">
Rój (powieść)

Rój / Predator (ang. "Prey") – powieść Michaela Crichtona z 2002 roku, należąca do gatunku technothriller.
Streszczenie.
Narratorem powieści jest Jack Forman, bezrobotny programista, który zajmował się sztuczną inteligencją. Został zwolniony za próbę wyjawienia skandalu, który miał miejsce w firmie, która go zatrudniała. Wskutek tego faktu, żadna inna firma nie chce go zatrudnić, a on jest zmuszony odgrywać rolę "gospodyni domowej", podczas gdy jego żona Julia pracuje w Xymos, firmie zajmującej się nanorobotyką. Xymos jest bliska udoskonalenia rewolucyjnej technologii kreowania obrazów w medycynie w oparciu o nanotechnologię. 
Córeczka Jacka, Amanda dostaje dziwnej wysypki, która zaczyna po krótkim czasie zagrażać jej życiu. Jack zawozi córeczkę do szpitala, lecz lekarze nie są w stanie znaleźć przyczyny. Jednak po wykonaniu prześwietlenia metodą rezonansu magnetycznego, Amanda niemal natychmiast zostaje wyleczona. Jakiś czas później, Jack ze zdziwieniem stwierdza skorodowanie karty pamięci odtwarzacza mp3, który należy do jego syna. W międzyczasie Jack zaczyna podejrzewać, że jego żona ma romans, gdyż zachowuje się coraz bardziej podejrzanie.
Stara firma Jacka, która została wykonawcą dla Xymosu, składa mu ofertę aby ten pomógł im rozwiązać problem dotyczący oprogramowania. W tym samym czasie siostra Jacka zjawia się z wizytą u niego, w ramach oderwania się od ciężkiej pracy psychologa. Podczas wspólnej kolacji Ellen również zauważa dziwne zachowanie Julii. Tuż po posiłku Julia szybko opuszcza dom, wyjeżdżając do pracy. Jednak w kilka minut później ma miejsce wypadek samochodowy.
Na miejscu zdarzenia, Jack spostrzega podejrzanych ludzi w vanie, który ma identyczny grawerunek jak ukryte urządzenie schowane pod łóżeczkiem córeczki. To, oraz ciekawość jak i determinacja powodują, że przyjmuje ofertę pracy dla firmy. Ellen zostaje w domu i podejmuje się opieki nad dziećmi.
Jack wyjeżdża do odległej placówki Xymosu znajdującej się w Nevadzie. Tuż po przybyciu, kierownik Xymosu - Ricky, oprowadza go po budynku i wyjaśnia, że firma jest podwykonawcą Departamentu Obrony. Projekt dotyczy stworzenia roju nanorobotów, które będą spełniać funkcję kamery do celów rozpoznawczych i szpiegowskich. Rój jest tworem genetycznie zmodyfikowanych bakterii E. coli, które potrafią tworzyć masowo nowe nanoroboty z surowców. Jednak, na otwartym terenie rój nie jest w stanie funkcjonować, gdyż nawet lekki wiatr jest w stanie go rozpędzić. Tego właśnie problemu nie potrafią rozwiązać programiści z zespołu inżynieryjnego. Skutkiem tego Pentagon postanowił rozwiązać umowę z nimi. Ricky odkrywa, że firma budująca placówkę źle zaprojektowała filtry w przewodach wentylacyjnych. Przez to bakterie i nanoboty wydostają się na pustynię, tworząc własny rój. Te roje posiadają własną pamięć i są zasilane energią słoneczną. Stają się samowystarczalne, same się reprodukują i ewoluują bardzo szybko. Co jeszcze bardziej niepokojące to, że rój zaczyna przejawiać szczątkową inteligencję oraz drapieżne zachowanie: atakują i mordują małe zwierzęta. Jack nie jest w stanie wyjaśnić takiego zachowania, biorąc pod uwagę fakt, jak twierdzi Ricky, kod nie obejmował algorytmów zezwalających na ewolucję genetyczną.
W placówce dołączają do niego jego starzy członkowie zespołu programistów - Mae, Charley, David, Rosie i Bobby. Gdy rój zabija królika, Jack razem z Mae wyrusza na zewnątrz aby to zbadać. Ta stwierdza, że królik zdechł przez uduszenie - nanoboty zablokowały oskrzela zwierzęcia. Mae wraca do placówki po odpowiedni sprzęt, Jack czeka na nią na zewnątrz. Nagle pojawiają się dwa roje. Jack przez chwilę jest w stanie je przechytrzyć wykorzystując wiedzę o tym jak zostały zaprogramowane. Jednak roje po chwili się adaptują i trik na nie przestaje działać. Roje atakują Jacka, ale temu udaje się dostać przez śluzę powietrzną do laboratorium. Tam traci przytomność.
Po odzyskaniu świadomości Mae informuje go, że to utrata przytomności spowodowana była wstrząsem anafilaktycznym. Jack przedstawia sytuację zespołowi i dochodzi do wniosku, że rój musi mieć gdzieś na pustyni ul - gniazdo, gdzie się reprodukuje. Postanawiają odnaleźć ul oznaczając rój radioaktywnym izotopem i pójść jego śladem w nocy. Zrywa się mocny wiatr, co zmusza rój do pozostania w stanie uśpienia, zespół wybiera się do chaty, w której znajdują się izotopy. Jednak wiatr zamiera i cztery roje otaczają chatę. Jack wykorzystuje ponownie wiedzę o oprogramowaniu roju i wprawia roje w zakłopotanie. Ustawia ludzi w formacji podobnej do stada ptaków. Jednak David przechodzi załamanie i wyrywa się z formacji. Zaczyna biec w stronę kompleksu. Otacza go rój, Rosie biegnie za nim i próbuje mu pomóc. Jednak bez efektu, rój zabija ich oboje. We trójkę, Jack i reszta nie są w stanie przechytrzyć roju. Znajdują schronienie w samochodach zaparkowanych przed budynkiem. Rój próbuje wedrzeć się do samochodów. Mae i Jack zauważają, że roje znów wyewoluowały. Teraz próbują zmylić swoje ofiary udając obrazy ludzi niczym w odbiciu lustrzanym. To z pewnością nie było zawarte w ich oryginalnym oprogramowaniu. W końcu rojom udaje się wedrzeć do samochodów poprzez dach. Jednak znów zrywa się wiatr i Jack z Mae uciekają drzwiami. Charley przed utratą przytomności pryska roje izotopem. Mae i Jack uciekają do laboratorium. Jack próbuje uratować Charleya. Wsiada na motor i wprawia w zakłopotanie rój zmieniając prędkość. W końcu obaj z Charleyem wracają bezpiecznie do laboratorium.
Jack i reszta uratowanych próbują dojść do siebie po ataku roju. Podczas kolacji Charley zastanawia się czy nanocząsteczki mogły dostać się do mózgu. Jack nad tym rozmyśla. Nagle rozlega się alarm. Na zewnątrz budynku pojawia się "Ricky". Zespół uświadamia sobie, że to tak naprawdę nanoroje przybrały prymitywną postać Ricky'ego. Roje zyskały możliwość naśladowania swojej ofiary.
Jack, Mae i Bobby wyruszają w nocy w poszukiwaniu ula. Znajdują go w jaskini i udaje im się go wysadzić w powietrze za pomocą ładunków wybuchowych i koktajli Mołotowa. Wracają wyczerpani do budynku.
W tym czasie do firmy przylatuje Julia, żona Jacka, która po podejrzanym wypadku została hospitalizowana. Gdy Jack, Mae i Bobby wracają, zostają entuzjastycznie powitani przez Julię i Ricky'ego. Julia przeprasza Jacka za swoje zachowanie w ostatnich tygodniach. Jemu jednak nie w głowie domowe sprawy. Julia próbuje go pocałować, jednak przerywa im Ricky. Znalazł martwego Charleya w zamkniętym pokoju, w którym pojawił się rój. Dodatkowo uszkodzone zostały kable telefoniczne. Jack nie może zrozumieć jakim cudem rój dostał się do środka budynku, który jest rygorystycznie chroniony oraz uszczelniony. Dlaczego Charley uszkodził łączność? Dlaczego Julia i Ricky mają niepodobne do nich teorie na temat śmierci Charleya? Mae i Jack stają się podejrzliwi.
Jack udaje się na spoczynek i ma okropny koszmar. Następnego dnia odnajduje Mae, która przegląda zapisy z kamer bezpieczeństwa (według Ricky'ego zapisy te zniknęły na skutek przeciętych kabli). Dla Jacka to przerażający widok, widzi nagranie, na którym Ricky i Julia całują się. Widać również bójkę pomiędzy Charleyem i Rickym. Walka kończy się w pomieszczeniu komunikacyjnym, gdzie Julia całowała Charleya, wstrzykując rój w jego usta. Julia zaskakuje oglądających nagle wchodząc do pokoju, zaczyna być podejrzliwa.
W końcu Jack i Mae zdają sobie sprawę, że wszyscy w budynku oprócz ich dwojga zostali zainfekowani pasożytniczą wersją nanobotów, które potrafią sterować swoimi nosicielami. Te nanoboty wyewoluowały niezależnie od pozostałych rojów w wersję łagodniejszą, która powoli pochłania swojego nosiciela, dzięki temu nosiciel może normalnie przemieszczać się i zarażać innych.
Jack wpada na pomysł zanieczyszczenia systemu zraszaczy bakteriofagami, które mogłyby zabić nanoboty produkujące bakterie E. coli. Mae przekazuje pojemnik z bakteriofagami reszcie zespołu, podczas gdy Jack potajemnie wyrusza do systemu zraszaczy. Jednakże pozostali nie dają się łatwo nabrać i Julia całuje Mae. Ale Mae zdołała wcześniej wypić bakteriofagi i nie zostaje zarażona. Jack zostaje złapany, jednak udaje mu się przedrzeć do systemu zraszaczy. Próbując udaremnić sabotaż, Ricky wyłącza system bezpieczeństwa, co powoduje eksplozję kanału produkcyjnego, który zawiera bakterie. W panice, włączają system bezpieczeństwa, pokrywając się bakteriami ze zraszaczy. To zabija ich oraz sam szczep. Jack i Mae uciekają z budynku helikopterem na chwilę przed eksplozją całego kompleksu spowodowaną przez wyciek gazu.
Jack składa do kupy wszystkie brakujące elementy. Wysypka Amandy spowodowana została przez bakterie produkujące gamma, które podrażniały skórę. Silne pole magnetyczne rezonansu odrzuciło nanoboty produkujące bakterie. Odtwarzacz mp3 jego syna również został uszkodzony przez te same nanoboty. Prawdopodobnie Julia przyniosła je do domu. Jack odkrywa w laptopie Julii emaila, który jasno wskazuje, że rój nieprzypadkowo i celowo został wypuszczony na wolność. To Julia autoryzowała wypuszczenie roju, mieli nadzieję, że rój sam wyewoluuje i rozwiąże problem. jednak nie przewidzieli konsekwencji. Rój zainfekował Julię i Ricky'ego, wpływając też później na ich działania.
Jack wraca do domu i aplikuje bakteriofagi swoim dzieciom i sobie. Nie jest pewien przyszłości. Mae jest na spotkaniu, próbuje przekonać wszystkich o powadze i głębi tego problemu. Wszyscy, którzy weszli w kontakt z rojem, nie żyją. Wyjątkiem jest Mae, Jack i dzieci Jacka. Roje zostały zniszczone, ale niektóre nanoboty produkujące bakterie mogły przetrwać. W domu Jacka jego dzieci Eric, Nicole i mała Amanda zaczynają wymiotować. Jack ma zawroty głowy. Wie, że nie ma wyboru i musi zaaplikować sobie, dzieciom i siostrze bakteriofagi, aby zabić wszelkie możliwe roje, które mogą panoszyć się w ich ciałach.

</doc>
<doc id="1262419" url="https://pl.wikipedia.org/wiki?curid=1262419" title="Pōmare III">
Pōmare III

Pōmare III (ur. 25 czerwca 1820, zm. 8 stycznia 1827), bardziej znany jako Teriʻitariʻa Pōmare III – król Tahiti w latach 1821–1827, drugi syn Pōmare II. Wstąpił na tron 7 grudnia 1821, został koronowany 21 kwietnia 1824. Przez cały okres jego rządów władzę sprawowała Rada Regencyjna. Zmarł 8 stycznia 1827 na dyzenterię.

</doc>
<doc id="1262422" url="https://pl.wikipedia.org/wiki?curid=1262422" title="Post-punk revival">
Post-punk revival

Post-punk revival (określany też jako new wave revival, garage rock revival lub new rock revolution) – gatunek rocka alternatywnego, który rozwijał się pod koniec lat 1990. i na początku XXI wieku, czerpiący inspirację z brzmienia i estetyki garage rocka, post punk i new wave. 
Główny udział w komercyjnym sukcesie gatunku miały cztery zespoły: The Strokes, wywodzący się z nowojorskiej sceny, ze swoim debiutanckim albumem "Is This It"; The White Stripes z Detroit (album "White Blood Cells"); The Hives ze Szwecji (album "Your New Favourite Band") oraz The Vines z Australii (album "Highly Evolved"). Wskrzeszenie post punka okazało się jednak dość krótkotrwałe. Do końca pierwszej dekady XXI w. wiele zespołów zaliczanych do tego ruchu muzycznego rozpadło się, ograniczyło działalność lub zajęło się innymi gatunkami i tylko nieliczne miały wpływ na listy przebojów.

</doc>
<doc id="1262423" url="https://pl.wikipedia.org/wiki?curid=1262423" title="Heinrich Dorn">
Heinrich Dorn

Heinrich Ludwig Egmont Dorn (ur. 14 października 1804 w Królewcu, zm. 10 stycznia 1892 w Berlinie) – niemiecki kompozytor, nauczyciel Roberta Schumanna, pisał opery, utwory fortepianowe i liczne pieśni, był też teoretykiem i krytykiem.

</doc>
<doc id="1262429" url="https://pl.wikipedia.org/wiki?curid=1262429" title="Wolf Bickel">
Wolf Bickel

Wolf Bickel (ur. 1942) – niemiecki astronom amator. W latach 1995–2017 odkrył 862 planetoidy. Obserwacji dokonywał w swoim prywatnym obserwatorium w pobliżu Bergisch Gladbach.
W uznaniu jego zasług jedną z planetoid nazwano (4324) Bickel. Odkrytą przez siebie planetoidę (12564) Ikeller nazwał na cześć swojej żony, Ingeborg Bickel-Keller.

</doc>
<doc id="1262430" url="https://pl.wikipedia.org/wiki?curid=1262430" title="Gwiazdosz (roślina)">
Gwiazdosz (roślina)

Gwiazdosz ("Callistephus") – rodzaj rośliny należący do rodziny astrowatych ("Asteraceae"), dawniej włączany do rodzaju aster. Gatunkiem typowym i jedynym przedstawicielem rodzaju jest aster chiński "Callistephus chinensis" .
Systematyka.
"Asteriscodes" O. Kuntze, "Callistemma" Cass.
Angiosperm Phylogeny Website adaptuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj gwiazdosz ("Callistephus") należy do plemienia "Astereae", podrodziny "Asteroideae". W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl), rodzina astrowate ("Asteraceae" Dumort.), rodzaj ("Callistephus" L.).

</doc>
<doc id="1262431" url="https://pl.wikipedia.org/wiki?curid=1262431" title="Zygmunt Ławrynowicz">
Zygmunt Ławrynowicz

Zygmunt Ławrynowicz (ur. 14 października 1925 w Poniewieżu, zm. 1987 w Londynie) – polski poeta emigracyjny, tłumacz i publicysta.
Życiorys.
Urodził się na Litwie Kowieńskiej i tam spędził młodość, kończąc gimnazjum w Poniewieżu. W 1943 wywieziony na przymusowe roboty do Niemiec skąd zbiegł przez Jugosławię do Wielkiej Brytanii. Studiował ekonomię i nauki polityczne w University College w Dublinie, a od 1952 roku pracował w banku Loyds w Londynie. Następnie został redaktorem "Życia akademickiego" (1953-1954). Należał do redakcji „Merkuriusza Polskiego”, a w latach 1958-59 współredagował "Życie" i współpracował z "Więzią", i "Kontynentami". Był współtwórcą grupy poetyckiej "Kontynenty" (1959-1964). Znał biegle co najmniej osiem języków i dzięki temu znakomicie orientował się w literaturze światowej.
Był poetą orientacji chrześcijańskiej. W swojej twórczości podejmował tematy eschatologiczne łącząc motywy biblijne z otaczającą rzeczywistością.

</doc>
<doc id="1262432" url="https://pl.wikipedia.org/wiki?curid=1262432" title="Herb gminy Świnice Warckie">
Herb gminy Świnice Warckie

Herb gminy Świnice Warckie przedstawia w polu czerwonym łeb dzika czarny o kłach srebrnych nad rzeką błękitną.
Łeb dzika jest uszczerbionym godłem herbu Świnka. Pieczętował się nim rzekomy założyciel Świnic – Jakub Świnka. Rzeka w herbie to Warta.

</doc>
<doc id="1262433" url="https://pl.wikipedia.org/wiki?curid=1262433" title="Jarnik solankowy">
Jarnik solankowy

Jarnik solankowy ("Samolus valerandi" L.) – gatunek rośliny z rodziny pierwiosnkowatych ("Primulaceae" Vent). Jest szeroko rozprzestrzeniony na półkuli północnej. W Polsce jest rzadki, w województwie zachodniopomorskim i wielkopolskim zagrożony.
Rozmieszczenie.
Na świecie zasięg obejmuje:
W Polsce, do 2001, opublikowano następujące stanowiska:
Ponadto, w 2007, Wanda Bacieczko, zlokalizowała roślinę także w Kotlinie Pyrzyckiej w:
Biologia i ekologia.
Bylina, halofit. W Polsce rozwija się najczęściej na łąkach nadmorskich ze słonymi wysiękami. Czasem spotykany w głębi lądu, na bagnistych terenach nadrzecznych. Preferuje gleby piaszczyste lub gliniaste o dużym stężeniu chlorku sodu. Kwitnie od lipca do września. Liczba chromosomów 2n = 24, 26.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków wymierających (kategoria zagrożenia E). W wydaniu z 2016 roku otrzymała kategorię EN (zagrożony).
Objęta ochroną ścisłą.

</doc>
<doc id="1262434" url="https://pl.wikipedia.org/wiki?curid=1262434" title="Samolus valerandi">
Samolus valerandi



</doc>
<doc id="1262435" url="https://pl.wikipedia.org/wiki?curid=1262435" title="Carl Westphal">
Carl Westphal

Carl Friedrich Otto Westphal (ur. 23 marca 1833 w Berlinie, zm. 27 stycznia 1890 w Kreuzlingen) – niemiecki lekarz neurolog i psychiatra.
Życiorys.
Urodził się w Berlinie jako syn Ottona Carla Friedricha Westphala (1800–1879) i Karoline Friederike Heine. W 1851 zaczął studia medyczne; studiował w Berlinie, Heidelbergu i Zurychu. Po ukończeniu studiów podjął pracę w berlińskim szpitalu Charité, i został asystentem Wilhelma Griesingera oraz Karla Idelera. W 1869 został profesorem nadzwyczajnym psychiatrii, a w 1874 profesorem zwyczajnym.
Uczniami Westphala byli m.in. Binswanger, Fürstner, Hitzig, Moeli, Siemerling, Sioli, Westphal, Pick, Oppenheim i Wernicke.
Po 1886 zaczęły się u niego nasilać objawy postępującej choroby umysłowej, które ostatecznie doprowadziły do jego odejścia z kliniki i katedry. Zmarł w sanatorium w Kreuzlingen. Badanie pośmiertne ujawniło zaniki płatów czołowych i zwyrodnienie sznurów tylnych, prawdopodobnie na tle kiłowym. Wspomnienia o nim napisali Binswanger, Ernst Siemerling i Moeli.
Ożenił się z Klarą Mendelssohn, córką bankiera Alexandra Mendelssohna. Syn Alexander Carl Otto Westphal również został neurologiem; drugi syn Ernst (1871–1949) był prawnikiem; Anna (1864–1943) wyszła za Eduarda Sonnenburga, Marie (1867–1957) wyszła za bankiera Franza von Mendelssohna młodszego.
Dorobek naukowy.
W 1871 wprowadził termin agorafobii, używany do dziś. Powiązał wiąd rdzenia z niedowładem. Opisał jako jeden z pierwszych tzw. "pseudosclerosis", czyli zwyrodnienie wątrobowo-soczewkowe. Razem z Wilhelmem Heinrichem Erbem opisał nieprawidłowości odruchów głębokich w wiądzie rdzenia, tzw. objaw Erba-Westphala. Jego nazwisko jest też upamiętnione w eponimicznej nazwie jądra dodatkowego nerwu okruchowego.
W 1877 roku przedstawił jeden z pierwszych opisów narkolepsji. Trzy lata później Gélineau wprowadził stosowaną do dziś nazwę schorzenia. Obydwa opisy są oceniane współcześnie jako klasyczne opisy prawdziwych przypadków tej choroby.

</doc>
<doc id="1262437" url="https://pl.wikipedia.org/wiki?curid=1262437" title="Université Paris Sorbonne">
Université Paris Sorbonne

Sorbonne Université Lettres (do 2019 r.: Université Paris Sorbonne – Paris IV), lub Université Paris Sorbonne – jeden z 12 autonomicznych uniwersytetów paryskich, powstałych po podziale Uniwersytetu Paryskiego w 1970 r. 
Charakterystyka.
Specjalizuje się w filologii (języki oraz literatury współczesne i antyczne), naukach humanistycznych i społecznych. Jego głównym budynkiem jest część tzw. starej Sorbony (w Dzielnicy Łacińskiej), istnieje także wiele aneksów. Uniwersytet powstał 1 stycznia 1970, kiedy to na mocy podziału stał się jednym z dwóch głównych sukcesorów dawnego Uniwersytetu Paryskiego (obok Université Panthéon-Sorbonne).
Jako jeden z głównych spadkobierców legendy dawnego Uniwersytetu Paryskiego wysoko ceniony we Francji, jak i w Europie i na świecie. Uniwersytet został sklasyfikowany przez QS World University Rankings 2017 na 18 miejscu w kategorii neofilologii, 26 w filozofii, a także na 36 miejscu w naukach humanistycznych. Ponadto władze w uczelni, w porozumieniu z Uniwersytetem Pierre-Marie Curie, postanowiły ogłosić fuzję, argumentując to chęcią zaznaczenia swojej pozycji w międzynarodowych rankingach (Paris IV miał wówczas jedynie wydziały humanistyczne, a UPMC wydziały ścisłe i przyrodnicze – połączenie miało rozszerzyć zakres działania samego uniwersytetu). Nowy uniwersytet zaczął funkcjonować od 1 stycznia 2018 roku pod nazwą Sorbonne Université, kontynuując tym samym legendę starej Sorbony.
Uniwersytet liczy obecnie około 55 000 sudentów. Do Uniwersytetu Paris-Sorbonne (jako jeden z departamentów) należy jest także prestiżowa szkoła komunikacji i dziennikarstwa, CELSA, znajdująca się na paryskich przedmieściach Neuilly-sur-Seine, podtrzymując ponadto kilkaset umów partnerskich z uniwersytetami z całego świata.
Od 2006 roku, Uniwersytet Paris Sorbonne funkcjonuje także w Zjednoczonych Emiratach Arabskich, pod nazwą Université Paris-Sorbonne-Abu Dhabi.
Prezydenci Paris IV.
Lista prezydentów (rektorów) Uniwersytetu:

</doc>
<doc id="1262439" url="https://pl.wikipedia.org/wiki?curid=1262439" title="W. Bickel">
W. Bickel



</doc>
<doc id="1262446" url="https://pl.wikipedia.org/wiki?curid=1262446" title="Terri Lyne Carrington">
Terri Lyne Carrington

Terri Lyne Carrington (ur. 4 sierpnia 1965 w Medford w stanie Massachusetts) – amerykańska wokalistka, kompozytorka i perkusistka. 
Życiorys.
Naukę gry na instrumencie rozpoczęła w wieku siedmiu lat. Laureatka NEA Jazz Masters 2021. W wieku jedenastu lat otrzymała stypendium na amerykańskiej uczelni Berklee College of Music, gdzie w 2003 roku otrzymała honorowy tytuł doktora, obecnie zaś jest wykładowcą na wspomnianej uczelni.
Współpracowała z takimi wykonawcami jak Herbie Hancock, Wayne Shorter, Al Jarreau, Clark Terry, Lester Bowie, Pharaoh Sanders, Pat Metheny, The Yellow Jackets, Lalah Hathaway, Joe Sample, Niels Petter Molvaer, Randy Brecker, Mike Stern, Lars Daniellson, Michael Brecker, Gerald Albright, Keith Jones, Nguyen Le, Don Alias, John Scofield, Arsenio Hall Show, John Beasley, David Benoit, Paul Bollenback, Sekou Bunch, Niels Lan Doky, Chris Minh Doky, Dee Dee Bridgewater, Ruth Floyd, Gabrielle Goodman, Cornelius Claudio Kreusch, Mulgrew Miller, James Moody, Danilo Perez, John Patitucci, Patsy Moore, Greg Osby, Dianne Reeves, Nino Tempo, Gary Thomas, Luis Conte, Ira Coleman, Cassandra Wilson, Bob Hurst, Wallace Roney, Kevin Eubanks, Greg Kirsten, Munyungo Jackson, Jeff Richmond, Phil Upchurch, Russell Ferrante, Ernie Watts oraz Master Henry.

</doc>
<doc id="1262455" url="https://pl.wikipedia.org/wiki?curid=1262455" title="Mitrofan">
Mitrofan



</doc>
<doc id="1262458" url="https://pl.wikipedia.org/wiki?curid=1262458" title="Zespół Ohtahary">
Zespół Ohtahary

Zespół Ohtahary (wczesnoniemowlęca encefalopatia padaczkowa, ang. Ohtahara syndrome, early infantile epileptic encephalopathy with burst-suppression, EIEE) – zespół padaczkowy objawiający się klinicznie w pierwszych trzech miesiącach życia, zazwyczaj jeszcze w okresie noworodkowym. Etiologia nie jest do końca wyjaśniona; uważa się, że podłożem EIEE mogą być zaburzenia metaboliczne lub wady wrodzone ośrodkowego układu nerwowego. W większości przypadków znaczne zaburzenia strukturalne. Nie stwierdzono do tej pory genetycznych uwarunkowań zespołu Ohtahary. Napady padaczkowe w EIEE najczęściej mają charakter napadów nieświadomości, mioklonii, napadów tonicznych i toniczno-klonicznych, częściowych złożonych, niekiedy wtórnie uogólnionych. W EGG widoczny wzór salwa-stłumienie. Ponadto występuje nasilona encefalopatia.
Leczenie jest trudne; możliwości terapeutyczne są ograniczone. Stosuje się leki przeciwpadaczkowe i kortykosteroidy. Z biegiem czasu EIEE ewoluuje w kierunku innych zespołów padaczkowych, zazwyczaj są to zespół Westa lub zespół Lennoxa-Gastauta. EIEE opisał jako pierwszy w 1976 roku japoński epileptolog Shunsuke Ōtahara i wsp. Rokowanie złe.

</doc>
<doc id="1262460" url="https://pl.wikipedia.org/wiki?curid=1262460" title="Włosy zatokowe">
Włosy zatokowe



</doc>
<doc id="1262467" url="https://pl.wikipedia.org/wiki?curid=1262467" title="Padalce">
Padalce



</doc>
<doc id="1262471" url="https://pl.wikipedia.org/wiki?curid=1262471" title="Emre Aşık">
Emre Aşık

Emre Aşık (13 grudnia 1973 w Bursie) – piłkarz turecki grający na pozycji środkowego obrońcy.
Kariera klubowa.
Piłkarską karierę Emre Aşık rozpoczął w małym klubie Sönmez Filamentspor. W 1991 roku przeszedł do trzecioligowego Balıkesirsporu, w którym grał przez dwa lata. W 1993 roku został piłkarzem Fenerbahçe SK. W klubie ze Stambułu zadebiutował w pierwszej lidze i w swoim pierwszym sezonie zaliczył występy w wyjściowym składzie. Osiągnął też swój pierwszy sukces w karierze – został wicemistrzem Turcji. W kolejnych dwóch latach był jednak rezerwowym. W sezonie 1995/1996 rozegrał tylko 4 ligowe spotkania i miał mały udział w zdobyciu mistrzowskiego tytułu przez Fenerbahçe.
Latem 1996 Emre przeszedł do lokalnego rywala Fenerbahçe, mniej utytułowanego Istanbulsporu. Tam z czasem zaczął grać w pierwszym składzie, a w 1997 roku zajął 6. pozycję. Rok później doprowadził Istanbulspor do czwartego miejsca, najwyższego w historii klubu. W 2000 roku pomógł klubowi w utrzymaniu w lidze, a latem przeszedł do Galatasaray SK, zaliczając tym samym swój trzeci klub ze Stambułu. W 2001 roku został wicemistrzem Turcji, dzięki czemu w sezonie 2001/2002 wystąpił w rozgrywkach Ligi Mistrzów. Wywalczył też swoje drugie w karierze mistrzostwo Turcji, a w 2003 – wicemistrzostwo.
Latem 2003 Emre został piłkarzem Beşiktaşu JK. W 2004 roku dzięki 3. miejscu w lidze zakwalifikował się z nim do Pucharu UEFA, ale w 2005 roku zajął 4. miejsce w Superlidze. Latem wrócił do Galatasaray. Tam jednak przegrał rywalizację z Chorwatem Stjepanem Tomasem i Kameruńczykiem Rigobertem Songiem, dlatego był rezerwowym. W 2006 roku został mistrzem Turcji. Latem 2007 wypożyczono go do Ankarasporu. W 2010 zakończył karierę.
Kariera reprezentacyjna.
W reprezentacji Turcji Emre zadebiutował 27 października 1993 roku w wygranym 2:1 meczu z Polską, rozegranym w ramach eliminacji do Mistrzostw Świata w USA. W 2002 roku znalazł się w kadrze powołanej przez Şenola Güneşa na Mistrzostwa Świata 2002, na których był zagrał we dwóch spotkaniach: zremisowanym 1:1 z Kostaryką, w którym zdobył gola w 56. minucie oraz wygranym 3:0 z Chinami. Był rezerwowym dla pary stoperów Alpay Özalan – Bülent Korkmaz. Wywalczył z Turcją brązowy medal na tym turnieju.

</doc>
<doc id="1262473" url="https://pl.wikipedia.org/wiki?curid=1262473" title="Don Wilson">
Don Wilson



</doc>
<doc id="1262474" url="https://pl.wikipedia.org/wiki?curid=1262474" title="Emre Asik">
Emre Asik



</doc>
<doc id="1262482" url="https://pl.wikipedia.org/wiki?curid=1262482" title="Reguła Fleminga">
Reguła Fleminga



</doc>
<doc id="1262483" url="https://pl.wikipedia.org/wiki?curid=1262483" title="The Ventures">
The Ventures

The Ventures – amerykański zespół grający rock instrumentalny, założony w 1958 przez dwóch pracowników cegielni w Tacoma – Dona Wilsona i Boba Bogle'a. Zespół kojarzony jest z nurtem surf rocka, w którego rozwoju miał duży udział, mylony bywa czasem z brytyjskim The Shadows.
W 2008 formacja została wprowadzona do Rock and Roll Hall of Fame.

</doc>
<doc id="1262487" url="https://pl.wikipedia.org/wiki?curid=1262487" title="Juliette Gréco">
Juliette Gréco

Juliette Gréco (ur. 7 lutego 1927 w Montpellier, zm. 23 września 2020 w Ramatuelle) – francuska piosenkarka i aktorka.
Podczas II wojny światowej wraz ze swoimi rodzicami działała we francuskim ruchu oporu ("Résistance"). Po wojnie zamieszkała w Paryżu, gdzie szybko zaczęła odnosić sukcesy artystyczne jako pieśniarka. Kompozytorami jej utworów byli m.in. znany jazzman Miles Davis i Joseph Kosma. Teksty do muzyki pisali zaś: poeta Jean Cocteau i Jean Paul Sartre. Współpraca z tymi artystami zaowocowała wieloma przebojami, które uzyskały światowy rozgłos.
Życiorys.
Urodziła się 7 lutego 1927 w Montpellier w południowej Francji. Jej ojciec pochodził z Korsyki, matka była działaczką francuskiego ruchu oporu ("Résistance"). Na edukację oraz formację ideową młodej Julietty mieli ogromny wpływ jej rodzice i ich zaangażowanie polityczne. Szczególny wpływ miała jej matka. Dorastająca Julietta, idąc za jej przykładem, również przyłączyła się do ruchu oporu. Została w związku z tym nawet aresztowana, ale uniknęła deportacji z powodu młodego wieku. Według niektórych biografów, Juliette Gréco była przez 210 dni więźniem obozu koncentracyjnego Ravensbrück. W 1946 roku przeniosła się do Paryża.
Szybko dostrzeżono w stolicy jej talent wokalny i stała się tam jedną z gwiazd powojennej Francji. Jej repertuar pieśniarski oddawał przekonująco ferment nowego kierunku filozoficznego – egzystencjalizmu oraz frustracje francuskich intelektualistów, które były następstwem przeżyć po II wojnie światowej. Tym refleksjom towarzyszył również wygląd sceniczny artystki; czarna suknia i długie czarne rozpuszczone włosy.
Była trzykrotnie zamężna. Pierwszym mężem (1953–1956) był aktor Philippe Lemaire, z którym miała córkę Marie-Laurence Lemaire (zm. 1996). Jej drugim mężem był francuski aktor Michel Piccoli, z którym mieszkała od 1966 do 1977. W 1988 wyszła za mąż za Gérard Jouannest’a (1933-2018), z którym była zamężna do jego śmierci.

</doc>
<doc id="1262491" url="https://pl.wikipedia.org/wiki?curid=1262491" title="Pierwszy rząd Harolda Wilsona">
Pierwszy rząd Harolda Wilsona

Pierwszy rząd Partii Pracy pod przewodnictwem Harola Wilsona powstał po wyborach w październiku 1964 r. i przetrwał do kolejnych wyborów w kwietniu 1966 r.

</doc>
<doc id="1262499" url="https://pl.wikipedia.org/wiki?curid=1262499" title="(4334) Foo">
(4334) Foo

(4334) Foo – planetoida z pasa głównego asteroid okrążająca Słońce w ciągu 5 lat i 204 dni w średniej odległości 3,14 j.a. Została odkryta 2 września 1983 roku w Europejskim Obserwatorium Południowym przez Henriego Debehogne. Nazwa planetoidy pochodzi od "Lillian Foo" (ur. 1972) która jest konsultantem Banku Światowego wspierającego program nadawania audycji radiowych w Ghanie, Kenii, Tanzanii i Ugandzie. Wcześniej była fotoreporterem "The Straits Times" w Singapurze. Nazwę zasugerował T. H. Burbine. Przed nadaniem oficjalnej nazwy planetoida nosiła oznaczenie tymczasowe 1983 RO3.

</doc>
<doc id="1262501" url="https://pl.wikipedia.org/wiki?curid=1262501" title="Ka’abije-Tabbasz-Hajajre">
Ka’abije-Tabbasz-Hajajre

Ka’abije-Tabbasz-Hajajre (hebr. כעביה-טבאש-חג'אג'רה; arab. كعبية طباش حجاجرة; ang. Ka'abiyye-Tabbash-Hajajre) – samorząd lokalny położony w Dystrykcie Północnym, w Izraelu.
Położenie.
Miejscowość jest położona na wysokości od 100 do 200 metrów n.p.m. na stokach czterech wzgórz zamykających od północnego zachodu intensywnie użytkowaną rolniczo Dolinę Jezreel w Dolnej Galilei na północy Izraela. Wzgórza są położone po obu stronach wadi strumienia Cipori. W jej otoczeniu znajduje się miejscowości Bir al-Maksur, Zarzir i Basmat Tab’un, kibuce Harduf i ha-Solelim, moszawy Bet Lechem ha-Gelilit i Allone Abba, wioski komunalne Adi, Allon ha-Galil i Nofit, oraz nieformalna wioska arabska Ras Ali.
Ka’abije-Tabbasz-Hajajre jest położone w Poddystrykcie Jezreel, w Dystrykcie Północnym Izraela.
Historia.
W okresie nasilenia osadnictwa żydowskiego w Dolinie Jezreel, na początku XX wieku Żydowski Fundusz Narodowy wykupił tutejsze grunty od arabskich właścicieli. Gdy w latach 50. XX wieku przystąpiono do budowy miejscowości Jokne’am, wysiedlono z jej okolicy pół-koczownicze plemiona beduińskie. Poszukując dla nich alternatywnego miejsca zamieszkania, Żydowski Fundusz Narodowy zaproponował właśnie tę okolicę. Początkowo Beduini osiedli na równinie przy dzisiejszym mieście Szefaram, a następnie spontanicznie utworzyli osiedla prowizorycznie budowanych domów w proponowanej przez władze okolicy. W ten sposób powstały trzy wioski, nazwane od plemion, które w nich zamieszkiwały. Na wzgórzu położonym na północ od strumienia Cipori powstała wioska Arab al-Ka'abije (oficjalnie uznana przez władze w 1970 r.). Po stronie południowej strumienia powstały dwie wioski: od zachodu Tabbasz (oficjalnie uznana w 1979 r.) i od wschodu Hajajre (uznana w 1970 r.). W 1982 roku wioskę Tabbasz dołączono do większej Arab al-Ka'abije. Powstała w ten sposób osada została nazwana Ka'abije Tabbasz. W 1995 roku dołączyła do nich wioska Hajajre, tworząc w ten sposób osadę Ka’abije-Tabbasz-Hajajre. W 1996 roku otrzymała ona status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2012 roku w Ka’abije-Tabbasz-Hajajre żyło 4,7 tys. mieszkańców, w 100% Arabowie muzułmanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,2%. W roku tym urodziło się 116 dzieci, a zmarło 107 osób (odnotowano 1 zgon niemowląt). Według danych za 2010 rok liczba zatrudnionych pracowników wynosiła 1568, a liczba osób pracujących na własny rachunek wynosiła 86. Średnie miesięczne wynagrodzenie w 2010 roku wynosiło 4327 ILS (średnia krajowa 7070 ILS). Zasiłki dla bezrobotnych pobierało 29 osób, w tym 17 mężczyzn (średni wiek: 41 lat). Świadczenia emerytalne oraz rentowe pobierało 169 osób, a zapomogi społeczne 353 osoby.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych.
Transport.
Z miejscowości wyjeżdża się drogą nr 7626 na południowy zachód, do drogi ekspresowej nr 77. Po drugiej stronie tej drogi jest miejscowość Zarzir. Jadąc drogą nr 77 na północny wschód dojeżdża się do skrzyżowania z drogą ekspresową nr 79, a jadąc na południowy zachód do miejscowości Ramat Jiszaj. W 2011 roku w mieście było zarejestrowanych 1259 pojazdów silnikowych, w tym 938 samochodów osobowych (średnia wieku samochodów prywatnych wynosiła 11 lat).
Architektura.
Pierwotnie były to trzy wioski rolnicze, jednak wraz ze wzrostem liczebności mieszkańców zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych. Trudny teren górski utrudnia budownictwo i spowalnia tworzenie infrastruktury.
Edukacja i religia.
W miejscowości znajdują się dwie szkoły podstawowe, w których w 2010 roku uczyło się 1,3 tys. uczniów. Są tutaj dwa meczety.
Sport i turystyka.
W miejscowości są dwa boiska do piłki nożnej. W 1994 roku na sąsiednich wzgórzach położonych na południe od miejscowości, utworzono Rezerwat przyrody Allone Abba. Chroni on unikatowy zespół leśny dębów, a także pistacji, szarańczyn strąkowych i judaszowców.

</doc>
<doc id="1262512" url="https://pl.wikipedia.org/wiki?curid=1262512" title="Stefan Lelek-Sowa">
Stefan Lelek-Sowa

Stefan Lelek-Sowa, ps. „Sawicki”, „Lelek”, „Stefan” (ur. 5 września 1885 w Kraśniku, zm. 29 czerwca 1940 w Lublinie) – sędzia, senator, działacz społeczny i konspiracyjny.
Życiorys.
Urodził się 5 września 1885 w Kraśniku, w rodzinie Stanisława i Katarzyny z Pyzików. Był uczniem gimnazjum im. Staszica w Lublinie. Od 1905 działał w PPS, był członkiem lubelskiej organizacji bojowej. Według jednej wersji zagrożony aresztowaniem zbiegł na Syberię, po czym w 1908 został zatrzymany we Władywostoku za udział w buncie marynarzy. Według innej wersji w 1905 został aresztowany i zesłany do Władywostoku za udział w strajku szkolnym. Zbiegł stamtąd w 1908, przez pięć lat przebywając w różnych miejscach świata (Japonia, Chiny, Nowa Gwinea, Australia, Stany Zjednoczone). Ukończył studia na wydziale politycznym Uniwersytetu w Valparaiso w stanie Indiana. W 1913 powrócił do Polski, kontynuując studia na Wydziale Filozoficznym Uniwersytetu Jagiellońskiego. 
W 1914 walczył w I Brygadzie Legionów Polskich. Potem objął funkcję komendanta okręgu Polskiej Organizacji Wojskowej na Lubelszczyźnie. Od 1918 był żołnierzem Wojska Polskiego – najpierw jako kapitan, a potem dowódca V batalionu Milicji Ludowej w okręgu łomżyńskim.
Ukończył prawo na Katolickim Uniwersytecie Lubelskim. Działał w Polskiej Partii Socjalistycznej, a potem w sanacji. Pracował jako sędzia Sądu Apelacyjnego w Lublinie. W tym mieście był aktywnym działaczem społecznym. Zastępca senatora wybrany w 1935 w województwie lubelskim. W latach 1938–1939 pełnił mandat senatora V kadencji.
Podczas II wojny światowej był przewodniczącym Organizacji Orła Białego Okręgu Lublin, przewodniczącym Rady Obrony Narodowej w Lublinie, członkiem Komitetu Obrony Lublina, współorganizatore, lubelskiego okręgu Służby Zwycięstwu Polski oraz Związku Walki Zbrojnej. 
Został zamordowany przez Niemców latem 1940 w Rurach Jezuickich k. Lublina. Wraz z nim zginęła jego córka Halina Lelkówna, studentka Katolickiego Uniwersytetu Lubelskiego i łączniczka okręgu Związku Walki Zbrojnej.
Jego życiorys posłużył jako pierwowzór losów Stefana Kulczyby, jednego z bohaterów literackich tzw. sagi polskiej autorstwa Danuty Mostwin (w trzech pierwszych książkach serii: "Cień księdza Piotra", "Szmaragdowa zjawa" i "Tajemnica zwyciężonych").

</doc>
<doc id="1262513" url="https://pl.wikipedia.org/wiki?curid=1262513" title="Kalkulator Windows">
Kalkulator Windows

Kalkulator Windows – aplikacja dostępna we wszystkich systemach Windows. Program służy do wykonywania obliczeń na komputerze.
W systemie Windows 7 kalkulator został znacząco zmieniony i oferuje między innymi widok dla programistów oraz widok do obliczeń statystycznych.
6 marca 2019 roku Microsoft opublikował kod źródłowy Kalkulatora w repozytorium GitHub.
Ograniczenie trybu szesnastkowego.
Kalkulator w trybie szesnastkowym umożliwia wyświetlenie liczby składającej się z maksymalnie 16 znaków. Największą liczbą będzie zatem FFFF FFFF FFFF FFFF (dziesiętnie: 18.446.744.073.709.551.615).
Może prowadzić to do błędów w obliczeniach, gdyż w trybie dziesiętnym tego ograniczenia nie ma i przy przechodzeniu z trybu dziesiętnego do szesnastkowego przy wyświetlanej liczbie większej od 18.446.744.073.709.551.615 wyświetlana jest błędna wartość.
Pozostałe.
W kalkulatorze dołączonym do systemu Windows 98 po próbie dzielenia przez zero zamiast komunikatu: „Nie można dzielić przez zero” zostaje wyświetlony napis: „Błąd: Plus nieskończoność.”.

</doc>
<doc id="1262532" url="https://pl.wikipedia.org/wiki?curid=1262532" title="Tadeusz Szymańczak">
Tadeusz Szymańczak

Tadeusz Szymańczak (ur. 6 kwietnia 1952 w Skrzelewie) – polski polityk, rolnik, poseł na Sejm I kadencji.
Życiorys.
Ukończył w 1980 studia na Wydziale Rolniczym Szkoły Głównej Gospodarstwa Wiejskiego. Na początku lat 80. zaangażował się w działalność związkową w ramach rolniczej „Solidarności”. W stanie wojennym został internowany na kilkanaście dni. Od 1991 do 1993 sprawował mandat posła I kadencji z ramienia PSL-PL. W 2002 bez powodzenia ubiegał się o stanowisko wójta gminy Teresin.
Zawodowo zajął się prowadzeniem indywidualnego gospodarstwa rolnego. W III RP również aktywny jako związkowiec w ramach NSZZ „S” RI, zasiadał w zarządzie Mazowieckiej Izby Rolniczej. Aktywny w promowaniu uprawy kukurydzy, stanął na czele komitetu organizującego „Dni Kukurydzy” województw mazowieckiego i łódzkiego.
Odznaczenia.
W 2006 został odznaczony przez prezydenta RP Lecha Kaczyńskiego Srebrnym Krzyżem Zasługi. W 2012 prezydent RP Bronisław Komorowski nadał mu Krzyż Kawalerski Orderu Odrodzenia Polski.

</doc>
<doc id="1262533" url="https://pl.wikipedia.org/wiki?curid=1262533" title="Koncert Live Earth na Antarktydzie">
Koncert Live Earth na Antarktydzie

Koncert serii Live Earth na Antarktydzie odbył się 7 lipca 2007 roku w stacji Rothera Research Station. Na koncercie wystąpiła jedynie grupa Nunatak złożona z członków ekipy badawczej.
Odbiór.
Telewizja.
W Stanach Zjednoczonych prawa do transmisji koncertu posiadała wyłącznie sieć NBC.
W Niemczech koncert na żywo transmitowały stacje: N24 i ProSieben.
W Polsce transmisja na żywo trwała niemal bez przerwy w TVP Kultura.
Radio.
Koncert był transmitowany także przez największe amerykańskie radia, w tym: XM Satellite Radio i Sirius Satellite Radio.
Internet.
Portal MSN był w całości odpowiedzialny za przekaz online koncertu.
Nagrania Nunatak zostały udostępnione na oficjalnej stronie Rothera Research Station.

</doc>
<doc id="1262534" url="https://pl.wikipedia.org/wiki?curid=1262534" title="Aleksander Łempicki">
Aleksander Łempicki

Aleksander Adam Łempicki (ur. 26 stycznia 1922 w Warszawie, zm. 23 grudnia 2007 w Brookline, Massachusetts, USA) – fizyk i patriota. Mieszkał od 1955 do śmierci w Stanach Zjednoczonych, gdzie był profesorem na uniwersytecie Boston University, później prowadził własne laboratorium doświadczalne "Alem Associates", w którym wiele studentów Uniwersytetu Toruńskiego pracowało i wykonywało swoje prace doktorskie w latach 1999–2007.
Życiorys.
Jego ojciec Dominik Łempicki, przemysłowiec i kawaler maltański, odznaczony Orderem Virtuti Militari zginął w czasie oblężenia Warszawy 25 września 1939. Matka, Janina Czaplicka, umarła w Stanach Zjednoczonych. Miał też młodszą siostrę Dorotę Łempicką, która zginęła w powstaniu warszawskim, była sanitariuszką w batalionie "Zośka".
W latach 1934–1939 był studentem w Gimnazjum i Liceum im. Sułkowskich w Rydzynie. Tam prof. Arkadiusz Piekara zainspirował go do zostania fizykiem. Już w Rydzynie wykonywał poważne doświadczenia, m.in. badał promieniowanie kosmiczne. Maturę zdał na tajnych kompletach w Warszawie w 1940.
W 1940 wstąpił do konspiracji w ramach ZWZ, roznosząc tajną prasę. Potem wyjechał do kieleckiego do majątku kuzyna, gdzie studiował podręczniki fizyki. W latach 1943–1944 był bardzo czynny w walkach AK w Górach Świętokrzyskich w oddziałach prowadzonych przez Jana Piwnika (ps. "Ponury") i Eugeniusza Kaszyńskiego (ps. "Nurt"). Służył jako goniec pomiędzy dowództwem i poszczególnymi oddziałami. Był też dowódcą grupy która wytropiła sprawcę masakry 19 osób na dworze w Zbydnowie i wykonała na nim wyrok. Używał pseudonimów "Howerla" i "Łukomski".
Po wkroczeniu wojsk sowieckich do środkowej Polski został w marcu 1945 aresztowany przez funkcjonariusza UB w Ostrowcu Świętokrzyskim. Wykorzystał moment, kiedy on i inni więźniowie byli prowadzeni na roboty przy torach kolejowych poprzez targ w mieście, żeby uciec. Dostał się do Krakowa, gdzie prof. Piekara go ukrył w swoim mieszkaniu. Po wyrobieniu dokumentów przedostał się przez Czechosłowację do 3 Armii amerykańskiej w Pilźnie. Stamtąd przejechał się do Włoch w lipcu i wstąpił do 2 Korpusu Polskiego. Wykorzystał swoją znajomość drogi, ażeby organizować ściągnięcie rodzin oficerów Korpusu z Polski do Włoch. Nawet raz sam wrócił do Polski, żeby osobiście przeprowadzić żonę jednego wysokiego oficera z Częstochowy do Ankony. Następnie zapisał się na uniwersytet w Rzymie., lecz na jesieni 1946 Drugi Korpus został przeniesiony do Anglii na demobilizację.
Łempicki nie znał angielskiego, więc zaczął systematycznie uczyć się każdego dnia 25 słów i zwrotów wybranych dowolnie z gazety. Na tyle nauczył się angielskiego, aby móc wstąpić na uniwersytet Imperial College of Science and Technology w Londynie. Równocześnie pracował w laboratoriach badawczych EMI (firma która w owym czasie rozwijała telewizję kolorową). W 1949 uzyskał dyplom Bachelor of Science, a w 1952 dyplom magisterski.
Łempicki dążył do tego, żeby móc wyjechać do USA. Firma Sylvania Electric, w Bayside na Long Island, koło Nowego Jorku zaoferowała mu pracę na bazie opublikowanych przez niego referatów. Ale ambasada amerykańska w Londynie odmówiła mu wizy, sądząc, że jest komunistą. Dostał listy popierające jego starania od generała Andersa i kilku innych wybitnych osobistości i ostatecznie wizę dostał. W 1955 przyjechał do Nowego Jorku z żoną Niną Weiss i szybko się urządził w nowym miejscu pracy. W 1960 na krótko wrócił do Londynu, żeby obronić rozprawę doktorską i otrzymać dyplom Doctor of Science.
U Sylvania (później przekształcony na GTE) rozwijał bogatą działalność naukową w dziedzinach elektroluminescencji i zastosowaniu fosforów w telewizji kolorowej, a we wczesnych latach 60. pracował z laserami. Był współodkrywcą lasera cieczowego. W latach 1964–1972 dr Łempicki był szefem najpierw Grupy Fizyki Kwantowej, a potem Laboratorium ElektronOptyki.
W 1983 dostał stanowisko profesora badań w Boston University. W 1989 założył własną firmę badawczą "ALEM Associates" dla zastosowania wyników badań do problemów praktycznych. W 2000 opuścił uniwersytet, ażeby cały czas poświęcić tej pracy, zwłaszcza dla stworzenia nowych materiałów ceramicznych z zastosowaniem m.in. w tomografii komputerowej.
Już od 1980 odnowił bliską współpracę z profesorem Piekarą w Polsce i zaczął współpracę z Uniwersytetem Toruńskim i przyjmował studentów do pracy w swoim laboratorium.
Dr Łempicki napisał albo był współautorem ponad 180 opublikowanych referatów i 20 patentów. Był członkiem American Physical Society i American Optical Society.

</doc>
<doc id="1262544" url="https://pl.wikipedia.org/wiki?curid=1262544" title="Dan Flavin">
Dan Flavin

Dan Flavin, właśc. Daniel Flavin (ur. 1 kwietnia 1933 w Nowym Jorku, zm. 29 listopada 1996 w Riverhead) – amerykański artysta, przedstawiciel minimalizmu. Zajmował się malarstwem, asamblażem, kolażem i instalacją.
Życiorys.
Zanim rozpoczął karierę artystyczną, uczęszczał do seminarium duchownego w Nowym Jorku (1947–1952), realizując ambicje swojego ojca. W czasie służby wojskowej (1954–1955) studiował sztuki piękne w Korei, dzięki specjalnemu programowi Uniwersytetu Marylandu w College Park. Po powrocie do Nowego Jorku kontynuował edukację plastyczną; studiował m.in. historię sztuki na Uniwersytecie Columbia. Od 1959 roku zaczął interesować się asamblażem i kolażem. Swoje wczesne prace malarskie tworzył pod wpływem ekspresjonizmu abstrakcyjnego. Pierwsza jego indywidualna wystawa odbyła się w 1961 w Judson Gallery w Nowym Jorku. W tym samym roku powstały pierwsze rzeźby artysty wykorzystujące światło elektryczne. Nazwał je „ikonami”.
Od 1963 Dan Flavin zaczął używać do tworzenia swoich obiektów kolorowych rur fluoroscencyjnych, a od 1967 rozbudowywał swoje dzieła do zajmujących całe pomieszczenie environmentów. Pierwszą taką instalację stworzyła dla Museum of Contemporary Art w Chicago. Jednym z jego dzieł z tego okresu jest praca zaprezentowana na wystawie documenta w Kassel. Artysta obudował wejście galerii ultrafioletowym światłem.
W 1969 National Gallery of Canada w Ottawie zorganizowała wystawę retrospektywną, którą w następnym roku pokazano również w Vancouver Art Gallery w Kolumbii Brytyjskiej oraz w Muzeum Żydowskim w Nowym Jorku. Wiele indywidualnych wystaw zaprezentowano również w Europie. Artysta zrealizował też szereg zamówień, m.in. oświetlenie kilku peronów w nowojorskim Grand Central Station (1977).

</doc>
<doc id="1262548" url="https://pl.wikipedia.org/wiki?curid=1262548" title="Półprezydencjalizm">
Półprezydencjalizm



</doc>
<doc id="1262550" url="https://pl.wikipedia.org/wiki?curid=1262550" title="Semiprezydencjalizm">
Semiprezydencjalizm



</doc>
<doc id="1262555" url="https://pl.wikipedia.org/wiki?curid=1262555" title="Isaak Kashdan">
Isaak Kashdan



</doc>
<doc id="1262561" url="https://pl.wikipedia.org/wiki?curid=1262561" title="Architektura jezuicka">
Architektura jezuicka

Architekturę jezuicką określa się jako sztukę przełomu, okres przejściowy między renesansem a barokiem.
Tło historyczne.
Odrodzony po soborze trydenckim (1545-1563) Kościół katolicki stanowił liczącą się w Europie potęgę. Przeprowadzano zmiany, ustalano kwestie dogmatyczne. Wzmogła się żarliwość religijna. Odpowiedzią ma reformację była kontrreformacja – odnowa Kościoła katolickiego i starcie z protestantami. Formą ideologicznej walki z przeciwnikami był rozwój kaznodziejstwa, budowanie okazałych świątyń. Wiernych miały przyciągać rozbudowane nabożeństwa, widowiskowość i bogata oprawa ceremonii. Wraz z przełamywaniem się wartości religijnych, także w sztuce nastąpił duży przełom. Sobór trydencki sformułował wyraźne zadania i cele, a także najogólniej mówiąc – określił charakter sztuki i architektury religijnej. Miała reprezentować Kościół, okazywać jego potęgę przez materialne, zmysłowe piękno mówić o pięknie Boga niewidzialnego. Miała skupiać liczne rzesze wiernych we wspaniałych obrzędach, umożliwiać swobodne słuchanie płomiennych kazań, uwznioślać sceny religijne, zwłaszcza rozpowszechniać kult świętych, z którymi zerwali reformatorzy. Sztuka religijna, zgodnie z założeniami soboru trydenckiego, reprezentuje Kościół triumfujący i unaocznia wiernym jego wielkość poprzez bogatą i monumentalną architekturę, olśniewający przepych wystroju wnętrz, pełne emocji, wręcz teatralne nabożeństwa. W odróżnieniu od surowych budowli protestanckich, w kościołach katolickich wszystkie dziedziny sztuk plastycznych miały współgrać ze sobą w przekazywaniu wiernym mistycznego przesłania.
Państwo Kościelne, najbardziej samodzielne pod względem gospodarczym i politycznym, stało się, wraz ze stolicą Rzymem, centrum kulturalnym Włoch. Realizację postulatów soboru trydenckiego, dotyczących m.in. sztuki i architektury, zlecono powstałemu około 1540 roku zakonowi jezuitów, który zrzeszał ludzi wykształconych, ogarniętych pasją misjonarską i całkowicie oddanych katolickiej ortodoksji. Wczesny barok stał się stylem jezuickim, wypracowanym w Rzymie pod czujnym okiem papieża.
Charakterystyka stylu.
Architekturę jezuicką cechuje monumentalizm, śmielsze niż w renesansie operowanie światłocieniem, bogatsze zdobienie wnętrz. Bryły są proste, zwarte, wnętrza przestronne. Nie wprowadzono żadnych innowacji w dziedzinie konstrukcji budynków, a w dekoracji korzystano z tych samych, zapożyczonych z antyku motywów, którymi posługiwali się twórcy renesansowi. Różnica polegała na odmiennym ich traktowaniu. Na szczególną uwagę zasługuje bardziej niż dotychczas okazała fasada. Jest zwykle dwukondygnacyjna, płaszczyzna muru podzielona poziomo gzymsami, pionowo podwójnymi pilastrami, półkolumnami lub kolumnami. Pojawia się złożona dekoracja rzeźbiarska, spotęgowanie kontrastów światłocieniowych. Zgodnie z zasadami architektury barokowej gmach musiał mieć element dominujący (tzw. dominantę), zwykle była to potężna kopuła. Powstają dodatkowe ołtarze przy filarach międzynawowych, a przy ostatnim filarze zawiesza się ambonę. Architektura, rzeźba i malarstwo splatają się w jedną, nierozłączną, malowniczą i ruchliwą całość, opartą na kontrastach, współdziałającą ze światłem.
Architektura
Wzorcem, który na długie lata wyznaczył obowiązujący model kościoła w krajach katolickich, była ukończona w 1584 roku, macierzysta świątynia zakonu jezuitów – kościół Il Gesù w Rzymie. Bryła została zaprojektowana i zrealizowana pod koniec renesansu a jego dwukondygnacyjna elewacja to początki baroku, więc jest to zabytek należący do baroku kontrreformacyjnego. Pierwszy projektant kościoła, najsławniejszy uczeń Michała Anioła – Giacomo Barozzi da Vignola – stworzył plan łączący elementy układu centralnego i podłużnego. Bryła jedynie nawiązuje do formy krzyża łacińskiego, gdyż wydaje się bardziej zwarta niż świątynie budowane na planie typowego krzyża łacińskiego. W Il Gesù szeroką, dość krótką nawę główną przecina równie obszerny transept – nie wystaje on poza ściany boczne świątyni, więc jest to tak zwany transept pozorny. Powstałą w ten sposób na skrzyżowaniu naw, obszerną przestrzeń przykrywa potężna kopuła wsparta na żaglach (pendentywach). Światło wpadające przez okna u podstawy kopuły, rozświetla obszar na skrzyżowaniu naw i prezbiterium. Nawy boczne zostały zastąpione kaplicami połączonymi przejściem, które służy jako miejsce modłów indywidualnych i odprawiania mszy dla licznie powstających bractw religijnych. Prezbiterium zakończone jest półkolistą absydą. Dzięki zwartemu korpusowi, wypunktowaniu ołtarzowego centrum, jednonawowemu rozwiązaniu, w którym zgromadzony tłum mógł łatwo śledzić przebieg nabożeństw czy kazań, powstało wnętrze czytelne, przestronne i funkcjonalne. Na ścianach i sklepieniach widnieją freski, wnętrze zdobią również rzeźby stiukowe z zaprawy gipsowej imitującej marmur), kunsztowne sztukaterie, piękne kapitele kolumn.
Fasadę kościoła, zaopatrzoną w trzy wejścia, stworzył Giacomo della Porta między 1537 a 1541 rokiem. Została zaprojektowana w taki sposób, żeby jej elementy tworzyły ostre kontrasty światłocieniowe, co później stało się jedną z naczelnych cech baroku). Jest to fasada dwukondygnacyjna, podzielona pionowo zdwojonymi rytmami pilastrów korynckich, przy czym po obydwu stronach głównego wejścia i znajdującego się na jego poziomej osi otworu okiennego znajdują się półkolumny. Natomiast poziomo dzielą ją gzymsy. Oba piętra fasady łączą skrajnie umieszczone woluty. Całą elewację nakrywa trójkątny fronton (klasyczny tympanon). Wielkie okno, znajdujące się w centrum górnej kondygnacji, doświetla wnętrze świątyni. Nad bocznymi wejściami znajdują się nisze, a w nich rzeźby figuralne. W górnej kondygnacji nisze są puste. Do środka prowadzą 7-stopniowe schody rozległe na niemal całą szerokość fasady.
Wzorzec Il Gesù powielany był we wszystkich krajach katolickich, głównie we Włoszech, Francji, Hiszpanii, Flandrii i Polsce.
Architektura jezuicka w Polsce
Powstanie nowego nurtu w kulturze europejskiej zbiegło się z początkiem rządów w Rzeczypospolitej dynastii Wazów. Król Zygmunt III Waza, oddany zwolennik kontrreformacji, popierał działalność jezuitów, którzy właśnie w Polsce wznieśli pierwszy kościół kontrreformacyjny na północ od Alp – świątynię zakonną w Nieświeżu. Za nią powstało wiele innych, powtarzających bezwieżową fasadę i układ przestrzenny włoskiego Il Gesù. Znakomitym przykładem budowli wczesnobarokowej jest wybudowany przez kilku włoskich architektów jezuickich, a fundowany przez króla, kościół św. Piotra i Pawła w Krakowie.
Stanowi przykład baroku w jego początkach i stał się wzorem dla wielu innych kościołów w Polsce. Przy budowie kierowano się zasadą łączenia planu podłużnego z centralnym, czego wyrazem jest szeroka nawa środkowa, boczne nawy złożone z rzędów kaplic oraz krótki transept. Świątynia ma zwarte wnętrze, w którym najbardziej wyeksponowana przestrzeń to przykryte kopułą skrzyżowanie naw. Kopuła ma ciekawą formę elipsy. Na górze wieńczy ją ozdobna latarnia. Prezbiterium jest mroczne, a jego okna umieszczono tak, by światło padało na księdza odprawiającego mszę. W apsydzie dekorację stanowią sceny z życia św. Piotra i św. Pawła oraz posągi patronów Polski – św. Wojciecha i św. Stanisława.
Uwagę przyciągają sztukaterie sklepień absydy i kaplic. Kamienna wykładzina nadaje budowli wyraz pewnej surowości. Kościół ma zwarty korpus i fasadę o silnie wystających gzymsach, potężnym wieńczącym tympanonie i podwójnym rytmie pilastrów. Jest dość oszczędna, jednak ma ogromną siłę wyrazu. W półkolistych niszach oraz na wysokich cokołach przed kościołem umieszczono posągi świętych, a nad portalem głównym godło zakonu jezuitów, w górnej kondygnacji znajdują się posągi św. Zygmunta i św. Władysława. W dwukondygnacyjnej fasadzie odnajdujemy cechy kościoła Santa Susana oraz Il Gesù.
Wnętrza i dekoracje
Wnętrza stają się bardziej bogato zdobione (prawdziwy rozkwit przypada na okres dojrzałego baroku), popularne były zdobienia stiukowe, sztukaterie, pojawiają się freski mające stworzyć iluzję przestrzeni. Wspaniałym przykładem jest fresk na sklepieniu kościoła św. Ignacego w Rzymie przedstawiający alegorię misji jezuickich (Andrea del Pozzo) oraz Triumf Jezusa na sklepieniu Il Gesù autorstwa Gaulliego. Silnie zaakcentowane gzymsy tworzą poziome podziały wnętrz. Pilastry i półkolumny mają ozdobne kapitele.
Urbanistyka
Na dobę kontrreformacji przypadają początki rozkwitu urbanistyki. W Rzymie, a za jego przykładem i w innych stolicach krajów europejskich, burzono stare domy tworząc owalne, okrągłe lub prostokątne place. Często wychodziły z nich pojedyncze lub rozchodzące się promieniście szerokie arterie, które umożliwiały podziwianie ze znacznej odległości usytuowanych przy placach monumentów architektury, okazałych fontann czy pomników. Znakomitym przykładem takiego rozwiązania jest ulica łącząca most św. Anioła z placem św. Piotra w Rzymie.
Ważną postacią jest uważany za ojca urbanistyki Domenico Fontana, twórca planu przebudowy Rzymu. Według jego planów od starochrześcijańskiej bazyliki Santa Maria Maggiore rozchodziły się promieniście ulice, każda zamknięta optycznie obeliskiem lub kościołem.

</doc>
<doc id="1262562" url="https://pl.wikipedia.org/wiki?curid=1262562" title="Samolus">
Samolus



</doc>
<doc id="1262563" url="https://pl.wikipedia.org/wiki?curid=1262563" title="Józef Kapustka">
Józef Kapustka

Józef Kapustka (ur. 28 maja 1969 w Tarnowie) – polski pianista zamieszkały we Francji.
Życiorys.
Urodził się w Tarnowie, gdzie bardzo wcześnie rozpoczął naukę gry na fortepianie pod kierunkiem Danuty Cieślik. W latach 1987–1989 uczęszczał na Akademię Muzyczną w Krakowie kształcąc się pod kierunkiem prof. Ewy Bukojemskiej. W 1988 roku zadebiutował podczas Konfrontacji Chopinowskich w Antoninie. Wyjechał do USA.
Studia muzyczne kontynuował na Juilliard School w Nowym Jorku, które w 1992 roku ukończył. Odbył studia podyplomowe w Royal Academy of Music w Londynie. Studia uzupełniał podczas kursów mistrzowskich pod kierunkiem Dmitrija Baszkirowa w Madrycie i prof. dr hab. Wiery Gornostajewej w Moskwie. Jest absolwentem Music Academy of the West w kalifornijskiej Santa Barbara i posiadaczem dyplomu studiów wyższych paryskiej Sorbony w dziedzinie języka i cywilizacji francuskiej. Był stypendystą Fundacji Kościuszkowskiej w Nowym Jorku, Fundacji Barbary Piaseckiej Johnson w Princeton (USA), Isaaca Albeniza w Madrycie i in. Laureat Grand Prix Międzynarodowego Konserwatorium w Paryżu.
W latach 1989–1992 występował wielokrotnie w nowojorskim Lincoln Center (m.in. Alice Tully Hall), w Carnegie Hall (1997) oraz przy misji Federacji Rosyjskiej przy ONZ (2004). W 2004 roku wziął udział w Festiwalu w Awinionie jako aktor-pianista w sztuce Serge’a Valetti „Huitre et demi” (reż. Jean-Christiana Grinevalda). W ramach roku Chopinowskiego 2010 we Francji występował m.in. grając na historycznym fortepianie Érard z połowy XIX wieku. W tym samym roku w ramach zainicjowanego przez siebie projektu „Bach in Rio” wykonał i nagrał koncerty fortepianowe J.S. Bacha. Nominowany do francuskiej nagrody teatralnej Molière 2010 za oprawę muzyczną do sztuki Virginii Lemoine „Diwa z Sarcelles”.

</doc>
<doc id="1262565" url="https://pl.wikipedia.org/wiki?curid=1262565" title="Henryk Sienkiewicz (1931–2012)">
Henryk Sienkiewicz (1931–2012)

Henryk Adam Sienkiewicz (ur. 17 listopada 1931 w Lublinie, zm. 29 grudnia 2012 w Katowicach) – polski polityk, inżynier górnik, doktor nauk technicznych, poseł na Sejm X kadencji.
Życiorys.
Syn Franciszka i Anieli. Ukończył studia na Wydziale Górniczym Politechniki Śląskiej. W 1973 uzyskał stopień naukowy doktora nauk technicznych. Od 1960 do 1974 był zatrudniony w Przedsiębiorstwie Budownictwa Kopalni Rud Miedzi w Lubinie. Później do czasu przejścia na emeryturę w 1986 pracował w Głównym Biurze Studiów i Projektów Górnictwa w Katowicach.
Od 1952 zajmował się lotnictwem sportowym, był pilotem szybowcowym i samolotowym I klasy, a także instruktorem i członkiem aeroklubów. Jako nawigator był medalistą mistrzostw Polski. Od 1990 do 1993 był prezesem Aeroklubu Polskiego, do 1995 zasiadał też we władzach Międzynarodowej Federacji Lotniczej.
W 1980 wstąpił do Niezależnego Samorządnego Związku Zawodowego „Solidarność”, w 1981 przez kilka miesięcy był przewodniczącym Krajowej Komisji Koordynacyjnej Górnictwa związku. W 1989 z ramienia Komitetu Obywatelskiego uzyskał mandat posła na Sejm kontraktowy z okręgu wodzisławskiego. W drugiej połowie lat 90. działał w Krajowej Partii Emerytów i Rencistów, potem wycofał się z działalności politycznej. W 2002 wystąpił z NSZZ „S”.
Pochowany na centralnym cmentarzu komunalnym w Katowicach.

</doc>
<doc id="1262567" url="https://pl.wikipedia.org/wiki?curid=1262567" title="Charles Gordon Fullerton">
Charles Gordon Fullerton

Charles Gordon Fullerton (ur. 11 października 1936 w Rochester, zm. 21 sierpnia 2013 w Lancaster) – amerykański astronauta, pilot wojskowy, inżynier, pułkownik United States Air Force.
Wykształcenie i służba wojskowa.
Szkołę średnią ("Ulysses S. Grant High School") ukończył w Portland w Oregonie.
Jako pilot wylatał ponad 16000 godzin. Pilotował 135 typów samolotów.
Jest członkiem Amerykańskiego Towarzystwa Astronautycznego ("American Astronautical Society") oraz międzynarodowego Towarzystwa Pilotów Doświadczalnych ("Society of Experimental Test Pilots").

</doc>
<doc id="1262573" url="https://pl.wikipedia.org/wiki?curid=1262573" title="Warszawa. Tribute to Joy Division">
Warszawa. Tribute to Joy Division

Warszawa: Tribute to Joy Division – wydany w 2007 roku album z coverami utworów zespołu Joy Division nagranymi przez 15 polskich zespołów alternatywnej sceny rockowej.

</doc>
<doc id="1262574" url="https://pl.wikipedia.org/wiki?curid=1262574" title="Puchar Narodów Afryki 1984">
Puchar Narodów Afryki 1984

Puchar Narodów Afryki 1984 (14. edycja) rozegrany został na boiskach Wybrzeża Kości Słoniowej. W turnieju wzięło udział 8 zespołów podzielonych na dwie grupy.
Grupa A.
4 marca 1984
7 marca 1984
10 marca 1984
Grupa B.
5 marca 1984
8 marca 1984
11 marca 1984
Półfinały.
14 marca 1984
Mecz o trzecie miejsce.
17 marca 1984
Finał.
18 marca 1984
Składy finalistów:

</doc>
<doc id="1262579" url="https://pl.wikipedia.org/wiki?curid=1262579" title="Warszawa. Tribute to Joy Divison">
Warszawa. Tribute to Joy Divison



</doc>
<doc id="1262581" url="https://pl.wikipedia.org/wiki?curid=1262581" title="Arowanokształtne">
Arowanokształtne



</doc>
<doc id="1262582" url="https://pl.wikipedia.org/wiki?curid=1262582" title="Arapaimokształtne">
Arapaimokształtne



</doc>
<doc id="1262585" url="https://pl.wikipedia.org/wiki?curid=1262585" title="Supermassive Black Hole">
Supermassive Black Hole

Supermassive Black Hole – pierwszy singel angielskiego zespołu rockowego Muse z ich czwartego albumu, "Black Holes and Revelations". Został wydany 19 czerwca 2006 roku wraz z b-side’em „Crying Shame”, lecz w internecie był dostępny już 9 maja, dzień po swojej premierze radiowej. Utwór został zmiksowany w Townhouse Studios w Londynie i osiągnął najwyższą w karierze grupy, 4. pozycję na liście najpopularniejszych singli w Wielkiej Brytanii. W Stanach Zjednoczonych „Supermassive Black Hole” zostało wydane 23 kwietnia 2007 roku jako trzeci singel.
Wpływy muzyczne.
Piosenka prezentuje eksperymentowanie zespołu z innymi gatunkami muzycznymi, zresztą bardzo widoczne na całym albumie. „To utwór zupełnie inny niż te, jakie nagrywaliśmy do tej pory. Widoczne są tu wpływy zespołów belgijskich: Millionaire, dEUS, Evil Superstars, Soulwax... Te grupy jako pierwsze łączyły R&amp;B z alternatywnym brzmieniem gitary. Dodaliśmy do tego trochę Prince’a i Kanye Westa. Odgłos perkusji nie jest rockowy, natomiast słychać riffy w stylu Rage Against The Machine. Wiele rzeczy połączyliśmy ze sobą, z odrobiną elektroniki. Jest różnorodnie, nawet całkiem funkowo.” – powiedział Matthew Bellamy dla francuskiego magazynu "Rock Mag" 3 marca 2006.
Lider Muse przyznał także, że przed wydaniem "Black Holes and Revelations" często odwiedzał dyskoteki w Nowym Jorku, co pomogło stworzyć m.in. właśnie „Supermassive Black Hole”.
Różnorodny styl utworu wywołał mieszane reakcje, a jego główna melodia jest przez niektórych porównywana do tej z singla grupy Cameo „Word up!” oraz utworu Britney Spears, „Do Somethin'”.
B-side.
B-side singla, „Crying Shame”, po raz pierwszy został zagrany 19 grudnia 2004 roku podczas koncertu w Earls Court Exhibition Centre. Jego tonacja zmieniała się w trakcie 2005 roku, a wersja studyjna nie posiada już riffu znanego z pierwszych występów na żywo. Ma również nieco inny tekst. Jest to pierwsza piosenka Muse, której nagranie studyjne zawiera wulgaryzm.
Przed wydaniem „Supermassive Black Hole” szeroko spekulowano, że to właśnie „Crying Shame” będzie pierwszym singlem z nowego albumu. Taką informację podał amerykański magazyn "Rolling Stone", cytowany później przez wiele innych stron internetowych. Jednakże zespół szybko zaprzeczył tym doniesieniom, ogłaszając: „Crying Shame nie będzie pierwszym singlem.”
Teledysk.
Do singla nakręcono teledysk, którego twórcą jest Floria Sigismondi, autorka klipów takich zespołów jak Marilyn Manson, The White Stripes, Interpol, Incubus czy The Cure. Video przedstawia zespół ubrany w maski, grający w małym sklepie z meblami, a także tancerzy w strojach Zentai, którzy po ściągnięciu swoich kostiumów okazują się istotami z przestrzeni kosmicznej.
Remiksy i covery.
Remiks piosenki zatytułowany „Phones Control Voltage mix” został wydany jako b-side na winylu singla „Starlight”. Z kolei w grze FIFA 07 pojawiła się alternatywna wersja utworu, lekko różniąca się od oryginału pod względem wokalu i gitary.
Cover „Supermassive Black Hole” w wykonaniu angielskiego progresywnego zespołu metalowego Threshold znajduje się na specjalnym wydaniu ich albumu "Dead Reckoning" z 2007 roku.

</doc>
<doc id="1262589" url="https://pl.wikipedia.org/wiki?curid=1262589" title="Maciej ze Słupcy (syn Mikołaja)">
Maciej ze Słupcy (syn Mikołaja)

Maciej ze Słupcy – mieszczanin słupecki, w latach 1455 i 1461 dziekan wydziału "artes" Uniwersytetu Krakowskiego. Na uniwersytet wstąpił w 1426, jednak tytuł bakałarza sztuk wyzwolonych otrzymał w roku 1443, a tytuł magistra uzyskał w roku 1447. Sprawował funkcję kanclerza poznańskiego.

</doc>
<doc id="1262593" url="https://pl.wikipedia.org/wiki?curid=1262593" title="Ghosts I–IV">
Ghosts I–IV

Ghosts I-IV (znane także jako Halo numbers albo Halo 26) – szósty studyjny album zespołu Nine Inch Nails wydany 2 marca 2008. 
Zawiera 36 utworów instrumentalnych, ułożonych w cztery sekwencje po dziewięć utworów. Nagrania nie mają tytułów. Każde z nagrań ma swoją grafikę. Do albumu dołączono również książeczkę w formacie PDF (40 str.).
Lista utworów.
Utwory bonusowe.
W wersjach "Deluxe" oraz "Ultra-Deluxe" znaleźć można dwa dodatkowe utwory, do których dostęp uzyskać można jedynie rekonstruując je z plików multi-track zawartych na DVD. Drugi z utworów zawiera elementy i strukturę piosenki podobną do "Demon Seed", 10 utworu z następnego wydawnictwa Nine Inch Nails, The Slip.
Dystrybucja.
Album został wydany na licencji Creative Commons BY-NC-SA. Pierwszą część albumu (Ghosts I) można ściągnąć bezpłatnie ze strony zespołu. Za 5 USD dostępna jest pełna, czteroczęściowa wersja albumu. Dostępna jest też wersja klasycznego, pudełkowego albumu (10 USD), oraz specjalnej edycji z DVD i Blu-ray (75 USD). Zespół wydał również limitowaną edycję albumu (300 USD, 2500 sztuk), która już po kilku dniach od wydania stała się niedostępna.
Poprzez wybór takiej drogi dystrybucji, zespół jest kolejnym, który bierze udział w debacie nad alternatywnym rozpowszechnianiem utworów muzycznych w dobie internetu (album nie jest chroniony przez system DRM).

</doc>
<doc id="1262594" url="https://pl.wikipedia.org/wiki?curid=1262594" title="Kąpieluszki">
Kąpieluszki

Kąpieluszka, pielucha basenowa – rodzaj specjalnej pieluszki dla niemowląt i małych dzieci. Służy ona do wstępnej nauki pływania i zabaw na pływalni związanych z oswojeniem dziecka z wodą. Kąpieluszki są wyposażone w specjalny wkład chłonny, który nie pęcznieje w wodzie a także zapobiegają przedostawaniu się moczu dziecka do wody w basenie. Podobnie jak w przypadku zwykłych pieluszek, produkowane są kąpieluszki zarówno jednorazowego, jak i wielorazowego użytku.

</doc>
<doc id="1262598" url="https://pl.wikipedia.org/wiki?curid=1262598" title="Żaglonokształtne">
Żaglonokształtne



</doc>
<doc id="1262600" url="https://pl.wikipedia.org/wiki?curid=1262600" title="Rozważania o rewolucji we Francji">
Rozważania o rewolucji we Francji

Rozważania o rewolucji we Francji () – książka, którą napisał i wydał w 1790 roku brytyjski (irlandzki) pisarz Edmund Burke w odpowiedzi na rewolucję francuską. Książka przyczyniła się do powstania nurtu myśli politycznej zwanego konserwatyzmem ewolucyjnym lub ewolucjonizmem (w odróżnieniu od konserwatyzmu tradycyjnego, reakcyjnego czy też tradycjonalizmu, którego ojcem duchowym jest Joseph de Maistre).
Podczas gdy nieco późniejszy tradycjonalizm przeciwny był jakimkolwiek zmianom ustroju feudalnego i jego pozostałości, konserwatyzm ewolucyjny zakładał zgodę na zmiany, byleby nie były one gwałtowne i nie zaszkodziły społeczeństwu.
Edmund Burke martwił się o zachowanie tak zwanego „związku generacyjnego” między pokoleniami, by zbyt radykalna zmiana nie spowodowała, że starsi i młodsi nie będą mogli zrozumieć się nawzajem. Rewolucję traktował jako niedozwolone zerwanie ciągłości historycznej. Naród jest dziełem wielu generacji, tych przeszłych, obecnych i przyszłych. Żadna generacja nie ma prawa podejmowania decyzji w imieniu pozostałych. Rewolucja jest właśnie taką nieuprawnioną decyzją.
Burke w swej książce potępiał rewolucję, anty-arystokratyzm i mordy, lecz nie negował potrzeby zmian. Francuzom radził skorzystać w obalaniu absolutyzmu z dorobku „wolnościowego” Francji, tzn. z instytucji jaką były Stany Generalne (zwołane we Francji w 1614 roku, a potem dopiero w 1789).
W Anglii polemizowali z nim prorewolucyjni pisarze jak Thomas Paine ("Prawa człowieka") czy Mary Wollstonecraft ("Wołanie o prawa kobiety").

</doc>
<doc id="1262601" url="https://pl.wikipedia.org/wiki?curid=1262601" title="Carlos Ulrrico Cesco">
Carlos Ulrrico Cesco

Carlos Ulrrico Cesco (zm. w 1987) – astronom argentyński, odkrywca 19 planetoid.
Życiorys.
Studiował na uniwersytecie w La Placie. Był uczniem słynnego astronoma i inżyniera Féliksa Aguilara. Większość swojego życia spędził w San Juan, gdzie brał udział w tworzeniu Obserwatorium Féliksa Aguilara. W roku 1962 założył kolejne obserwatorium, w El Leoncito i został jego dyrektorem. Jest to największe obserwatorium astronomiczne w Argentynie, obecnie nosi imię Carlosa Ulrrico Cesco.
Planetoidzie (1571) Cesco nadano nazwę dla uhonorowania zasług Carlosa Ulrrico Cesco oraz jego brata Ronaldo P. Cesco, dyrektora obserwatorium w La Plata.

</doc>
<doc id="1262604" url="https://pl.wikipedia.org/wiki?curid=1262604" title="Zahorie">
Zahorie



</doc>
<doc id="1262606" url="https://pl.wikipedia.org/wiki?curid=1262606" title="Zbigniew Grugel">
Zbigniew Grugel

Zbigniew Józef Grugel (ur. 10 kwietnia 1953 w Tucholi, zm. 20 października 2015 w Bydgoszczy) – polski polityk, samorządowiec i leśnik, poseł na Sejm X kadencji.
Życiorys.
Syn Edmunda i Walburgi. Ukończył w 1977 studia na Wydziale Leśnym Szkoły Głównej Gospodarstwa Wiejskiego w Warszawie. Z zawodu był leśnikiem, pracował w Nadleśnictwie Rytel, a od 1982 jako zastępca nadleśniczego w Nadleśnictwie Tuchola. Od 1993 do 1998 pracował jako nadleśniczy Nadleśnictwa Woziwoda, po odwołaniu zatrudniony jako nauczyciel. W 2001 powrócił na poprzednie stanowisko, które zajmował do 2014. Od 2015 był nadleśniczym Nadleśnictwa Tuchola. Był przewodniczącym Komitetu Założycielskiego Związku Leśników Polskich, członkiem Prezydium Federacji Zakładowej Organizacji Związków Pracowników Lasów Państwowych.
W 1976 wstąpił do Polskiej Zjednoczonej Partii Robotniczej, z jej ramienia w latach 1989–1991 był posłem na Sejm kontraktowy z okręgu chojnickiego. W trakcie kadencji pracował w Komisji Ochrony Środowiska, Zasobów Naturalnych i Leśnictwa, na jej koniec należał do Parlamentarnego Klubu Lewicy Demokratycznej. Został następnie działaczem Sojuszu Lewicy Demokratycznej. Od lat 90. związany z samorządem terytorialnym. W wyborach samorządowych w 2006, 2010 i 2014 był wybierany do rady powiatu tucholskiego na następne kadencje.
W lipcu 2015 celowo się postrzelił, zmarł trzy miesiące później.
Dwukrotnie odznaczony Srebrnym Krzyżem Zasługi (po raz drugi w 1996) oraz Krzyżem Kawalerskim Orderu Odrodzenia Polski (2004). Pochowany na cmentarzu komunalnym w tucholskim Rudzkim Moście.

</doc>
<doc id="1262611" url="https://pl.wikipedia.org/wiki?curid=1262611" title="Robert Hébras">
Robert Hébras

Robert Hébras (ur. 29 czerwca 1925 w Oradour-sur-Glane, zm. 11 lutego 2023 w Saint-Junien) – francuski członek ruchu oporu w trackie II wojny światowej, był jedną z siedmiu osób, które przeżyły mord w Oradourze 10 czerwca 1944 roku.
W tej masakrze, która po wojnie stała się symbolem nieludzkich zbrodni nazistów, zostało zabitych także 207 dzieci i 254 kobiet.
Z mężczyzn przeżyli poza Robertem Hebrasem jeszcze Jean-Marcel Darthout, Mathieu Borie, Clément Broussaudier, Yvon Roby i Pierre-Henri Poutaraud. Zostali oni pod zwłokami zabitych przyjaciół i udawali martwych tak długo aż naziści podpalili stodołę, w której popełnili zbrodnię. Robert Hébras przypomina, że jego lewe ramię zaczęło się już palić, i że ból był przeogromny. Z jego towarzyszy Pierre-Henri Poutaraud został złapany i zastrzelony, tylko trzem z nich udało się uciec z płonącej wsi.
Prawie cała rodzina Hébras została tego dnia zamordowana, tylko ojciec, najstarsza córka i Robert przeżyli.
Następnie Robert uczestniczył aktywnie w ruchu oporu przeciw nazistom, walczył w ostatnim roku wojny po stronie francuskiej Résistance. W 1983 roku był świadkiem w procesie przeciw jednemu z morderców z Oradoura – Heinzowi Barthowi w byłej NRD. W 2003 roku opublikowany został fim dokumentarny pod tytułem „Spotkania z Robertem Hébras – na śladach wygaszonego życia”, niemieckiego reżysera Bodo Kaisera.
Robert Hébras jako świadek czasu i autor kilku książek zaangażował się w utrwalenie i pielęgnowanie pamięci i rozliczenie z okresem narodowego socjalizmu. Zaangażował się w pojednanie Niemczech i Francji.
W 2008 roku został wyróżniony przez Austriackie Stowarzyszenie Służby za Granicą Austriacką Nagrodą Pamięci Holocaustu
Robert Hébras oprowadzał grupy przez ruiny wsi Oradour i pracował aktywnie w Centre de la mémoire.
Był żonaty, ma syna, trzech wnuków i do swojej śmierci żył w Saint-Junien blisko Oradour.
Był jednym z ostatnich, którzy przeżyli rzeź w Oradourze.

</doc>
<doc id="1262614" url="https://pl.wikipedia.org/wiki?curid=1262614" title="Jean-Baptiste Janssens">
Jean-Baptiste Janssens

Jean-Baptiste Janssens SJ (ur. 22 grudnia 1889 w Mechelen, zm. 5 października 1964) – 27. przełożony generalny Towarzystwa Jezusowego.
Pierwsze lata.
Janssens po ukończeniu z wyróżnieniem studiów filologii klasycznej i filozofii w Brukseli wstąpił do jezuickiego nowicjatu w Drongen koło Gandawy 23 września 1907. Pierwsze śluby złożył we wrześniu 1909.
Po dwuletniej filozofii w Collegium Maximum w Lowanium uzyskał doktorat z prawa cywilnego na Katolickim Uniwersytecie w Louvain. Od 1921 do 1923 uczęszczał na Uniwersytet Gregoriański w Rzymie, gdzie uzyskał doktorat z prawa kościelnego.
W latach 1923–1929 nauczał prawa kanonicznego w Collegium Maximum w Lowanium i został jego rektorem 17 sierpnia 1929. 15 sierpnia 1935 został mianowany instruktorem probacji zakonnej, a w 1938 został prowincjałem Północno-Belgijskiej Prowincji Towarzystwa Jezusowego.
W 1939 ojciec Janssens złożył oficjalną wizytę na misjach jezuickich w kolonii belgijskiej – Kongu Belgijskim, późniejszym Zairze a dzisiejszej Demokratycznej Republice Konga. Z wyjątkiem tej wizytacji i dwóch lat studiów w Rzymie, całe życie zakonne spędził we własnej prowincji w Lowanium, Drongen, Antwerpii i Brukseli.
W 1945 ukrywał dużą grupę żydowskich dzieci w swojej prowincjalskiej rezydencji w Brukseli. Nagrodzony został za to medalem Sprawiedliwy wśród Narodów Świata.
Generalat.
Gdy w 1942 zmarł generał Włodzimierz Ledóchowski, trwała wojna w Europie, a o. Janssens starał się utrzymać w możliwie dobrym na te warunki stanie. Wikariusz generalny Norbert de Boynes nie mógł zwołać Kongregacji generalnej i z konieczności pełnił rządy przez trzy lata.
Po zakończeniu wojny de Boynes mógł zwołać 29. Kongregację, która odbyła się pomiędzy 6 września a 23 października 1946. Janssens był delegatem jako prowincjał. Kongregacja odbywała się w trudnych powojennych warunkach, toteż delegaci z krajów, które mniej ucierpiały podczas wojny zaopatrywali Europejczyków. 15 września 57-letni Flamand Jean-Baptiste Janssens został wybrany na generała.
Wydał sławną "Instrukcję o apostolacie społecznym" (1949), uznawaną za kamień milowy na drodze do podjęcia tzw. „kwestii społecznej” w Towarzystwie Jezusowym. Popierał szkolnictwo wśród ubogich.
W 1957, po jedenastu latach rządów, zwołał 30. Kongregację Generalną w celu powołania wikariusza generalnego. Pomiędzy 6 września a 11 listopada wybrano na tę funkcję Kanadyjczyka o. Johna Swaina.
Ojciec Janssens wykonał istotne kroki w stronę odtworzenia szkolnictwa jezuickiego. Wspierał międzynarodową współpracę na tym polu, powoływanie stowarzyszeń oraz przygotowywanie specjalistów.
Ostatnie lata.
W ostatnich latach musiał Janssens stawić czoła narastającym rozdźwiękom pomiędzy teologami wewnątrz i poza Towarzystwem. Starał się łagodzić napięcia, lecz był to problem całego Kościoła. Nie doczekał zakończenia soboru watykańskiego II.
Był ostatnim, który kierował rzeszą 36 tys. jezuitów. Po nim liczba jezuitów zaczęła spadać aż po dziś dzień.
Po 18 latach rządów o. Jean-Baptiste Janssens zmarł 5 października 1964 w wieku 75 lat. Został pochowany, jak jego poprzednicy na Campo Verano.

</doc>
<doc id="1262621" url="https://pl.wikipedia.org/wiki?curid=1262621" title="PPT Pori">
PPT Pori



</doc>
<doc id="1262622" url="https://pl.wikipedia.org/wiki?curid=1262622" title="WFB">
WFB



</doc>
<doc id="1262625" url="https://pl.wikipedia.org/wiki?curid=1262625" title="Polymixiiformes">
Polymixiiformes



</doc>
<doc id="1262627" url="https://pl.wikipedia.org/wiki?curid=1262627" title="Love in This Club">
Love in This Club

Love In This Club - pierwszy singel Ushera promujący jego nadchodzący album pt. "Here I Stand" wydany 26 lutego 2008. Gościnnie wystąpił raper Young Jeezy. W klipie oprócz tych dwóch gwiazd wystąpili m.in. P. Diddy, Nelly i Kanye West.
Piosenka „Love in This Club Part” otworzyła galę BET Awards w 2008 roku.

</doc>
<doc id="1262635" url="https://pl.wikipedia.org/wiki?curid=1262635" title="Nasza Niwa">
Nasza Niwa

Nasza Niwa (, "Naša Niva") – drugi pod względem wieku tygodnik wydawany w języku białoruskim. „Nasza Niwa” została po raz pierwszy wydana w Wilnie w 23 listopada 1906 roku, a od roku 1991 ukazuje się w niepodległej Białorusi. Aktualnie redaktorem gazety jest . Obecnie „Nasza Niwa” pozostaje jednym z ostatnich periodyków wydawanych w języku białoruskim.
Historia gazety.
Gazeta "Nasza Niwa" powstała w 1906 roku jako organ prasowy Białoruskiej Gromady Socjalistycznej. 1 września 1906 roku w Wilnie wyszedł pierwszy numer pierwszej białoruskojęzycznej gazety "Nasza Dola". Z pięciu wydanych numerów – cztery zostały skonfiskowane, a gazeta została zamknięta przez władze za „nawoływanie do czynu zbrojnego w celu zmiany ustroju państwowego”. Redaktor "Naszej Doli" został skazany na rok więzienia. Tym niemniej, miesiąc po wyroku udało się uruchomić wydawanie drugiej białoruskojęzycznej gazety – "Naszej Niwy".
Pierwszy numer "Naszej Niwy" ukazał się roku. Jej wydawcy podawali się za osoby prywatne, ponieważ Białoruska Gromada Socjalistyczna, która zainicjowała wydawanie gazety, była organizacją nielegalną.
Zamknięcie gazety.
W 1914 r. wybuchła I wojna światowa. W warunkach stanu wojennego i ostrej cenzury „Nasza Niwa”, choć nastawiona negatywnie do wojny, zmuszona była płacić podatki wojenne i zrezygnować z propagowania idei białoruskiego państwa. Mimo to prawie każdy numer w wyniku działania rosyjskiej cenzury wychodził z wykreśleniami. Za publikację antyrządowych materiałów niektóre numery były konfiskowane. Prenumerata gazety została zabroniona nauczycielom i uczniom Wileńskiego Okręgu Oświatowego, pracownikom poczty, wojskowym i innym. Wielu Białorusinów zostało zmobilizowanych do armii rosyjskiej, w tym i współpracownicy „Naszej Niwy”. Część prenumeratorów została odcięta przez zbliżający się do Wilna front. W takich warunkach gwałtownie pogorszyła się sytuacja finansowa gazety i wydawanie jej stało się niemożliwe. 7 sierpnia 1915 wyszedł ostatni numer tygodnika z podpisem Janki Kupały. We wrześniu wojska niemieckie zajęły Wilno.
W niepodległej Białorusi.
Po dojściu do władzy Aleksandra Łukaszenki państwo rozpoczęło nieustanny nacisk na prasę opozycyjną i białoruskojęzyczną. Przeciwko „Naszej Niwie” wytoczono sprawę z powodu posługiwania się przez nią tzw. klasycznymi zasadami pisowni języka białoruskiego („taraszkiewicą”). W 1998 r. Najwyższy Gospodarczy Sąd Białorusi uznał, że gazeta ma prawo posługiwać się taką pisownią.
W listopadzie 2005 „Nasza Niwa” razem z szeregiem innych niepaństwowych wydawnictw została usunięta z katalogu czasopism dostępnych w prenumeracie RUP „Biełposzta”. Od tego czasu gazeta zmuszona była zwracać się o pomoc w kolportażu do swych entuzjastów i wolontariuszy. W 2006 w niektórych miastach Białorusi odbył się szereg flash mobów poparcia dla gazety. W końcu listopada 2008, na fali tzw. liberalizacji i poprawy stosunków Łukaszenki z Zachodem, pojawiła się informacja o możliwym powrocie gazety do państwowej sieci dystrybucji i do katalogu prenumeraty „Biełposzty”. 4 grudnia 2008 gazeta pojawiła się w swobodnej sprzedaży w kioskach. Tygodnik po raz pierwszy wydrukowano w kolorze. Również od tego numeru „Nasza Niwa” zaczęła posługiwać się oficjalną, tzw. „akademicką” pisownią języka białoruskiego (jak określiła sama redakcja – „szkolną”). Nakład pierwszego „oficjalnego” numeru (45/2008) wzrósł 2,5 raza, do 5200 egzemplarzy w porównaniu z nakładem 2200 numeru poprzedniego. Przed wycofaniem z dystrybucji pod koniec 2005 nakład wynosił 3200 egz. 1 stycznia 2009 nakład wzrósł do 6000 egz.
Represje po wyborach prezydenckich w 2010 roku.
Po wyborach prezydenckich na Białorusi 19 grudnia 2010 roku nastąpiła fala represji wobec działaczy opozycji i niezależnych dziennikarzy. 28 grudnia 2010 roku, ok. godz. 18:50, dwaj funkcjonariusze białoruskiego KGB i dwaj śledczy dokonali rewizji w siedzibie białoruskiego PEN-Clubu na ul. Kozłowa 7 m. 101 w Mińsku. W siedzibie tej zazwyczaj pracowała znaczna część dziennikarzy gazety „Nasza Niwa”, znajdowały się tam też ich komputery. Oficjalną przyczyną rewizji było poszukiwanie materiałów fotograficznych i filmowych, które mogłyby posłużyć jako dowody w sprawie masowych niepokojów w Mińsku 19 grudnia. Funkcjonariusze organów bezpieczeństwa skonfiskowali 12 komputerów, a także 3 pendrive’y i wszystkie płyty. Około godziny 20:00 do siedziby przybył redaktor naczelny „Naszej Niwy”, . Został on natychmiast zatrzymany i przewieziony do jego prywatnego mieszkania, gdzie także odbyła się rewizja. W trakcie niej skonfiskowano jego komputer. Rewizje zakończyły się przed północą. Mimo konfiskaty sprzętu czasopismo nie zawiesiło pracy. Zespół redakcyjny zaapelował poprzez swoją stronę internetową do czytelników z prośbą o pomoc materialną. W ciągu doby z konkretną pomocą, w tym z zastępczymi komputerami, zgłosiły się 142 osoby.
31 grudnia o 8:00 rano białoruskie KGB dokonało rewizji w mieszkaniu Julii Daraszkiewicz, fotografa „Naszej Niwy”. Oficjalna przyczyna była taka sama, jak w przypadku rewizji w redakcji. W roli świadka zatrzymano jej męża, Pawła Juchniewicza, a także skonfiskowano dwa laptopy, wszystkie pendrive’y, dyktafon, przenośne twarde dyski, płyty, a także płytę z filmem artystycznym "Chodiat słuchi". Tego samego dnia nieznani sprawcy próbowali się także dostać do mieszkania wideoreportera „Naszej Niwy” Tacciany Haurylczyk, jednak ta nie otworzyła drzwi.
2020 – 2022.
W listopadzie 2021 r. kanał na Telegramie „Naszej Niwy” i jej sieci społecznościowe zostały uznane za materiały ekstremistyczne. W styczniu 2022 roku KGB ogłosiło „Naszą Niwę” organizacją ekstremistyczną. Utworzenie organizacji ekstremistycznej lub uczestnictwo w niej jest na Białorusi przestępstwem.
W marcu 2022 odbyła się rozprawa sądowa zatrzymanych w lipcu 2021 kierowników „Naszej Niwy”. Redaktora naczelnego Jahora Marcinowicza i szefa działu reklamy Andreja Skurko skazano na 2,5 roku kolonii karnej. Osądzeni według prokuratury dokonali przestępstwa finansowego.

</doc>
<doc id="1262638" url="https://pl.wikipedia.org/wiki?curid=1262638" title="Czechrzyca">
Czechrzyca

Czechrzyca, trybulka ("Scandix" L.) – rodzaj roślin z rodziny selerowatych ("Apiaceae"). Obejmuje 12 gatunków. Rośliny te występują w Makaronezji, południowej i środkowej Europie, południowo-zachodniej i środkowej Azji oraz w północnej Afryce. Do flory Polski należy jeden gatunek – czechrzyca grzebieniowa "S. pecten-veneris".
Systematyka.
Rodzaj z podplemienia "Scandicinae", plemienia "Scandiceae", podrodziny "Apioideae" w obrębie rodziny selerowatych ("Apiaceae").

</doc>
<doc id="1262642" url="https://pl.wikipedia.org/wiki?curid=1262642" title="Ryszard Kołodziej">
Ryszard Kołodziej

Ryszard Kołodziej (ur. 4 grudnia 1948 w Dębnie, zm. 4 stycznia 2011 w Kielcach) – polski polityk, urzędnik państwowy, poseł na Sejm X i II kadencji.
Życiorys.
W 1967 podjął pracę w Centrali Nasiennej Oddział Chojna. Od 1970 do 1974 był nauczycielem w szkole podstawowej w Boleszkowicach, następnie do 1975 zastępcą kierownika w Międzykółkowej Bazie Maszynowej Spółdzielni Kółek Rolniczych Boleszkowice, a w latach 1976–1978 pracował jako specjalista ds. oświaty produkcji roślinnej i ekonomiki w Wojewódzkim Ośrodku Postępu Technicznego w Lubniewicach. Ukończył w 1978 studia na Wydziale Rolniczym Akademii Rolniczej w Szczecinie. Zajmował się potem działalnością doradczą w zakresie rolnictwa.
W 1985 wstąpił do Zjednoczonego Stronnictwa Ludowego. W latach 1986–1989 pełnił funkcję prezesa Miejsko-Gminnego Komitetu tej partii w Dębnie. Z ramienia ZSL sprawował mandat posła na Sejm kontraktowy z okręgu nr 25. Był też posłem II kadencji, wybranym w okręgu nr 12 z ramienia Polskiego Stronnictwa Ludowego.
W latach 90. był dyrektorem generalnym i podsekretarzem stanu w Ministerstwie Rolnictwa i Gospodarki Żywnościowej. Później zajmował kierownicze stanowiska w urzędzie wojewódzkim w Gorzowie Wielkopolskim. Kierował oddziałem Agencji Rynku Rolnego. Następnie został doradcą firmy „Centrostal” z Bydgoszczy.
Zmarł w 2011. Został pochowany na cmentarzu w rodzinnej miejscowości.
Syn Juliana i Ireny, ojciec Tomasza. W 1999 otrzymał Złoty Krzyż Zasługi.

</doc>
<doc id="1262646" url="https://pl.wikipedia.org/wiki?curid=1262646" title="EAP (informatyka)">
EAP (informatyka)



</doc>
<doc id="1262647" url="https://pl.wikipedia.org/wiki?curid=1262647" title="Lej Średni">
Lej Średni

Lej Średni - geologiczny twór przyrody, w południowo-zachodniej Polsce w Sudetach Wschodnich, w Masywie Śnieżnika.
Lej Średni, położony jest w Sudetach Wschodnich, na terenie Śnieżnickiego Parku Krajobrazowego w środkowo-wschodniej części Masywu Śnieżnika, około 1,5 km., na wschód od Śnieżnika. Po południowej stronie Czarnego Grzbietu. 
Słabo wykształcona nisza niwalna w kształcie leja, wcinająca się we wschodnie gnejsowe zbocze Śnieżnika, zw. "Czarci Gon". Lej stanowi naturalne obniżenie zbocza, powstałe w okresie ostatniego zlodowacenia i wyrzeźbione przez schodzące w zimie lawiny. W obecnym okresie lawiny nie są aktywne.
Stoki leja porośnięte są wysokimi trawami i rzadkim dolnoreglowym lasem świerkowym z domieszką buka, jodły, sosny. Las w latach 80. XX w. podczas klęski ekologicznej został częściowo zniszczony. Lejem płynie górski potok Kamienica, którego źródła położone są poniżej szczytu Śnieżnika, w południowej części wschodniego zbocza zwanym "Czarci Gon".

</doc>
<doc id="1262648" url="https://pl.wikipedia.org/wiki?curid=1262648" title="TTLS">
TTLS



</doc>
<doc id="1262649" url="https://pl.wikipedia.org/wiki?curid=1262649" title="Scandix">
Scandix



</doc>
<doc id="1262650" url="https://pl.wikipedia.org/wiki?curid=1262650" title="Isaak August Dorner">
Isaak August Dorner

Izaak August Dorner (ur. 20 czerwca 1809 w Neuhausen ob Eck, zm. 8 lipca 1884 w Wiesbaden) − niemiecki teolog protestancki, przedstawiciel teologii pojednawczej, profesor w Kilonii, Królewcu, Bonn, Getyndze i Berlinie, autor szeregu prac z zakresu teologii.

</doc>
<doc id="1262651" url="https://pl.wikipedia.org/wiki?curid=1262651" title="Barry Town United F.C.">
Barry Town United F.C.

Barry Town United F.C. (wal. "Clwb Pêl-droed Tref Unedig Y Barri") – walijski klub piłkarski z siedzibą w mieście Barry.
Historia.
Klub założony został w listopadzie 1912 roku pod nazwą "Barry AFC" i przystąpił do rozgrywek Ligi Południowej (Southern Football League). W 1931 roku klub zmienił nazwę na "Barry Town".
W Lidze Południowej "Barry Town" grał ponad 60 lat, a najlepszym miejscem była czwarta pozycja uzyskana w latach 30. Klub wielokrotnie brał udział w Pucharze Anglii (FA Cup), a jednym z sukcesów był remis 1:1 z Queens Park Rangers w sezonie 1961/62. Przez wiele lal największym sukcesem klubu było dotarcie do finału Pucharu Walii (Welsh Cup) w 1955 roku, gdzie "Barry Town" pokonał 4:3 Chester City.
Po utworzeniu ligi walijskiej "Barry Town" w sezonie 1993/94 awansował do pierwszej ligi. W sezonie 1995/96 zdobył swój pierwszy tytuł mistrza Walii, a w następnym sezonie obok kolejnego mistrzostwa klub po raz pierwszy od 1955 roku zdobył Puchar Walii, a do tego Puchar Ligi (Welsh League Cup). Sukcesy w lidze walijskiej pozwoliły klubowi zadebiutować w europejskich pucharach.

</doc>
<doc id="1262660" url="https://pl.wikipedia.org/wiki?curid=1262660" title="Henry St. John, 1. wicehrabia Bolingbroke">
Henry St. John, 1. wicehrabia Bolingbroke



</doc>
<doc id="1262663" url="https://pl.wikipedia.org/wiki?curid=1262663" title="Henry St John">
Henry St John



</doc>
<doc id="1262664" url="https://pl.wikipedia.org/wiki?curid=1262664" title="Lamač">
Lamač

Lamač (niem. "Blumenau", rzadziej "Lamatsch", węg. "Lamacs") – dawniej samodzielna wieś, obecnie niewielka dzielnica Bratysławy na północny zachód od centrum miasta. Położona jest w powiecie Bratysława IV, u stóp Małych Karpat.
Przez niemal cały okres swojego istnienia Lamač był winiarską wioską, zaopatrującą Bratysławę w produkty rolne i owoce. 
Historia.
Na terenie dzisiejszej dzielnicy były w przeszłości cztery osobne osady. Najstarsza, której nazwa pozostaje nieznana, istniała przed 1241 i została zniszczona przez Tatarów. Dwie kolejne osady, zasiedlone przez przybyszów z Rzeszy Niemieckiej, Blumenau ("Plumnou") i Sellendorf, zostały założone przez wójta Jakuba (który założył również niedaleką Karlovą Ves) między 1279 a 1288. Położone były na południe od dzisiejszego centrum dzielnicy. W późniejszych latach zostały one odziedziczone przez synów wójta. W 1360 mieszkańcy Blumenau otrzymali takie same prawa jak obywatele Bratysławy. Wsie, które miały duże szanse na pomyślny rozwój, podupadły jednak gospodarczo pod rządami potomków wójta Jakuba, którzy nie potrafili dobrze zarządzać majątkami i stopniowo sprzedawali je miastu Bratysława, które stało się ich właścicielem w 1418. Przez następnych kilkanaście lat teren ten był miejscem sporów pomiędzy palatynem Węgier Garem (Garai VII. Miklós), ówczesnym właścicielem devińskiego państwa, a miastem. W połowie XV wieku obie osady przypuszczalnie przestały istnieć, a jedyną po nich pozostałością jest miejsce nazywane "Pustý kostelíček", gdzie stał wspólny dla obu wsi kościółek.
Dzisiejszy Lamač został założony w 1506, a założycielem był niejaki Ján Skerlič (z pochodzenia Chorwat). Właściwy rozwój rozpoczął się w latach 30. XVI wieku, kiedy przybyli, jak do wielu miejscowości w okolicach Bratysławy, chorwaccy koloniści. W 1547 pojawia się w dokumentach pod nazwą "Krabatendorff" ("Chorwacka Wieś"), choć niemieckie źródła używają nazwy nieistniejącej od wieku wsi – Blumenau. Dwa lata później po raz pierwszy wspomina się nazwę słowiańską – "Lamas" albo "Lamach". Wieś, której właścicielem było miasto Bratysława, miała wówczas 46 domów, a w 1580 już 80, choć w 1561 część zabudowań zniszczył pożar. Po tym tragicznym wydarzeniu wybudowano gościniec biegnący przez wieś, gdzie mieszkańcy mieli prawo sprzedawać wyprodukowane przez siebie wino. Spokój nie trwał jednak długo, gdyż w 1624 w okolicy pojawili się Turcy, którzy poczynili kolejne szkody. W 1570 w osadzie pojawił się pierwszy murowany kościół (w miejsce drewnianego), bez wieży i ustanowiono samodzielną parafię. Obok niego założono cmentarz.
W XVII wieku Lamač podupadał i w latach 1634–1752 stał się przysiółkiem Záhorskej Bystrice (zlikwidowano także samodzielną parafię). W 1679 dotknęła go epidemia (ocaleni mieszkańcy postawili wówczas kapliczkę św. Rozalii), natomiast podczas powstania Rakoczego (1703–1711) wieś była czterokrotnie niszczona. Żyło w niej wówczas 39 rodzin, które przerzedziła kolejna zaraza w 1714, a w 1774 osadę znowu spustoszył pożar. Mimo tego urbarz z 1768 wzmiankuje, że wieś zamieszkują 124 rodziny – w sumie 620 osób. W 1752 Lamač ponownie został samodzielną parafią, a w 1766 otworzono nowy cmentarz.
Początek XIX wieku to okres kolejnych niepokojów związanych z wojnami napoleońskimi. W 1831 wybuchła kolejna epidemia – cholery (w przeddzień święta św. Rozalii, która miała chronić mieszkańców przed kolejnymi nieszczęściami). W 1837 liczba mieszkańców wynosiła 919 osób. W 1848 zniesiono w Cesarstwie Austriackim poddaństwo i dopiero wówczas Lamač przestał być wsią służebną Bratysławy. Dwa lata wcześniej doprowadzono do miejscowości kolej żelazną (stacja kolejowa Bratislava Lamač), ale wtedy po raz kolejny wśród mieszkańców zaczęła szaleć śmiertelna choroba – tym razem tyfus.
22 lipca 1866 podczas wojny prusko-austriackiej toczyła się tutaj zacięta bitwa, znana jako bitwa pod Blumenau. W krwawym boju zwyciężyły wojska pruskie, a sama wieś zostało zniszczona. O tym wydarzeniu i poległych wówczas żołnierzach przypomina pamiątkowy obelisk.
W 1822 założono ochotniczą straż pożarną. W 1922, już w granicach Czechosłowacji, otworzono urząd pocztowy.
W 1939, kiedy powstawała niepodległa, ale zależna od Hitlera Słowacja, według pierwszych planów Lamač oraz sąsiednia Dúbravka miały zostać włączone w granice III Rzeszy (mimo że Niemców mieszkało w nich niewielu – decydowały czynniki strategiczne). 16 marca niemieccy żołnierze obsadzili wieś, rozbroili miejscowych żandarmów oraz gwardzistów Hlinki. W nocy zatrzymano ruch pociągów (okazało się, że na krótko), a straż graniczna zaczęła przeprowadzać kontrolę. Niepewność sytuacji utrzymała się do 22 marca, kiedy to Słowacja i III Rzesza podpisały wzajemne porozumienie, o utworzeniu w zachodniej części słowackiego państwa tzw. strefy bezpieczeństwa ("Schutzzone"), która objęła m.in. całe Záhorie. Ostatecznie więc Lamač pozostał w granicach Słowacji, a do Niemiec włączono tylko Devín oraz Petržalkę. W miejsce niemieckiego wojska przybyły oddziały SS, które następnie zmieniła niemiecka straż graniczna; ostatecznie opuściła ona wieś 11 maja 1939.
W czasie słowackiego powstania narodowego stacjonujący tutaj oddział artyleryjski przeszedł na stronę powstańców, a 35 mieszkańców walczyło w ich szeregach (7 zginęło). Pod koniec marca 1945 do Bratysławy zbliżył się front. W nocy z 4 na 5 kwietnia doszło do walk pomiędzy oddziałami niemieckimi, trwającymi na pojedynczych punktach oporu, a Armią Czerwoną. Wieś została ostrzelana przez niemiecką artylerię dalekiego zasięgu, a 5 kwietnia cały jej teren został zajęty przez Armię Czerwoną.
W 1946 Lamač włączono do Bratysławy (razem z 6 innymi miejscowościami). Dzielnica nie straciła swojego małomiasteczkowego charakteru. W ostatnich latach otwarto w niej hipermarket Tesco, z którego korzystają głównie mieszkańcy znacznie większej dzielnicy Karlova Ves.
Zabytkowe obiekty i atrakcje turystyczne.
W latach 1947–1951 wybudowano kościół św. Małgorzaty w miejscu starszego kościoła z XVI wieku, który stał się za mały.
Na terenie wsi znajdują się ścieżki rowerowe oraz turystyki pieszej.
Herb dzielnicy.
W herbie dzielnicy znajduje się św. Małgorzata, patronka rolników. Kościół pod wezwaniem tej świętej pojawił się w tej okolicy już w XIV wieku. Służył nieistniejącym wsiom Blumenau i Sellendorf; znajdował się w miejscu zwanym dzisiaj "Pustý kostelíček". Nowa świątynia, odnowiona w XVII wieku, także wzięła sobie za patronkę św. Małgorzatę.
Najstarsza pieczęć wsi, z 1646, także posiadała wizerunek świętej Małgorzaty, choć nie zachowała się do współczesnych czasów, jednak na współczesnej znajduje się bardzo podobny rysunek. Ponieważ Lamač przez całe swoje istnienie nie miał własnego herbu, obecnie używany został zaprojektowany w latach 90. XX wieku, a w 1998 stał się oficjalnym symbolem dzielnicy.
Podział wewnętrzny dzielnicy.
Nieoficjalnie w dzielnicy wyróżnia się dwie mniejsze dzielnice:

</doc>
<doc id="1262666" url="https://pl.wikipedia.org/wiki?curid=1262666" title="Flotylle U-bootów">
Flotylle U-bootów



</doc>
<doc id="1262676" url="https://pl.wikipedia.org/wiki?curid=1262676" title="Pesa 120N">
Pesa 120N



</doc>
<doc id="1262677" url="https://pl.wikipedia.org/wiki?curid=1262677" title="Biegi po schodach">
Biegi po schodach

Biegi po schodach (ang. "tower running", także "stairclimbing") – dyscyplina sportowa polegająca na wyścigach we wbieganiu po schodach.
Opis.
Bieg po schodach jest popularyzowany m.in. dzięki wyścigowi na szczyt nowojorskiego Empire State Building (86 pięter). Istnieją różne dystanse i odmiany biegu po schodach. W Polsce pierwsze zawody rozgrywane były we Wrocławiu, w nieistniejącym już dziś gmachu Poltegoru (85 m, 460 schodów). W Warszawie zawody w biegu po schodach, organizowane pod nazwą "Bieg na Szczyt", odbywają się od 2011 w 37-piętrowym biurowcu Rondo 1.
W styczniu 2008 rozegrano oficjalne Mistrzostwa Polski w Biegu po Schodach, tym razem w budynku katowickiego hotelu Altus (30 pięter, 702 schody).

</doc>
<doc id="1262678" url="https://pl.wikipedia.org/wiki?curid=1262678" title="Test Andersona-Darlinga">
Test Andersona-Darlinga

Test Andersona-Darlinga – jeden z testów statystycznych zgodności rozkładu z zadanym rozkładem wzorcowym. Zwykle stosuje się go do sprawdzenia zgodności z rozkładem normalnym. Jest modyfikacją testu Craméra-von Misesa dokonaną w celu poprawy jego czułości w „ogonach” testowanego rozkładu.
Statystyka Andersona-Darlinga.
gdzie:
Jest to zatem wersja testu Craméra-von Misesa ważona czynnikiem formula_5
Zwykle do obliczeń używany jest prostszy wzór:
lub (inna wersja):
gdzie:
Dla rozkładu normalnego stosuje się czasem poprawkę na wielkość próby:
Dla rozkładu normalnego, gdy formula_13 przekracza 0,752, to hipoteza o normalności rozkładu w populacji jest odrzucana na poziomie 5%. Dla innych rozkładów test także może być stosowany, ale ma inne wartości krytyczne.

</doc>
<doc id="1262681" url="https://pl.wikipedia.org/wiki?curid=1262681" title="MAN TGX V8">
MAN TGX V8

MAN TGX V8 (w wersji dwuosiowej TGX 18.680 V8 lub w wersji czteroosiowej TGX 41.680 V8) – dalekobieżny ciągnik siodłowy niemieckiej firmy MAN AG ("MAN Nutzfahrzeuge AG"), wprowadzony na rynek jesienią roku 2007, rozwinięcie poprzedniego ciągnika – MAN TGA.
Historia modelu.
Wyposażony jest w ośmiocylindrowy widlasty silnik Diesla model D2868 z wtryskiem bezpośrednim w systemie common rail o pojemności skokowej 16,2 litrów, maksymalnej mocy 500 kW (680 KM), dysponującym maksymalnym momentem obrotowym 3000 Nm. W samochodach tych montowana jest ręczna 16-biegowa skrzynia biegów ComfortShift z systemem pneumatycznego wspomagania zmiany biegów Servo-Shift, albo automatyczna skrzynia 12-biegowa TipMatic.
Kabina kierowcy jest bardzo obszerna (określana jako rozmiar XXL), wyposażona w skórzane siedzenia, z klimatyzacją, systemem audio Hi-Fi, systemem nawigacji GPS i dwoma komfortowymi miejscami do spania.
Pojazd seryjnie wyposażony jest m.in. w elektroniczny program stabilizacji toru jazdy (ESP), tempomat adaptacyjny (ang. "Adaptive Cruise Control"), system zapobiegający blokowaniu kół (ABS) i aktywny system stabilizacji przechyłów ("Continuous Damping Control"); układ wydechowy spełnia limity emisji określone w standardzie Euro 5.
Samochody serii MAN TGX, wraz z modelami MAN TGS, otrzymały tytuł Ciężarówki Roku 2008 ("Truck of the Year 2008").

</doc>
<doc id="1262682" url="https://pl.wikipedia.org/wiki?curid=1262682" title="Pieter Cornelis Mondriaan">
Pieter Cornelis Mondriaan



</doc>
<doc id="1262684" url="https://pl.wikipedia.org/wiki?curid=1262684" title="Barry Town FC">
Barry Town FC



</doc>
<doc id="1262689" url="https://pl.wikipedia.org/wiki?curid=1262689" title="Partia Demokratyczna (Bułgaria)">
Partia Demokratyczna (Bułgaria)

Partia Demokratyczna (, PD) – bułgarska partia polityczna założona w połowie lat 80. XIX wieku. Współworzyła kilka rządów koalicyjnych (1901–1902, 1918–1919, 1931–1934, 1944, 1991–1992 i 1997–2001) oraz jeden gabinet samodzielny (1908–1911). Po przewrocie majowym w 1934 została zdelegalizowana przez rząd Georgijewa. W 1945 wznowiła działalność. Dwa lata później władze komunistyczne zlikwidowały wszystkie partie opozycyjne i PD przestała istnieć. W 1989, w okresie przemian ustrojowych w Bułgarii, organizacja została reaktywowana i przystąpiła do zjednoczonej koalicji antykomunistycznej nazywanej Związkiem Sił Demokratycznych. Od 1996 PD jest członkinią koalicji Zjednoczone Siły Demokratyczne.
Historia Partii Demokratycznej.
Partia Demokratyczna w Księstwie Bułgarii (1896-1908).
Podwaliny pod przyszłą PD zostały założone pod koniec XIX wieku przez jedną z frakcji Partii Liberalnej, na czele której stał Petko Karawełow. Między 1887 i 1894, na skutek represjonowania jej działaczy przez rząd Stambołowa, frakcja Karawełowa została zmuszona do stopniowego zaniechania aktywności politycznej. Po dymisji gabinetu Stambołowa w 1894 wznowiła swoją działalność, a dwa lata później, w 1896, przyjęła nazwę Partia Demokratyczna.
Podstawowym celem PD było umocnienie demokracji parlamentarnej w kraju oraz uzyskanie pełnej suwerenności przez Księstwo Bułgarii.
W styczniu 1901 PD zwyciężyła w wyborach do Zwyczajnego Zgromadzenia Narodowego 11. kadencji i utworzyła z Partią Postępowo-Liberalną koalicyjny rząd, na czele którego stanął Petko Karawełow. Gabinet Karawełowa sprawował władzę do początku stycznia 1902. 
W 1903 grupa działaczy skupionych wokół Najcza Canowa i Todora Włajkowa wystąpiła z PD i utworzyła Partię Radykalno-Demokratyczną. W tym samym roku zmarł lider PD, Petko Karawełow. Jego następcą został Aleksandyr Malinow. Stanowiska wiceprzewodniczących przypadły Andrejowi Liapczewowi i Michaiłowi Takewowi.
W styczniu 1908 PD sformowała samodzielny gabinet rządowy, na czele którego stanął Malinow. Rząd Malinowa przeprowadził szereg istotnych reform, takich jak przywrócenie prawa do swobody stowarzyszeń, uchwalenie kodeksu dla szkół i placówek kulturalnych, wprowadzenie bezpłatnego nauczania w progimnazjach i nadanie placówkom oświaty określonej autonomii. 22 września 1908 rząd oraz książę Ferdynand I proklamowali niepodległość Bułgarii. Wkrótce potem Ferdynand I przyjął tytuł cara, zaś księstwo zostało przekształcone w Carstwo Bułgarii. W 1911 gabinet Malinowa wszedł w konflikt z carem odnośnie do przyszłości Macedonii i został zmuszony przez niego do dymisji.
Partia Demokratyczna w Carstwie Bułgarii (1918-1947).
W obliczu nieuchronnej klęski Bułgarii w I wojnie światowej, w połowie 1918 od władzy odsunięty został premier Radosławow. 21 czerwca tego samego roku PD i Partia Radykalno-Demokratyczna utworzyły koalicyjny rząd, na czele którego ponownie stanął Malinow. Mimo bardzo trudnej sytuacji na frontach i nacisków ze strony partii opozycyjnych, gabinet Malinowa zdecydował o kontynuowaniu wojny. Dopiero 29 września 1918, po klęsce armii bułgarskiej w bitwie na Dobrym Polu (bułg. "Добро поле"), stoczonej przeciwko połączonym wojskom francuskim, brytyjskimi i serbskim, delegacja rządowa pod przewodnictwem Andreja Liapczewa podpisała w Salonikach rozejm z Ententą. Na mocy warunków zawieszenia broni oddziały bułgarskie zostało zdemobilizowane i wycofane z zajętych terytoriów, a część kraju znalazła się pod okupacją. Klęska skłoniła cara Ferdynanda I do abdykacji na rzecz swojego syna, Borysa III. 
17 października 1918 do koalicji rządowej dołączyły Partia Narodowa, Partia Postępowo-Liberalna, Bułgarski Ludowy Związek Chłopski i Bułgarska Robotnicza Partia Socjaldemokratyczna (szerocy socjaliści). Na czele nowego gabinetu i tym razem stanął Aleksandyr Malinow. Niewiele ponad miesiąc później, 28 listopada, premier podał się do dymisji. Bezpośrednią przyczyną jego rezygnacji była decyzja Ententy o przyznaniu Rumunii południowej części Dobrudży. Działacze PD zostali włączenie do kolejnego rządu, któremu przewodniczył Teodor Teodorow z Partii Narodowej, jednak 7 maja 1919, po rekonstrukcji gabinetu Teodorowa, PD wykluczono z koalicji rządowej. 
W okresie od 1919 do 1923 PD pozostawała w opozycji wobec rządu. W czerwcu 1922 PD, Zjednoczona Partia Narodowo-Postępowa i Partia Radykalno-Demokratyczna zawiązały koalicję Blok Konstytucyjny, której celem było przeciwstawienie się autorytarnym rządom Bułgarskiego Ludowego Związku Chłopskiego na czele z premierem Aleksandyrem Stambolijskim. We wrześniu 1922 zwolennicy ludowców napadli działaczy Bloku Konstytucyjnego podczas ich zjazdu w Wielkim Tyrnowie. Liderzy koalicji zostali wtrąceni do więzień, w których pozostali do czasu zamachu stanu z 9 czerwca 1923, przeprowadzonego przez Związek Wojskowy i Porozumienie Narodowe. Po przewrocie na czele rządu stanął Aleksandyr Cankow, który zaproponował przedstawicielom Bloku Konstytucyjnego budowę nowej prorządowej koalicji. Propozycja została zaakceptowana. 19 lipca 1923 Blok dokonał samorozwiązania, po czym pięć dni później PD i Partia Radykalno-Demokratyczna sformowały Związek Demokratyczny. Ten ostatni 10 sierpnia zjednoczył się z Porozumieniem Narodowym i Zjednoczoną Partią Narodowo-Postępową tworząc Porozumienie Demokratyczne.
Polityka gabinetu Cankowa, polegająca m.in. na wykorzystaniu armii, policji i organizacji paramilitarnych do rozprawy z opozycją, budziła sprzeciw części demokratów skupionych wokół Aleksandyra Malinowa. W kwietniu 1924 Malinow i jego zwolennicy zdecydowali się opuścić Porozumienie Demokratyczne i wznowić działalność PD. Pozostali demokraci, na czele których stanął Andrej Liapczew, pozostali w Porozumieniu. 
W przededniu wyborów parlamentarnych w 1931 PD Malinowa, BLZCh "Wrabcza 1", BLZCh - Stara Zagora, Partia Narodowo-Liberalna i Partia Radykalna zawiązały koalicję o nazwie Blok Narodowy. Koalicja odniosła zwycięstwo w wyborach, kończąc w ten sposób prawie 8-letni okres rządów Porozumienia Demokratycznego. 29 lipca powołano nowy gabinet, na czele którego po raz piąty stanął Aleksandyr Malinow. 12 października tego samego roku 64-letniego Malinowa zastąpił inny działacz PD, Nikoła Muszanow. Silne zróżnicowanie poglądów politycznych w obrębie Bloku Narodowego przyczyniło się do kryzysu rządowego w maju 1934. Wykorzystali to działacze Koła Politycznego "Zweno" i Związku Wojskowego dokonując 19 maja zamachu stanu i odsuwając koalicję od władzy.
Wkrótce po przewrocie rząd Georgijewa zdelegalizował wszystkie partie polityczne w kraju i PD zmuszona była kontynuować działalność w podziemiu. Po wybuchu II wojny światowej demokraci opowiedzieli się przeciwko udziałowi Bułgarii w pakcie trzech, jednak nie zdecydowali się na przystąpienie do antyhitlerowskiego Frontu Ojczyźnianego, w którym główną rolę odgrywali komuniści. 2 września 1944 przedstawiciele PD weszli w skład koalicyjnego rządu Murawijewa, ale już po tygodniu bojówki Frontu Ojczyźnianego przejęły władzę na drodze zamachu stanu. Wkrótce potem, we wrześniu 1945 PD oficjalnie wznowiła swoją działalność, która trwała jednak tylko dwa lata. W 1947 komuniści rozpoczęli budowę systemu totalitarnego i zlikwidowali całą opozycję polityczną.
Partia Demokratyczna po roku 1989.
19 grudnia 1989 działacze opozycji antykomunistycznej wznowili działalność PD i włączyli ją w struktury Związku Sił Demokratycznych (ZSD). Przewodniczącym partii został Boris Kjurkczijew, którego w 1990 zastąpił Stefan Sazow. W tym samym roku przyjęto program nawiązujący do neokonserwatyzmu i gospodarki rynkowej. 
W ramach ZSD działacze PD wystartowali w 1990 w wyborach do Wielkiego Zgromadzenia Narodowego 7. kadencji, a rok później w wyborach do Zgromadzenia Narodowego 36. kadencji, zdobywając w obu przypadkach część mandatów deputowanych. W latach 1991–1992 przedstawiciele PD objęli dwa stanowiska ministerialne w rządzie Dimitrowa, zaś Stefan Sazow został przewodniczącym Zgromadzenia Narodowego.
Jesienią 1994 kierownictwo PD weszło w konflikt z Narodową Radą Koordynacyjną ZSD, na skutek czego partia wystąpiła z organizacji. 12 października tego samego roku PD utworzyła wraz z Bułgarskim Ludowym Związkiem Chłopskim koalicję o nazwie Blok Narodowy. Koalicja zdobyła w wyborach do Zgromadzenia Narodowego 37. kadencji 18 mandatów deputowanych i była jednym z głównych ugrupowań opozycyjnych wobec rządu Żana Widenowa. 
Przed wyborami prezydenckimi w 1996] Blok Narodowy nawiązał współpracę z ZSD, efektem której było utworzenie koalicji Zjednoczone Siły Demokratyczne (ODS). Kandydat koalicji, Petyr Stojanow, zwyciężył i objął najwyższy urząd w państwie. 
W ramach ODS działacze PD stanęli na początku 1997 na czele masowych demonstracji skierowanych przeciwko rządowi Widenowa, który obarczono odpowiedzialnością za głęboki kryzys gospodarczy kraju. W przeprowadzonych w tym samym roku przedterminowych wyborach do Zgromadzenia Narodowego 38. kadencji ODS odniosły zwycięstwo i powołały większościowy rząd, na czele którego stanął Iwan Kostow. Deputowanym Bloku Narodowego, którzy utworzyli własny klub parlamentarny, przypadło kilka stanowisk ministerialnych oraz funkcja wicepremiera. 
Po śmierci Iwana Sazowa 8 stycznia 2000, obowiązki szefa PD pełnił Weselin Metodijew. W dniach 26–27 lutego zwołano zjazd członków partii, podczas którego zdecydowano o powierzeniu funkcji przewodniczącego Aleksandyrowi Pramatarskiemu. Jednocześnie powołano 62-osobową Wyższą Radę Partyjną, na czele której stanął Metodijew. 
W wyborach do Zgromadzenia Narodowego 39. kadencji (przeprowadzonych w 2001) oraz do Zgromadzenia Narodowego 40. kadencji (2005) ODS zdobyły odpowiednio ok. 18% i 8% głosów i znalazły się w opozycji wobec kolejnych gabietów rządowych. Również kandydat koalicji na prezydenta, Petyr Stojanow, przegrał wybory w 2001. W 2007 PD wysunęła kandydaturę Konstantina Papazowa, znanego trenera koszykówki, na stanowisko burmistrza Sofii, ale zdobył on zaledwie 0,9% głosów.

</doc>
<doc id="1262692" url="https://pl.wikipedia.org/wiki?curid=1262692" title="Fiat Panorama">
Fiat Panorama

Fiat Panorama – samochód osobowy klasy aut miejskich produkowany przez włoską markę FIAT w latach 1980–1986.
Historia i opis modelu.
Model Panorama montowany był w zakładach w Brazylii, jego produkcja ruszyła w marcu 1980 roku. Pojazd zbudowano w oparciu o samochód Fiat 147, subkompaktowy model produkowany przez włoską firmę motoryzacyjną Fiat na terenie Ameryki Południowej.
Części mechaniczne pochodzące z modelu 147 zostały przystosowane do większego obciążenia (większa masa pojazdu). Zaletami Panoramy były małe zużycie paliwa oraz dobrze rozplanowane wnętrze pojazdu. Całkowita długość pojazdu była najmniejsza spośród brazylijskich kombi (3924 mm/154 in), wnętrze oferowało jednak ilość miejsca porównywalną do większych samochodów. W celu lepszego zagospodarowania miejsca koło zapasowe zostało umieszczone w komorze silnikowej, podobnie jak w modelu 147. Niska masa własna pojazdu przyczyniła się do niskiego jednostkowego zużycia paliwa lub alkoholu, na którym mógł pracować silnik.
Fiat Panorama dostępny był w trzech wersjach silnikowych: benzynowej o pojemności 1048 cm³, która generowała moc 56 KM (42 kW) oraz dwóch wariantach o pojemności 1297 cm³ napędzanych benzyną lub alkoholem, moce które osiągały te silniki to odpowiednio 60 KM (45 kW) i 61 KM (46 kW). Dostępne opcje wyposażenia nosiły nazwy C oraz CL. Silnik 1050 dostępny był tylko z wersją C.

</doc>
<doc id="1262694" url="https://pl.wikipedia.org/wiki?curid=1262694" title="Test Craméra-von Misesa">
Test Craméra-von Misesa

Test Craméra-von Misesa – jeden z testów statystycznych zgodności rozkładu z zadanym rozkładem wzorcowym lub drugą próbą. Zwykle stosuje się go do sprawdzenia zgodności z rozkładem normalnym. Wynaleziony przez Haralda Craméra i Richarda von Mises, którzy zaproponowali go w latach 1928–1930.
Statystyka Craméra-von Misesa.
Wersja dla jednej próby i rozkładu wzorcowego.
gdzie:
Zwykle do obliczeń używany jest prostszy wzór:
gdzie:
Wersja dla dwóch prób.
Niech formula_10 i formula_11 będą obserwowanymi wartościami w pierwszej i drugiej próbie posortowane rosnąco. Niech formula_12 będą rangami obserwacji formula_13 w połączonej próbie (X i Y rangowane razem) i niech formula_14 będą rangami obserwacji formula_15 w połączonej próbie.
Wówczas
gdzie:
Właściwości.
Test ma lepsze właściwości niż test Kołmogorowa-Smirnowa, lecz jest stosunkowo nieczuły na odstępstwa od rozkładu w punktach dalekich od średniej („ogony” rozkładu). W celu eliminacji tej wady powstała jego modyfikacja, zwana testem Andersona-Darlinga.

</doc>
<doc id="1262695" url="https://pl.wikipedia.org/wiki?curid=1262695" title="SRK">
SRK



</doc>
<doc id="1262697" url="https://pl.wikipedia.org/wiki?curid=1262697" title="Konserwatyzm tradycjonalistyczny">
Konserwatyzm tradycjonalistyczny



</doc>
<doc id="1262701" url="https://pl.wikipedia.org/wiki?curid=1262701" title="Ada (wyspa)">
Ada (wyspa)

Ada (serb. "Ада Бојана/Ada Bojana") – wyspa w gminie Ulcinj w Czarnogórze, przy granicy z Albanią.
Położona jest w niewielkiej delcie rzeki Buna uchodzącej do Morza Adriatyckiego. Gromadzący się wokół wraku piasek utworzył wyspę o powierzchni 4,8 km².
W czasach socjalistycznej Jugosławii stała się ośrodkiem wypoczynkowym przeznaczonym wyłącznie dla zagranicznych turystów. Do dzisiaj istnieje tu jedna z najsłynniejszych plaż naturystycznych.
Magazyn The New York Times umieścił wyspę oraz czarnogórskie południowe wybrzeże (włączając Velika Plaža i Hotel Mediteran) w rankingu "31 najlepsze cele podróży w 2010".

</doc>
<doc id="1262702" url="https://pl.wikipedia.org/wiki?curid=1262702" title="Konserwatyzm ewolucyjny">
Konserwatyzm ewolucyjny



</doc>
<doc id="1262703" url="https://pl.wikipedia.org/wiki?curid=1262703" title="Hastings (turniej szachowy)">
Hastings (turniej szachowy)

Turniej szachowy w Hastings (ang. Hastings International Chess Congress) – najstarszy na świecie cykliczny turniej szachowy, rozgrywany corocznie na przełomie lat w angielskim mieście Hastings.
Historia.
Turniej główny nosi nazwę Hastings Premier i po raz pierwszy rozegrany został na przełomie 1920 i 1921 roku. Aż do edycji 2003/04 był rozgrywany w formule kołowej z udziałem od 10 do 16 zawodników. W edycji 2004/05 zastosowano system pucharowy, a od kolejnej – system szwajcarski. Poza turniejem głównym odbywają się również turnieje niższej rangi.
W czasie wieloletniej historii, poza edycjami noworocznymi odbyły się również cztery turnieje letnie, z których najsłynniejszym był turniej rozegrany w dniach od 5 sierpnia do 2 września 1895 r. z udziałem m.in. Michaiła Czigorina, Emanuela Laskera, Siegberta Tarrascha i Wilhelma Steinitza, a w którym sensacyjnym zwycięzcą został Harry Pillsbury.
W turniejach w Hastings startowało jedenastu z pierwszych dwunastu mistrzów świata (jedynym, który nie wystąpił w Hastings był Bobby Fischer): Wilhelm Steinitz (1895), Emanuel Lasker (1895), José Raúl Capablanca (1919, 1929/30, 1930/31, 1934/35), Aleksandr Alechin (1922, 1925/26, 1933/34, 1936/37), Max Euwe (1923/24, 1930/31, 1931/32, 1934/35, 1945/46, 1949/50), Michaił Botwinnik (1934/35, 1961/62, 1966/67), Wasilij Smysłow (1954/55, 1962/63, 1968/69), Michaił Tal (1963/64), Tigran Petrosjan (1977/78), Boris Spasski (1965/66) oraz Anatolij Karpow (1971/72). Jednak tylko dwóch z nich tytułowało się mistrzami świata podczas uczestnictwa w zawodach (Emanuel Lasker w 1895 oraz Aleksandr Alechin w 1933/34).
Poza mistrzami świata, w turniejach "Hastings Premier" startowały również dwie mistrzynie świata: Vera Menchik (siedmiokrotnie, pomiędzy edycjami 1929/30 i 1936/37) oraz Nona Gaprindaszwili (1964/65). W teorii debiutów nazwę Hastings nosi jeden z wariantów gambitu hetmańskiego nieprzyjętego, który powstaje po posunięciach: 1.d4 d5 2.c4 e6 3.Sf3 Sf6 4.Gg5 h6 5.G:f6 H:f6 6.Sc3 c6 7.Hb3. Po raz pierwszy pozycja ta powstała w partii Victor Berger – George Alan Thomas rozegranej podczas edycji 1926/27.

</doc>
<doc id="1262704" url="https://pl.wikipedia.org/wiki?curid=1262704" title="Barry Town Football Club">
Barry Town Football Club



</doc>
<doc id="1262705" url="https://pl.wikipedia.org/wiki?curid=1262705" title="Test t Welcha">
Test t Welcha

Test "t" Welcha – test statystyczny równości wartości oczekiwanych w dwóch populacjach. Jest uogólnieniem testu "t" Studenta na populacje o różnych wariancjach. Stanowi przybliżone rozwiązanie problemu Behrensa-Fishera.
Wzory na "t", "ν".
Test "t" Welcha stosuje następującą statystykę "t":
gdzie:
Liczba stopni swobody formula_5 związana z tą estymatą wariancji jest przybliżana za pomocą równania Welcha-Satterthwaite’a:
Wiąże się to z faktem, iż liczba stopni swobody związana z estymatą wariancji "i"-tej próby:
Test statystyczny.
Po obliczeniu wartości "t" można, stosując rozkład "t"-Studenta o wyliczonej liczbie stopni swobody formula_8 znaleźć prawdopodobieństwo hipotezy zerowej, że te dwie populacje mają równe wartości oczekiwane (używając dwustronnego przedziału ufności) lub hipotezy alternatywnej, że średnia jednej z populacji jest większa lub równa od drugiej (używając jednostronnego przedziału).

</doc>
<doc id="1262706" url="https://pl.wikipedia.org/wiki?curid=1262706" title="Stowarzyszenie Przyjaciół Praw Człowieka i Obywatela">
Stowarzyszenie Przyjaciół Praw Człowieka i Obywatela



</doc>
<doc id="1262708" url="https://pl.wikipedia.org/wiki?curid=1262708" title="Test Welcha">
Test Welcha



</doc>
<doc id="1262709" url="https://pl.wikipedia.org/wiki?curid=1262709" title="Statystyka Welcha">
Statystyka Welcha



</doc>
<doc id="1262712" url="https://pl.wikipedia.org/wiki?curid=1262712" title="Statystyka Andersona-Darlinga">
Statystyka Andersona-Darlinga



</doc>
<doc id="1262713" url="https://pl.wikipedia.org/wiki?curid=1262713" title="Test Cramera-von Misesa">
Test Cramera-von Misesa



</doc>
<doc id="1262714" url="https://pl.wikipedia.org/wiki?curid=1262714" title="Statystyka Craméra-von Misesa">
Statystyka Craméra-von Misesa



</doc>
<doc id="1262715" url="https://pl.wikipedia.org/wiki?curid=1262715" title="Ada bojana">
Ada bojana



</doc>
<doc id="1262716" url="https://pl.wikipedia.org/wiki?curid=1262716" title="Statystyka Cramera-von Misesa">
Statystyka Cramera-von Misesa



</doc>
<doc id="1262719" url="https://pl.wikipedia.org/wiki?curid=1262719" title="Elipsoida bezwładności">
Elipsoida bezwładności

Elipsoida bezwładności – ciała sztywnego – powierzchnia w kształcie elipsoidy odsunięta od środka o odległość w każdym kierunku będącą miarą momentu bezwładności ciała przy obrocie wokół tego kierunku. Moment bezwładności jest równy do odwrotności kwadratu odległości. W rezultacie trzy półosie elipsoidy bezwładności są równoległe do głównych osi bezwładności ciała, a ich długości są podane jako odwrotność pierwiastka kwadratowego odpowiednich głównych momentów bezwładności.
Konstruowanie elipsoidy bezwładności.
W dowolnym układzie współrzędnych moment bezwładności bryły charakteryzuje tensor momentu bezwładności formula_1
gdzie elementy formula_3 są momentami dewiacyjnymi. Układ współrzędnych można dobrać w ten sposób, że momenty dewiacyjne w tym układzie będą się zerowały. Proces ten nazywa się diagonalizacją tensora. Tensor momentu bezwładności będzie miał wówczas postać:
Osie takiego układu nazywamy osiami głównymi, a momenty bezwładności formula_5 głównymi momentami bezwładności.
Ramiona bezwładności (promienie bezwładności) względem poszczególnych osi definiowane są wzorami
Ramiona (promienie) momentów bezwładności bryły względem osi o dowolnych kierunkach tworzą elipsoidę bezwładności, której półosie równe są formula_7 formula_8 i formula_9 Zatem równanie elipsoidy będzie miało postać
Dla brył o symetrii sferycznej elipsoida będzie miała kształt sfery, a w przypadku symetrii walcowej – elipsoidy obrotowej.
Wyznaczanie momentu bezwładności.
Znając parametry elipsoidy bezwładności, można wyznaczyć moment bezwładności dla dowolnej osi przechodzącej przez początek układu współrzędnych. W tym celu należy wyznaczyć długość odcinka łączącego początek układu współrzędnych z powierzchnią elipsoidy w żądanym kierunku. Współrzędne punktu przecięcia osi z powierzchnią elipsoidy można wyznaczyć rozwiązując układ równań, w którym pierwszym jest równanie elipsoidy bezwładności, a kolejne dwa to układ równań wyznaczający w przestrzeni prostą, będącą nową osią
Wyznaczone w ten sposób ramię bezwładności formula_11 umożliwia obliczenie momentu bezwładności względem nowej osi
Metody matematyczne.
Tensor momentu bezwładności jest macierzą symetryczną, nieosobliwą i rzeczywistą. Pozwala to na zastosowanie dekompozycji według wartości osobliwych lub dekompozycji według wartości własnych do wyznaczenia elipsoidy bezwładności. Ze względu na szczególne własności tensora momentu bezwładności obie metody prowadzą do tego samego wyniku.
Jeżeli formula_13 to zadana macierz momentu bezwładności, to metody te pozwalają na wyznaczenie macierzy formula_14 i formula_15 takich, że:
gdzie macierz formula_14 jest macierzą diagonalną, a macierz formula_15 jest macierzą ortogonalną.
Interpretacja geometryczna: macierz formula_14 ma 3 niezerowe składowe, które oznaczają długości poszczególnych osi elipsoidy. Każda z kolumn macierzy formula_15 jest wektorem jednostkowym, którego kierunek pokrywa się z jedną z osi elipsoidy. Macierz formula_15 jest macierzą ortogonalną, czyli można ją interpretować jako macierz obrotu. Transformuje ona między sobą dwa układy współrzędnych – jeden taki, którego osie pokrywają się z osiami elipsoidy, natomiast drugi jest układem wyjściowym, w którym były podane współrzędne macierzy formula_22 Macierze formula_14 i formula_15 określają zatem odpowiednio kształt i orientację elipsoidy bezwładności w zadanym układzie współrzędnych.

</doc>
<doc id="1262721" url="https://pl.wikipedia.org/wiki?curid=1262721" title="Fiat 147">
Fiat 147

Fiat 147 – trzydrzwiowy hatchback produkowany przez włoską firmę Fiat w brazylijskim stanie Minas Gerais w latach 1976 - 1986. Został zastąpiony przez Fiata Uno. Jest to brazylijska odmiana Fiata 127. Samochody te montowano także w Argentynie, Brazylii i Kolumbii.
Paliwo.
Fiat 147 był pierwszym brazylijskim samochodem który napędzany był etanolem zamiast benzyny. Osiągi w porównaniu do modelu 127 nieznacznie wzrosły, zużycie paliwa było natomiast o 30% wyższe, cena alkoholu była jednak znacznie niższa niż benzyny. Wysoka cena standardowego paliwa była konsekwencją kryzysu naftowego, który nastąpił w 1973 roku. Wersja napędzana alkoholem otrzymała przydomek "cachacinha" (mała cachaça, napój z trzciny cukrowej) z powodu zapachu paliwa.
Modele pochodne.
Na Fiacie 147 bazował sedan Fiat Oggi oraz kombi Fiat Panorama, oba produkowane od 1980 roku. Występowały także wersje van oraz pick-up Fiorino.
Produkcja.
Łącznie powstało 1 269 312 sztuk w brazylijskiej fabryce Fiata w Betim, dodatkowo 232 807 sztuk wytworzonych przez Fiat Argentina i Sevel Argentina.

</doc>
<doc id="1262723" url="https://pl.wikipedia.org/wiki?curid=1262723" title="Mistrz Kart do Gry">
Mistrz Kart do Gry

 
Mistrz Kart do Gry (niem. "Meister der Spielkarten") – anonimowy niemiecki drukarz, malarz, złotnik i miedziorytnik, działający w okresie między 1425-1450 w Nadrenii.
Mistrz nazwany został pseudonimem, który odnosi się do jego głównego dzieła, serii kart do gier, którą stworzył miedziorytem. Ocenia się, że karty te powstały przed 1440. Byłyby starszym dziełem miedziorytniczym niż rycina "Geißelung Christi" (Biczowanie Chrystusa) innego autora, Mistrza E.S., która jest najstarszą grafiką miedziorytniczą ze znaną datą produkcji.
Mistrzowi Kart do Gry przypisuje się około 100 rycin. Był jednym z najbardziej wpływowych z pierwszej generacji miedziorytników z połowy XV w. W jego pracy zauważalny jest po raz pierwszy w historii miedziorytu osobisty styl autorski.

</doc>
<doc id="1262724" url="https://pl.wikipedia.org/wiki?curid=1262724" title="Vicki Brown">
Vicki Brown

Vicki Brown właśc. Victoria Mary Haseman (ur. 23 sierpnia 1940 w Liverpoolu, zm. 16 czerwca 1991) – brytyjska wokalistka, znana głównie ze współpracy z innymi artystami jako chórzystka. Śpiewała m.in. na płytach takich wykonawców, jak George Harrison, Jon Lord, Bryan Ferry, Robert Palmer, Eric Burdon, Elton John i David Gilmour.
Życiorys.
Vicki Brown debiutowała w pierwszej połowie lat 60. w zespole wokalnym Vernon's Girls. Następnie występowała we własnym zespole Breakaways, towarzyszącym w nagraniach innym artystom. W latach 70. opublikowała kilka nagrań solowych, m.in. z siostrą, Mary Partington, pod pseudonimem Seashells (1970) oraz ze Stephanie De-Sykes pod pseudonimem Tree People (1973). W tym czasie współpracowała także z muzykami z Włoch, zaśpiewała również w nowej wersji rock-opery "Tommy" The Who. W 1977 r. w Anglii ukazał się jej debiutancki album "From The Inside", który przyniósł jej dużą popularność w Europie, szczególnie w Holandii. Następnych nagrań solowych dokonała jednak dopiero dziesięć lat później. Do 1991 r. nagrała trzy kolejne płyty długogrające. Pośmiertnie ukazało się kilka wydawnictw podsumowujących jej karierę.
Kilkakrotnie współpracowała z Jonem Lordem z Deep Purple. Śpiewała na jego płycie "Before I Forget" z 1982 r., a niedługo potem wykonywała kilka utworów na ścieżce dźwiękowej do filmu "Vivre pour survivre" jego autorstwa. W 1986 r. przygotowała także piosenkę do filmu "Shanghai Suprise".
Jej mężem był znany w latach 60. muzyk angielski Joe Brown, z którym miała dwójkę dzieci, syna Petera i córkę Sam Brown, także wokalistkę, autorkę przeboju „Stop!” z 1988 r.

</doc>
<doc id="1262731" url="https://pl.wikipedia.org/wiki?curid=1262731" title="Wilujskie zapalenie mózgu i rdzenia">
Wilujskie zapalenie mózgu i rdzenia

Wilujskie zapalenie mózgu i rdzenia (ang. Viliuisk encephalomyelitis, VE) – rzadkie schorzenie neurologiczne występujące epidemicznie w populacji Jakutów i Tunguzów w środkowej Syberii, w republice Sacha wzdłuż rzeki Wiluj.
Corocznie notuje się około 15 przypadków. Etiologia i patofizjologia choroby nie są dotąd poznane. Rokowanie w tej chorobie jest zróżnicowane; chorzy przeżywają kilka miesięcy lub wiele lat od momentu zachorowania. Wyróżnia się ostrą, podostrą i przewlekłą postać choroby. Początkowo obserwowane są silne bóle głowy, delirium, letarg, podrażnienie opon mózgowo-rdzeniowych, bradykinezja, niezborność. Niewielka część umiera w tym okresie choroby. 
Chorobę opisał jako pierwszy niemiecki antropolog i podróżnik Richard Maak w latach 80. XIX wieku. Jakuci nazywali tę chorobę w swoim języku "bokhoror", co tłumaczy się jako "sztywność".

</doc>
<doc id="1262732" url="https://pl.wikipedia.org/wiki?curid=1262732" title="Czarci Gon">
Czarci Gon

Czarci Gon "lub" Diabli Zjazd – zbocze w południowo-zachodniej Polsce w Sudetach Wschodnich, w Masywie Śnieżnika.
Położenie i opis.
Zbocze Czarci Gon, położone jest w Sudetach Wschodnich, na terenie Śnieżnickiego Parku Krajobrazowego w środkowo-wschodniej części Masywu Śnieżnika, na wschód od partii szczytowej Śnieżnika, na wysokości około 1200-1290 m n.p.m.
Charakterystyczne, urzeźbione, wschodnie zbocze Śnieżnika, stromo opadające w kierunku wschodnim w stronę rzeki Kamienicy. W zbocze zbudowane z gnejsowych skał, metamorfiku Lądka i Śnieżnika wcinają się słabo wykształcone nisze niwialne w kształcie lejów: Lej Wielki, Lej Średni i Lej Mały, stanowiące naturalne obniżenie stoku. Górna część zbocza powyżej poziomu 1200 m n.p.m. położona jest na obszarze Rezerwatu przyrody "Śnieżnik Kłodzki".
Zbocze zajmuje rzadki dolnoreglowy las świerkowy z domieszką buka, jodły, sosny a górną część zajmują wysokogórskie łąki porośnięte wysokimi trawami. Las w latach 80. XX wieku podczas klęski ekologicznej został częściowo zniszczony. Na zboczu występują liczne głazy.
Inne.
W południowej części stoku na wysokości granicy rezerwatu przyrody "Śnieżnik Kłodzki" w przeszłości znajdował się górski schron "Owczarnia" dla bydła i pasterzy, po którym pozostały ruiny, a dalej w północnej części znajduje się "Chatka pod Śnieżnikiem".

</doc>
<doc id="1262736" url="https://pl.wikipedia.org/wiki?curid=1262736" title="Maksim Bahdanawicz">
Maksim Bahdanawicz



</doc>
<doc id="1262744" url="https://pl.wikipedia.org/wiki?curid=1262744" title="Naczyniaki jamiste ośrodkowego układu nerwowego">
Naczyniaki jamiste ośrodkowego układu nerwowego

Naczyniaki jamiste ośrodkowego układu nerwowego (ang. cavernous angioma) – łagodne guzy naczyniowe, należące do guzów hamartomatycznych. Mogą być dziedziczone autosomalnie dominująco. Mają najczęściej przebieg bezobjawowy, rzadko są przyczyną napadów padaczkowych i ubytków neurologicznych. W połowie przypadków wada ta rozpoznawana jest przypadkowo. Leczeniem z wyboru jest leczenie chirurgiczne.

</doc>
<doc id="1262754" url="https://pl.wikipedia.org/wiki?curid=1262754" title="Wolność pozytywna">
Wolność pozytywna

Wolność pozytywna – tzw. wolność do... (zgromadzeń, wpływu na władze, wyborów, reprezentacji). Jedna z odmian wolności, jakie wydzielił Isaiah Berlin w swoim eseju pt. "Dwie koncepcje wolności" (1958).
Jej przeciwieństwem miała być tzw. wolność negatywna – tzw. wolność od... (przymusu ze strony władz, obciążeń podatkowych, ingerencji władz w życie prywatne), na której bazuje konserwatywny liberalizm (główni ideolodzy: Alexis de Tocqueville, Herbert Spencer).

</doc>
<doc id="1262756" url="https://pl.wikipedia.org/wiki?curid=1262756" title="Guantanamo (baza wojskowa USA)">
Guantanamo (baza wojskowa USA)



</doc>
<doc id="1262757" url="https://pl.wikipedia.org/wiki?curid=1262757" title="Wolność negatywna">
Wolność negatywna

Wolność negatywna - tzw. wolność od... (przymusu ze strony władz, obciążeń podatkowych, ingerencji władz w życie prywatne) na której bazuje konserwatywny liberalizm (główni ideolodzy: Alexis de Tocqueville, Herbert Spencer). Jedna z odmian wolności, jakie wydzielił Isaiah Berlin w swoim eseju pt. "Dwie koncepcje wolności" (1958).
Jej przeciwieństwem miała być tzw. wolność pozytywna - tzw. wolność do... (zgromadzeń, wpływu na władze, wyborów, reprezentacji) tożsama z demokracją i demoliberalizmem (główny ideolog John Stuart Mill).
Isaiah Berlin uważał, że tylko "wolność negatywna" jest prawdziwą wolnością. Demokracja stanowi bowiem raczej zagrożenie dla wolności niż środek prowadzący do wolności, ingerując w życie ludzkie mamiąc złudnym "prawem wyboru", wykorzystując niechęć wielu do sprzeciwu "wybranych przez nich władz".

</doc>
<doc id="1262758" url="https://pl.wikipedia.org/wiki?curid=1262758" title="Naval Station Guantanamo Bay">
Naval Station Guantanamo Bay

Naval Station Guantanamo Bay – baza Marynarki Wojennej Stanów Zjednoczonych w zatoce Guantánamo, na terytorium Kuby dzierżawionym przez Stany Zjednoczone. Leży niedaleko na południe od kubańskiego miasta Guantánamo. Zajmuje teren o całkowitej powierzchni 117,6 km², po obu stronach wejścia do zatoki.
W wyniku wojny amerykańsko-hiszpańskiej Kuba przestała być kolonią hiszpańską, jednak znalazła się w amerykańskiej strefie wpływów, czego skutkiem była tak zwana poprawka Platta (pozostająca w mocy do 1934), która zapewniała kontrolę Stanów Zjednoczonych nad polityką rządu kubańskiego. Teren, na którym znajduje się baza, dzierżawiony jest od 1903. Dzierżawa została odnowiona w 1934 na czas nieokreślony, z klauzulą, że może być zakończona tylko za zgodą obu stron. Po rewolucji kubańskiej stosunki między oboma państwami uległy pogorszeniu. Przywódca Kuby Fidel Castro stwierdził, że traktat amerykańsko-kubański z 1903 roku dotyczący Guantanamo jest nieważny ponieważ jest niezgodny z prawem, gdyż został zawarty pod groźbą "jankeskich karabinów".
Władze Kuby uznają bazę Guantanamo za teren okupowany a umowę ze Stanami Zjednoczonymi za nielegalną. Dzierżawa została narzucona pod groźbą użycia siły, co stanowi według nich pogwałcenie prawa międzynarodowego. Niektóre analizy prawne potwierdzają te twierdzenia. Władze kubańskie wielokrotnie wzywały Amerykanów do zwrotu terytorium Guantanamo.
Podnoszone są również argumenty łamania zapisów samej umowy, która nie obejmowała prowadzenia działalności komercyjnej ani więzienia na terenie bazy.
Rząd kubański nie przyjmuje opłaty za dzierżawę terenu.

</doc>
<doc id="1262761" url="https://pl.wikipedia.org/wiki?curid=1262761" title="Nikandar Miadziejka">
Nikandar Miadziejka

Nikandar Miadziejka, biał. "Нікандар Мядзейка", "Nikandar Miadziejka" (ur. 28 sierpnia 1914, zm. 1987) – białoruski działacz narodowy, prezydent Białoruskiej Centralnej Rady (1976-87).
W latach 1941-42 pracował w białoruskiej administracji w Reichskommissariat Ostland - był m.in. inspektorem szkolnym w powiecie lidzkim. Od 1944 roku przebywał na emigracji, gdzie związał się ze środowiskiem skupionym wokół Radosława Ostrowskiego. Po jego śmierci w 1976 roku Miadziejka objął urząd prezydenta Białorusi na emigracji, który sprawował do śmierci.

</doc>
<doc id="1262767" url="https://pl.wikipedia.org/wiki?curid=1262767" title="Arbogóralek szary">
Arbogóralek szary

Arbogóralek szary ("Dendrohyrax dorsalis") – gatunek ssaka z rodziny góralkowatych (Procaviidae). Jest zwierzęciem o podobnej do innych góralkowatych budowie. Średnia masa ciała wynosi 3 kg. Gatunek ten przypomina masą i kształtem ciała dużego królika. Posiada gęstą i miękką sierść o kolorze szarym lub przechodzącym w brąz. Na grzbiecie znajduje się charakterystyczna plama o jaśniejszym zabarwieniu – okolice gruczołu grzbietowego.
Zasięg występowania.
Arbogóralek szary występuje w zależności od podgatunku:
Informacje o rozmieszczeniu tego taksonu są nadal niekompletne; występuje również w południowej Republice Środkowoafrykańskiej i południowo-zachodnim Sudanie Południowym, ale przynależność podgatunkowa tych populacji wciąż wymaga potwierdzenia.
Taksonomia.
Gatunek po raz pierwszy naukowo opisał w 1855 roku brytyjski zoolog Louis Fraser nadając mu nazwę "Hyrax dorsalis". Jako miejsce typowe odłowu holotypu Fraser wskazał wyspę Fernando Po (tj. Bioko) w Gwinei Równikowej.
Różnice w nawoływaniach poszczególnych podgatunków sugerują, że poszczególne populacje używają trzy odrębne dialekty na Wybrzeżu Kości Słoniowej, Kamerunie i wyspie Bioko oraz Gabonie. Na podstawie taksonomii innych ssaków leśnych, które wykazują podziały na poziomie gatunku z Dahomey Gap i Eastern Highlands, najprawdopodobniej możliwe są do rozróżnienia odmienne genetycznie podgatunki. Potrzebne są dalsze badania na temat genetyki, anatomii, zachowania i bioakustyki, aby wyjaśnić podział na poziomie podgatunków. Rozpoznano sześć podgatunków.
Morfologia.
Długość ciała 44–57 cm; masa ciała 1,8–4,5 kg. Wzór zębowy: I formula_1 C formula_2 P formula_3 M formula_4 (x2) = 34.
Odżywianie i biotop.
Żywi się liśćmi, pędami, owocami, nie gardzi owadamii. W odróżnieniu od góralka skalnego, arbogóralek szary żeruje w nocy. Jest z natury samotnikiem. W ciągu dnia śpi w konarach drzew, ukrywając się pośród liści przed polującymi na niego drapieżnikami. Wieczorem i wczesnym rankiem wydaje głośne pohukiwania. Ciąża trwa około 7 miesięcy. Samica rodzi dwa lub jednego młodego w miocie.
Zamieszkuje wilgotne subtropikalne i tropikalne lasy, wilgotne sawanny, tereny skaliste, zarówno równiny jak i góry.
IUCN uznaje osobniki tego gatunku za nisko zagrożone. "Dendrohyrax dorsalis" występuje w wielu siedliskach na terenach znajdujących się pod ochroną – parki narodowe i rezerwaty przyrody. Człowiek ciągle jeszcze niszczy lasy stanowiące naturalne miejsce występowania. Liczebność i gęstość występowania jest wciąż słabo udokumentowana.

</doc>
<doc id="1262774" url="https://pl.wikipedia.org/wiki?curid=1262774" title="120N">
120N



</doc>
<doc id="1262776" url="https://pl.wikipedia.org/wiki?curid=1262776" title="121N">
121N



</doc>
<doc id="1262778" url="https://pl.wikipedia.org/wiki?curid=1262778" title="Michaś Zuj">
Michaś Zuj

Michaś Zuj, biał. "Міхась Зуй", "Michaś Zuj" (ur. 23 października 1909 w Wielkim Siole koło Dzisny, zm. 24 kwietnia 1995 w Sydney) – białoruski działacz narodowy, w latach 1987–95 prezydent Białoruskiej Centralnej Rady – ośrodka konkurencyjnego wobec rządu BRL w Kanadzie.
Uczył się w rosyjskiej szkole podstawowej w Dziśnie, jednak w związku z chorobą ojca w 1919 roku był zmuszony przerwać edukację. Później kształcił się w polskiej szkole, którą ukończył w 1928 roku. Wcześnie zaangażował się w działalność narodową – w 1932 roku założył lokalne Koło Młodzieży Wiejskiej, walczące o „wyzwolenie Zachodniej Białorusi spod jarzma polskiej szlachty” jak sam pisał w swojej biografii. W 1936 roku odbył krótki kurs na Wiejskim Uniwersytecie Społecznym w Wilnie.
W 1939 roku został agitatorem na usługach niemieckiego okupanta na terenach polskich Kresów – miał za zadanie przychylnie nastroić ludność do nowej, niemieckiej władzy. Podjął studia w technikum rolniczym w Głębokiem.

</doc>
<doc id="1262779" url="https://pl.wikipedia.org/wiki?curid=1262779" title="Athadu">
Athadu

Athadu (అతడు, w języku tamilskim pt. Nandhu, w malajalam: Target) – indyjski thriller w języku telugu, zrealizowany w 2005 roku przez scenarzystę Trivikram Srinivasa. W rolach głównych Mahesh Babu, Trisha Krishnan i Prakash Raj. W rolach drugoplanowych wystąpili Sonu Sood i Nasser. Debiut reżyserski scenarzysty stał się największym hitem 2005 roku w kinie Tollywoodu na południu Indii.
Tematem filmu jest grzech, jakim jest robić bardzo złe rzeczy bardzo dobrze. To historia kogoś, kto zaczął zabijać jako dziecko, stał się zawodowym zabójcą, a zdradzony przeżył przemianę. Film przedstawia zbrodnię i śledztwo, ale i głębokie relacje między dziadkiem (Nasser) i jego dorosłym wnukiem (Mahesh Babu), tęsknotę za przynależnością do rodziny i miłość rodzącą się między kobietą (Trisha Krishnan) i mężczyzną mimo jego strachu przed związaniem się z kimś.
Fabuła.
Młody chłopak z zimną krwią strzela do zaskoczonego szefa mafii. Jego perfekcjonizm w zabijaniu wstrząsa nawet gangsterami. Mały zaczyna być wykorzystywany przez bandę Sadhu (Rahul Dev). Razem z drugim wyrostkiem Malli ratują szefowi życie. Po latach rozboju w Hajdarabadzie dorosły już Nanda Gopal / Nandu (Mahesh Babu) jest wysoko opłacanym i cenionym za swój „profesjonalizm” zabójcą. Od dziecka jak cień towarzyszy mu Malli (Sonu Sood). Osłania jego ucieczki. Pewnego dnia Nandu otrzymuje niezwykłe zlecenie. Aby zwiększyć przed wyborami swoją popularność kandydat na premiera Tamil Nadu zamawia u niego pozorowany zamach. Po strzale przerażony Nandu widzi, jak polityk z kulą w czole pada na ziemię, jak płonie samochód, w którym czekał na niego Malli, jak policja błyskawicznie otacza budynek, z którego strzelał. Oszukanemu Nandu udaje się jednak uciec. Ścigany przez policję kryje się w pociągu. Zdyszany, wytrącony z równowagi siada naprzeciwko mężczyzny, który otwarcie zaczyna mu opowiadać o sobie. Nazywa się Pardhu. Szczęśliwy wraca po 12 latach nieobecności do domu. Uciekł z niego jako 10-latek. Teraz zobaczył na mieście plakaty ze swoją twarzą z dzieciństwa. Poruszony tym, że rodzina dotychczas go szuka, pamięta o nim, zdecydował się wrócić. Na jednej ze stacji policja oczekująca już na ściganego zamachowca, strzela do niego. Od kuli przeznaczonej dla Nandu, ginie Pardhu. Zabójca szukając schronienia pojawia się w rodzinie jako Pardhu. W Hajdarabadzie oficer policji (Prakash Raj) rozpoczyna śledztwo w sprawie morderstwa na polityku.
Muzyka.
Film zawiera 6 piosenek skomponowanych przez Mani Sharma:

</doc>
<doc id="1262780" url="https://pl.wikipedia.org/wiki?curid=1262780" title="Czechrzyca grzebieniowa">
Czechrzyca grzebieniowa

Czechrzyca grzebieniowa, trybulka grzebieniowa ("Scandix pecten-veneris" L.) – gatunek rośliny z rodziny selerowatych ("Apiaceae"). Rośnie dziko w południowej i środkowej Europie, w Afryce Północnej, na Maderze i Wyspach Kanaryjskich oraz w Azji Zachodniej, Środkowej i na Kaukazie. Jako roślina introdukowana rośnie na obu kontynentach amerykańskich, w Australii i Nowej Zelandii oraz na Dalekim Wschodzie Azji. W Polsce jest rzadkim archeofitem. Większość stanowisk skupionych jest na Wyżynie Małopolskiej.
Biologia i ekologia.
Roślina jednoroczna. Rośnie na polach uprawnych, na glebach bogatych w węglan wapnia. Kwitnie w maju i czerwcu. Gatunek charakterystyczny zespołu "Caucalido-Scandicetum".
Zagrożenia.
Kategorie zagrożenia gatunku:

</doc>
<doc id="1262789" url="https://pl.wikipedia.org/wiki?curid=1262789" title="Anatol Komar">
Anatol Komar

Anatol Komar (biał. Анатоль Комар; ur. 1902 w Mińsku, zm. ?) – białoruski polityk narodowy, naukowiec, działacz białoruskiej emigracji.
Życiorys.
W czasach Białoruskiej SRR był docentem w Mińskim Instytucie Politechnicznym. Po wejściu wojsk niemieckich do Mińska w lipcu 1941 podjął pracę w lokalnej administracji białoruskiej. Po zabójstwie Wacława Iwanowskiego w grudniu 1943 objął urząd burmistrza Mińska, który sprawował do lipca 1944. Po II wojnie światowej przebywał na emigracji w RFN, gdzie współpracował ze wschodnioeuropejskimi ruchami antykomunistycznymi – był m.in. członkiem Komitetu Wyzwolenia Narodów Rosji.

</doc>
<doc id="1262792" url="https://pl.wikipedia.org/wiki?curid=1262792" title="Bernard de Languissel">
Bernard de Languissel

Bernard de Languissel (ur. (?), zm. 19 września 1290) – francuski duchowny katolicki.
Arcybiskup Arles od 1273 do 1281, następnie kardynał biskup Porto-Santa Rufina. Legat papieski w północnej Italii za pontyfikatu Marcina IV (1281-85). Uczestniczył w elekcji papieskiej 1287-88. Protektor zakonu augustianów od 1288 roku. Zmarł w Orvieto.

</doc>
<doc id="1262793" url="https://pl.wikipedia.org/wiki?curid=1262793" title="Ramat Jiszaj">
Ramat Jiszaj

Ramat Jiszaj (hebr. רמת ישי; ang. Ramat Yishai; pol. "Wzgórza Jiszajego" bądź "Wzgórza Jessego") – samorząd lokalny położony w Dystrykcie Północnym, w Izraelu.
Położenie.
Miejscowość jest położona na wysokości około 90-100 metrów n.p.m. w północno-zachodniej części intensywnie eksploatowanej rolniczo Doliny Jezreel w Dolnej Galilei, na północy Izraela. Okoliczny teren łagodnie opada w kierunku południowym. Przez zachodnią krawędź miasteczka przepływa strumień Betlejem, a na wschodzie płynie strumień Nahalal. W jej otoczeniu znajduje się miasteczko Kirjat Tiwon, kibuc Allonim, moszawy Allone Abba, Bet Lechem ha-Gelilit, Bet Sze’arim, Kefar Jehoszua i Sede Ja’akow, oraz arabska wioska Manszija Zabda. Na południe od osady znajduje się baza lotnicza Ramat Dawid.
Ramat Jiszaj jest położone w Poddystrykcie Jezreel, w Dystrykcie Północnym Izraela.
Historia.
Pierwotnie w miejscu tym znajdowała się niewielka arabska wioska Jeida. Tutejsze ziemie zostały na początku XX wieku wykupione przez Żydowski Fundusz Narodowy. Planowano utworzenie tutaj nowej żydowskiej osady w Palestynie o gospodarce będącej kombinacją rolnictwa i przemysłu tkackiego. W tym celu utworzono spółkę „Manor” (hebr. מנור) braci Mordechaja i Hermana Rosenbergów. Gdy w 1925 roku arabscy mieszkańcy opuścili swoje domy w wykupionej przez Żydów wiosce Jeida, na ich miejsce w listopadzie tegoż roku sprowadzono pierwsze żydowskie rodziny z Polski. W pierwszej połowie 1926 roku dołączyli do nich kolejni z Łodzi i Białegostoku – ogółem około 200 imigrantów w 54 rodzinach plus 36 samotnych osób. Nowa osada początkowo nazywała się Manor, ale nieoficjalnie nadal mówiono na nią Jeida. W czerwcu 1926 roku uruchomiono zakłady włókiennicze "Emek ha-Tekstil" (hebr. עמק הטכסטיל). Zakład nie był jednak samowystarczalny ekonomicznie i korzystał z pomocy organizacji syjonistycznych. Gdy w 1929 roku rozpoczął się wielki kryzys, jego skutki boleśnie odczuł cały Brytyjski Mandat Palestyny. Tutejszy zakład zamknięto, a znaczna część mieszkańców osady opuściła kraj i powróciła do Polski. Na miejscu pozostało 25 rodzin, które skoncentrowały się na działalności rolniczej. Jednak plaga myszy zjadła większość ziarna, zmuszając znaczną większość z mieszkańców do opuszczenia Manor. W rezultacie wioska została prawie całkowicie opuszczona.
W 1931 roku przy pomocy organizacji syjonistycznych i Żydowskiego Funduszu Narodowego ponownie otworzono tutejszy zakład włókienniczy. Starano się w ten sposób zapobiec całkowitemu upadkowi osady i uniknąć wrażenia niepowodzenia osadnictwa żydowskiego w Palestynie. Mogło to również wywrzeć negatywny wpływ na , zniechęcając ich do Aliji. W 1932 roku w zakładzie pracowało 8 mieszkańców osady, co było zaledwie znikomym ułamkiem dawnego zakładu. Pod koniec 1933 roku zakład przejęła grupa niemieckich imigrantów, którzy zainwestowali duże pieniądze w jego modernizację. W latach 30. XX wieku przeprowadzono również loterię, rozdzielając grunty między właścicieli. Stworzyło to sytuację, w której kilka żydowskich rodzin mieszkało rozrzuconych na dużym obszarze, bez koncentracji w jednym miejscu. Konsekwencją tego były duże straty poniesione podczas arabskiego powstania w Palestynie (1936–1939). W trakcie jednego z nocnych arabskich ataków spłonęła fabryka (zginęła 1 osoba, a 1 została ranna). Zakład ponownie odbudowano, a w osadzie osiedliła się grupa żydowskich imigrantów z Jemenu, którzy znaleźli zatrudnienie w tutejszej fabryce.
Punktem przełomowym w historii osady okazały się działania nauczyciela Israel Jiszaja Adlera z Tel Awiwu, dzięki któremu w 1944 roku wybudowano tutaj dziesięć domów mieszkalnych. Umożliwiło to osiedlenie się nowych imigrantów i dało bodziec do dalszego rozwoju osady. tym samym roku zmieniono nazwę osady na Ramat Jiszaj, upamiętniając w ten sposób osobę Jiszaja Adlera. Pomimo to, w 1947 roku nastąpiło zamknięcie zakładu włókienniczego, a w sierpniu tego roku w osadzie pozostało już tylko 15 rodzin. Tymczasem w poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Ramat Jiszaj miała znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które sparaliżowały żydowską komunikację w całej okolicy. Sytuacją upadającej osady zainteresował się jednak dr Samuel Dicker, który umożliwił w kwietniu 1948 roku przywrócenie działalności tutejszego zakładu. W osadzie mieszkało wówczas 30 rodzin, których egzystencja była uzależniona od pracy w zakładzie włókienniczym.
Podczas I wojny izraelsko-arabskiej wojska izraelskie przeprowadziły w 1948 roku szereg operacji, w wyniku których usunięto zagrożenie arabskich milicji i przejęto kontrolę nad całą Galileą. W maju 1949 roku w Ramat Jiszaj mieszkało już 45 rodzin, a brak mieszkań uniemożliwiał przyjmowanie nowych imigrantów. w czerwcu 1950 roku w osadzie utworzono obóz przejściowy (ma’abarot), w którym w namiotach mieszkało około 500 rodzin. Wraz z przeniesieniem 200 rodzin do Migdal ha-Emek w 1953 roku nastąpiła likwidacja obozu. W Ramat Jiszaj pozostało około 160 rodzin, dla potrzeb których powstała duża piekarnia, stolarnia i inne zakłady usługowe. W latach 1953-1954 podjęto starania, aby uzyskać nowe grunty pod budownictwo mieszkaniowe i w ten sposób przyjąć więcej imigrantów. W listopadzie 1958 roku Ramat Jiszaj otrzymała status samorządu lokalnego, stając się centrum administracyjnym Samorządu Regionu Kiszon (w 1980 roku został on skonsolidowany w Samorząd Regionu Emek Jizre’el). W 1959 roku nastąpił ostateczny upadek tutejszego zakładu włókienniczego, który postawiono w stan upadłości i zamknięto. W rezultacie miasteczko znalazło się w bardzo trudnej sytuacji ekonomicznej - zaledwie 60 z 210 rodzin posiadało pracę. Poszukując rozwiązania tej kryzysowej sytuacji, w październiku 1963 roku utworzono specjalną strefę przemysłową, która dała wiele nowych miejsc pracy. W latach 80. XX wieku miejscowość przeżyła boom budownictwa mieszkaniowego. Dla potrzeb nowych imigrantów wybudowano nowe osiedla mieszkaniowe. Istnieją dalsze plany rozbudowy miejscowości.
Nazwa.
Nazwa miejscowości Ramat Jiszaj (hebr. רמת ישי) tłumaczy się na język polski "Wzgórza Jiszajego". Nazwa nawiązuje do jednego z założycieli osady - Izrael Jiszaja Adlera. Nawiązuje także do biblijnej postaci Jesseego, ojca późniejszego izraelskiego króla Dawida.
Demografia.
Zgodnie z danymi Izraelskiego Centrum Danych Statystycznych w 2013 roku w Ramat Jiszaj żyło ponad 7,3 tys. mieszkańców, w 98,9% Żydzi (pozostali to inne narodowości). Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,1%. W roku tym urodziło się 114 dzieci, a zmarło 95 osób (odnotowano 1 zgon niemowląt). Według danych za 2011 rok liczba zatrudnionych pracowników wynosiła 3296, a liczba osób pracujących na własny rachunek wynosiła 254. Średnie miesięczne wynagrodzenie w 2011 roku wynosiło 11074 ILS (średnia krajowa 7964 ILS). Zasiłki dla bezrobotnych pobierało 57 osób, w tym 21 mężczyzn (średni wiek: 43 lata). Świadczenia emerytalne oraz rentowe pobierało 393 osoby, a zapomogi społeczne 38 osób.
Symbole.
Herb Ramat Jiszaj przedstawia budynek karawanseraju dawnej arabskiej wioski Jeida. Obok tego Chanu Ramat Jiszaj widnieje palma. Dodatkowo, na herbie umieszczono nazwę miasta w języku hebrajskim. Oficjalna flaga miasta jest w kolorze żółtym lub jasnoniebieskim, z ciemnoniebieskim herbem pośrodku.
Polityka.
Budynek siedziby władz samorządowych znajduje się przy ulicy Arava. Burmistrzem od 2008 roku jest Ben-Eliezer Ofer.
Ramat Jiszaj było jednym z pionierów dochodzenia kobiet do władz samorządowych w Izraelu. W 1962 roku Szoszana została wybrana jako przewodnicząca samorządu lokalnego (ponownie w 1969 r.), a w 1971 roku Zelda Kramer.
Współpraca międzynarodowa.
Ramat Jiszaj ma zawartą umowę partnerską z następującym miastem:
Gospodarka i infrastruktura.
Lokalna gospodarka opiera się głównie na handlu i rzemiośle. Część mieszkańców znalazło pracę w strefie przemysłowej położonej w północnej części miejscowości. Wielu dojeżdża do pracy w rejonie Hajfy. Dogodne położenie przy ważnym węźle komunikacyjnym stworzyło dogodne warunki do stworzenia dwóch dużych centrów handlowych z kilkoma restauracjami. Cmentarz komunalny jest położony przy wzgórzu Tel Risim, na południowo-zachodnim obrzeżu miasteczka.
Transport.
Z miasteczka wyjeżdża się na północ na drogę nr 75, którą jadąc na wschód dojeżdża się do moszawu Bet Sze’arim i wioski Manszija Zabda, lub jadąc na zachód do skrzyżowania z drogą ekspresową nr 77 i dalej do miejscowości Kirjat Tiwon. Lokalna droga prowadzi na południe do moszawu Kefar Jehoszua. W 2011 roku w Ramat Jiszaj były zarejestrowane 2847 pojazdy silnikowe, w tym 2457 samochodów osobowych (średnia wieku samochodów prywatnych wynosiła 6 lat). W roku tym w mieście doszło do 5 wypadków.
Architektura.
Zabudowa miasta w większości składa się z niewysokich domów mieszkalnych. W większości są to jednorodzinne domki. Osiedla rozciągają się wśród pól uprawnych, w otoczeniu licznych drzew. W obrębie miasteczka utworzono kilka ogrodów: "Mosze", "Hanan", "Kuti", "Sagie", "Ron" i "Meir".
Zabytki.
W północno-wschodniej części miejscowości zachowano pozostałości dawnej arabskiej wioski Jeida. Największą tutejszą atrakcją turystyczną jest budynek starego wybudowanego w 1909 roku Chanu Ramat Jiszaj. Budynek karawanseraju jest opuszczony, istnieją jednak plany jego renowacji, aby służył on celom turystycznym.
Kultura.
W centrum miasteczka znajduje się lokalne centrum kultury z biblioteką publiczną. Prowadzi ono rozległą działalność kulturalną skierowaną dla różnych grup wiekowych mieszkańców Ramat Jiszaj. Przy nim jest scena teatralna i kino „Beit Miriam”.
Edukacja.
Zgodnie z danymi "Izraelskiego Centrum Danych Statystycznych" w Ramat Jiszaj jest 12 przedszkoli oraz 2 szkoły – podstawowa i gimnazjum. W 2011 roku w 30 klasach szkolnych uczyło się 859 uczniów. Średnia uczniów w klasie wynosiła 23. Dodatkowo gmina utworzyła centrum szkoleniowe, które zapewnia pomoc edukacyjną i terapeutyczną dzieciom z trudnościami w uczeniu się.
Religia.
W miejscowości znajdują się dwie synagogi – "Abir Jakub" i "Magen Abraham". Działa tu także ośrodek "Chabad Ramat Jiszaj", w którym poza synagogą i mykwą znajduje się także klub dla młodzieży, klub dla kobiet, przedszkole itp.
Sport i rekreacja.
W Ramat Jiszaj jest basen pływacki, sale sportowa i boiska. W latach 90. XX wieku wybudowano sztuczną ścianę wspinaczkową, która jest najwyższym tego typu obiektem w kraju. Organizowane są tutaj mistrzostwa Izraela we wspinaczce.

</doc>
<doc id="1262797" url="https://pl.wikipedia.org/wiki?curid=1262797" title="Albert Booth">
Albert Booth

Albert Edward Booth (ur. 28 maja 1928, zm. 6 lutego 2010), brytyjski polityk, członek Partii Pracy, minister w rządzie Jamesa Callaghana.
Wykształcenie odebrał w Marine School w South Shields oraz w Rutherford College of Technology na Northumbria University. W latach 1962–1965 zasiadał w radzie hrabstwa Tynemouth. W 1964 r. podjął nieudaną próbę dostania się do Izby Gmin z okręgu Tynemouth. Do parlamentu dostał się w 1966 r. wygrywając wybory w okręgu Barrow-in-Furness. W Izbie Gmin zasiadał do 1983 r. W latach 1976–1979 był ministrem zatrudnienia, a w latach 1983–1984 skarbnikiem Partii Pracy.

</doc>
<doc id="1262798" url="https://pl.wikipedia.org/wiki?curid=1262798" title="Druk offsetowy arkuszowy">
Druk offsetowy arkuszowy



</doc>
<doc id="1262800" url="https://pl.wikipedia.org/wiki?curid=1262800" title="Ein Mahil">
Ein Mahil

Ein Mahil (hebr. עין מאהל; arab. عين ماهل; ang. Ein Mahil) – samorząd lokalny położony w Dystrykcie Północnym, w Izraelu.
Niewielka arabska miejscowość w Dolnej Galilei, która z racji swojego położenia jest mocno odizolowana od otoczenia. Wpływa to niekorzystnie na jej rozwój. Dużym walorem Ein Mahil jest atrakcyjne turystycznie otoczenie wzgórz masywu Hare Nacerat oraz sąsiedztwo miasta Nazaret.
Położenie.
Miasteczko Ein Mahil jest położone w północno-zachodniej części masywu górskiego Hare Nacerat (około 400 m n.p.m.) w Dolnej Galilei, na północy Izraela. W jego otoczeniu znajduje się miasto Nof ha-Galil, miasteczka Kefar Kanna, Szibli-Umm al-Ganam i Dabburijja, moszawy Ilanijja i Sede Ilan, kibuc Bet Keszet, oraz wioska edukacyjna Kadoorie. Miejscowość wchodzi w skład obszaru metropolitalnego Nazaretu.
Ein Mahil jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miejscowość leży na wysokości od 380 do 540 metrów n.p.m. w masywie górskim Hare Nacerat, który stanowi północną granicę intensywnie użytkowanej rolniczo Doliny Jezreel w Dolnej Galilei. Leży na zachodnich zboczach góry Har Jona (573 m n.p.m.). Po stronie południowej wznosi się masyw góry Debory (431 m n.p.m.). Teren na północy stromo opada około 200 metrów w dół do doliny Bikat Turan, natomiast w kierunku wschodnim łagodnie opada ku wzgórzom Wyżyny Sirin. Ze zboczy góry Har Jona w rejonie miejscowości Ein Mahil spływają w kierunku południowym strumienie Barak Ben Avin'om i Debora. Okoliczne wzniesienia porośnięte są lasami.
Historia.
Nie jest znana dokładna data powstania Ein Mahil. Prawdopodobnie istniała już w czasach wypraw krzyżowych, jednak pierwsza wzmianka pojawia się o niej dopiero w 1596 roku w tureckim rejestrze podatków. W owym czasie wioska liczyła 28 rodzin muzułmańskich, które płaciły podatki z upraw pszenicy, jęczmienia, drzew owocowych oraz hodowli kóz. Na początku XIX wieku wioska była zamieszkana głównie przez pasterzy. Po I wojnie światowej w 1918 roku wraz z całą Palestyną wioska przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Ein Mahil miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które paraliżowały żydowską komunikację w rejonie. Podczas I wojny izraelsko-arabskiej w trakcie operacji „"Dekel"” w lipcu 1948 roku wioskę zajęły wojska izraelskie. W odróżnieniu od wielu wiosek w Galilei, Izraelczycy nie wysiedlili jednak mieszkańców Ein Mahil, dzięki czemu zachowała ona swoją arabską tożsamość. W 1965 roku uzyskała status samorządu lokalnego. W 2009 roku burmistrz sąsiedniego miasta Nacerat Illit ogłosił plan budowy nowej dzielnicy przeznaczonej do ultraortodoksyjnych Żydów, która została wybudowana na położonej na północnym zachodzie górze Har Jona. Teren tej dzielnicy oddzielono granicą administracyjną od Ein Mahil, jednak mieszkańcy nieustannie krytykują rozwój terytorialny Nacerat Illit.
Nazwa.
Nazwa miejscowości oznacza koniczynę, chociaż istnieją także inne tłumaczenia tej nazwy.
Demografia.
Według danych Izraelskiego Centrum Danych Statystycznych w 2011 roku w Ein Mahil żyło prawie 11,7 tys. mieszkańców, wszyscy Arabowie muzułmanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,4%. W roku tym urodziło się 266 dzieci, a zmarły 227 osoby (odnotowano 3 zgony niemowląt). Według danych za 2010 rok liczba zatrudnionych pracowników wynosiła 3403, a liczba osób pracujących na własny rachunek wynosiła 243. Średnie miesięczne wynagrodzenie w 2010 roku wynosiło 4153 ILS (średnia krajowa 7522 ILS). Zasiłki dla bezrobotnych pobierało 60 osób, w tym 50 mężczyzn (średni wiek: 43 lat). Świadczenia emerytalne oraz rentowe pobierało 391 osób, a zapomogi społeczne 1174 osoby.
Symbole.
Herb Ein Mahil został przyjęty i oficjalnie opublikowany w marcu 1990 roku. Herb jest wykonany w kształcie tarczy herbowej, wewnątrz której umieszczono meczet z wieżą minaretu. Dodatkowo, w dolnej części herbu widnieje nazwa miasta w języku arabskim عين ماهل, a powyżej tarczy herbowej w hebrajskim עין מאהל. Oficjalna flaga miasta jest w kolorze białym z niebieskim herbem pośrodku.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w strefach przemysłowych w sąsiednim mieście Nacerat Illit.
Infrastruktura.
W miejscowości nie ma szpitala, jednak w sąsiednim Nazarecie są zlokalizowane Szpital Świętej Rodziny (tzw. "Włoski Szpital"), Szpital Nazaret (tzw. "Angielski Szpital") oraz Szpital św. Wincenta à Paulo (tzw. "Francuski Szpital"). W miejscowości jest tylko przychodnia zdrowia.
Transport.
Miejscowość jest położona na uboczu, w pewnym oddaleniu od głównych arterii komunikacyjnych Dolnej Galilei. Z Ein Mahil wyjeżdża się lokalną drogą w kierunku zachodnim, by po około 0,3 km dojechać do skrzyżowania z ulicą Ma’ale Icchak w Nacerat Illit. Jadąc nią na południe, mija się strefę przemysłową i dociera do skrzyżowania z drogą nr 6400, która prowadzi na północny zachód do rodna z drogą nr 79 i nr 754. Jadąc ulicą Ma’ale Icchak dalej na południowy zachód, dojeżdża się do miasta Nazaret i skrzyżowania z drogą nr 75. Głównym środkiem transportu są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Nacerat Illit i Nazaretu.
W 2011 roku w miejscowości było zarejestrowanych 2740 pojazdów silnikowych, w tym 2232 samochodów osobowych (średnia wieku samochodów prywatnych wynosiła 10 lat). W roku tym w mieście doszło do 4 wypadków.
Architektura.
Pierwotnie była wieś rolnicza, jednak wraz ze wzrostem liczebności mieszkańców zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych. Rozwój miasta jest w znacznym stopniu ograniczony przez ekspansję terytorialną sąsiedniego żydowskiego miasta Nacerat Illit, które otacza miasteczko od zachodu i północnego zachodu. W 2009 roku rozpoczęto budowę nowego osiedla, które zajęło położone na północy wzgórza. Powoduje to coraz głębszą izolację tej arabskiej miejscowości.
Edukacja.
Zgodnie z danymi "Izraelskiego Centrum Danych Statystycznych" w Ein Mahil mieści się 6 przedszkoli oraz 3 szkoły podstawowe i 1 szkoła średnia. W 2011 roku w 125 klasach szkolnych uczyło się prawie 3,4 tys. uczniów, w tym 1,5 tys. w szkołach podstawowych. Średnia liczba uczniów w klasie wynosiła 27.
Sport.
W centralnej części miejscowości znajduje się boisko do piłki nożnej. Dodatkowo przy szkołach znajdują się sale sportowe oraz mniejsze boiska.
Wojsko.
W odległości około 3 km na północnym wschodzie znajduje się baza wojskowa Chawat Ha-Szomer.

</doc>
<doc id="1262801" url="https://pl.wikipedia.org/wiki?curid=1262801" title="Fiat 8V">
Fiat 8V

Fiat 8V lub inaczej Fiat Otto Vu – samochód sportowy produkowany przez włoski koncern Fiat. Debiutował na wystawie Salon International de l'Auto w Genewie w 1952 roku. Nazwa "8V" została wprowadzona tuż przed samym pokazem. Początkowo auto miało oznaczenie "V8", jednak w ten sam sposób oznaczał swoje auta Ford. 8V produkowany był do 1954 roku. Z taśmy montażowej zjechało zaledwie 114 takich aut w kilku odmiennych wersjach. 8V nie były sukcesem marketingowym, jednak szybko stały się autem kultowym włoskiej motoryzacji.
Wersja 8V Supersonic, która jest prawdopodobnie najdroższą wersją tego modelu będzie elementem licytacji domu aukcyjnego Sotheby na Florydzie. Wartość szacuje się na 1.900.000 euro.

</doc>
<doc id="1262803" url="https://pl.wikipedia.org/wiki?curid=1262803" title="Fiat Otto Vu">
Fiat Otto Vu



</doc>
<doc id="1262804" url="https://pl.wikipedia.org/wiki?curid=1262804" title="Skarbnicy brytyjskiej Partii Pracy">
Skarbnicy brytyjskiej Partii Pracy

Skarbnik Partii Pracy (en. "Treasurer of the Labour Party"), stanowisko w Narodowym Komitecie Wykonawczym Partii Pracy, odpowiedzialne za partyjne finanse.
Lista Skarbników

</doc>
<doc id="1262808" url="https://pl.wikipedia.org/wiki?curid=1262808" title="Ilut">
Ilut

Ilut (hebr. עילוט; arab. عيلوط; ang. Ilut) – samorząd lokalny położony w Dystrykcie Północnym, w Izraelu.
Niewielka arabska miejscowość w Dolnej Galilei, która z racji swojego położenia jest mocno odizolowana od otoczenia. Wpływa to niekorzystnie na jej rozwój. Dużym walorem Ilut jest atrakcyjne turystycznie otoczenie wzgórz masywu Hare Nacerat oraz sąsiedztwo miasta Nazaret.
Położenie.
Miasteczko Ilut jest położone w północno-zachodnim skraju masywu górskiego Hare Nacerat w Dolnej Galilei, na północy Izraela. W jej otoczeniu znajdują się miasta Nazaret i Migdal ha-Emek, kibuc Kefar ha-Choresz, moszaw Cippori, oraz wioski komunalne Timrat, Giwat Ela i Szimszit. Miejscowość wchodzi w skład obszaru metropolitalnego Nazaretu.
Ilut jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miejscowość leży na wysokości od 220 do 360 metrów n.p.m. w północno-zachodnim skraju masywu górskiego Hare Nacerat (ok. 400 m n.p.m.). Na południu znajdują się zalesione wzgórza Har Bahran (438 m n.p.m.) i Har Cameret (470 m n.p.m.), a na północy wzgórza Givat Cefach (258 m n.p.m.) i Givat Rabi (286 m n.p.m.). Okoliczny teren jest mocno pofałdowany, lecz systematycznie opada w kierunku południowo-zachodnim do Doliny Jezreel.
Historia.
Pierwotnie w miejscu tym istniała żydowska osada Ajatalu (hebr. עיתלו), wspominana w I wieku przez Talmud i Misznę jako siedziba straży kapłańskiej. Wykopaliska archeologiczne dowodzą, że istniała tutaj osada w okresie rzymskim i bizantyjskim. Z okresu tego zachowały się miejsca pochówków. W centralnej części osady zachowało się kilka budynków z okresu osmańskiego. Francuski podróżnik Victor Guérin odwiedził wioskę pod koniec XIX wieku i opisał ją w następujący sposób: „"wioska nie ma więcej jak dwustu mieszkańców. Zauważyłem całkowicie zniszczony zabytkowy kościół. Kamienie z tego budynku wykorzystano do budowy innych domów"”. Po I wojnie światowej w 1918 roku wraz z całą Palestyną wioska przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Ilut miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które paraliżowały żydowską komunikację w rejonie. Podczas I wojny izraelsko-arabskiej w trakcie operacji „"Dekel"”, w dniu 16 lipca 1948 roku wioskę zajęły wojska izraelskie. W odróżnieniu od wielu wiosek w Galilei, Izraelczycy nie wysiedlili jednak mieszkańców Ilut. Dzięki temu zachowała ona swoją arabską tożsamość. W 1991 roku Ilut otrzymało status samorządu lokalnego.
Demografia.
Według danych Izraelskiego Centrum Danych Statystycznych w 2011 roku w Ilut żyło 7,1 tys. mieszkańców, wszyscy Arabowie muzułmanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 0,9%. W roku tym urodziło się 160 dzieci, a zmarły 143 osoby (odnotowano 2 zgony niemowląt). Według danych za 2010 rok liczba zatrudnionych pracowników wynosiła 1852, a liczba osób pracujących na własny rachunek wynosiła 133. Średnie miesięczne wynagrodzenie w 2010 roku wynosiło 4129 ILS (średnia krajowa 7522 ILS). Zasiłki dla bezrobotnych pobierały 52 osoby, w tym 46 mężczyzn (średni wiek: 42 lata). Świadczenia emerytalne oraz rentowe pobierało 227 osób, a zapomogi społeczne 732 osoby.
Symbole.
Herb Ilut został przyjęty w 1996 roku, jednak nie był oficjalnie opublikowany. Tarcza herbowa jest kształtu hiszpańskiego, ze zwieńczeniem u góry w kształcie muru obronnego. Wewnątrz herbu umieszczono wizerunek miejskiego meczetu al-Nabi Lut z wieżą minaretu, położone wśród okolicznych wzgórz. Dodatkowo, na herbie widnieje nazwa miasta w języku arabskim عيلوط i hebrajskim עילוט. Flaga miejska jest w kolorze białym, z czarnym herbem pośrodku.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych.
Infrastruktura.
W miejscowości nie ma szpitala, jednak w sąsiednim Nazarecie są zlokalizowane Szpital Świętej Rodziny (tzw. "Włoski Szpital"), Szpital Nazaret (tzw. "Angielski Szpital") oraz Szpital św. Wincenta à Paulo (tzw. "Francuski Szpital"). W Ilut znajdują się jedynie przychodnie zdrowia.
Transport.
Miejscowość jest położona na uboczu, w pewnym oddaleniu od najważniejszych arterii komunikacyjnych Dolnej Galilei. Z Ilut wyjeżdża się lokalną drogą na północny wschód, aby po niecałym 1 km dojechać do skrzyżowania z drogą ekspresową nr 79, którą jadąc na wschód dojeżdża się do miasta Nazaret i miasteczka Ar-Rajna, lub na północny zachód się do moszawu Cippori i kibucu ha-Solelim. Z Ilut można także wyjechać lokalną drogą na południowy wschód, by po niecałym 1 km dotrzeć do miasta Nazaret. Głównym środkiem transportu są dalekobieżne autobusy linii "Egged" i lokalne autobusy linii "Kavim". Przez cały dzień autobusy regularnie odjeżdżają do Nazaretu.
W 2011 roku w mieście było zarejestrowanych 1815 pojazdów silnikowych, w tym 1129 samochodów osobowych (średnia wieku samochodów prywatnych wynosiła 9 lat). W roku tym w mieście doszło do 1 wypadku.
W odległości 8 km na południe od miasta znajduje się port lotniczy Megiddo. Mogą na nim lądować niewielkie prywatne samoloty. Natomiast 18 km na północnym zachodzie znajduje się duży port lotniczy Hajfa obsługujący połączenia międzynarodowe.
Architektura.
Pierwotnie była to wieś rolnicza, jednak wraz ze wzrostem liczebności mieszkańców zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych.
Edukacja.
Zgodnie z danymi "Izraelskiego Centrum Danych Statystycznych" w Ilut mieszczą się 3 przedszkola. Starsze dzieci są dowożone do szkół w Nazarecie. W 2011 roku uczyło się prawie 1,9 tys. uczniów, w tym ponad 900 w szkołach podstawowych.
Sport.
Przy wjeździe do miasteczka od strony północnej jest duży kompleks sportowy z dwoma boiskami do piłki nożnej.
Wojsko.
Na południowy zachód od miasteczka znajduje się baza wojskowa Ma’alul.

</doc>
<doc id="1262809" url="https://pl.wikipedia.org/wiki?curid=1262809" title="Gimnazjum Polskie im. Adama Mickiewicza w Kownie">
Gimnazjum Polskie im. Adama Mickiewicza w Kownie

Gimnazjum Polskie im. Adama Mickiewicza w Kownie – polska szkoła średnia istniejąca w dwudziestoleciu międzywojennym na Litwie. Kształciła członków polskiej mniejszości narodowej zamieszkującej na Litwie kowieńskiej. Działała w latach 1919–1940. Mieściła się przy ul. Maironisa (1919–1930), następnie zaś na rogu ul. Leśnej i prospektu Witolda Wielkiego (1930–1940).
Historia.
Po liberalizacji politycznej na tzw. Ziemiach Zabranych będącej skutkiem rewolucji 1905 pojawiły się w Kownie plany powołania do życia szkoły żeńskiej, które jednak nigdy nie zostały zrealizowane. W czasie niemieckiej okupacji miasta (1915–1918) polscy działacze podjęli próbę utworzenia polskiej placówki oświatowej. Odpowiednia zgoda została wydana przez Niemców w ostatnim roku I wojny światowej na skutek działań M. Junowicza, Marii Micewicz oraz doktora Grodeckiego. W związku z faktem, że środowisko polskie nie było w stanie pokryć kosztów powołania do życia szkoły, została ona otwarta dopiero 10 lutego 1919, w przeddzień pierwszej rocznicy powstania niepodległego państwa litewskiego (16 lutego 1918). Na czele dyrekcji szkoły stanęła Maria Micewicz, jednak po krótkim czasie została w tej roli zastąpiona przez księdza Bronisława Lausa, ten zaś przez Leona Przemienieckiego.
Gimnazjum Polskie było jedną z czterech szkół średnich z wykładowym językiem polskim w ówczesnej Republice Litewskiej (1918–1940). Oprócz gimnazjum kowieńskiego istniały jeszcze gimnazja w Wiłkomierzu i Poniewieżu oraz polskojęzyczne gimnazjum kowieńskie utrzymywane przez państwo litewskie. Do szkoły kowieńskiej uczęszczali młodzi Polacy – członkowie polskiej mniejszości narodowej na Litwie, z Kowna i spoza obszaru stolicy, bez względu na płeć, wyznanie czy pozycję społeczną rodziców. Gimnazjum było prywatne, utrzymywane częściowo z pieniędzy Towarzystwa Oświatowego "Pochodnia".
Początkowo szkoła mieściła się w wynajmowanej kamienicy przy ul. Maironisa 8 (według innych źródeł – 12), jednak w 1929 rozpoczęto jej przenosiny do wybudowanego z polskich składek dwupiętrowego budynku na rogu ulicy Leśnej (Miškų gatvė) i Prospektu Witolda (Vytauto prospektas). Budynek był bardzo nowoczesny jak na owe czasy, został zbudowany przez Towarzystwo Akcyjne "Dompol" według projektu Stanisława Kimonta i Edmunda Fryka. Na parterze mieściły się dwie klasy szkoły podstawowej. Gimnazjum wynajmowało w godzinach popołudniowych lokal dwóm litewskich szkołom: dla dorosłych związku zawodowego nauczycieli oraz "pawasarininkom". Okazyjnie sale gimnazjum były również wynajmowane organizacjom społecznym i partiom politycznym. W ciągu 22 lat niepodległej Litwy liczba uczniów podlegała wahaniom – początkowo w szkole kształciło się 60 uczniów, w roku szkolnym 1919/1920 – 334; 1922/1923 – 547, zaś w 1938/1940 – jedynie 195. W 1921 mury placówki opuścili pierwsi absolwenci w liczbie 17 osób. Do roku 1929 szkołę ukończyło 265 uczniów. W 1939 szkoła miała jedynie 12 maturzystów. Przy Gimnazjum działało stowarzyszenie "Ognisko", biblioteka, orkiestra szkolna, a także harcerstwo. Szkoła posiadała własnych prefektów w osobach ks. Maciejowskiego, Siekluckiego i Władysława Wołłowicza (1925–1940). Przy szkole istniała organizacja "Bratnia Pomoc" zajmująca się pomocą materialną dla uboższych uczniów. W Gimnazjum odbywały się uroczystości i przedstawienia w języku polskim, prowadzono aktywną działalność kulturalną. 
Pierwotnie gimnazjum miało profil ogólny, jednak w 1929 wyodrębniono dwa kierunki: humanistyczny z łaciną i handlowy z elementami matematyki.
Nauczyciele.
Języka polskiego uczyli w szkole m.in. Józefa Butkiewiczówna, Czesław Stefanowicz, Nora Bucewiczówna i Krystyna Szukszcianka, języka państwowego – R. Dobkiewicz, Józef Żugżda, Józef Galwitis i Irena Dąbrowska, francuskiego – Kamilla Drzniewiczówna, łaciny – Szymański i A. Dawidowicz, a niemieckiego A. Pasche (A. Paszke?) i Helena Dagis. Witold Syrunowicz nauczał fizyki i matematyki, Aleksander Ślendziński – biologii, Kazimierz Horbaczewski – matematyki. Wśród nauczycieli matematyki znaleźli się również architekt budynku Gimnazjum Stanisław Kimont, a także dyrektor Wialbutt i Franciszek Dąbrowski. Maria Alszleben (de domo: Ślendzińska) uczyła rysunków, śpiewu i ręcznych robót – Elżbieta Piotrowska, wychowania fizycznego – Leon Ślużyński. Historię Litwy wykładał po litewsku Jerzy Ochmański (1939–1940). Wśród kadry obecni byli również wychowankowie gimnazjum: Władysław Stomma (ekonomia polityczna, geografia gospodarcza i prawo), Helena Urniaż (łacina i historia), Irena Bielska (język litewski). 
Przełożoną gimnazjum była w latach 1926-1935 Joanna Narutowiczowa.
Szkoła organizowała egzaminy maturalne, jednak nie były one honorowane przez władze litewskie i by dostać się na Uniwersytet Litewski (następnie: Witolda Wielkiego) należało złożyć maturę w języku litewskim. W powszechnym odczucia polskiego środowiska na Litwie władze państwowe robiły wszystko, by utrudnić funkcjonowanie placówki. Podczas tzw. zajść antypolskich w Kownie 23 maja 1930 ich ofiarą padło m.in. polskie gimnazjum.
Szkoła uległa likwidacji już w okresie Litewskiej SRR we wrześniu 1940, gdy dyrektor Ludwik Wialbutt podpisał decyzję o jej przekazaniu rządowi Litwy Sowieckiej. Placówka została włączona do Litewskiego X Gimnazjum Państwowego. Wialbutt został jego inspektorem, a kadra nauczycielska rozpierzchła się po terytorium państwa litewskiego. 
Po II wojnie światowej polskojęzyczne szkolnictwo w Kownie, ani na terenie tzw. Litwy Kowieńskiej nie istniało. Również po odzyskaniu przez Litwę niepodległości nie powiodły się próby reaktywacji szkoły polskiej w Kownie. 
W katedrze św. Jana w Warszawie znajduje się tablica pamiątkowa poświęcona pedagogom kowieńskiego gimnazjum. 

</doc>
<doc id="1262811" url="https://pl.wikipedia.org/wiki?curid=1262811" title="Jan Gondowicz">
Jan Gondowicz

Jan Gondowicz (ur. 4 czerwca 1950 w Warszawie) – polski eseista, krytyk literacki, tłumacz i wydawca.
Życiorys.
Absolwent Uniwersytetu Warszawskiego (Wydział Polonistyki, 1973).
Debiutował w 1971 na łamach warszawskiej „Kultury”. Szkice, recenzje i przekłady publikował m.in. w następujących czasopismach: „Arkadia”, „bruLion” „De Musica”, „Dialog”, „Exlibris”, „Film”, „Kino”, „Konteksty”, „Kwartalnik Filmowy”, „Literatura na Świecie”, „Migotania, przejaśnienia”, „NaGłos”, „Notes Wydawniczy”, „Nowa Fantastyka”, „Nowe Książki”, „Nowy Wiek”, „Odra”, „Playboy”, „Pokaz”, „Przekrój”, „Res Publica Nowa”, „Ruch Muzyczny”, „Rzeczpospolita”, „Społeczeństwo Otwarte”, „Studia Litteraria Polono-Slavica”, „Twórczość”, „Tygodnik Powszechny” oraz „Więź”.
Autor oryginalnego bestiariusza "Zoologia fantastyczna uzupełniona" będącego książką-hołdem złożonym twórczości argentyńskiego pisarza Jorge Luisa Borgesa, a w szczególności jego "Księdze istot zmyślonych", która po polsku ukazała się (1983) jako "Zoologia fantastyczna".
Za przekład "Ćwiczeń stylistycznych" Raymonda Queneau otrzymał Nagrodę „Literatury na Świecie” za rok 2006 w dziedzinie poezji. Był także nominowany do Nagrody za Twórczość Translatorską im. Tadeusza Boya-Żeleńskiego (2015) oraz do Nagrody Literackiej Gdynia (2015) w kategorii esej. W 2021 roku został laureatem Poznańskiej Nagrody Literackiej – Nagrody im. Adama Mickiewicza.
Jan Gondowicz mieszka na warszawskim Mokotowie.

</doc>
<doc id="1262813" url="https://pl.wikipedia.org/wiki?curid=1262813" title="En Kinijje">
En Kinijje

En Kinijje (hebr. עין קנייא) – samorząd lokalny położony w Dystrykcie Północnym, w Izraelu.
Miasteczko leży na Wzgórzach Golan.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 1,9 tys. mieszkańców.
Populacja osady pod względem wieku (dane z 2006):

</doc>
<doc id="1262819" url="https://pl.wikipedia.org/wiki?curid=1262819" title="Lakisz">
Lakisz

Lakisz lub Lachisz (współczesne Tell ed-Duweir lub Tel Lachisz) – starożytne miasto kananejskie, leżące na równinie Szefela w południowo-zachodnim Izraelu, 40 km. od Jerozolimy. Wzmiankowane w korespondencji amarneńskiej (jako "Lakiša") i Biblii (Księga Jozuego). Zdobyte przez Izraelitów pod wodzą Jozuego było jednym z miast plemienia Judy. Obecnie na terenie ruin istnieje izraelski Park Narodowy.
Historia.
Miasto zamieszkane było już na przełomie wczesnej i środkowej epoki brązu (przełom III i II tysiąclecia p.n.e.), na co wskazuje znaleziona ceramika. Korespondencja z Amarny podaje nazwiska dwóch władców miasta sprzed podboju Kanaanu przez Izraelitów: Zimredda oraz Šiptibalu. W listach tych władcy Lakisz (wraz z książętami innych miast kananejskich) zwracają się do faraona z prośbą o wsparcie w walce z bandami Habiru. W połowie XIII w. p.n.e. miasto zostało zrujnowane, co przypisywane jest agresji Ludów Morza.
Według Biblii miasto zostało zdobyte przez Jozuego (Joz 10,31-32). W X w. p.n.e. dostrzega się w Lakisz wpływy kultury izraelskiej. Miasto miało być przebudowane za czasów syna Salomona, Roboama, który z tego miasta uczynił twierdzę w celu obrony przed najazdami Filistynów i Egipcjan (2 Krn 10,5-12). Po Jerozolimie było najważniejszym miastem królestwa Judy, jednak znacząco ustępowało stolicy, która zdecydowanie wyróżniała się wśród ośrodków miejskich Judy. Powierzchnia Lakisz wynosiła 20 akrów, podczas gdy Jerozolimy – 120 akrów. Oblężone i zdobyte w 701 r. p.n.e. podczas trzeciej kampanii wojennej asyryjskiego króla Sennacheryba, co zostało przedstawione na serii reliefów z Pałacu Południowo-zachodniego w Niniwie oraz opisane w rocznikach Sennacheryba. W okresie podbojów Nabuchodonozora II (dwa oblężenia Jerozolimy 597-587 p.n.e.), miasto to zostało zdobyte i spalone przez Babilończyków w 586 r. p.n.e.
Archeologia.
Znaleziska archeologiczne w Lakisz dostarczają informacji dotyczących budownictwa z różnych epok. W I połowie II tysiąclecia p.n.e. miasto otoczone było stokiem bojowym oraz znajdował się w nim pałac składający się z centralnego dziedzińca otoczonego pomieszczeniami. Strefa pałacowa oddzielona była od reszty miasta. W II połowie II tysiąclecia p.n.e. miasto otoczono murami obronnymi. Z tego samego okresu pochodzą najstarsze znalezione w mieście pozostałości świątyń, z których trzy, zbudowane kolejno w tym samym miejscu, znajdowały się poza murami miasta, natomiast czwarta w centralnej części tellu. Izraelici wznieśli w Lakisz, w różnych okresach, silne umocnienia. Znaleziono również pozostałości perskiej rezydencji z przełomu V i IV w. p.n.e.
Poza budynkami w Lakisz odnaleziono także inne świadectwa kultury materialnej, izraelskiej i przedizraelskiej. Przykładem mogą być tu Listy z Lakisz pisane przez niejakiego Hoszajahu do jego dowódcy. Składają się one z 22 ostrakonów.

</doc>
<doc id="1262822" url="https://pl.wikipedia.org/wiki?curid=1262822" title="Swerker I Starszy">
Swerker I Starszy

Swerker I Starszy, (szw. "Sverker den äldre") – król Szwecji ok. 1130-1156, założyciel dynastii Swerkerydów.
Data urodzenia Swerkera nie jest znana. Pochodził z zamożnego rodu właścicieli ziemskich ze wschodniej części krainy Götaland (tzw. Östergötland). Jego ojciec miał na imię Rol lub Kol (stąd patronimik Rolsson lub Kolsson). Uważa się, że jego rodzina była spokrewniona z uzurpatorem do tronu – Swenem Blotem, panującym od około 1084 do 1087.
W czasach panowania króla Inge II Młodszego z rodu Stenkila, po roku 1118 niejaki Kol (utożsamiany niekiedy z ojcem Swerkera) ogłosił się królem Gotów, którzy zamieszkiwali tereny Götalandu. W następnych latach podział królestwa Szwedów i Gotów się utrwalił - po 1120 królem Szwedów został Ragnvald Okrągłogłowy, a Gotów - Magnus Silny, syn króla Danii Nielsa Starego, wnuk króla Szwecji Inge I Starszego. Zwyczaj obwołania dwóch królów miał podkreślać odrębność Gotów od Szwedów. Swerker włączył się do walk o koronę królewską i pokonawszy przeciwników około 1130 roku został królem Szwecji, przy czym początkowo jego władza ograniczała się do terenów Östergötlandu, lecz szybko udało mu się pokonać Magnusa Silnego i zająć zachodnie tereny krainy Gotów (tzw. Västergötland). Aby zalegitymizować swe roszczenia do korony królewskiej Swerker poślubił pochodzącą z norweskiego rodu królową Ulfhildę, dwukrotną wdowę po Inge II szwedzkim i Nielsie Starym duńskim. Ulfhilda zmarła przed 1143 r., a kolejną żoną Swerkera została Ryksa Piastówna, wdowa po poprzedniku - Magnusie Silnym (zm. 1134).
Scalając na powrót podzielony kraj, Swerker I oparł się Kościele, który podczas walk dynastycznych stał się ważnym czynnikiem jednoczącym kraj. Król Swerker sprowadził do Szwecji cystersów, którzy zakładali w tym czasie pierwsze klasztory w Danii. Zwołany przez króla synod krajowy uporządkował przysługujące Kościołowi przywileje, a przeniesienie szwedzkiego biskupstwa z Sigtuny do nowej kościelnej stolicy - Uppsali, jest uważane za ostateczny triumf chrześcijaństwa w Szwecji.
Po opanowaniu kraju Swerker podjął wyprawy na wschód, gdzie doszło do walk z wojskami Republiki Nowogrodzkiej. Kolejna, tym razem morska, wyprawa króla na plemiona Bałtów z 1142 zakończyła się niepowodzeniem i osłabiła pozycję króla w kraju, co spowodowało, że musiał dopuścić do rządów Eryka IX, który poprzez matkę (najprawdopodobniej córkę króla Swena Blota) był krewnym Swerkera I. Gdy w Danii po 1146 rozpoczęły się kilkuletnie walki pomiędzy Swenem III Grade a Kanutem V, król Swerker wmieszał się w tamtejsze rozgrywki popierając swego zięcia Kanuta V. Wykorzystał to Duńczyk Magnus Henriksson, krewny Magnusa Silnego. Magnus Henriksson uznając się za ostatniego potomka szwedzkich królów z rodu Stenkila (jego matka Ingrida była wnuczką króla Inge I Starszego) przybył do Szwecji i zlecił zabójstwo Swerkera. 25 grudnia 1156 król Swerker I został zamordowany na moście Alebäck w pobliżu założonego przezeń opactwa Alvastra. Po śmierci Swekera samodzielne rządy objął Eryk IX, który również zginął zamordowany w 1160, o co podejrzewano Magnusa Henrikssona i syna Swerkera I - Karola.
Swerker I Starszy z małżeństwa z Ulvhildą miał syna Karola VII, króla Szwecji w latach 1161-1167 oraz córkę Helenę Sverkersdotter, która poślubiła króla Danii Kanuta V, a z małżeństwa z Ryksą Piastówną miał syna Burislava (Bolesława) oraz prawdopodobnie synów o imionach Kol i Sune Sik.
Zobacz też.
Krainy historyczne Szwecji
Goci (Skandynawia)

</doc>
<doc id="1262825" url="https://pl.wikipedia.org/wiki?curid=1262825" title="Sverker I Starszy">
Sverker I Starszy



</doc>
<doc id="1262826" url="https://pl.wikipedia.org/wiki?curid=1262826" title="Promieniowiec promienicy">
Promieniowiec promienicy

Promieniowiec promienicy (łac. "Actinomyces israeli") – Gram-dodatnia bakteria beztlenowa będąca przyczyną promienicy. 
Morfologia i fizjologia.
W hodowli bakterie układają się w rozgałęzione kolonie o kształcie pałeczek. Najlepiej wzrastają w warunkach beztlenowych, na pożywce wzbogaconej węglowodanami.
Na obszarze zmian chorobowych są makroskopowo widoczne żółte ziarna ("ziarna siarkowe" – druzy) wielkości prosa. Sama nazwa gatunku – promieniowce – wzięła się od obecności charakterystycznych promieni na tych ziarnach. Ich obecność nie może jednak oznaczać rozpoznania, ponieważ inne bakterie mogą tworzyć podobny obraz.
Promieniowiec promienicy nie wytwarza hemolizyn, indolu, enzymów proteolitycznych. Większość nie wytwarza także siarkowodoru (H2S).
Podobnie jak inne drobnoustroje z tej rodziny, "Actinomyces israeli" był wcześniej zaliczany do grzybów ze względu na wiele podobnych cech morfologicznych.
Wrażliwość.
Bakteria jest wrażliwa na działanie wysokich temperatur, ale potrafi przeżyć w suchych i zimnych warunkach.
Antybiotyki zachowujące aktywność wobec drobnoustroju to: penicylina, sulfonamidy, tetracyklina i cefalosporyny.
Znaczenie kliniczne.
Zakażenie "Actinomyces israeli" jest najczęstszą przyczyną przewlekłego zapalenia kanalików łzowych u człowieka.

</doc>
<doc id="1262829" url="https://pl.wikipedia.org/wiki?curid=1262829" title="Actinomyces israeli">
Actinomyces israeli



</doc>
<doc id="1262830" url="https://pl.wikipedia.org/wiki?curid=1262830" title="Aglomeracja kalisko-ostrowska">
Aglomeracja kalisko-ostrowska

Aglomeracja kalisko-ostrowska – aglomeracja bicentryczna w południowo-wschodniej części województwa wielkopolskiego, na Wysoczyźnie Kaliskiej.
W zależności od koncepcji i przyjętych kryteriów delimitacji obszarów, liczba ludności zamieszkującej aglomerację wynosi od 318,4 tys. do 409,3 tys. osób. 
Miastami centralnymi aglomeracji są Kalisz i Ostrów Wielkopolski, które posiadają charakter ośrodków usługowo-przemysłowych z funkcjami wyższego rzędu w zakresie kultury, szkolnictwa wyższego, ochrony zdrowia oraz pełniących funkcje gospodarcze. Pozostałymi miastami aglomeracji są Koźminek, Nowe Skalmierzyce, Odolanów, Opatówek, Pleszew i Raszków.
W aglomeracji dominuje przemysł spożywczy oraz włókienniczy i odzieżowy.
Miasta centralne aglomeracji są też głównymi ośrodkami przemysłowymi Kaliskiego Okręgu Przemysłowego.
Koncepcje aglomeracji kalisko-ostrowskiej.
Koncepcja WBPP w Poznaniu.
W 2010 Wielkopolskie Biuro Planowania Przestrzennego w Poznaniu przedstawiło w planie zagospodarowania przestrzennego województwa koncepcję aglomeracji kalisko-ostrowskiej obejmującej 15 gmin z głównymi ośrodkami w Kaliszu i Ostrowie Wielkopolskim. 
Aglomerację o powierzchni 1873 km² zamieszkiwało 318 tys. osób.
Inne koncepcje.
Inne koncepcje aglomeracji, obszaru funkcjonalnego, zespołu miejskiego Kalisza i Ostrowa Wlkp.:
Historia.
Już w latach 30. XX wieku obszar ciążenia Kalisza cechował się wysoką gęstością zaludnienia; mimo zburzenia Kalisza w 1914 następował szybki wzrost liczby ludności miasta. W 1926 gęstość zaludnienia wynosiła 7746 os./km², co plasowało Kalisz na trzeciej pozycji w kraju, po Warszawie i Łodzi.
Zespół miejski Kalisza zaczął się kształtować pod koniec lat 70. XX w., kiedy po utworzeniu województwa kaliskiego (1975) nastąpił szybki rozwój pobliskiego Ostrowa Wlkp. Określono wówczas główne pasmo urbanizacyjne aglomeracji (Kalisz–Nowe Skalmierzyce–Ostrów Wlkp.; tzw. KOS), a w systemie osadniczym kraju aglomeracja stanowiła ośrodek wzrostu o znaczeniu krajowym.
Współpraca samorządów.
19 lutego 2008 w Sali Recepcyjnej ratusza w Kaliszu 22 przedstawicieli samorządów lokalnych zawarło oficjalne "Porozumienie o współpracy pomiędzy samorządami aglomeracji kalisko-ostrowskiej". 
Porozumienie obejmuje obszar 20 gmin: Kalisz, 11 gmin powiatu kaliskiego i 8 gmin powiatu ostrowskiego.
1 stycznia 2022 do Stowarzyszenia Aglomeracja Kalisko-Ostrowska przystąpiło Miasto i Gmina Pleszew.

</doc>
<doc id="1262844" url="https://pl.wikipedia.org/wiki?curid=1262844" title="Cezary Pomarański">
Cezary Pomarański

Cezary Andrzej Pomarański (ur. 17 grudnia 1957 w Sochaczewie) – polski polityk, samorządowiec i działacz oświatowy.
Życiorys.
Mazowiecki wicekurator oświaty, a następnie od grudnia 2001 do marca 2002 p.o. Mazowieckiego Kuratora Oświata. W 2002 został wybrany burmistrzem dzielnicy Bielany m.st. Warszawy.
W 2001 nieskutecznie ubiegał się o mandat posła na Sejm, a w 2004 (uzyskując 1048 głosów) posła do Parlamentu Europejskiego z listy PiS.
12 stycznia 2006 został powołany przez Tomasza Kozińskiego na stanowisko II wicewojewody mazowieckiego (ds. oświaty). Odwołany przez Jacka Kozłowskiego (PO) w grudniu 2007.

</doc>
<doc id="1262853" url="https://pl.wikipedia.org/wiki?curid=1262853" title="Beta-syntaza cystationinowa">
Beta-syntaza cystationinowa

β-Syntaza cystationinowa (β-cystathionine synthase, CBS, EC 4.2.1.22) to enzym katalizujący reakcję pirydoksynozależnego przekształcenia homocysteiny i seryny w cystationinę. Białko enzymu ma trzy podjednostki i domenę hemową. Reakcja katalizowana przez CBS jest allosterycznie regulowana przez m.in. S-adenozylo-L-metioninę (adoMet). Mutacje w genie "CBS" leżącym na chromosomie 21 w "locus" 21q22.3 kodującym białko enzymu powodują niedobór czynnego białka i jego niską aktywność, objawiające się klinicznie jako homocystynuria.

</doc>
<doc id="1262858" url="https://pl.wikipedia.org/wiki?curid=1262858" title="William Grayson">
William Grayson

William Grayson (ur. ok. 1740, zm. 12 marca 1790) – amerykański prawnik, wojskowy i polityk.
William Grayson urodził się około 1740 roku w hrabstwie Prince William w Wirginii. Początkowo studiował w College of Philadelphia (obecnie Uniwersytet Pensylwanii). Następnie rozpoczął studia klasyczne na Uniwersytecie Oksfordzkim w Anglii oraz studiował prawo w Londynie.
Po studiach powrócił z Europy do Wirginii i rozpoczął praktykę adwokacką. Podczas wojny o niepodległość Stanów Zjednoczonych był adiutantem George’a Washingtona w randze podpułkownika. W 1777 roku awansował do stopnia pułkownika.
W latach 1785–1787 był członkiem Kongresu Kontynentalnego. W 1778 roku był delegatem na stanową konwencję w Wirginii w sprawie ratyfikowania Konstytucji Stanów Zjednoczonych, której był przeciwny.
Od 4 marca 1789 roku aż do śmierci 12 marca 1790 roku, podczas pierwszej kadencji Kongresu Stanów Zjednoczonych, reprezentował stan Wirginia w Senacie Stanów Zjednoczonych.

</doc>
<doc id="1262859" url="https://pl.wikipedia.org/wiki?curid=1262859" title="Filippo Hercolani, markiz de Florimonte">
Filippo Hercolani, markiz de Florimonte

Filippo Hercolani, markiz de Florimonte – austriacki dyplomata pochodzenia włoskiego, żyjący w XVIII wieku.
Jego przodkiem był kondotier Cesare Hercolani (1499-1534). Jako dyplomata w służbie Austrii Filippo był w latach 1705-1714 ambasadorem Austrii w Wenecji. Był człowiekiem wykształconym, m.in. korespondował z uczonym i antykwariuszem Giovanni Ludovico Bianconim. Mieszkał w Palazzo Hercolani w mieście Forlì.

</doc>
<doc id="1262863" url="https://pl.wikipedia.org/wiki?curid=1262863" title="Palazzo Hercolani">
Palazzo Hercolani

Palazzo Hercolani pałac we włoskim mieście Forlì, w prowincji Emilia-Romania.
Do roku 1844 znajdował się w posiadaniu rodziny Hercolani. Mieszkał tu kondotier Cesare Hercolani (1499 - 1534), a potem dyplomata w służbie austriackiej Filippo Hercolani, markiz de Florimonte. 
Ostatnim lokatorem z rodu był Fabrizio Gaddi Hercolani, syn Cesariny Hercolani i Lepido Gaddi Hercolaniego. Fabrizio sprzedał go w 1844 księciu Sesto Matteucci.
W roku 1866 rodzina Guarini zamieszkała w pałacu gdy Vittoria Matteucci poślubiła hr. Filippo Guariniego. Rodzina Guarini sprzedała go w 1946 roku.

</doc>
<doc id="1262864" url="https://pl.wikipedia.org/wiki?curid=1262864" title="John Walker (polityk)">
John Walker (polityk)

John Walker (ur. 13 lutego 1744, zm. 2 grudnia 1809) – amerykański prawnik, wojskowy i polityk.
Podczas wojny o niepodległość Stanów Zjednoczonych w 1777 roku był asystentem George’a Washingtona w randze pułkownika. W 1780 roku był delegatem na Kongres Kontynentalny.
Po śmierci Williama Graysona został mianowany jego zastępcą w Senacie Stanów Zjednoczonych. Funkcję tę piastował od 31 marca do 9 listopada 1790 roku, gdy zastępcę wybrano w wyborach uzupełniających.

</doc>
<doc id="1262865" url="https://pl.wikipedia.org/wiki?curid=1262865" title="Sierp mózgu">
Sierp mózgu

Sierp mózgu (łac. "falx cerebri") – wypustka opony twardej przebiegająca w płaszczyźnie strzałkowej, niecałkowicie (brzeg wolny przebiega w niewielkiej odległości nad ciałem modzelowatym) oddzielająca od siebie półkule mózgu.

</doc>
<doc id="1262867" url="https://pl.wikipedia.org/wiki?curid=1262867" title="Mathias von Heydenfeldt">
Mathias von Heydenfeldt

Mathias von Haydenfeldt - bawarski dyplomata żyjący na przełomie XVII i XVIII wieku.
Mathias von Haydenfeldt był bawarskim agentem w Berlinie w latach 1706-1707. W latach 1713-1717 bawarski "envoyé" (poseł) do Hagi.

</doc>
<doc id="1262868" url="https://pl.wikipedia.org/wiki?curid=1262868" title="Richard Hill of Hawkstone">
Richard Hill of Hawkstone

Richard Hill of Hawkstone hr. Surrey, hr. Shropshire (ur. 1655 w Hodnet, zm. 11 czerwca 1727 w Richmond) – brytyjski polityk i dyplomata. 
Jego ojcem był Rowland Hill of Hawkstone (ur. 1623?), a matką Margaret Whitehall z Doddington, (Shropshire). Richard Hill uczył się w Shrewsbury School, a potem studiował w St John’s College na Uniwersytecie Cambridge (BA 1679; MA 1682). Po studiach został diakonem. W 1675 pracował jako opiekun dzieci Richarda Boyle, 1. hrabiego Burlington, a potem dzieci Lawrence'a Hyde, 1. hrabiego Rochester. Hyde poznał go z Richardem Jones, hrabią Ranelagh, skarbnikiem armijnym ("paymaster of the forces"), który sprawił, że król Wilhelm III mianował R. Hilla skarbnikiem armii we Flandrii (1688–96). 
W latach 1690-1700 był brytyjskim posłem w Brukseli i Turynie.
W roku 1699 został ambasadorem brytyjskim w Hadze. Po powrocie (1702) został Komisarzem Admiralicji ("Commissioner of the Admiralty" (1702-1708).
W latach 1703-1706 był brytyjskim ambasadorem w Dreźnie. Ostatnia jego misją była misja do Brukseli, skąd powrócił w 1710 z powodu słabego zdrowia. Wnet wycofał się z polityki.

</doc>
<doc id="1262870" url="https://pl.wikipedia.org/wiki?curid=1262870" title="Franz Ferdinand Kinsky">
Franz Ferdinand Kinsky

Franz Ferdinand Kinsky (ur. 1 stycznia 1678 w Pradze, zm. 12 września 1741 tamże) – austriacki arystokrata wywodzący się z książęcego rodu Kinsky, dyplomata i polityk, założyciel „chlumeckiej” gałęzi rodu Kinskich z Chlumca nad Cidlinou. Syn Wacława Norberta O. Kinsky’ego.
Studiował w Leuven. Wzorem ojca pozostał w służbach cesarza, sprawując urząd wicekanclerza (od 1705 r.), następnie kanclerza (niem. "Hofkanzler"; od 1715 r.) i wreszcie najwyższego kanclerza (niem. "böhmischer Obrister Kanzler"; od 1723 r.) czeskiej Dworskiej Kancelarii. Pełnił służbę dyplomatyczną, m.in. w 1711 r. był wysłannikiem cesarza na sejm Rzeszy (Ratyzbona). Od 1740 do 1741 r. był austriackim posłem w Londynie.
Władał państwem stanowym Chlumec, gdzie w l. 1721-1723 wybudował barokowy pałac Karlova Koruna, nazwany tak na cześć cesarza Karola VI. W 1720 r. kupił dawny zamek obronny w naddunajskim Eckartsau, który przebudował na barokowy pałacyk myśliwski (od 1797 – prywatna własność Habsburgów).

</doc>
<doc id="1262872" url="https://pl.wikipedia.org/wiki?curid=1262872" title="Kaunitz">
Kaunitz

Kaunitz, cz. "z Kounic" – stary ród czeski, z którego wywodziło się m.in. kilku polityków austriackich. Zamek Kounice znajduje się w Kounicach powiecie Nymburk.

</doc>
<doc id="1262873" url="https://pl.wikipedia.org/wiki?curid=1262873" title="Susono">
Susono

 – miasto w Japonii, w prefekturze Shizuoka (środkowe Honsiu).
Położenie.
Miasto leży w zachodniej części prefektury Shizuoka na południowych stokach góry Fudżi. Graniczy z:
Historia.
Miasto powstało 1 stycznia 1971 roku, z połączenia pięciu wsi. Obecnie symbole tych wsi są reprezentowane na fladze miasta.
Przemysł.
W mieście znajdują się fabryki takich firm jak:

</doc>
<doc id="1262874" url="https://pl.wikipedia.org/wiki?curid=1262874" title="Königsegg">
Königsegg

Königsegg – niemiecki ród arystokratyczny, wywodzący się ze średniowiecznego państewka o tej samej nazwie, położonego na terenie dzisiejszej Badenii-Wirtembergii.

</doc>
<doc id="1262875" url="https://pl.wikipedia.org/wiki?curid=1262875" title="Hugo Franz von Königsegg-Rothenfels">
Hugo Franz von Königsegg-Rothenfels

Hugo Franz von Königsegg-Rothenfels (ur. 7 maja 1660 w Wiedniu, zm. 6 września 1720 w Bonn) – biskup litomierzycki w latach 1710-1720.
W 1671 otrzymał niższe święcenia i został kanonikiem w Strasburgu. Rozpoczął także studia teologiczne. W 1677 został kanonikiem w Liège, a rok później w Salzburgu. 20 maja 1690 przyjął święcenia kapłańskie. W 1691 został prepozytem kapituły na Wyszehradzie w Pradze. Większość czasu spędzał w Bonn, gdzie był najwyższym hofmistrzem arcybiskupa kolońskiego. Otrzymał także tytuł cesarskiego tajnego radcy.
29 lipca 1700 cesarz Leopold mianował go biskupem-koadiutorem w Litomierzycach. Papież nie potwierdził tej nominacji. Dopiero po śmierci biskupa litomierzyckiego cesarz Józef I 6 sierpnia 1709 ponownie mianował go biskupem. 26 stycznia 1710 nominację zatwierdził papież. 7 czerwca 1711 w Bratysławie Hugo Franz von Königsegg-Rothenfels przyjął święcenia biskupie. Ingres nastąpił dopiero 11 października 1716. Pod koniec 1717 biskup na stałe opuścił Litomierzyce.
Jego bratem był austriacki wojskowy Dominik von Königsegg-Rothenfels (1673-1751).

</doc>
<doc id="1262877" url="https://pl.wikipedia.org/wiki?curid=1262877" title="Model Solowa">
Model Solowa



</doc>
<doc id="1262878" url="https://pl.wikipedia.org/wiki?curid=1262878" title="Indeks akcji">
Indeks akcji



</doc>
<doc id="1262879" url="https://pl.wikipedia.org/wiki?curid=1262879" title="Frederik Krag">
Frederik Krag

baron Frederik Krag (ur. 1655, zm. 1728) - duński dyplomata i polityk.
W latach 1685-1688 był duńskim posłem ("envoyé extraordinaire") w Hadze. W roku 1712 został Tajnym Radcą króla Danii Fryderyka IV.
W latach 1713-1721 był wicenamiestnikiem Norwegii.

</doc>
<doc id="1262880" url="https://pl.wikipedia.org/wiki?curid=1262880" title="Christian von Lente">
Christian von Lente

Christian von Lente (ur. 1649, zm. 1725) – duński polityk i dyplomata.
W latach (1680–1688) duński poseł nadzwyczajny w Anglii, w latach 1688–1698 duński poseł nadzwyczajny w Holandii (Haga). Od roku 1697 radca dworu i mistrz ceremonii dworu Fryderyka IV. Od roku 1699 wysoki sekretarz wojny. Przebywał w Wenecji, Ferrarze, Bolonii, Florencji, Pizie, Livorno, Lucce.

</doc>
<doc id="1262882" url="https://pl.wikipedia.org/wiki?curid=1262882" title="Johann August Marschall von Beiberstein">
Johann August Marschall von Beiberstein



</doc>
<doc id="1262883" url="https://pl.wikipedia.org/wiki?curid=1262883" title="Good as I Been to You">
Good as I Been to You

Good as I Been to You – 28. studyjny, całkowicie akustyczny i solowy album nagrany przez Boba Dylana w czerwcu i lipcu 1992 r. i wydany w tym samym roku.
Historia i charakter albumu.
W pierwszej połowie 1992 r. Dylan odbył dwie tury koncertowe; 18 marca rozpoczął australijskie tournée, które zakończyło się 18 kwietnia. 22 kwietnia rozpoczął Wiosenne Amerykańskie Tournée po Zachodnim Wybrzeżu, które trwało do 23 maja.
Po poprzednich albumach Dylan usunął się z życia publicznego na prawie dwa lata. W trakcie tego okresu czekał go wyczerpujący ciąg koncertów.
Gdy przystąpił do sesji w Chicago jego zamiarem było nagranie czegoś w rodzaju "Self Portrait Vol. 3". Pierwszy "Self Portrait" miał zdecydowanie zabarwienie country, drugi, czyli "Down in the Groove", przesycony był atmosferą głównie lat 50. Teraz postanowił nagrać album, który zawierałby tradycyjne (i mniej tradycyjne) ballady folkowe. Chociaż czuł zawsze silne związki z bluesem i rhythm and bluesem, to jego początki związane były z folkiem. Wiadomo także z jego „Listu do Dave’a Glovera” (lipiec 1963), że czuł się tym już zmęczony, nie chciał dłużej śpiewać „Little Maggie” tylko „Seven Curses”. Kiedy w 1984 r. zapytano go, dlaczego zaczął sam pisać piosenki, odparł "Chciałem mieć piosenki do śpiewania, a przyszła taka chwila, że nie mogłem już niczego śpiewać. Musiałem napisać to, co chciałem śpiewać, ponieważ nikt inny nie pisał tego, co ja chciałem śpiewać".
Chicagowska sesja nie była sesją wyłącznie akustyczną. Producent, David Bromberg, powiedział, że Dylan nagrał wtedy 26 utworów, z czego 15 zostało zmiksowanych. Opisał je jako pewnego rodzaju brzmienie bluegrass – głównie akustyczne, czasem ze skrzypkami i mandoliną. Były także amerykańskie i angielskie („Polly Vaughn” – ballada dziecięca) ballady folkowe.
Po tej sesji Dylan udał się na europejskie tournée. Po powrocie poczuł, że musi uzupełnić tamten zestaw utworów jakimiś solowymi, akustycznymi piosenkami. Nagrał cały zestaw tego typu utworów w swoim studiu garażowym.
Firma Sony w celach reklamowych twierdziła, że wszystkie utwory z tej płyty zostały nagrane przy pierwszym podejściu. Wiadomo, że bardzo nieformalne sesje trwały kilka tygodni. Gdy Dylan nagrał już jakąś ilość materiału, to całkowicie odrzucił nagrania chicagowskie łącznie z samymi utworami. Sięgnął do starych utworów; najświeższa piosenka to „Tomorrow Night” z repertuaru bluesmana Lonniego Johnsona z 1947 r. (autorstwa Sama Coslowa i Williego Grosza).

</doc>
<doc id="1262884" url="https://pl.wikipedia.org/wiki?curid=1262884" title="Mishima (miasto)">
Mishima (miasto)

 – miasto w Japonii, w prefekturze Shizuoka (środkowe Honsiu).
Położenie.
Miasto leży we wschodniej części prefektury Shizuoka, u stóp południowych zboczy góry Fudżi, u nasady półwyspu Izu. Graniczy z:
Historia.
W okresie Edo miasto leżało na szlaku Tōkaidō, nosząc wówczas nazwę Shukuba (宿場町, Shukuba-machi).
Prawa miejskie uzyskało 29 kwietnia 1941 roku.
Transport.
Miasto leży na szlaku kolejowym Tōkaidō Shinkansen (JR) oraz głównej linii Tōkaidō (JR Central) i linii Sunzu (Linie kolejowe Izu-Hakone Sp. z o.o.).

</doc>
<doc id="1262886" url="https://pl.wikipedia.org/wiki?curid=1262886" title="Metoda składowych symetrycznych">
Metoda składowych symetrycznych

Metoda składowych symetrycznych (znana również jako Przekształcenie Fortescoue’a) – metoda analizy elektroenergetycznych układów trójfazowych za pomocą wektorów o zgodnej, odwrotnej i zerowej kolejności faz. Metoda składowych symetrycznych ułatwia, względem klasycznej metody, analizę układów w stanach awaryjnych (zwarcia międzyfazowe i doziemne, przerwy) oraz w analizie wirujących maszyn elektrycznych prądu sinusoidalnego w stanach ustalonych. Metodę można rozszerzyć do układów o większej liczbie faz.
Idea metody 0, 1, 2.
Idea metody składowych symetrycznych polega na tym, że stosując odpowiednie przekształcenie liniowe, zastępujemy układ trzech wektorów niesymetrycznych przez trzy równoważne układy symetryczne. W rezultacie niesymetryczne źródło zasilania zastępujemy trzema symetrycznymi źródłami i stosując zasadę superpozycji, dokonujemy obliczenia rozpływu prądów dla każdego układu symetrycznego napięć. Następnie nakładamy obliczone prądy wywołane działaniem każdego źródła niezależnie i otrzymujemy rozpływ wypadkowy. Rozkład układu niesymetrycznego może również dotyczyć prądów lub napięć na odbiorniku.
Niech dane trzy napięcia formula_1 tworzą układ niesymetryczny, to wektory składowych symetrycznych formula_2 (odpowiednio zerowy, zgodny i przeciwny) wyznaczamy w następujący sposób:
Jeżeli natomiast chcemy wyznaczyć wektory napięć formula_1 (czyli układ niesymetryczny napięć), mając dane wektory napięć składowych symetrycznych formula_2 wykorzystujemy następujące zależności:
formula_11 – operatory kątowe obrotu, odpowiednio równe:
Wektory formula_14 formula_15 formula_16 nazywane są składowymi symetrycznymi odpowiednio zerową, zgodną i przeciwną.
Własności.
W przypadku ogólnym rozważa się układy niesymetryczne w których występują wszystkie 3 składowe symetryczne. Istnieją jednak układy prądów i napięć niesymetrycznych, w których nie wszystkie składowe mogą występować. Gdy suma trzech wektorów układu niesymetrycznego prądów lub napięć równa jest zeru, to taki układ nie może zawierać składowych zerowych. Warunek ten spełniają prądy u układach trójprzewodowych oraz napięcia międzyfazowe w układach trój- i czteroprzewodowych.

</doc>
<doc id="1262887" url="https://pl.wikipedia.org/wiki?curid=1262887" title="Yaizu">
Yaizu

 – miasto w Japonii, w prefekturze Shizuoka (środkowe Honsiu), nad Oceanem Spokojnym.
Położenie.
Miasto leży w południowej części prefektury Shizuoka nad Oceanem Spokojnym, graniczy z:
Historia.
Miasto uzyskało prawa miejskie 1 marca 1951 roku.
Transport.
Miasto leży na magistrali superekspresu Shinkansen.

</doc>
<doc id="1262893" url="https://pl.wikipedia.org/wiki?curid=1262893" title="Caleb Strong">
Caleb Strong

Caleb Strong (ur. 9 stycznia 1745, zm. 7 listopada 1819) – amerykański prawnik i polityk z Massachusetts.
W 1780 roku został wybrany do Kongresu Kontynentalnego, jednak w nim nie uczestniczył. Był członkiem narodowej Konwencji w Filadelfii, podczas której ustalono treść Konstytucji Stanów Zjednoczonych
W latach 1789–1796 reprezentował stan Massachusetts w Senacie Stanów Zjednoczonych. W latach 1800–1807 i ponownie w latach 1812–1816 był gubernatorem tego stanu.

</doc>
<doc id="1262894" url="https://pl.wikipedia.org/wiki?curid=1262894" title="VDV">
VDV



</doc>
<doc id="1262895" url="https://pl.wikipedia.org/wiki?curid=1262895" title="Muzzy İzzet">
Muzzy İzzet

Muzzy İzzet, właśc. Mustafa Kemal İzzet (ur. 31 października 1974 w Londynie) – turecki piłkarz mający angielskie korzenie. Podczas kariery występujący na pozycji pomocnika. Jego brat – Kemal – również jest zawodowym piłkarzem.
Kariera klubowa.
Muzzy İzzet swoją profesjonalną piłkarską karierę rozpoczynał w 1993 roku w Chelsea F.C. Konkurencja do gry w podstawowej jedenastce „The Blues” była jednak na tyle duża, że młody Turek nie był w stanie przebić się do pierwszej kadry. W 1996 roku przeniósł się do Leicester City, w barwach którego 2-krotnie zdobył Puchar Ligi Angielskiej – w 1997 i 2000 roku. W ekipie popularnych „Lisów” turecki pomocnik rozegrał łącznie aż 269 spotkań, w których 38 razy wpisał się na listę strzelców. Latem 2004 roku İzzet postanowił zmienić klub i podpisał kontrakt z Birmingham City. W tym zespole nie potrafił się jednak odnaleźć i przez 2 sezony zagrał tylko w 26 meczach, po czym zdecydował się zakończyć swoją przygodę z futbolem.
Kariera reprezentacyjna.
İzzet w reprezentacji swojego kraju zadebiutował w 2000 roku. W tym samym roku Şenol Güneş powołał go na Mistrzostwa Europy, na których Turcy dotarli do ćwierćfinału, w którym zostali wyeliminowani przez Portugalię. W 2002 roku Muzzy İzzet pojechał na Mistrzostwa Świata, na których podopieczni Güneşa niespodziewanie wywalczyli brązowy medal. W meczu półfinałowym nie sprostali późniejszym triumfatorom turnieju – Brazylijczykom, a w pojedynku o 3. miejsce pokonali 3:2 współgospodarzy mundialu – Koreę Południową. Łącznie dla drużyny narodowej İzzet rozegrał 8 spotkań.

</doc>
<doc id="1262896" url="https://pl.wikipedia.org/wiki?curid=1262896" title="Muzzy Izzet">
Muzzy Izzet



</doc>
<doc id="1262897" url="https://pl.wikipedia.org/wiki?curid=1262897" title="Mustafa Izzet">
Mustafa Izzet



</doc>
<doc id="1262898" url="https://pl.wikipedia.org/wiki?curid=1262898" title="(4662) Runk">
(4662) Runk

(4662) Runk – planetoida z pasa głównego asteroid okrążająca Słońce w ciągu 4 lat i 248 dni w średniej odległości 2,79 j.a. Została odkryta 19 kwietnia 1984 roku w "Kleť Observatory" w pobliżu Czeskich Budziejowic przez Antonína Mrkosa. Nazwa planetoidy pochodzi od "Ferdinanda Runka" (1764-1834), malarza pejzażysty krajobrazów Czech i Austrii, autora pięknej panoramy Kleť z 1830 roku. Nazwę zaproponowała czeska astronom, Jana Tichá. Przed nadaniem oficjalnej nazwy planetoida nosiła oznaczenie tymczasowe (4662) 1984 HL.

</doc>
<doc id="1262899" url="https://pl.wikipedia.org/wiki?curid=1262899" title="Sonu Sood">
Sonu Sood

Sonu Sood (punjabi: ਸੋਨੂੰ ਸੂਦ, hindi: सोनू सूद, ur. 22 maja 1973) - indyjski aktor pochodzący z Pendżabu z radźputów grający w filmach realizowanych w języku hindi, telugu i tamilskim.

</doc>
<doc id="1262902" url="https://pl.wikipedia.org/wiki?curid=1262902" title="Jorg Bohme">
Jorg Bohme



</doc>
<doc id="1262903" url="https://pl.wikipedia.org/wiki?curid=1262903" title="Lord, Give Me a Sign">
Lord, Give Me a Sign



</doc>
<doc id="1262904" url="https://pl.wikipedia.org/wiki?curid=1262904" title="Edwards (baza wojskowa)">
Edwards (baza wojskowa)



</doc>
<doc id="1262905" url="https://pl.wikipedia.org/wiki?curid=1262905" title="Halowe Mistrzostwa Polski Seniorów w Lekkoatletyce 1996">
Halowe Mistrzostwa Polski Seniorów w Lekkoatletyce 1996

37. Halowe Mistrzostwa Polski Seniorów w Lekkoatletyce – zawody sportowe, które rozegrano 24 i 25 lutego 1996 w Spale, w hali Ośrodka Przygotowań Olimpijskich.
Nie rozegrano mistrzostw w chodzie sportowym. W skoku wzwyż kobiet zwyciężyła startująca poza konkurencją Swietłana Zalewska z Kazachstanu.

</doc>
<doc id="1262908" url="https://pl.wikipedia.org/wiki?curid=1262908" title="(4663) Falta">
(4663) Falta

(4663) Falta – planetoida należąca do zewnętrznej części pasa głównego asteroid okrążająca Słońce w ciągu 5 lat i 273 dni w średniej odległości 3,21 j.a. Została odkryta 27 września 1984 roku w "Kleť Observatory" w pobliżu Czeskich Budziejowic przez Antonína Mrkosa. Nazwa planetoidy pochodzi od "Josefa Falty" (1786-1847) inżyniera i kartografa który w 1831 roku narysował pierwszą mapę Kleť z wieży widokowej. Nazwę zaproponowała czeska astronom, Jana Tichá. Przed nadaniem oficjalnej nazwy planetoida nosiła oznaczenie tymczasowe 1984 SM1.

</doc>
<doc id="1262909" url="https://pl.wikipedia.org/wiki?curid=1262909" title="4663 1984 SM1">
4663 1984 SM1



</doc>
<doc id="1262910" url="https://pl.wikipedia.org/wiki?curid=1262910" title="Język programowania Logo">
Język programowania Logo



</doc>
<doc id="1262913" url="https://pl.wikipedia.org/wiki?curid=1262913" title="Team A">
Team A



</doc>
<doc id="1262914" url="https://pl.wikipedia.org/wiki?curid=1262914" title="Valga FC Warrior">
Valga FC Warrior

Valga Warrior (est. Valga FC Warrior) – estoński klub piłkarski z siedzibą w mieście Valga.
Historia.
Chronologia nazw:
Klub FC Valga założony został w 1997. W 1998 startował w rozgrywkach Esiliigi. W 2000 debiutował w Meistriliidze, potem na 2 lata spadł do niższej ligi. W latach 2003–2006 ponownie występował w Meistriliidze. Od 2007 występuje w Esiliidze.

</doc>
<doc id="1262915" url="https://pl.wikipedia.org/wiki?curid=1262915" title="New Adventures in Hi-Fi">
New Adventures in Hi-Fi

New Adventures in Hi-Fi – dziesiąty studyjny album amerykańskiej grupy muzycznej R.E.M. Wydany został w 1996 roku nakładem Warner Bros. Records, wytwórni, dla której był to piąty album wydany przez grupę. Ostatni album z perkusistą Billem Berrym.
Lista utworów.
Wszystkie utwory są autorstwa Billa Berry'ego, Petera Bucka, Mike'a Millsa i Michaela Stipe'a.

</doc>
<doc id="1262917" url="https://pl.wikipedia.org/wiki?curid=1262917" title="Nasser">
Nasser

Nasser (: நாசர்) (wymawia się też Nasser lub Nazar) – tamilski aktor, producent, scenarzysta, reżyser, autor tekstów piosenek. Śpiewa też z playbacku.
Gra od 1987roku w filmach realizowanych w Indiach w językach tamilskim, telugu, malajalam, kannada i angielskim. Łączony jest w jedną grupę z takimi aktorami, jak Om Puri, Mammooty, Mohanlal, Nana Patekar i Kamal Hassan.
Nagrodzony Nagroda Nandi dla Najlepszego Aktora za "Chanti" (telugu) i Nagroda Tamilnadu Government dla Najlepszego Aktora za "Aavaaram Poo".
Urodził się 5 marca 1958 roku, w wiosce Naththam, w okręgu Chingleput (Tamil Nadu). Relegowany ze studiów uciekł do Ćennaj, gdzie skończył botanikę w prestiżowym Madras Christian College. Ma siostrę i trzech braci. Ojciec do dziś jest złotnikiem w sklepiku Chengalpet. Swoją żonę (Kameela) poznał, gdy poszukiwał dopiero szansy na granie w filmach. Mają trzech synów.

</doc>
<doc id="1262925" url="https://pl.wikipedia.org/wiki?curid=1262925" title="Liberman Agámez">
Liberman Agámez

Liberman Agámez (ur. 15 lutego 1985) – kolumbijski siatkarz, reprezentant kraju, grający na pozycji atakującego. 
Sukcesy.
Puchar Top Teams:
Liga grecka:
Superpuchar Grecji:
Puchar Grecji:
Puchar CEV:
Puchar Turcji:
Puchar Challenge:
Memoriał Zdzisława Ambroziaka:
Liga turecka:
Liga południowokoreańska:
Puchar Ligi Greckiej:
Liga portugalska:

</doc>
<doc id="1262926" url="https://pl.wikipedia.org/wiki?curid=1262926" title="Fiat 1400">
Fiat 1400

Fiat 1400/1900 – modele samochodów osobowych produkowanych przez FIAT-a w latach 1950-1958. Oba modele były konstrukcyjnie identyczne, a oznaczenia odnosiły się do pojemności silnika, odpowiednio: 1395 cm³ dla modelu 1400 i 1901 cm³ dla modelu 1900. Różnice występowały w wyposażeniu i detalach nadwozia.
Historia i opis pojazdu.
Samochód zadebiutował w 1950 roku na wystawie w Genewie. Był to pierwszy, całkowicie nowy powojenny projekt jaki pojawił się w gamie produkcyjnej Fiata. Po raz pierwszy Fiat zastosował też nadwozie samonośne opracowane we współpracy z firmą Chrysler, którego projekt stworzył Dante Giacosa. Inspiracja samochodami amerykańskimi widoczna jest również w organizacji wnętrza samochodu m.in. we wspólnej kanapie zainstalowanej z przodu zamiast oddzielnych foteli kierowcy i pasażera. Z tego powodu zarówno dźwignia zmiany biegów zainstalowana została przy kierownicy, a dźwignia hamulca ręcznego w tablicy rozdzielczej. Silnik 1395 cm3 został opracowany tak, aby poprzez wydłużenie skoku tłoka można było uzyskać zamianę pojemności i mocniejszą wersję jednostki. W modelu 1400 zadebiutował również silnik wysokoprężny jako źródło napędu samochodu osobowego Fiat. Samochód był wyposażony w pełny system wentylacji i ogrzewania. Po raz pierwszy Fiat użył również w układzie przeniesienia napędu sprzęgła hydrokinetycznego (w modelu 1900).
W okresie produkcji nastąpiło kilka zmian konstrukcyjnych dotyczących głównie jednostek napędowych oraz zmian stylistyki nadwozia. Samochody z takimi zmianami prezentowano jako nowe serie oznaczone odpowiednio 1400/1900, 1400A/1900A i 1400B/1900B.
Pojazd produkowany był w latach 1953–1963 w Hiszpanii jako SEAT 1400 oraz w latach 1954–1961 w Jugosławii jako Zastava 1400BJ.
Fiat 1400 '50 - '54.
Zadebiutował w 1950 roku w trzech wersjach nadwoziowych: sedan, coupe i kabriolet. Jednostką napędową był 4-cylindrowy, rzędowy silnik górnozaworowy o pojemności 1395 cm³ i mocy 44 KM, który pozwalał na osiągnięcie prędkość 120 km/h. Przeniesienie napędu realizowane było poprzez 4-biegową skrzynkę biegów (plus bieg wsteczny) na koła tylne. Biegi 2 - 4 były zsynchronizowane.
Fiat 1400 Diesel '53 - '54.
W 1953 roku na wystawie motoryzacyjnej w Turynie przedstawiono wersję Fiata 1400 z silnikiem wysokoprężnym. Jednostka ta pochodziła z samochodów dostawczych produkowanych przez Fiata, a wykorzystana była również w debiutującym w 1951 roku modelu Campagnola. Silnik o pojemności 1901 cm³ ze wstępną komorą spalania osiągał moc 40 KM przy stopniu sprężania 20:1. Pomimo pojemności 1901 cm³ model oznaczano jako Fiat 1400 pozostawiając oznaczenie 1900 dla modelu z silnikiem benzynowym o takiej samej pojemności.
Wyprodukowano ok. 77 tys. egzemplarzy modelu 1400 z czego ok. 13,5 tys. z silnikiem wysokoprężnym.
Fiat 1900 '52 - '54.
W roku 1952 zaprezentowano model Fiat 1900. Bazował on konstrukcyjnie na modelu 1400 a różnice dotyczyły jednostki napędowej, wyposażenia i szczegółów nadwozia.
Do napędu wykorzystano silnik o pojemności 1901 cm³ o mocy 60 KM co powalało osiągnąć 130 km/h. Silnik ten był wersją jednostki napędowej z modelu 1400 o zwiększonym skoku tłoka z 66 do 90 mm. Do przeniesienia napędu zastosowano 5-biegową skrzynkę biegów (plus bieg wsteczny). Podobnie jak w modelu 1400 do wyboru były wersje nadwoziowe 4-drzwiowy sedan, 2-drzwiowe coupe (określane jako Fiat 1900 Granluce), oraz wersja z otwartym nadwoziem, która później została zaadaptowana na potrzeby policji jako Torpedo Polizia. W wersji tej moc podniesiono do 63 KM.
Nadwozie prawie identyczne z modelem 1400 wyróżniała ozdobna listwa biegnąca z boku poprzez drzwi i błotniki.
Wyprodukowano ok. 10 tys. egzemplarzy wszystkich wersji.
Fiat 1400A '54 - '56'.
W 1954 roku zaprezentowano model 1400A. Różnice dotyczyły jednostki napędowej oraz niewielkich zmian wyglądu nadwozia. 
Moc silnika benzynowego podniesiona została do 50 KM co zwiększyło prędkość maksymalną do 125 km/h. W dalszym ciągu oferowano wersję z silnikiem wysokoprężnym. 
W nadwoziu zastosowano inną atrapę chłodnicy i kierunkowskazy. Pod bocznymi szybami pojawiła się ozdobna listwa, a na zderzakach dodano kły, zmianom poddano także tylne światła. 
Wyprodukowano ponad 50 tys. egzemplarzy tej wersji.
Fiat 1900A '54 - '56'.
Zmiany podobne jak w modelu 1400 zastosowano również w Fiacie 1900A. Tutaj moc silnika została podniesiona do 70 KM co zwiększyło prędkość maksymalną 135  km/h. Zewnętrznym wyróżnikiem wersji dalej pozostała listwa ozdobna z boku nadwozia. Oferowano sedana oraz coupe (Granluce). 
Powstało 7027 egzemplarzy.
Fiat 1400B '56 -'58.
W nowej wersji modelu 1400 zmiany konstrukcyjne dotyczyły hamulców i zawieszenia. Moc silnika podniesiona została do 58 KM (prędkość maksymalna 135 km/h). Moc silnika wysokoprężnego podniesiono o 3 KM. W nadwoziu najwyraźniejszą zmianą było wprowadzenie dwukolorowego nadwozia oraz lampy przeciwmgielnej zamontowanej na środku atrapy chłodnicy. Wewnątrz zmianie uległ wygląd deski rozdzielczej.
Wyprodukowano ok. 40 tys. egzemplarzy tej wersji.
Fiat 1900B '56-'58.
Zmiany konstrukcyjne z modelu 1400 przeniesiono również do wersji 1900. Tutaj moc silnika podniesiono do 80 KM (prędkość maksymalna 145 km/h). Dwukolorowe nadwozie od wersji 1400 odróżniało się innym układem ozdobnej listwy na przednich błotnikach. Oferowano w dalszym ciągu wersję sedan i coupe (Granluce).
W 1957 roku dokonano niewielkiej zmiany stylistycznej w wersji sedan zapożyczonej z wersji coupe. Widoczna jest ona w układzie listw ozdobnych na tylnych błotnikach.
Powstało ok. 2500 egzemplarzy w obu wersjach nadwoziowych.

</doc>
<doc id="1262929" url="https://pl.wikipedia.org/wiki?curid=1262929" title="Prakash Raj">
Prakash Raj

Prakash Rai lub Prakash Raj (kannada: ಪ್ರಕಾಶ್ ರೈ, tamilski: பிரகாஷ்ராஜ், telugu: ప్రకాశ్ రై; ur. 26 marca 1965 w Bangalore) – indyjski aktor występujący przede wszystkim w przemyśle filmowym Tollywoodu. Także producent filmowy w Tollywoodzie i Kollywoodzie.
Prakash Raj urodził się w okręgu Dakshina Kannada na południu stanu Karnataka. Ojczystymi językami matki były tulu i kannada. Ze względu na oferty filmowe osiadł w Ćennaj (Madras). Gra w filmach realizowanych w językach kannada, tamilskim, malajalam, telugu i hindi. Jego nazwisko – 'Prakash Rai'- zmieniono podczas debiutu w kannada filmie 'Duet' na 'Prakash Raj'.

</doc>
<doc id="1262932" url="https://pl.wikipedia.org/wiki?curid=1262932" title="Ala Janosz">
Ala Janosz

Ala Janosz – debiutancka płyta polskiej wokalistki Alicji Janosz. Płyta została wydana 4 listopada 2002 roku. Wydawnictwo promowały 2 single. Album dotarł do 3. miejsca listy OLiS.

</doc>
<doc id="1262935" url="https://pl.wikipedia.org/wiki?curid=1262935" title="Fiat 10 HP">
Fiat 10 HP

Fiat 10 HP, znany także pod nazwą Balilla – samochód produkowany przez włoską firmę motoryzacyjną Fiat w roku 1901. Wyprodukowano 3 egzemplarze modelu 10 HP.

</doc>
<doc id="1262936" url="https://pl.wikipedia.org/wiki?curid=1262936" title="Fiat 12 HP">
Fiat 12 HP

Fiat 12 HP – samochód osobowy produkowany przez włoską firmę motoryzacyjną Fiat w roku 1901.

</doc>
<doc id="1262940" url="https://pl.wikipedia.org/wiki?curid=1262940" title="TIROS 8">
TIROS 8

TIROS 8 (; "Satelita obserwacji telewizyjnych i podczerwonych") – amerykański satelita meteorologiczny. Przesłał 102 463 zdjęcia pokrywy chmur. Jako pierwszy w serii TIROS wyposażony w system automatycznej transmisji obrazów (APT). System pozwalał przesyłać w czasie rzeczywistym zdjęcia pokrywy chmur do każdej odpowiednio wyposażonej stacji naziemnej. W eksperymentalnym użyciu APT wzięło udział 47 stacji naziemnych. Eksperyment zakończono w kwietniu 1964, po uszkodzeniu kamery. Główna kamera telewizyjna statku działała do 12 lutego 1966. Od tej pory używano go w celach inżynieryjnych. Satelitę definitywnie wyłączono 1 lipca 1967. 
TIROS 8 pozostaje na orbicie, której trwałość szacuje się na 80 lat.
Budowa i działanie.
Statek został opracowany przez Goddard Space Flight Center, część NASA, oraz firmy: Radio Corporation of America (RCA), Astro Electronic Division (dzisiejszy Lockheed Martin). Szkielet satelity wykonano z aluminium i stali nierdzewnej. Kadłub miał kształt graniastosłupa o podstawie osiemnastokątnej. Pokrycie statku stanowiło ponad 9260 ogniw słonecznych, każde o wymiarach 1×2 cm. Gromadziły energię w 21 akumulatorach NiCd.
Na obwodzie spodu statku zamontowano pięć stałopędnych silniczków nadających satelicie ruch obrotowy o prędkości od 8 do 12 obrotów na minutę. Oś obrotu statku mogła być kontrolowana z dokładnością 1, 2 stopni. Służył do tego magnetyczny system kontroli położenia. Jego układem wykonawczym było 250 przewodów owijających statek po obwodzie. Konieczny dla kontroli pozycji moment obrotowy wytwarzała interakcja ziemskiego pola magnetycznego z polem magnetycznym (prądem) zaindukowanym w statku. Nowym elementem był podczerwony czujnik horyzontu.
Do łączności z Ziemią używano pojedynczej anteny monopolowej. Umieszczona była na szczycie statku. Dwie anteny dipolowe (4 pręty wystające ze spodu statku) służyły do nadawania telemetrii (częstotliwość 235 MHz; moc 2 W). Kamery wyzwalały się automatycznie po wejściu Ziemi w pole widzenia. Zdjęcia były przesyłane bezpośrednio na Ziemię lub nagrywane na rejestratorze, mieszczącym do 32 obrazów. Nadawanie sekwencji 32 obrazów trwało 100 sekund. Odbywało się przez 3 W nadajnik FM, na częstotliwości 237 MHz.

</doc>
<doc id="1262942" url="https://pl.wikipedia.org/wiki?curid=1262942" title="(4995) Griffin">
(4995) Griffin

(4995) Griffin – planetoida należąca do zewnętrznej części pasa głównego asteroid okrążająca Słońce w ciągu 3 lat i 212 dni w średniej odległości 3,21 j.a. Została odkryta 28 sierpnia 1984 roku w Obserwatorium Palomar przez Stevena Swansona. Nazwa planetoidy pochodzi od imienia syna odkrywcy. Przed nadaniem oficjalnej nazwy planetoida nosiła oznaczenie tymczasowe 1984 QR.

</doc>
<doc id="1262943" url="https://pl.wikipedia.org/wiki?curid=1262943" title="Sączyńcowate">
Sączyńcowate

Sączyńcowate ("Sapotaceae" Juss.) – rodzina roślin należąca do rzędu wrzosowców ("Ericales"). Należy do niej 55 rodzajów z 1100 gatunkami występującymi na obszarach o klimacie tropikalnym i subtropikalnym. We florze Polski brak przedstawicieli tej rodziny. Do cech charakterystycznych należy występowanie związków kauczukowych w soku mlecznym oraz zalążnia górna podzielona na komory. Działki kielicha często występują w dwóch okółkach, podobnie pręciki. Owocem jest zwykle jagoda. 
Systematyka.
Rodzina siostrzana dla kladu obejmującego hebankowate ("Ebenaceae") i pierwiosnkowate ("Primulaceae") w obrębie rzędu wrzosowców ("Ericales"). 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Primulanae" R. Dahlgren ex Reveal, rząd styrakowce (Styracales Bisch.), podrząd "Sapotineae" Engl., rodzina sączyńcowate ("Sapotaceae" Juss.).

</doc>
<doc id="1262944" url="https://pl.wikipedia.org/wiki?curid=1262944" title="Sapotaceae">
Sapotaceae



</doc>
<doc id="1262949" url="https://pl.wikipedia.org/wiki?curid=1262949" title="Edgard Colle">
Edgard Colle

Edgard Colle (ur. 18 maja 1897 w Gandawie, zm. 20 kwietnia 1932 w Gandawie) – belgijski szachista.
Kariera szachowa.
W latach 20. XX wieku był najlepszym szachistą Belgii: pomiędzy 1922 a 1929 rokiem sześciokrotnie zdobył tytuł indywidualnego mistrza kraju. W czasie swojej krótkiej, niespełna 10-letniej kariery, wystąpił w ponad 40 międzynarodowych turniejach, najbardziej spektakularne zwycięstwa odnosząc w Amsterdamie (1926, przed Ksawerym Tartakowerem i Maxem Euwe), Merano (1926, przed Rudolfem Spielmannem, Ksawerym Tartakowerem i Frederickiem Yatesem) oraz w Scarborough (1930 przed Gezą Maroczym i Akibą Rubinsteinem). Inne znaczące osiągnięcia uzyskał w Weston (1926, II m. za Maxem Euwe), Scarborough (1927, I m.), Hastings (1926/27, II m. za Ksawerym Tartakowerem oraz 1928/29, dz. I m. wspólnie z Frankiem Marshallem i Sándorem Takácsem), Barcelonie (1929, III m. za Jose Raulem Capablanką i Ksawerym Tartakowerem), Paryżu (1929, dz. II m. za Ksawerym Tartakowerem, wspólnie z Abrahamem Barantzem i Eugene Znosko-Borowskim) oraz w Rotterdamie (1931, II m. za Salo Landauem).
Edgard Colle był pionierem systemu debiutowego, nazwanego później jego nazwiskiem. Polega on na ustawieniu białymi bierkami charakterystycznej pozycji bierek d2-d4, Sg1-f3, e2-e3, c2-c3, Sb1-d2, Gf1-d3 z późniejszą roszadą i próbą przeforsowania przełomu e3-e4. System spopularyzował inny belgijski szachista, Georges Koltanowski, dlatego nazywany on jest czasami systemem Colle-Koltanowskiego. Z powodu mało aktywnej gry, otwarcie nie jest popularne wśród graczy na poziomie międzynarodowym, spośród arcymistrzów stosowali go Pia Cramling oraz Artur Jusupow. Od nazwiska Collego określa się niekiedy także klasyczną ofiarę gońca mianem „poświęcenia Collego”.
Przeszkodą w karierze Edgarda Colle było jego słabe zdrowie. Przeszedł trzy poważne operacje, czwartej już nie przeżył.
Według systemu Chessmetrics najwyższy ranking osiągnął w grudniu 1930 r., posiadał wówczas 2619 punktów i zajmował 15. miejsce na świecie.

</doc>
<doc id="1262950" url="https://pl.wikipedia.org/wiki?curid=1262950" title="Edgar Colle">
Edgar Colle



</doc>
<doc id="1262956" url="https://pl.wikipedia.org/wiki?curid=1262956" title="Nk">
Nk



</doc>
<doc id="1262959" url="https://pl.wikipedia.org/wiki?curid=1262959" title="Bitewniak">
Bitewniak



</doc>
<doc id="1262963" url="https://pl.wikipedia.org/wiki?curid=1262963" title="Bureau of Intelligence and Research">
Bureau of Intelligence and Research

Bureau of Intelligence and Research (INR, Biuro Wywiadu i Badań) – biuro Departamentu Stanu USA ds. wywiadu, analiz i prognoz politycznych, stanowi jego wewnętrzną komórkę. Kierowane jest przez dyrektora w randze podsekretarza stanu. Materiały dostarczane przez INR mają zazwyczaj charakter analizy bieżącej sytuacji na świecie, przeznaczonej na potrzeby Departamentu Stanu, niż tradycyjnych danych wywiadowczych.
Statut biura nakłada na nie zadania koordynacji badań przeznaczonych dla Departamentu Stanu, a nie prezydenta USA, co ogranicza jego kompetencje do gromadzenia potwierdzonych danych wywiadu zagranicznego, mających związek z kształtowaniem i realizacją polityki zagranicznej Stanów Zjednoczonych.
Utworzone we wrześniu 1945 roku przez prezydenta Harry’ego Trumana biuro zatrudniało początkowo oficerów wywiadu i analityków z Biura Służb Strategicznych (Office of Strategic Services, OSS). W początkowym okresie działalności biura sądzono, że przejmie ono po OSS rolę głównej agencji wywiadowczej Stanów Zjednoczonych. Jednak w trakcie reorganizacji amerykańskiego wywiadu prezydent Truman postanowił utworzyć agencję niezależną od administracji federalnej. Przyczyniło się to do utworzenia CIA i tym samym do umniejszenia roli INR.

</doc>
<doc id="1262965" url="https://pl.wikipedia.org/wiki?curid=1262965" title="Biuro Wywiadu i Badań">
Biuro Wywiadu i Badań



</doc>
<doc id="1262966" url="https://pl.wikipedia.org/wiki?curid=1262966" title="Siedleckie">
Siedleckie



</doc>
<doc id="1262968" url="https://pl.wikipedia.org/wiki?curid=1262968" title="Christian Thonhofer">
Christian Thonhofer

Christian Thonhofer (ur. 26 maja 1985 w Wiedniu) – austriacki piłkarz grający na pozycji pomocnika lub obrońcy.
Kariera.
Karierę rozpoczynał w 2002 roku w Admirze Wacker Mödling. W sezonie 2005/06 zagrał w 28 meczach i zdobył dwie bramki; przeniósł się do Rapidu Wiedeń. W pierwszym sezonie w Wiedniu wystąpił w sześciu meczach. Wobec problemów Rapidu z linią obrony został przekwalifikowany na obrońcę. W sezonie 2010/2011 był wypożyczony do SC Wiener Neustadt. W 2012 roku przeszedł do Wolfsberger AC. Następnie występował w zespołach SV Wimpassing, SC-ESV Parndorf 1919, SK Austria Klagenfurt oraz Karabakh Wiedeń. W 2018 roku zakończył karierę.
W Bundeslidze rozegrał 203 spotkania i zdobył 5 bramek.

</doc>
<doc id="1262972" url="https://pl.wikipedia.org/wiki?curid=1262972" title="Didier Domi">
Didier Domi

Didier Arsène Marcel Domi (ur. 2 maja 1978 roku w Sarcelles) – francuski piłkarz, występujący jako obrońca. Od lata 2010 roku jest wolnym zawodnikiem po tym, jak odszedł z Olympiakosu Pireus.
Domi rozpoczął karierę w barwach Paris Saint-Germain. Będąc piłkarzem tego klubu był młodzieżowym reprezentantem Francji. Profesjonalny debiut zaliczył w 1996 roku. W tym sezonie wraz z drużyną walczył w Pucharze Zdobywców Pucharów. Paris Saint-Germain było wtedy obrońcą trofeum, jednak w finale przegrało z FC Barceloną 0:1. Domi wystąpił także w dwumeczu o Superpuchar Europy, jednak również przegranym przez jego drużynę, tym razem z Juventusem. W 1998 roku zdobył Puchar Francji i Puchar Ligi Francuskiej. W styczniu 1999 roku został sprzedany do Newcastle United. W swoim pierwszym sezonie gry w drużynie "Srok", Domi zajął w Premiership 13. miejsce. Sezon później było nieco lepiej, drużyna zakończyła sezon dwa miejsca wyżej. Ogólnie w barwach Newcastle United wystąpił w 55 meczach i strzelił 3 bramki. W 2001 roku wrócił do Paris Saint-Germain. Następnie doznał kontuzji i na sezon 2003/2004 został wypożyczony do Leeds United. Na Elland Road pograł tylko sezon, w czasie którego zespół spadł do drugiej ligi. Na dalsze wypożyczenie drużyna Paris Saint-Germain się nie zdecydowała i Domi został sprzedany do Espanyolu Barcelona. W sezonie 2005/2006 Domi wraz z drużyną zdobył Puchar Króla. W finale rozegranym na Estadio Santiago Bernabéu, RCD Espanyol pokonał Real Saragossa 4:1. Po tym sezonie Didier Domi przeniósł się do Olympiakosu Pireus. W 2007 roku zdobył z drużyną Mistrzostwo Grecji, podobnie jak w dwóch kolejnych latach.

</doc>
<doc id="1262974" url="https://pl.wikipedia.org/wiki?curid=1262974" title="Chizumulu">
Chizumulu

Chizumulu – wyspa na jeziorze Niasa należąca do Malawi. Zajmuje powierzchnię około 3,4 km². Zamieszkuje ją około 8 tys. osób.
Chizumulu oraz sąsiednia wyspa Likoma wraz z otaczającymi je wodami przybrzeżnymi i małymi wysepkami stanowią dwie eksklawy Malawi na wodach terytorialnych Mozambiku i tworzą razem dystrykt Likoma.

</doc>
<doc id="1262977" url="https://pl.wikipedia.org/wiki?curid=1262977" title="Aleksander Adam Łempicki">
Aleksander Adam Łempicki



</doc>
<doc id="1262978" url="https://pl.wikipedia.org/wiki?curid=1262978" title="Bad Lauchstädt">
Bad Lauchstädt

 Bad Lauchstädt, Goethestadt Bad Lauchstädt () − miasto w Niemczech, w kraju związkowym Saksonia-Anhalt, w powiecie Saale
Geografia.
Bad Lauchstädt położone jest na południowy zachód od Halle (Saale).
W skład obszaru miasta wchodzą następujące dzielnice:

</doc>
<doc id="1262979" url="https://pl.wikipedia.org/wiki?curid=1262979" title="Chuzumulu">
Chuzumulu



</doc>
<doc id="1262981" url="https://pl.wikipedia.org/wiki?curid=1262981" title="Fiat 242">
Fiat 242

Fiat 242 – samochód dostawczy typu van produkowany przez włoski koncern motoryzacyjny FIAT w latach 1974–1987.
Historia i opis modelu.
Samochód ten zbudowany został w wyniku współpracy Fiata z francuskim Citroënem, który na terenie Francji sprzedawany był jako Citroën C35. Do 1987 roku oba modele produkowane były we Włoszech, następnie produkcję przeniesiono do Chausson we Francji. Stało się to po zaprzestaniu produkcji modelu 242 przez Fiata.

</doc>
<doc id="1262982" url="https://pl.wikipedia.org/wiki?curid=1262982" title="Rezolucje Rady Bezpieczeństwa ONZ z roku 2005">
Rezolucje Rady Bezpieczeństwa ONZ z roku 2005

Stałe miejsca w Radzie Bezpieczeństwa ONZ posiadają:
W roku 2005 członkami niestałymi Rady były:

</doc>
<doc id="1262985" url="https://pl.wikipedia.org/wiki?curid=1262985" title="Audrey Long">
Audrey Long

Audrey Long (ur. 12 kwietnia 1922 w Orlando na Florydzie, zm. 19 września 2014 w Londynie) – amerykańska aktorka filmowa lat czterdziestych i pięćdziesiątych.

</doc>
<doc id="1262988" url="https://pl.wikipedia.org/wiki?curid=1262988" title="Rezerwat przyrody Buczyna (województwo wielkopolskie)">
Rezerwat przyrody Buczyna (województwo wielkopolskie)

Rezerwat przyrody Buczyna – leśny rezerwat przyrody położony w gminie Rogoźno w powiecie obornickim (województwo wielkopolskie). Został utworzony w 1958 (mimo że pierwsze pomysły na ochronę terenu narodziły się w 1930) w celu ochrony lasu bukowego przy wschodniej granicy zasięgu tego gatunku.
Charakterystyka.
Powierzchnia rezerwatu wynosi 15,75 ha (akt powołujący podawał 15,61 ha). Wokół rezerwatu wyznaczono otulinę o powierzchni 9,97 ha. Obszar rezerwatu jest objęty ochroną ścisłą (12,68 ha) i czynną (3,07 ha).
Rezerwat porasta najstarszy w Wielkopolsce drzewostan bukowy z domieszką dębu (ponad 160 lat). Wilgotne zaklęśnięcia terenu porasta częściowo olcha. Najcenniejsze fragmenty drzewostanu nie dochowały się do chwili obecnej. Miejscowy świat fauny reprezentowany jest m.in. przez jaszczurkę zwinkę, padalca, zaskrońca, żabę trawną, żabę moczarową, traszkę zwyczajną, grzebiuszkę ziemną, ryjówkę aksamitną i ryjówkę malutką.

</doc>
<doc id="1262989" url="https://pl.wikipedia.org/wiki?curid=1262989" title="Citroën C35">
Citroën C35

Citroën C32 i Citroën C35 – samochody dostawcze produkowane przez francuski koncern Citroën w latach 1974-1992. Powstał on jako wynik współpracy Citroëna z Fiatem. Na terenie Włoch sprzedawany był pod nazwą Fiat 242. Oba pojazdy produkowane były we Włoszech do roku 1987, po zakończeniu produkcji modelu 242 przez Fiata produkcję przeniesiono do Francji.

</doc>
<doc id="1262993" url="https://pl.wikipedia.org/wiki?curid=1262993" title="Sybaryta">
Sybaryta



</doc>
<doc id="1262994" url="https://pl.wikipedia.org/wiki?curid=1262994" title="RTON Przehyba">
RTON Przehyba

RTON Przehyba – radiowo-telewizyjny ośrodek nadawczy, z metalową wieżą o wysokości 87 m, zlokalizowany na górze Przehybie w sąsiedztwie Szczawnicy, Starego i Nowego Sącza, 10 km od granicy ze Słowacją.
Obiekt, w związku z usytuowaniem na wysokiej górze, pokrywa sygnałem radiowo-telewizyjnym znaczne obszary na północ (po południowe części woj. świętokrzyskiego) – zasięg w tym kierunku przekracza nawet 100 km mimo zastosowania średnich mocy na obiekcie. Przez specyficzne ukształtowanie terenu problemy z odbiorem z tego obiektu mogą pojawiać się już w niewielkiej odległości od niego (np. w Krynicy-Zdroju czy nawet Szczawnicy).
Nienadawane analogowe programy telewizyjne.
Programy telewizji analogowej wyłączone 23 kwietnia 2013.

</doc>
<doc id="1262995" url="https://pl.wikipedia.org/wiki?curid=1262995" title="Sycze (przystanek kolejowy)">
Sycze (przystanek kolejowy)

Sycze – przystanek na linii kolejowej Siedlce-Czeremcha położony w miejscowości Sycze, w województwie podlaskim, w Polsce. W pobliżu znajduje się góra Grabarka z cerkwią.
W roku 2017 przystanek obsługiwał 0–9 pasażerów na dobę.

</doc>
<doc id="1262997" url="https://pl.wikipedia.org/wiki?curid=1262997" title="Pelargonian cholesterylu">
Pelargonian cholesterylu

Pelargonian cholesterylu – organiczny związek chemiczny, ester cholesterolu i kwasu pelargonowego. W warunkach normalnych jest białym, ciekłym kryształem, nierozpuszczalnym w wodzie. Należy do grupy ciekłych kryształów typu cholesterolowego, których cząsteczki mają strukturę spirali. Taka budowa cząsteczki bywa również nazywana również skręconą strukturą nematyczną (chiralny nematyk). Pelargonian cholesterylu topi się w temperaturze 80,5 °C, stan cieczy izotropowej osiągając w temperaturze 90 °C (temperatura klarowania). Po obniżeniu temperatury poniżej temperatury klarowania, wykazuje cechy ciekłego kryształu, przechodząc, w miarę obniżania temperatury przez fazę cholesterolową i smektyczną. Łatwo ulega przechłodzeniu, nawet do temperatury pokojowej. Podczas krystalizacji zarówno do fazy cholesterolowej, jak i do fazy stałej tworzy sferolity.

</doc>
<doc id="1263003" url="https://pl.wikipedia.org/wiki?curid=1263003" title="Jan Kosidowski">
Jan Kosidowski

Jan Kosidowski (ur. 1922 w Łodzi, zm. 1992 w Warszawie) – polski artysta fotograf, uhonorowany tytułem Artiste FIAP (AFIAP). Członek rzeczywisty Związku Polskich Artystów Fotografików.
Życiorys.
Syn pisarza Zenona Kosidowskiego. Jeden z najbardziej znanych fotografików po II wojnie światowej, pracował m.in. przez kilkanaście lat w tygodniku "Świat", gdzie ukazywały się jego fotoreportaże z Polski i podróży po wielu krajach świata, w których towarzyszył reporterom pisma. Razem ze swymi kolegami z redakcji: Władysławem Sławnym (1907-1991), Konstantym Jarochowskim (1920-1978) i Wiesławem Prażuchem (1925-1992), jest uważany za współtwórcę polskiej szkoły fotoreportażu, charakteryzującej się odejściem od statycznej kompozycji fotografii na rzecz dynamicznych ujęć "na gorąco", inspirowanych działalnością grupy "Magnum" oraz fotoreportażami publikowanymi w zagranicznych tygodnikach ilustrowanych "Life" i "Paris Match". 
W 1958 roku został przyjęty w poczet członków rzeczywistych Związku Polskich Artystów Fotografików. W 1963 roku został uhonorowany tytułem Artiste FIAP (AFIAP), nadanym przez Międzynarodową Federację Sztuki Fotograficznej FIAP. W 1984 ukazały się jego wspomnienia pt. "Zawód: fotoreporterzy" (Wydawnictwa Artystyczne i Filmowe 1984).
Pochowany na Cmentarzu Wojskowym na Powązkach w Warszawie (kw. B35-7-9).

</doc>
<doc id="1263007" url="https://pl.wikipedia.org/wiki?curid=1263007" title="Robert Danel">
Robert Danel

Robert Danel (ur. 4 grudnia 1934 w Cieszynie, zm. 22 lutego 2008 w Cieszynie) – polski dziennikarz, publicysta i tłumacz, folklorysta oraz popularyzator Śląska Cieszyńskiego.
Życiorys.
Absolwent Państwowego Liceum Pedagogicznego w Cieszynie. Studiował polonistykę na Uniwersytecie Jagiellońskim. Od 1958 związany z „Głosem Ziemi Cieszyńskiej”, długoletni sekretarz redakcji, a następnie – od 1973 do 1991 – redaktor naczelny. 
Przez 15 lat redagował „Kalendarz Cieszyński” wydawany przez Macierz Ziemi Cieszyńskiej, której był honorowym członkiem. Był laureatem Nagrody im. Karola Miarki (1989). Był znawcą gwary cieszyńskiej, przez co często zapraszano go do jury konkursów gwarowych. Został laureatem „Srebrnej Cieszynianki” (2005).
Wiele lat współpracował z rozgłośnią katowicką Polskiego Radia oraz z prasą śląską i zaolziańskim „Głosem Ludu”.
Na początku lat 80., w 65. rocznicę czeskiego najazdu na Śląsk Cieszyński, publikował informacje dotyczące tego wydarzenia.
Twórczość.
Napisał między innymi:
Pod jego redakcją wydanych zostało ponad 20 książek i broszur, m.in.:

</doc>
<doc id="1263016" url="https://pl.wikipedia.org/wiki?curid=1263016" title="Systematyka powojowatych według Takhtajana">
Systematyka powojowatych według Takhtajana

Gromada: okrytonasienne ("Magnoliophyta")

</doc>
<doc id="1263017" url="https://pl.wikipedia.org/wiki?curid=1263017" title="Droga krajowa B171 (Niemcy)">
Droga krajowa B171 (Niemcy)

Droga krajowa 171 () – niemiecka droga krajowa przebiegająca z zachodu na wschód od skrzyżowania z drogą B101 w Gehringswalde do skrzyżowania z drogą B170 w Naundorfie koło Schmiedebergu w Saksonii.

</doc>
<doc id="1263018" url="https://pl.wikipedia.org/wiki?curid=1263018" title="Irina Łaczina-Toma">
Irina Łaczina-Toma



</doc>
<doc id="1263025" url="https://pl.wikipedia.org/wiki?curid=1263025" title="Etocybina">
Etocybina

Etocybina – psychodeliczna substancja psychoaktywna z rodziny tryptamin.
4-PO-DET strukturalnie jest bardzo zbliżone do psylocybiny. .

</doc>
<doc id="1263028" url="https://pl.wikipedia.org/wiki?curid=1263028" title="Toni Moremante">
Toni Moremante



</doc>
<doc id="1263029" url="https://pl.wikipedia.org/wiki?curid=1263029" title="Ivan Grabovac">
Ivan Grabovac



</doc>
<doc id="1263033" url="https://pl.wikipedia.org/wiki?curid=1263033" title="Antoni Żołędziowski">
Antoni Żołędziowski

Antoni Józef Żołędziowski (ur. 1711 w Bodzentynie, zm. 1783 w Krakowie) – ksiądz, teolog, hagiograf, profesor i rektor Akademii Krakowskiej.
Życie.
Uczył się w Kolegium Nowodworskiego w Krakowie, a od 1722 na Uniwersytecie Krakowskim. W 1726 uzyskał bakalaureat, a w 1729 doktorat z filozofii. Po ukończeniu studiów wstąpił do stanu duchownego i 6 kwietnia 1737 w Poznaniu uzyskał święcenia kapłańskie.
Jako doktor filozofii, wykładał filozofię i teologię w Krakowie, a potem w Akademii Lubrańskiego w Poznaniu. W Seminarium Poznańskim został wiceprefektem i profesorem teologii.
W 1747 wszedł do Collegium Maius Uniwersytetu Jagiellońskiego, otrzymując jednocześnie kanonię św. Floriana. Prawdopodobnie w latach 1748-1752 był rektorem kościoła Narodzenia Najświętszej Maryi Panny w Krzęcinie.
Wybrany jako postulator kanonizacji Jana z Ket spędził w Rzymie szesnaście lat (1752-1768). Po powrocie do Krakowa w 1768 został wybrany rektorem Akademii na rok 1768/1769. Urząd ten pełnił siedmiokrotnie (1769-1771, 1777 do 20 lipca 1782 - w tym okresie jako Szkoła Główna Koronna). Po objęciu rektorstwa przez Hugona Kołłątaja został podkanclerzem, który to urząd sprawował do końca życia. W 1770 otrzymał doktorat teologii.
Był ostatnim prepozytem kościoła św. Jakuba Apostoła na Kazimierzu, od 1777 do złożenia rezygnacji 26 maja 1783 roku. Został pochowany przypuszczalnie w kościele św Anny w Krakowie.
W trakcie swojego życia wspierał Bibliotekę Jagiellońską. W testamencie przekazał na jej rzecz wiele rzadkich książek, kolekcję muszli nabytą we Włoszech, a także medale i monety. Zlecił skatalogowanie rękopisów Collegium Maius. Uniwersytetowi Jagiellońskiemu zapisał 40 tys. zł.
Poglądy.
Jest zaliczany do teologów spekulatywnych, pozostającym pod wpływem Tomasza z Akwinu. Jego prace hagiograficzne związane są z Janem z Kęt, m.in. opracował jego żywotw wersji łacińskiej, polskiej i włoskiej. Nie zajmował się problematyką czysto filozoficzną.
Jako rektor Uniwersytetu Jagiellońskiego, zajmował stanowisko umiarkowane pomiędzy zwolennikami reformy uniwersytetu, a zwolennikami dotychczasowego programu nauczania. Realizował program zmian Komisji Edukacji Narodowej i Hugona Kołłątaja, starając się jednocześnie uwzględniać postulaty przedstawicieli filozofii scholastycznej. Stał na czele komitetu redagującego nowe podręczniki teologiczne, obowiązujące we wszystkich seminariach duchownych.

</doc>
<doc id="1263035" url="https://pl.wikipedia.org/wiki?curid=1263035" title="Droga krajowa B172 (Niemcy)">
Droga krajowa B172 (Niemcy)

Droga krajowa 172 () – niemiecka droga krajowa przebiegająca z zachodu na wschód od Drezna, gdzie krzyżuje się z wieloma drogami krajowymi i autostradami do granicy z Czechami koło Schmilka w Saksonii. W czasach istnienia NRD była oznaczana jako "Fernverkehrsstraße 172" oraz stanowiła jedną z dróg tranzytowych tego kraju.
Odgałęzienia i łączniki.
Arteria posiada kilka odgałęzień:

</doc>
<doc id="1263040" url="https://pl.wikipedia.org/wiki?curid=1263040" title="World Touring Car Championship 2008">
World Touring Car Championship 2008

Sezon 2008 w World Touring Car Championship – piąta edycja serii wyścigowej World Touring Car Championship. Sezon rozpoczął się 2 marca w Kurytybie, a zakończył się 16 listopada na torze ulicznym w Makau, po rozegraniu 12 rund składających się z 24 wyścigów. Tytuł mistrzowski wśród kierowców zdobył Yvan Muller, a wśród producentów SEAT. Trofeum Yokohamy dla kierowców niezależnych wygrał Sergio Hernández, a dla zespołów niezależnych Scuderia Proteam Motorsport.
Lista startowa.
Lista startowa na sezon 2008 została opublikowana w drugiej połowie lutego 2008.
Kalendarz wyścigów.
Kalendarz na sezon 2008 zawierający 11 rund został opublikowany pod koniec października 2007. W grudniu ogłoszono, że odbędzie się również Wyścig Meksyku. Dodatkowo, w maju 2008 zdecydowano, że Wyścig Szwecji na torze Scandinavian Raceway zostanie zastąpiony Wyścigiem Europy na Imoli.

</doc>
<doc id="1263041" url="https://pl.wikipedia.org/wiki?curid=1263041" title="RON Lidzbark Warmiński">
RON Lidzbark Warmiński

RON Lidzbark Warmiński - Radiofoniczny Ośrodek Nadawczy Lidzbark Warmiński, maszt o wysokości 83 metrów.

</doc>
<doc id="1263043" url="https://pl.wikipedia.org/wiki?curid=1263043" title="Sierp móżdżku">
Sierp móżdżku

Sierp móżdżku (łac. "falx cerebelli") – to mała (znacznie mniejsza od sierpa mózgu) wypustka opony twardej przebiegająca w płaszczyźnie strzałkowej. Jest zlokalizowana w przestrzeni podnamiotowej i oddziela od siebie półkule móżdżku.
Topografia.
Po stronie tylnej opona jest przyczepiona do grzebienia potylicznego wewnętrznego na kości potylicznej; następnie biegnąc ku przodowi dzieli móżdżek na dwie części. Z przodu kończy się na namiocie móżdżku.

</doc>
<doc id="1263045" url="https://pl.wikipedia.org/wiki?curid=1263045" title="Selçuk Şahin">
Selçuk Şahin

Selçuk Şahin (ur. 31 stycznia 1981 w Tunceli) – turecki piłkarz grający na pozycji defensywnego pomocnika.
Kariera klubowa.
Piłkarską karierę Şahin rozpoczął w klubie Hatayspor. W 1999 roku zadebiutował w jego barwach w drugiej lidze tureckiej. W Hataysporze występował do 2001 roku i przez dwa lata wystąpił w 40 spotkaniach, w których strzelił 3 gole. Latem przeszedł do İstanbulsporu, gdzie podobnie jak w Hataysporze był podstawowym zawodnikiem. Zarówno w 2002, jak i 2003 roku zajął z Istanbulsporem 9. pozycję w lidze. Przez dwa sezony zagrał 64 mecze i zdobył 5 bramek.
W lipcu 2003 roku Şahin przeszedł za 1,5 miliona euro do lokalnego rywala Istanbulsporu, Fenerbahçe SK. Z nową drużyną źle zaczął sezon, przegrywając już w 1. kolejce 0:3 u siebie z Istanbulsporem, jednak w kolejnych kolejkach swoją grą przyczynił się do wywalczenia mistrzostwa Turcji. W sezonie 2004/2005 wystąpił w fazie grupowej Ligi Mistrzów, a następnie w Pucharze UEFA. Jednak po przyjściu Mehmeta Aurélio, a następnie Stephena Appiaha stracił miejsce w podstawowym składzie. W 2005 roku obronił z Fener tytuł z 2004, w 2006 został wicemistrzem, a w 2007 roku po raz kolejny mistrzem Turcji oraz zdobył Superpuchar Turcji. W 2009 roku zdobył kolejny superpuchar kraju.
W 2015 roku przeszedł do szwajcarskiego FC Wil, a na początku 2016 roku odszedł do Gençlerbirliği SK. W 2017 przeszedł do Göztepe SK.
Kariera reprezentacyjna.
W reprezentacji Turcji Şahin zadebiutował 19 czerwca 2003 roku w wygranym 2:1 meczu z USA w rozgrywkach Pucharze Konfederacji 2003. Na tym turnieju zajął z Turcją 3. miejsce. Następnie występował m.in. w eliminacjach do Mistrzostw Świata 2006 i Mistrzostw Europy 2008.

</doc>
<doc id="1263046" url="https://pl.wikipedia.org/wiki?curid=1263046" title="Selcuk Sahin">
Selcuk Sahin



</doc>
<doc id="1263050" url="https://pl.wikipedia.org/wiki?curid=1263050" title="Zygmunt Kazimierz">
Zygmunt Kazimierz



</doc>
<doc id="1263074" url="https://pl.wikipedia.org/wiki?curid=1263074" title="Marcin Najman">
Marcin Najman

Marcin Krzysztof Najman (ur. 13 marca 1979 w Częstochowie) – polski pięściarz, kick-bokser, zawodnik freak fight, a także promotor boksu.
Dwukrotny wicemistrz Polski juniorów w kick-boxingu (1998, 1999). W 2001 zadebiutował w boksie zawodowym. W trzech pierwszych walkach poniósł porażkę, potem wygrał 12 pojedynków z rzędu, przy czym tylko jeden przeciwnik posiadał dodatni bilans zwycięskich walk. W 2008 przegrał przez techniczny nokaut w drugiej rundzie walkę z Andrzejem Wawrzykiem o międzynarodowe mistrzostwo Polski w wadze ciężkiej. W 2016 zdobył tytuł mistrza Europy federacji WKU w kickboxingu (formuła K-1).
Wczesne lata.
Urodził się 13 marca 1979 w Częstochowie. Ma siostrę Ewę. W dzieciństwie brał udział w szkolnych przedstawieniach artystycznych. W wieku dziewięciu lat rozpoczął treningi karate. W drugiej klasie liceum rozpoczął treningi kick-boxingu. W 1998 i 1999 był wicemistrzem Polski juniorów w kick-boxingu w formule light contact. Łącznie stoczył dwanaście walk, spośród których wygrał osiem.
W 1998 zdał egzamin dojrzałości w Zespole Szkół Muzycznych w Częstochowie (grał na kontrabasie). Ukończył pedagogikę (wychowanie muzyczne) na Wyższej Szkole Pedagogicznej w Częstochowie.
Kariera bokserska.
Wczesna kariera.
Od młodości pasjonował się boksem, gdyż uważał tę dyscyplinę za „esencję męskiej rywalizacji”. Pięściarstwo zaczął trenować później, zważywszy na brak odpowiednich warunków do trenowania. W 1999 zwyciężył memoriałowy turniej im. Wincentego Szyińskiego, a w 2001 został wicemistrzem Małopolski. Walcząc amatorsko, stoczył tylko pięć pojedynków, z czego cztery wygrał.
Boks zawodowy i kick-boxing.
W zawodowym boksie zadebiutował 30 kwietnia 2001, przegrywając przez nokaut z Peterem Simko, który miał bilans 0-11. W kolejnych dwóch walkach również poniósł porażki przed czasem, z kolejno z rozpoczynającym zawodową karierę Dawidem Kosteckim i ukraińskim zawodnikiem Artemem Czernowem. Wtedy też poznał Jerzego Kuleja, który zainteresował się młodym bokserem. Dzięki jego pomocy zaczął odnosić pierwsze sukcesy zawodowe.
27 marca 2004 w Radomiu pokonał Tomasza Górskiego, wygrywając po raz pierwszy na zawodowych ringach. Spotkanie zostało zakontraktowane na cztery rundy. Przeciwnik wytrzymał jednak tylko dwie, po czym poddał się. Następnie pięściarz dwukrotnie pokonał Roberta Gacka, który wcześniej stoczył tylko jedną walkę. Należy podkreślić, opierając się o dane zawarte w rejestrze bokserów zawodowych „BoxRec”, iż Tomasz Górski oraz Robert Gacek są jedynymi polskimi pięściarzami pokonanymi przez Najmana, przy czym w swoich karierach bokserskich nie odnieśli zwycięstwa w żadnym pojedynku. W kolejnych dwóch walkach wygrał ze Słowakiem Milanem Bečákiem mającym na koncie jedno zwycięstwo i 12 porażek oraz Amerykaninem Dougiem Phillipsem. Phillips był jedynym pięściarzem pokonanym przez Najmana, który posiadał dodatni bilans w boksie zawodowym. 25 marca 2006 zrewanżował się Peterowi Simce za porażkę sprzed niespełna pięciu lat, który miał bilans 2-30. Zwycięską passę kontynuował, walcząc z zawodnikami ze Słowacji i Białorusi (Piotrem Sapunem, bilans 10-11, Imrichem Borkiem, bilans 2-27 i Alfredem Pollákiem, bilans 0-8). Następnie ponownie odniósł zwycięstwo nad Sapunem i Borkiem, po czym 9 lutego 2008 znokautował w drugiej rundzie Štefana Ciroka.
W latach 2004–2008 wygrał 12 walk z rzędu, efektem czego był występ w walce przeciwko Andrzejowi Wawrzykowi, której stawką było zawodowe międzynarodowe mistrzostwo Polski w wadze ciężkiej. 19 kwietnia 2008 w katowickim Spodku został znokautowany przez Wawrzyka już w drugiej rundzie tego pojedynku. Opierając się o dane zawarte w internetowym portalu BoxRec, przed otrzymaniem szansy walki o międzynarodowe mistrzostwo Polski, Najman walczył z pięściarzami o łącznym bilansie 39-175. Gala zdobyła rozgłos m.in. dzięki udziałowi Najmana w programie "Big Brother VIP".
W październiku 2010 uzyskał licencję promotora Wydziału Boksu Zawodowego PZB. Wspólnie z Łukaszem Głowackim utworzył grupę promotorską NG Promotions, organizującą serię imprez pod szyldem „Fight Night”. 29 października 2010 zorganizował w Skarżysku-Kamiennej swoją pierwszą galę boksu zawodowego, w której on sam wystąpił.
5 listopada 2011 podczas gali MMA Attack 1 na warszawskim Torwarze zmierzył się z Przemysławem Saletą w pojedynku na zasadach K-1 (rewanż za ich walkę w formule MMA z 2010), który przegrał w pierwszej rundzie w wyniku poddania spowodowanego kontuzją nogi. Uraz ten nie pozwolił mu również podjąć walki z Wojciechem Bartnikiem, która miała się odbyć 19 listopada w Kaliszu.
W 2013, po czteroipółletniej przerwie, powrócił do walk bokserskich, a jego przeciwnikiem został Martin Pacas. Najman wygrał przez techniczny nokaut w drugiej rundzie. Do momentu przerwania pojedynku posłał rywala trzykrotnie na deski. 30 listopada 2013 na gali boksu Fight Night 7 – „Obrona Częstochowy” w Częstochowie, Najman pokonał przez TKO reprezentanta Bośni i Hercegowiny Aleksa Serbicia (0-1) w trzeciej rundzie. Był to ostatni wygrany pojedynek w boksie przez Najmana gdzie na 15 zwycięstw, 3 przeciwników debiutowało walką z Najmanem, 11 zawodników w momencie starcia miało ujemny bilans pojedynków (więcej porażek niż wygranych) a jeden rywal miał więcej zwycięstw niż przegranych.
25 października 2014 zorganizował w Częstochowie pożegnalną walkę Andrzeja Gołoty. 27 grudnia powrócił do walk w formule MMA. W walce z Michałem Dobiasem zwyciężył przez duszenie gilotynowe w 46. sekundzie.
W 2015 roku założył grupę promotorską NW Promotion. Jego nowym wspólnikiem został Robert Walczak.
28 sierpnia 2016 roku w Częstochowie podczas gali Boxing Night 12 Zdobył Mistrzostwo Europy organizacji WKU w K1 po walce z Jahmaim Satischem. Po szybkiej wymianie ciosów, w 36. sekundzie walki, Satisch stracił przytomność, co zakończyło pojedynek. 25 maja 2018 wystąpił w zorganizowanej przez siebie Narodowej Gali Boksu rozegranej na Stadionie Narodowym. Po zakończeniu IV rundy w konfrontacji z łotewskim pięściarzem, Rihardsem Bigisem, zgłosił kontuzję ręki sędziemu, który natychmiastowo przerwał walkę. 27 kwietnia 2019 roku w Starachowicach przystąpił do rewanżowej walki z Bigisem i ponownie przegrał, zgłaszając kontuzję – tym razem w pierwszej rundzie, po czym ogłosił zakończenie kariery oraz chęć stoczenia pożegnalnej walki na zasadach K-1.
21 listopada 2020 roku na Fame 8 został pokonany przez Kasjusza Życińskiego, ps. „Don Kasjo”, po tym, jak został zdyskwalifikowany po celowym sprowadzeniu przeciwnika do parteru oraz kopnięciu. Swoją emeryturę ogłosił niecały miesiąc przed walką. Po walce jego trener zaatakował fizycznie Kasjusza, wykręcając mu nogę, co doprowadziło do kontuzji rywala Najmana. 23 listopada federacja Fame MMA wydała w związku z tym incydentem oświadczenie, informujące o dożywotnim zakazie walk Najmana w federacji oraz pozbawieniu go wynagrodzenia za walkę, którego część zostanie przekazana Życińskiemu, a reszta trafi do Polskiego Związku MMA. Zapowiedziano też, że skierowane zostanie do prokuratury zawiadomienie o popełnieniu przestępstwa przez trenera Najmana – Damiana Herczyka. Po zakończonej gali sędzia główny federacji – Piotr Jarosz na swoim profilu Instagramowym zainicjował akcję #OdlajkujNajmana, w której poinformował, że za swoje zachowanie znika on z pamięci jego profilu na Instagramie, jednocześnie zapowiedział, że już nigdy nie będzie sędziował walk z udziałem Najmana.
Kariera MMA.
KSW.
W 2009 podpisał kontrakt na walki na zasadach MMA z organizacją KSW. Z powodu kontuzji odwołano jednak jego debiut na gali KSW XI (12 maja 2009 przeciw Jahmai Satischowi). Nastąpił on 11 grudnia 2009 na KSW 12 przeciwko Mariuszowi Pudzianowskiemu, z którym przegrał w 43. sekundzie. Trenerem Najmana przed KSW XII był Robert Kostecki.
W 2010 w swoim drugim występie w MMA podczas gali KSW 14: Dzień Sądu Najman przegrał z Przemysławem Saletą na skutek duszenia. Przez długi czas był stroną przeważającą, atakując rywala przez kilka minut. Ostatecznie przeciwnik znalazł się w pozycji górnej i zakończył walkę dźwignią. Do walki odniósł się między innymi Jerzy Kulej, krytykując pracę sędziego ringowego, która miała przełożyć się na wynik pojedynku. 
MMA Attack.
27 kwietnia 2012 roku na gali MMA Attack 2 w Katowicach przegrał z debiutującym w MMA litewskim kulturystą Robertem Burneiką. Na początku drugiej rundy Najman poddał się. Po tej porażce „El Testosteron” zapowiedział, że była to jego ostatnia walka w karierze.
Na 8 grudnia tego samego roku w Londynie planowano walkę ze strongmanem Tyberiuszem Kowalczykiem, lecz 27 października Najman zrezygnował z pojedynku ze względu na „niewywiązanie się z ustaleń, organizatorów tej walki”.
Kariera freak show fight.
FFF.
8 czerwca 2019 roku na FFF 1. gali MMA, na której walczyli polscy celebryci, w walce wieczoru został pokonany przez Pawła „Trybsona” Trybałę przez TKO w pierwszej rundzie po upływie 41 sekund.
Fame MMA.
Pierwszy pojedynek w Fame MMA stoczył 26 października podczas gali „Fame MMA 5" w Ergo Arenie. W walce wieczoru znokautował Piotra Witczaka, znanego pod pseudonimem „Bonus BGC” w pierwszej rudzie.
28 marca 2020 na gali „Fame MMA 6" został znokautowany w pierwszej rundzie przez kulturystę Piotra „Bestię” Piechowiaka.
5 września 2020 podczas gali „Fame 7” zwyciężył pojedynek w pierwszej rundzie z Dariuszem „Daro Lwem” Kaźmierczukiem, poprzez odklepanie rywala w matę po ciosach.
MMA-VIP.
13 lutego 2021 na gali MMA-VIP, której jest założycielem zmierzył się z Szymonem „Taxi Złotówą” Wrześniem. Najman przegrał ten pojedynek przez TKO w drugiej rundzie i ogłosił, że to była jego pożegnalna walka w MMA, po której przejdzie na strzelectwo.
11 września 2021 roku podczas konferencji prasowej zapowiadającej galę „” ogłosił kolejny powrót do MMA. Jego kolejnym przeciwnikiem w walce wieczoru tej gali, która odbyła się 29 października 2021, był Ryszard „Szczena” Dąbrowski, bohater telewizyjnego show "Chłopaki do wzięcia". Po 17 sekundach zwyciężył pojedynek przez TKO, zadając ciosy w parterze po obaleniu rywala.
5 marca 2022 roku na „" zawalczył z byłym gangsterem, Mirosławem „Miśkiem z Nadarzyna" Dąbrowskim. W pierwszej rundzie po krótkiej wymianie ciosów "Misiek z Nadarzyna" niespodziewanie obalił "El Testosterona" i go przetrzymał w parterze całą rundę. W drugiej odsłonie ostatecznie zwycięstwo odnotował bardziej doświadczony Najman, wygrywając przez TKO po szybkim i kontrowersyjnym przerwaniu walki przez sędziego, gdy trafił przeciwnika mocnym ciosem, po którym ten się zachwiał.
Wotore.
21 października 2022 roku zmierzył się w tzw. "Co-Main Evencie" gali "Wotore 6" z Pawłem Jóźwiakiem. Pojedynek odbył się na zasadach MMA, ale w samych owijakach bokserskich. Przed wydarzeniem na oficjalnej ceremonii ważenia „El Testosteron" wniósł na wagę 118 kilogramów, natomiast prezes federacji FEN o jedenaście kilogramów mniej. Samo starcie potrwało zaledwie 15 sekund. Jóźwiak wyprowadził serię ciosów, po której Najman wylądował na ziemi. W parterze po gradzie ciosów ze strony Jóźwiaka sędzia przerwał pojedynek.
High League.
18 marca 2023 roku w katowickim Spodku na gali pierwotnie miało dojść do pojedynku Najmana z Jackiem Murański, jednak ostatecznie ten drugi wypadł z tego zestawienia. Nowym rywalem „El Testosterona" został po raz kolejny prezes Fight Exclusive Night, Paweł Jóźwiak. Tym razem tą walkę zwyciężył Najman, rewanżując się Jóźwiakowi na dystansie trzech rund po jednogłośnej decyzji sędziowskiej.
Działalność pozasportowa.
Od 30 sierpnia do 1 listopada 2011 roku był felietonistą internetowej wersji „Super Expressu”. Jego artykuły nosiły nazwę „Najman wie najlepiej”.
8 września 2011 zaczął współprowadzić program "Fun raport" na kanale telewizyjnym Orange Sport, początkowo z Pawłem Zarzecznym, a następnie z Jackiem Lenartowiczem. W 2020 zaczął prowadzić program "Mocne uderzenie" na kanale „W ringu z Najmanem” na YouTube.
W czerwcu 2014 ukazała się książka napisana przez Najmana "Jerzy Kulej. Mój Mistrz", opisująca przyjaźń boksera z Jerzym Kulejem.
Był uczestnikiem VIP-owskiej części piątej edycji reality show TV4 "Big Brother" (2008) i trzeciej edycji programu rozrywkowego Polsatu "Dancing with the Stars. Taniec z gwiazdami" (2015). 19 września 2020 na antenie TVP1 został wyemitowany odcinek teleturnieju "Jaka to melodia?", w którym zwyciężył, pokonując Reni Jusis i Mietka Szcześniaka.
W październiku 2018 bez powodzenia kandydował w wyborach samorządowych do sejmiku województwa śląskiego z listy komitetu Kukiz’15.
W 2020 pojawiał się w programie publicystycznym "Jedziemy", prowadzonym przez Michała Rachonia na kanale TVP Info. Komentował w nim m.in. wybory prezydenckie w USA, działalność Ogólnopolskiego Strajku Kobiet oraz negocjacje budżetu Unii Europejskiej.
Działalność charytatywna.
Corocznie od 2001 organizuje w Częstochowie charytatywny mecz piłki nożnej pomiędzy reprezentacjami bokserów i żużlowców, z którego dochód przekazywany jest na rzecz osób najbardziej potrzebujących.
W 2010 zrezygnował z gaży za udział w walce MMA z Przemysławem Saletą na rzecz chorego na raka 11-latka z Częstochowy.
21 października 2017 podczas gali Boxing Night w Żyrardowie stoczył walkę charytatywną z wiceprezydentem miasta Lucjanem Chrzanowskim.
W 2021 na aukcji organizowanej przez Wielką Orkiestrę Świątecznej Pomocy zlicytowana została kurtka Najmana – zakupił ją za 20 100 złotych Krzysztof Stanowski.
Życie prywatne.
22 czerwca 2013 na Jasnej Górze poślubił Julitę Januszko. Uroczystość była połączona z chrztem ich córki, Weroniki.
Wizerunek medialny i odbiór.
Stał się jednym z najbardziej znanych polskich sportowców, głównie dzięki udziałowi w programie reality show "Big Brother V". Zainteresowanie mediów przyniosły mu również dwa przegrane przed czasem pojedynki na zasadach mieszanych sztuk walki, które stoczył na galach KSW. Pierwszym jego przeciwnikiem był strongman Mariusz Pudzianowski, drugim – były bokser i kickbokser Przemysław Saleta. W grudniu 2009, po walce z Pudzianowskim, jedna z gazet sportowych porównała MMA do kamasutry w męskim wydaniu. Paweł Zarzeczny w swoim felietonie dla „Polska The Times”, opisując ten pojedynek i zawody sztuk walki, użył sformułowania „sadyzm i wiocha”. Wydarzenie zgromadziło przed telewizorami prawie 6 mln widzów, co było drugim pod względem oglądalności wydarzeniem sportowym transmitowanym w 2009 przez telewizję Polsat.
Na początku 2010 roku grupa 16 polskich pięściarzy wystosowała list otwarty w sprawie Marcina Najmana o treści:
Pod listem podpisali się polscy pięściarze, m.in. Krzysztof Włodarczyk, Albert Sosnowski, Przemysław Saleta, Dawid Kostecki, Maciej Zegan, Mariusz Wach, Tomasz Hutkowski czy Andrzej Wawrzyk.
Od 2010 roku w mediach szeroko komentowany był spór Najmana z Przemysławem Saletą, który wcześniej był jego przyjacielem. Bezpośrednią przyczyną była publikacja na łamach jednej z ogólnopolskich gazet zdjęcia Najmana z ówczesną żoną Salety. Od tego momentu konflikt zaczął się nasilać. Efektem tej sytuacji były dwa pojedynki pomiędzy pięściarzami w formule MMA i K1. Ich walki łączyły w sobie elementy sportu i show-biznesu.
Po walce z Burneiką w 2012 roku w internecie pojawiła się lawina negatywnych komentarzy skierowanych pod adresem Najmana. Niechęć internautów pięściarz rozbudził również, wypowiadając się pejoratywnie o niektórych kibicach, zwłaszcza tych, którzy wspierali litewskiego siłacza.
W 2020 zainteresowanie w internecie wzbudził konflikt Najmana z dziennikarzem Krzysztofem Stanowskim. Obaj wymieniali uszczypliwości w mediach społecznościowych, a w programie "Hejt Park" na Kanale Sportowym doszło między nimi do awantury, w trakcie której Najman oblał Stanowskiego wodą. 21 grudnia 2020 Najman pojawił się pod budynkiem klubowym Rakowa w Częstochowie z zamiarem stoczenia ze Stanowskim walki, na którą wyzwał go wcześniej na Twitterze, jednak dziennikarz nie pojawił się na miejscu, a zapowiedź jego przyjazdu okazała się blefem. Po tym wydarzeniu Najman stał się bohaterem licznych memów intenetowych. 31 stycznia 2021 Najman i Stanowski zakończyli konflikt, występując razem z okazji 29 Finału Wielkiej Orkiestry Świątecznej Pomocy.
Konflikty z prawem i kontrowersje.
25 maja 2005 został prawomocnie skazany za oszustwa finansowe na dwa lata pozbawienia wolności w zawieszeniu na pięć lat oraz grzywnę w wysokości 4,8 tys. zł. Ze względu na problem z opłaceniem grzywny, prosił o zamianę na prace społeczne i ostatecznie grzywnę zapłacił w ratach. W maju 2007 został prawomocnie skazany za stosowanie gróźb karalnych. 15 grudnia 2015 roku Sąd Rejonowy w Oświęcimiu zasądził od niego 5 tysięcy złotych (plus 747 zł kosztów postępowania) na rzecz Ryszarda Skórki, który pomagał mu finansowo jako sponsor gal bokserskich. 28 grudnia 2015 roku Sąd Okręgowy w Warszawie zasądził od Najmana 20 tysięcy złotych (plus odsetki) na rzecz dziennikarki Marty Kosseckiej-Rawicz, 5 tysięcy zł (plus odsetki) na rzecz Fundacji Dziecięca Fantazja, 1985 zł na rzecz Przemysława Salety oraz kolejne 5385 zł tytułem zwrotu kosztów procesu i wynagrodzeń pełnomocnika procesowego. Wszystko to za obelgi pod adresem Salety i sugerowanie, że łączył go romans z dziennikarką, wypowiedziane podczas wizyty w programie "AS Wywiadu" wyemitowanego w telewizji Sportklub w 2012 roku. We wrześniu 2021 został ukarany za prowadzenie pojazdu bez uprawnień na rok zakazu prowadzenia wszelkich pojazdów. Postępowanie w tej sprawie warunkowo umorzono na trzy lata.
W styczniu 2022 podczas konferencji przedstawił Andrzeja Zielińskiego, ps. Słowik, jako nowego szefa swojej federacji MMA-VIP, publicznie ogłaszając początek współpracy z byłym gangsterem. Decyzja wywołała kontrowersje medialne i tym samym wątpliwości sponsorów co do dalszego finansowania działalności federacji. W konsekwencji miasto Kielce wycofało się z organizacji gali MMA-VIP 4, która miała odbyć się w tym mieście 25 lutego 2022. Ostatecznie Najman ogłosił, że kontrowersyjna gala odbędzie się 5 marca 2022 w Wieluniu. Po fali społecznej krytyki (w tym filmów realizowanych przez Krzysztofa Stanowskiego na Kanał Sportowy, które wyświetlono łącznie ponad siedem milionów razy) gala w Wieluniu została jednak odwołana, a Marcin Najman ogłosił, że zorganizuje ją w prywatnej posiadłości. 
W kulturze masowej.
W 2009 roku piosenkę o Najmanie nagrał kaliski raper Gorzki. Natomiast w 2011 powstał kolejny utwór o pięściarzu pt. "Ballada Najmana", stworzony przez "CeZika" w ramach jego projektu "KlejNuty", który na platformie YouTube ma ok. 4,5 miliona wyświetleń (stan na październik 2021).

</doc>
<doc id="1263076" url="https://pl.wikipedia.org/wiki?curid=1263076" title="Zjazd w Wyszehradzie">
Zjazd w Wyszehradzie



</doc>
<doc id="1263081" url="https://pl.wikipedia.org/wiki?curid=1263081" title="Droga krajowa B172a (Niemcy)">
Droga krajowa B172a (Niemcy)



</doc>
<doc id="1263082" url="https://pl.wikipedia.org/wiki?curid=1263082" title="Droga krajowa B172b (Niemcy)">
Droga krajowa B172b (Niemcy)



</doc>
<doc id="1263084" url="https://pl.wikipedia.org/wiki?curid=1263084" title="Andrzej Nowaczyk">
Andrzej Nowaczyk

Andrzej Jarosław Nowaczyk (ur. 3 marca 1939 w Poznaniu) – polski wioślarz, olimpijczyk z Tokio (1964), Mistrz Sportu, odznaczony brązowym Medalem za Wybitne Osiągnięcia Sportowe. Syn Józefa i Franciszki Walentyny (z d. Skibińska). Jego kariera sportowa przypada na lata 1960-1967. Ukończył Technikum Mechaniczne w Poznaniu (kreślarz). Wyemigrował do Kanady.
Należał do klubów sportowych:

</doc>
<doc id="1263085" url="https://pl.wikipedia.org/wiki?curid=1263085" title="Isabella Swan">
Isabella Swan

Isabella Marie Swan − postać fikcyjna, główna bohaterka serii Zmierzch autorstwa Stephenie Meyer. W filmowej adaptacji w rolę Belli wcieliła się Kristen Stewart. Używa zdrobnienia imienia – Bella. Pod koniec wydarzeń opisanych w powieści zmienia nazwisko na Cullen. 
Opis postaci.
Losy.
Bella wraz z rodzicami mieszkała w małej miejscowości Forks w stanie Waszyngton. Jej rodzice rozwiedli się, gdy dziewczyna miała sześć miesięcy. Renee przeniosła się wraz z córką do Riverside w Kalifornii, a następnie do Phoenix w Arizonie, kiedy Bella miała pięć lat. Jako siedemnastolatka przeprowadziła się z Phoenix do swego ojca, aby z nim zamieszkać. Tam poznaje rodzinę Cullenów i swojego przyszłego męża. W powieści „Przed świtem” zmienia nazwisko na Cullen.
Wygląd.
Bella jest opisana jako dziewczyna o bardzo jasnej karnacji. Ma długie, gęste ciemnobrązowe włosy i oczy o barwie mlecznej czekolady oraz pełne usta. Wyjątkowo niezdarna, łatwo się potyka i kaleczy. Nie maluje się i preferuje wygodę. Do założenia bardziej eleganckich kreacji zwykle zmusza ją Alice. Po przemianie jej skóra jeszcze bardziej jaśnieje, a oczy przybierają barwę szkarłatu, lecz z czasem jaśnieją.
Przedstawienie w filmie.
W adaptacjach filmowych postać tę odgrywała aktorka Kristen Stewart. Autorka powieści Stephenie Meyer stwierdziła, że jest bardzo podekscytowana obsadzeniem Stewart w tej roli. Określiła Stewart jako osobę o wszechstronnym doświadczeniu w różnych gatunkach filmowych – komedii, horrorze, filmie akcji i innych – i z tego powodu doskonale nadającą się do roli w filmie, który łączy elementy tych gatunków.
Odbiór.
Postać Belli otrzymała raczej negatywne oceny krytyków. Publishers Weekly stwierdził, że po jej przemianie w wampira (w powieści „Przed świtem”) praktycznie niemożliwe jest identyfikowanie się z tą postacią. Lian Lohr z Chicago Tribune porównał postać Belli z powieściowym przedstawieniem grupy wilkołaków i uznał ją za „mniej satysfakcjonującą”.

</doc>
<doc id="1263087" url="https://pl.wikipedia.org/wiki?curid=1263087" title="Długopęd">
Długopęd

Długopęd – boczny pęd roślin drzewiastych o długich międzywęźlach (odległościach między poszczególnymi liśćmi) i silnym przyroście na długość. Na pędzie takim występują pojedyncze pąki liściowe, rzadko kwiatowe (np. u forsycji). Cechy morfologiczne długopędów odgrywają często istotną rolę przy oznaczaniu gatunków i odmian.

</doc>
<doc id="1263095" url="https://pl.wikipedia.org/wiki?curid=1263095" title="54. Międzynarodowy Festiwal Filmowy w Cannes">
54. Międzynarodowy Festiwal Filmowy w Cannes

54. Międzynarodowy Festiwal Filmowy w Cannes odbył się w dniach 14-25 maja 2001 roku. Imprezę otworzył pokaz australijskiego filmu "Moulin Rouge!" w reżyserii Baza Luhrmanna. W konkursie głównym zaprezentowane zostały 23 filmy pochodzące z 11 różnych krajów.
Jury pod przewodnictwem norweskiej aktorki i reżyserki Liv Ullmann przyznało nagrodę główną festiwalu, Złotą Palmę, włoskiemu filmowi "Pokój syna" w reżyserii Nanniego Morettiego. Drugą nagrodę w konkursie głównym, Grand Prix, przyznano austriackiemu obrazowi "Pianistka" w reżyserii Michaela Hanekego.
Galę otwarcia i zamknięcia festiwalu prowadziła brytyjska aktorka Charlotte Rampling.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Un Certain Regard".
Następujące filmy zostały wyświetlone na festiwalu w ramach sekcji "Un Certain Regard":

</doc>
<doc id="1263096" url="https://pl.wikipedia.org/wiki?curid=1263096" title="Kazimierz Bukowski">
Kazimierz Bukowski

Kazimierz Bukowski (ur. 10 maja 1933 w Łopusznej koło Nowego Targu, zm. 5 września 1999 w Larnace) – polski ksiądz katolicki, pisarz, teolog.
Życiorys.
Urodził się na Podhalu, ale od młodych lat mieszkał w Myślenicach. Zdał maturę w 1951, a potem podjął decyzję o studiach teologicznych, które odbył w Krakowskim Seminarium Duchownym i na Wydziale Teologicznym Uniwersytetu Jagiellońskiego. Został wyświęcony na kapłana 24 czerwca 1956 roku. W latach 1967–1969 studiował w Rzymie socjologię. Po powrocie do Polski, na polecenie ks. kard. Karola Wojtyły, założył dwumiesięcznik dla księży „Materiały Homiletyczne”. W 1979 otrzymał stypendium naukowe na Uniwersytecie w Lovain la Neuve. W 1982 obronił pracę doktorską na Papieskiej Akademii Teologicznej w Krakowie z filozofii miłości Maurice’a Nédoncelle’a, którą napisał pod kierunkiem ks. prof. Józefa Tischnera. 
Należał do Stowarzyszenia Pisarzy Polskich. W swoim dorobku miał kilkanaście pozycji książkowych z dziedziny religioznawstwa. Jego publikacje dydaktyczno-światopoglądowe, m.in. "Biblia a literatura polska", były wielokrotnie wznawiane. 
Zmarł nagle na Cyprze w trakcie pielgrzymki śladami św. Piotra. 

</doc>
<doc id="1263099" url="https://pl.wikipedia.org/wiki?curid=1263099" title="311D">
311D



</doc>
<doc id="1263101" url="https://pl.wikipedia.org/wiki?curid=1263101" title="Order Korony Rumunii">
Order Korony Rumunii

Order Korony Rumunii (rum. "Ordinul Corona României", "Ordinul „Coroana României”") – odznaczenie za zasługi cywilne lub wojskowe, nadawane przez monarchów Królestwa Rumunii w latach 1881–1947, a później, do czasów obecnych, jako order domowy rumuńskiej gałęzi dynastii Hohenzollern-Sigmaringen.
Historia.
Order został ustanowiony 14 marca 1881 roku przez króla Rumunii Karola I dla uczczenia uzyskania pełnej niepodległości kraju od zwierzchnictwa Turcji i przeobrażenia dotychczasowego Księstwa w Królestwo Rumunii; do roku 1906 był drugim w kolejności starszeństwa odznaczeń państwowych, po orderze Gwiazdy Rumunii.
Zorganizowany według znanego schematu Legii Honorowej order miał pięć klas, od Wielkiego Krzyża do Krzyża Kawalerskiego, i dwie kategorie, cywilną i wojskową.
Podobnie jak w przypadku Orderu Gwiazdy Rumunii ustalono z góry liczbę posiadaczy w poszczególnych klasach: 25 kawalerów Wielkiego Krzyża, 80 Wielkich Oficerów (komandorów z gwiazdą), 150 Komandorów i 300 Oficerów. Liczba Kawalerów miała być nieograniczona.
Z góry ustalono także reguły awansu na wyższy stopień: 3 lata z kawalera na oficera, 2 lata z oficera na komandora, 5 lat z komandora na komandora z gwiazdą i dalsze 5 lat czekania na przyznanie Wielkiego Krzyża, wszystko oczywiście przy nienagannej służbie i zdobywaniu dalszych zasług. W czasie wojny i wobec cudzoziemców reguł nie stosowano.
W 1932 zwiększono limity odznaczonych do: 150 Wielkich Krzyży, 300 Wielkich Oficerów, 600 Komandorów i 1500 Oficerów, pozostawiając Kawalerów bez limitu.
Po ustanowieniu Orderu Karola I w roku 1906 Order Korony spadł na trzecie miejsce w hierarchii, po wprowadzeniu w 1916 orderu Michała Walecznego na czwarte, a po reformie systemu odznaczeń Rumunii za czasów króla Karola II, który stworzył florę nowych orderów, Korona znalazła się na ósmym miejscu, gdzie pozostała do roku 1947, do proklamacji republiki.
Istnieje do dziś jako jeden z orderów domowych rumuńskiej gałęzi Hohenzollernów. Od 2011 ustalono limity odznaczonych na: 50 Wielkich Krzyży, 160 Wielkich Oficerów, 300 Komandorów, 600 Oficerów i 1200 Kawalerów.
Insygnia.
Insygnia orderu – oznaka i gwiazda I i II klasy (łańcucha order nie posiadał) – występują w dwóch wersjach:
Odznaczeni.
Polscy kawalerowie orderu.
W okresie II Rzeczypospolitej Polskiej, gdy Polska pozostawała w sojuszu wojskowym z Rumunią, wielu generałom i oficerom WP został nadany Order „Korony Rumunii”.
23 maja 1929 Prezydent RP zezwolił niżej wymienionym generałom i oficerom WP na przyjęcie i noszenie odznaczenia:

</doc>
<doc id="1263102" url="https://pl.wikipedia.org/wiki?curid=1263102" title="Sieć sortująca">
Sieć sortująca

Sieć sortująca to abstrakcyjny, matematyczny model sieci, składającej się z przewodów i modułów porównujących (komparatorów), używanej do sortowania sekwencji liczb. Każdy moduł porównujący łączy dwa przewody i sortuje dwie wartości, wyprowadzając mniejszą na jeden przewód i większą na drugi. Pomimo prostoty modelu, teoria sieci sortujących jest zaskakująco głęboka i złożona.
Wprowadzenie.
Sieć sortująca składa się z dwóch rodzajów elementów: komparatorów i przewodów. Każdy przewód przenosi wartość, zaś każdy komparator podłączony jest do dwóch przewodów, które stanowią zarazem jego wejścia i wyjścia. Kiedy wartości docierają do komparatora, moduł wysyła mniejszą wartość na górny przewód, a większą na dolny. Sieć przewodów i komparatorów, które poprawnie sortują wszystkie możliwe wartości wejściowe w porządku rosnącym nazywamy siecią sortującą.
Działanie prostej sieci sortującej przedstawione jest poniżej. Łatwo zobaczyć dlaczego ta sieć poprawnie posortuje wartości wejściowe; pierwsze cztery komparatory prześlą największą wartość na dół i „wyniosą” najmniejszą do góry. Ostatni komparator posortuje wartości z dwóch środkowych przewodów.
Sieci sortujące przez wstawianie i wybieranie.
Możemy łatwo stworzyć sieć dowolnej wielkości rekurencyjnie stosując zasady wstawiania i wybierania. Zakładając, że mamy sieć sortującą wielkości n, możemy stworzyć sieć wielkości n+1 wstawiając dodatkową liczbę do już posortowanej podsieci (stosując metodę sortowania przez wstawianie). Możemy także zrobić to samo „wybierając” najmniejszą wartość z danych wejściowych i sortując rekurencyjnie pozostałe wartość (stosując metodę sortowania bąbelkowego).
Struktura tych dwóch sieci jest bardzo podobna. Jeśli założymy, że komparatory mogą działać równocześnie, to sieci te są w praktyce identyczne.
Wydajne sieci.
Sieć sortująca przez wstawianie ma głębokość O("n"), co czynią ją niepraktyczną. Istnieją podobne sieci, które osiągają głębokość O((log "n")2) (a więc wielkość O("n" (log "n")2)). Przykłady takich sieci to Batcher odd-even mergesort, a także sieci oparte na sortowaniu bitonicznym i sortowanie Shella. Te sieci są często używane w praktyce.
Zasada zero-jeden.
O ile łatwo jest udowodnić poprawność niektórych sieci sortujących (jak powyższe przykłady używające sortowania przez wstawianie/sortowania bąbelkowego), o tyle przy innych jest to dużo trudniejsze. Istnieje formula_1 permutacji liczb w n-przewodowej sieci i przetestowanie ich wszystkich może pochłonąć znaczną ilość czasu, zwłaszcza przy dużych sieciach. Jednak, dzięki tak zwanej zasadzie zero-jeden, wystarcza o wiele mniej prób aby przetestować poprawność sieci sortującej.
Zasada zero-jeden mówi, że sieć sortująca jest poprawna, jeśli może posortować wszystkie formula_2 sekwencji zer i jedynek. Zasada drastycznie obcina liczbę niezbędnych testów, przez co jest powszechnie używana przy konstrukcji sieci sortujących.
Dowód jest szczególnym przypadkiem twierdzenia Bouriciusa, udowodnionego przez W. G. Bouriciusa w 1954 roku.
Optymalne sortowanie.
Efektywność sieci sortującej może być zmierzone jej całkowitą wielkością (ilością użytych komparatorów) lub głębokością (maksymalną ilością komparatorów prowadzących od jednego z wejść do jednego z wyjść). Najlepszą sieć sortującą odkryli Ajtai, Komlós i Szemerédi. Osiąga ona głębokość O(log "n"), wielkość O("n" log "n") dla "n" wejść, i jest asymptotycznie optymalna. Uproszczona wersja sieci AKS została opisana przez Patersona. Mimo że jest to ważne odkrycie teoretyczne, sieć AKS ma niewielkie zastosowanie praktyczne z powodu ogromnych stałych liniowych ukrywających się w notacji dużego O. Poszukiwanie sieci sortujących wielkości "cn" log "n" dla małego "c" pozostaje ważnym, otwartym problemem.
Dla zakresu od 1 do 8 wejść optymalne sieci sortujące są znane. Mają one odpowiednio 0, 1, 3, 5, 9, 12, 16 i 19 komparatorów (Knuth, 1997 r.). Optymalne głębokości są natomiast znane aż do 10 wejść i wynoszą odpowiednio 0, 1, 3, 3, 5, 5, 6, 6, 7, 7.

</doc>
<doc id="1263103" url="https://pl.wikipedia.org/wiki?curid=1263103" title="Order Korony Rumuńskiej">
Order Korony Rumuńskiej



</doc>
<doc id="1263106" url="https://pl.wikipedia.org/wiki?curid=1263106" title="Kasztelania mścisławska">
Kasztelania mścisławska

Kasztelania mścisławska – kasztelania mieszcząca się niegdyś w województwie mścisławskim, z siedzibą (kasztelem) w Mścisławiu.

</doc>
<doc id="1263109" url="https://pl.wikipedia.org/wiki?curid=1263109" title="Jan Willem Pieneman">
Jan Willem Pieneman

Jan Willem Pieneman (ur. 4 listopada 1779 w Abcoude w prowincji Utrecht, zm. 8 kwietnia 1853 w Amsterdamie) – holenderski malarz i pedagog.
Życiorys.
Od 1820 dyrektor Królewskiej Akademii Sztuk Pięknych w Amsterdamie. W latach 1844–1847 dyrektor Nationale Kunst-Gallerij (obecnie Rijksmuseum). Malował realistyczne portrety i obrazy przedstawiające wydarzenia z historii Królestwa Zjednoczonych Niderlandów. Był opiekunem i mentorem młodych artystów, jego uczniem był m.in. Jozef Israëls.
Najbardziej znanym dziełem artysty jest wielki obraz "Bitwa pod Waterloo" z 1824, na którym uwiecznił 70 historycznych postaci.

</doc>
<doc id="1263119" url="https://pl.wikipedia.org/wiki?curid=1263119" title="Gronkowiec złocisty">
Gronkowiec złocisty

Gronkowiec złocisty (łac. "Staphylococcus aureus") – Gram-dodatnia bakteria występująca w jamie nosowo-gardłowej oraz na skórze. Zatrucia gronkowcem mają krótki okres inkubacji - średnio 2h. Zakażenie gronkowcem może prowadzić do wymiotów, biegunki, spadku ciśnienia krwi, wstrząsu, a nawet śmierci. Nosicielstwo występuje szczególnie często pośród personelu szpitalnego, co ma szczególne znaczenie dla szerzenia się zakażeń wewnątrzszpitalnych.
Optymalna temperatura do rozwoju gronkowca wynosi 37 °C. Gronkowce nie wytwarzają przetrwalników, ale produkują enterotoksynę w zakażonym produkcie spożywczym. Toksyna gronkowca jest bardzo odporna na działanie wysokiej temperatury; nie niszczy jej nawet gotowanie czy pieczenie przez 30 minut. W przeciwieństwie do swojej enterotoksyny, same gronkowce łatwo giną przy ogrzewaniu. Przyczyną zatruć gronkowcowych mogą być różne produkty spożywcze takie jak: wędliny, potrawy mięsne, sałatki, ciastka, mleko i przetwory mleczne, kremy, chałwy, lody. Te ostatnie są dość częstą przyczyną zatruć wtedy, gdy mieszanka przeznaczona do zamrożenia nie została natychmiast schłodzona po pasteryzacji lub gdy rozmrożone lody zostały powtórnie zamrożone. Enterotoksyna obecna w produkcie spożywczym nie zmienia zwykle smaku ani zapachu tego produktu. Nie powoduje także bombażu konserw, ponieważ gronkowce nie wytwarzają gazu.
Chorobotwórczość "S. aureus".
Nosicielstwo.
Gronkowce złociste stosunkowo często występują w środowisku człowieka. Szacuje się, że 10 do 50% populacji ludzkiej stale lub okresowo jest nosicielami tych bakterii bez wystąpienia objawów chorobowych.
Nosicielstwo dotyczy najczęściej śluzówki przedsionka jamy nosowej, może również występować przejściowo na skórze, w gardle oraz w drogach rodnych u kobiet. Kolonizacja szczepem gronkowca złocistego w niekorzystnych warunkach może stanowić punkt wyjścia dla zakażenia.
Sposoby zakażenia.
Ryzyko zakażenia gronkowcem złocistym wzrasta w przypadku:
Jednostki chorobowe.
Gronkowiec złocisty najczęściej powoduje zakażenia ropne skóry, tkanek podskórnych oraz tkanek miękkich, zakażenia układowe, zakażenia lub zatrucia związane z produkcją toksyn.
1. Zakażenia ropne skóry, tkanek podskórnych oraz tkanek miękkich:
2. Zakażenia układowe o etiologii gronkowcowej:
3. Zakażenia lub zatrucia związane z produkcją swoistych toksyn
Oporność na antybiotyki.
Pewne szczepy gronkowca złocistego są oporne na niektóre antybiotyki.
Beta-laktamaza.
Obecnie większość szczepów gronkowca wytwarza penicylinazę, która rozkłada naturalną penicylinę.
MRSA.
Mechanizm oporności MRSA (ang. "methicyllin-resistant Staphylococcus aureus") na metycylinę polega na syntezie nowego białka wiążącego antybiotyk – tzw. PBP. Opisano 5 genów syntetyzujących różne nowe białka PBP, dlatego ten typ oporności charakteryzuje się heterogennością. Szczepy MRSA są oporne na wszystkie antybiotyki β-laktamowe, a w 90% występuje ponadto krzyżowa oporność z makrolidami oraz fluorochinolonami. Jeżeli bakteria jest częściowo oporna na tę grupę antybiotyków, ale można je leczyć podając maksymalne dawki, używa się terminu MISA.
VISA oraz VRSA.
Mechanizm zmniejszonej wrażliwości na wankomycynę VISA (ang. "vancomycin intermediate−resistant Staphylococcus aureus") polega na pogrubieniu ściany komórkowej i utrudnieniu dyfuzji leku do komórki. Opisano dotąd 6 szczepów o całkowitej oporności na wankomycynę (VRSA).
Oporność na aminoglikozydy.
Oporność na aminoglikozydy polega na syntezie enzymu modyfikującego lek; gen kodujący zlokalizowany jest na transpozonie Tn-4001

</doc>
<doc id="1263121" url="https://pl.wikipedia.org/wiki?curid=1263121" title="53. Międzynarodowy Festiwal Filmowy w Cannes">
53. Międzynarodowy Festiwal Filmowy w Cannes

53. Międzynarodowy Festiwal Filmowy w Cannes odbył się w dniach 14-25 maja 2000 roku. Imprezę otworzył pokaz brytyjskiego filmu "Vatel" w reżyserii Rolanda Joffé. W konkursie głównym zaprezentowane zostały 23 filmy pochodzące z 14 różnych krajów.
Jury pod przewodnictwem francuskiego reżysera Luka Bessona przyznało nagrodę główną festiwalu, Złotą Palmę, duńskiemu filmowi "Tańcząc w ciemnościach" w reżyserii Larsa von Triera. Drugą nagrodę w konkursie głównym, Grand Prix, przyznano chińskiemu obrazowi "Diabły za progiem" w reżyserii Jianga Wena.
Galę otwarcia i zamknięcia festiwalu prowadziła francuska aktorka Virginie Ledoyen.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Un Certain Regard".
Następujące filmy zostały wyświetlone na festiwalu w ramach sekcji "Un Certain Regard":

</doc>
<doc id="1263123" url="https://pl.wikipedia.org/wiki?curid=1263123" title="Państwowe Muzeum Archeologiczne w Warszawie">
Państwowe Muzeum Archeologiczne w Warszawie

Państwowe Muzeum Archeologiczne w Warszawie (PMA) – muzeum archeologiczne w Warszawie, narodowa instytucja kultury założona w 1928 w oparciu o zbiory Państwowego Grona Konserwatorów Zabytków Przedhistorycznych (1920), od 1958 siedzibą muzeum jest Arsenał Królewski w Warszawie; od 1929 muzeum wydaje „Wiadomości Archeologiczne” (1873), od 1951 „Materiały Starożytne i Wczesnośredniowieczne”.
Historia.
Lata przedwojenne.
Muzeum powstało na bazie wcześniejszych projektów (Państwowe Grono Konserwatorów Zabytków). Państwowe Muzeum Archeologiczne w Warszawie powstało w roku 1923 w oparciu o Reskrypt Organizacyjny wydany przez Ministerstwo Wyznań Religijnych i Oświecenia Publicznego. W 1928 wyszło rozporządzenie Prezydenta Rzeczypospolitej z mocą ustawy o Państwowym Muzeum Archeologicznym zawierające m.in. statut muzeum, w którym muzeum otrzymało rangę państwowego zakładu naukowo-badawczego z zadaniem badania prahistorii ziem Polski, gromadzenia, przechowywania i udostępniania zbiorów, a także konserwację zabytków oraz popularyzację prahistorii. Organizatorem kolekcji był Roman Jakimowicz.
W skład personelu muzeum do roku 1938 wchodziło sześciu pracowników naukowych: poza Jakimowiczem byli to Stefan Krukowski, Konrad Jażdżewski, Zygmunt Szmit (aczkolwiek tylko przez krótki czas do swojej śmierci w 1929 r.), Kazimierz Salewicz i Zbigniew Durczewski. Pracownicy muzeum prowadziło badania naukowe w całej Polsce. 
W okresie międzywojennym placówka pełniła funkcję centrum ochrony zabytków archeologicznych i przyjęła zabytki archeologiczne z kolekcji byłego Muzeum Przemysłu i Rolnictwa, kolekcje po prof. Józefie Przyborowskim, prof. Adolfie Pawińskim, Kalikście Jagminie, Wojciechu Gersonie, Bogusławie Wernerze oraz część zbiorów Zygmunta Glogera. Zbiory muzeum w 95% składały się z materiałów pozyskanych w czasie badań terenowych. W okresie tym staraniem dyrekcji muzeum otwarto rezerwat archeologiczny w neolitycznej kopalni krzemienia w Krzemionkach Opatowskich.
Muzeum wstępnie mieściło się w części budynku dawnej szkoły podchorążych w Łazienkach, był to jednak obiekt prowizoryczny. Później Muzeum miało siedzibę przy ul. Idźkowskiego 4 i magazyny w piwnicach Galerii Luksemburga. Przed II wojną światową, w 1938 r., dyskutowano zwiększenie budżetu, powiększenie kadry pracowniczej, stworzenie powiązanego instytutu badawczego oraz budowę nowego gmachu dla PMA, w sierpniu 1939 r. zapadła decyzja o przeznaczeniu dla muzeum działki przy alei Polskiej Organizacji Wojskowej; inwestycji jednak nie rozpoczęto z powodu wybuchu wojny. 
Według Karczewskiego "nie można zarzucić Muzeum niekompetencji czy niewystarczającego zaangażowania w swoje statutowe obowiązki, problem tkwił w niewystarczającej kadrze, problemach lokalowych oraz niewystarczających nakładach finansowych na działalność statutową ze strony budżetu państwa". 
Po II wojnie światowej.
Po 1945 do zbiorów muzeum dołączyły eksponaty Muzeum Archeologicznego Warszawskiego Towarzystwa Naukowego im. Erazma Majewskiego oraz pochodzące z wykopalisk w Biskupinie. W styczniu 1956 Muzeum w Biskupinie zostało oddziałem PMA.
W 1958 siedzibą muzeum został budynek Arsenału w Warszawie przy ul. Długiej 52, a w 1964 na potrzeby magazynowe zajęło zespół dworsko-pałacowy w Rybnie koło Sochaczewa (z czasem oddział rozwinął się także jako miejsce pracy i wykorzystania zbiorów).
Działalność PMA.
Państwowe Muzeum Archeologiczne prowadzi działalność muzealną organizując wykopaliska w różnych częściach Polski, opracowuje i publikuje wyniki badań własnych oraz innych muzeów i instytucji związanych z archeologią.
PMA popularyzuje archeologię i prahistorię zarówno we własnych siedzibach, jak i w innych muzeach, także zagranicznych. Muzeum prowadzi lekcje muzealne, projekcje filmowe, a także pokazy tzw. archeologii żywej – pokazy dawnych technik i obróbki surowca. Od 1995 PMA wraz z Uniwersytetem Warszawskim organizuje festyny archeologiczne w Biskupinie.
Działy.
Działy na rok 2010:

</doc>
<doc id="1263134" url="https://pl.wikipedia.org/wiki?curid=1263134" title="Fontal">
Fontal



</doc>
<doc id="1263138" url="https://pl.wikipedia.org/wiki?curid=1263138" title="Ovesholm">
Ovesholm

Ovesholm – miejscowość ("tätort") w południowej Szwecji, położona w regionie administracyjnym ("län") Skania (gmina Kristianstad).
Ovesholm położony jest około 8 km na południowy zachód od centrum Kristianstadu, w prowincji historycznej ("landskap") Skania. Około 2 km na zachód od miejscowości znajduje się zamek Ovesholm ("Ovesholms slott").
Wychowankiem miejscowego klubu sportowego Ovesholms IF jest Mikael Nilsson, były reprezentant Szwecji w piłce nożnej.
W 2010 Ovesholm liczył 299 mieszkańców.

</doc>
<doc id="1263139" url="https://pl.wikipedia.org/wiki?curid=1263139" title="Sztuka wideo">
Sztuka wideo

Sztuka wideo (wideo-art, video-art) – dyscyplina sztuki wykorzystująca ruchome obrazy i dźwięki przekazywane za pomocą techniki telewizyjnej. Rozwinęła się w latach 60. i 70. XX wieku i jest nadal praktykowana. Wywodzą się z niej instalacje wideo. Technologię wideo wprowadzili do sztuki w 1963 Nam June Paik i Wolf Vostell (wideo "Sun in your head" oraz instalacje "6 TV De-coll/age", 1963).
Historia sztuki wideo.
Nazwa „video art” pochodzi od taśmy wideo, która była najczęściej używana we wczesnych latach rozwoju sztuki wideo. Obecne możliwości techniczne pozwalają zapisywać obrazy na płytach CD, DVD, taśmach cyfrowych czy też twardych dyskach. Intencje sztuki wideo są różne od badania granic samego medium aż do rygorystycznego atakowania oczekiwań widza wykształtowanych przez kino czy teatr.
Mówi się, że sztuka wideo powstała w roku 1969 wraz z pierwszą rejestracją wideo której dokonał Nam June Paik, kiedy stał w korku za pomocą kamery Sony Portpak. Natomiast pierwszego działania na telewizji dokonał Wolf Vostell filmując taśmą światłoczułą ekran telewizora. W ten sposób stworzył, dekonstruując medium telewizyjne specyficzny found footage.
Przed wprowadzeniem na rynek konsumencki kamery Sony Portpak dostępne były jedynie kamery na taśmę analogową (8 mm lub 16 mm), co nie dawało możliwości natychmiastowego odtworzenia materiału. Dlatego też wielu artystów uznało wideo za bardziej atrakcyjne niż taśmę filmową, zwłaszcza że medium to było łatwiej dostępne a ówczesna technologia pozwalała na edytowanie i modyfikowanie obrazu w sposób nieosiągalny wcześniej. Wykorzystał to Peter Campu’s do stworzenia nowatorskiego dzieła sztuki wideo – „Double Vision Peter”. Połączył dwa sygnały wideo poprzez elektroniczny mikser, w wyniku czego powstał obraz mocno zniekształcony.
Sztuka wideo w Polsce.
W pierwszej połowie lat 70. artyści skupieni wokół łódzkiego Warsztatu Formy Filmowej, zafascynowani twórczością F. i S. Themersonów i zainteresowani nowymi mediami, zaczęli eksperymentować z techniką telewizyjną. Swoje prace w formie instalacji zaprezentowali w 1973 w Muzeum Sztuki w Łodzi, co dało początek sztuki wideo w Polsce.
Szerzej zaistniała po roku 1985, głównie w środowisku artystów łódzkich (Józef Robakowski, Zbigniew Libera, Jerzy Truszkowski, Łódź Kaliska), ale popularność zyskała dopiero po roku 1989. W roku 1989 odbył się we Wrocławiu festiwal WRO (od 1993 roku jako Międzynarodowe Biennale Sztuki Mediów) główne miejsce prezentacji video-artu i sztuki nowych mediów w Polsce (K. Kozyra, I. Krenz, M. Wasilewski, P. Wyrzykowski, A. Żebrowska).
Po roku 2000 wideo stało się medium chętnie używanym przez takich artystów jak: A. Żmijewski, M. Brzeziński, A. Orlikowska, W. Polak, Anna Molska, Rafał Dominik.
Estetyka wideo.
Typologia twórczości wideo oscyluje dookoła trzech głównych strategii i typów obrazu wyróżnionych w 2003 roku przez artystę i teoretyka Michała Brzezińskiego, który opierał się głównie na tekstach R. W. Kluszczyńskiego i tekstach, oraz pracach artystycznych W. i S. Vasulków, J. Robakowskiego, W. Bruszewskiego. W jego manifeście artystycznym wyróżnione są trzy strategie przeniesione do sztuki wideo z filmu eksperymentalnego i wskazują one na ciągłość i nierozerwalność obu dziedzin sztuki. Na polskim gruncie Kluszczyński ("Film – wideo – multimedia. Sztuka ruchomego obrazu w erze elektronicznej") wskazywał na ową ciągłość za przykładem twórczości procesualnej artystów tworzących performance przy użyciu wideo, której antycypację odnajdujemy w performatywnym filmie strukturalnym, a która następnie rozwija się w środowisku informatycznym (dziś np. processing). Natomiast pogranicze sztuki instalacji i filmu eksperymentalnego zostało opisane już przez Gene Youngblooda w klasycznej dziś książce z 1970 roku Expanded Cinema. Typologia obrazów zaproponowana przez Brzezińskiego znajduje więc zastosowanie zarówno w analizie filmu eksperymentalnego, jak i przy analizie analogowych taśm wideo, analizie wideo cyfrowego, a także znajduje zastosowanie do opisu obrazów wchodzących w skład instalacji wideo, oraz performance z użyciem wideo.
Michał Brzeziński wskazuje iż wszystkie te tropy odnajdujemy już np. w twórczości Robakowskiego. Wiele prac wideo i filmów eksperymentalnych łączy te typologie na różne sposoby i nadaje im rozmaite znaczenia. Len Lye łączy found Footage i Closed-Eye-Vision w filmie „Trade Tatoo”, sam S. Brakhage łączy estetykę nazwaną przez Brzezińskiego „home video” i Closed-Eye-Vision w filmie „Dog Star Man”. W swoim manifeście, a jednocześnie teorii wideo Brzeziński postanowił połączyć je wszystkie w teorii tzw. Wideo-tożsamości. Wideo-tożsamość budować ma się w wyniku spójnego połączenia owych typologii w formie projekcji ekranowej. Teoria Wideo-tożsamości opiera się na trzech paralelach:
W tym sensie jego teoria dąży do scalenia w wideo rozmaitych kanałów ludzkiej percepcji świata. Od czasu K. Irzykowskiego jest to jedyna polska tak komplementarna teoria, która ma zastosowanie nie tylko na polu twórczości wideo, ale także daje się zastosować do wszelkiego rodzaju twórczości filmowej (według Brzezińskiego język filmu jest nasycony terrorem poprawności który zmienia nawyki percepcyjne i sprawia, że wypowiedź filmowa uzależniona jest od kapitału). Teoria ta potwierdzona została jego unikalną twórczością artystyczną i widoczna jest w takich filmach jak „Warszawa 2003”, „AV'60”, „Modern Post Mortem”.

</doc>
<doc id="1263148" url="https://pl.wikipedia.org/wiki?curid=1263148" title="Cmentarz Północny">
Cmentarz Północny



</doc>
<doc id="1263150" url="https://pl.wikipedia.org/wiki?curid=1263150" title="Ser dorogobużski">
Ser dorogobużski

Ser dorogobużski − rodzaj miękkiego sera żółtego podpuszczkowego, dojrzewającego, który jest produkowany z krowiego mleka. Oczka w tym serze nie występują. Okres dojrzewania to 40 dni. Ser ma pikantny smak.
Ser lechicki jest produkowany w byłych krajach ZSRR.

</doc>
<doc id="1263152" url="https://pl.wikipedia.org/wiki?curid=1263152" title="52. Międzynarodowy Festiwal Filmowy w Cannes">
52. Międzynarodowy Festiwal Filmowy w Cannes

52. Międzynarodowy Festiwal Filmowy w Cannes odbył się w dniach 12-23 maja 1999 roku. Imprezę otworzył pokaz rosyjskiego filmu "Cyrulik syberyjski" w reżyserii Nikity Michałkowa. W konkursie głównym zaprezentowane zostały 22 filmy pochodzące z 15 różnych krajów.
Jury pod przewodnictwem kanadyjskiego reżysera Davida Cronenberga przyznało nagrodę główną festiwalu, Złotą Palmę, belgijskiemu filmowi "Rosetta" w reżyserii braci Dardenne. Drugą nagrodę w konkursie głównym, Grand Prix, przyznano francuskiemu obrazowi "Ludzkość" w reżyserii Bruno Dumonta.
Galę otwarcia i zamknięcia festiwalu prowadziła brytyjska aktorka Kristin Scott Thomas.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Un Certain Regard".
Następujące filmy zostały wyświetlone na festiwalu w ramach sekcji "Un Certain Regard":

</doc>
<doc id="1263157" url="https://pl.wikipedia.org/wiki?curid=1263157" title="Gimnazjum Żeńskie w Mińsku">
Gimnazjum Żeńskie w Mińsku

Gimnazjum Żeńskie w Mińsku () – szkoła średnia przeznaczona dla dziewcząt powstała w połowie XIX wieku, od 1879 roku mieszcząca się w budynku przy obecnej ulicy Karola Marksa 29.
Siedziba.
Budynek gimnazjum został zbudowany w 1879 roku w stylu eklektycznym z elementami neogotyku przy ówczesnej ulicy Podgórnej ("Padhornaja") – obecnie Karola Marksa 29. Był zaprojektowany na planie prostokąta, liczył dwa piętra (w latach trzydziestych dobudowano trzecie zakończone attyką), nieotynkowana fasada pokryta była czerwoną cegłą. Okna miały charakter łukowy, zajmowały prawie całą kondygnację pięter.
Od 1925 do 1932 roku w gmachu mieścił się Komunistyczny Uniwersytet Białoruskiej SRR im. Lenina, a od 1933 roku Muzeum Kartografii BSRR.

</doc>
<doc id="1263158" url="https://pl.wikipedia.org/wiki?curid=1263158" title="Teodor Bohdanowicz Chreptowicz">
Teodor Bohdanowicz Chreptowicz

Teodor (Fedko, Tedko, Fiedor) Bohdanowicz Chreptowicz herbu Odrowąż, syn Bohdana (zm. 1528). 
Urzędy i funkcje.
Po raz pierwszy pojawił się w księdze danin Kazimierza Jagiellończyka wraz ze swoimi braćmi w 1486 r. (dostał 4 kopy z karczem wasiliskich i tyleż z myta brzeskiego). Po swoim bracie Janie został podskarbim dwornym. Kiedy objął ten urząd, dokładnie nie wiadomo. Pierwszy dokument, który wymieniał go na tym stanowisku pochodził z września 1494 r. W 1501 został podskarbim ziemskim. Jako członek rady wielkoksiążęcej podpisał przymierze Aleksandra z mistrzem inflanckim Walterem Plettenbergiem przeciwko Moskwie ("21 czerwca 1501"). Teodorowi najpewniej należy przypisać prowadzenie księgi skarbowej, zawierającej rejestry wydatków ponoszonych na kontakty z państwami tatarskimi z lat 1502-1509. Jako namiestnik bielicki występował 15 marca 1502 r. Był Teodor też dzierżawcą brzeskim i ostryńskim (1506 r.). W 1508 r. Zygmunt I kwitował Chreptowicza z danych rachunków skarbowych.
Błyskotliwie rozwijająca się kariera Teodora Chreptowicza uległa załamaniu wskutek wydarzeń związanych z rozgrywką między Mikołajem II Radziwiłłem a Olbrachtem Gasztołdem. Zwolennicy Gasztołda zostali oskarżeni o zdradę stanu i sprzyjanie buntowi Michała Glińskiego. Teodor Chreptowicz i jego brat Marcin zostali aresztowani w 1509 i pozbawieni wszystkich urzędów. Teodor przebywał w więzieniu od lutego 1509 do 18 maja 1511, w którym dniu Zygmunt I w Brześciu za udaniem się do niego oto wielu panów darował im i wszyscy z więzień uwolnieni zostali. Po wyjściu na wolność Chreptowicz nie odzyskał utraconych urzędów i tym samym przestał należeć do elity rządzącej. W dokumentach z 1518 i 1519 r. występował tylko jako Teodor Chreptowicz. Natomiast w źródle z 1521 r. mówi się o nim jako o byłym podskarbim.
Dobra.
Jakie dobra, poza Szczorsami, odziedziczył Teodor po ojcu Bohdanie, nie wiadomo. Tak jak w przypadku brata Jana majątek jego pochodził z wysługi hospodarowi. Przywilejem 1494 r. Aleksander Jagiellończyk darował Teodorowi Chreptowiczowi dwór Sienno w powiecie nowogródzkim. O granice tych dóbr sądził się Teodor z Janem Mikołajewiczem Radziwiłłem, starostą słonimskim, marszałkiem ziemskim, kasztelanem trockim, a po jego śmierci w 1522 r. z wdową po Janie Mikołajewiczu – Hanną z Kiszków. Materią sporu były krzywdy, jakich doznawał od Radziwiłłów, które czynili oni i ich poddani w dobrach Teodora – Siennie. Chodziło o zabójstwa ludzi, jaz na Niemnie, gony bobrowe, chmielniszcza itp. Król Zygmunt I Stary listem wydanym 1 grudnia 1522 r. uznał wszystkie pretensje Chreptowicza i w kwestiach spornych opowiedział się po stronie Teodora. W 1499 r. tenże król oddał mu Lubcz, który w 1528 r. nabył od Chreptowiczów wojewoda wileński Olbracht Gasztołd.
W 1506 Chreptowicz otrzymał "wiecznością imienie Lipsk i Puszczę Krasnobor albo Przekop nazwaną w powiecie grodzieńskim". 29 grudnia 1507 Zygmunt I nadał Teodorowi 6 służb chłopów Żabiczów i staw z młynem dla zasług publicznie ojcu jego Kazimierzowi i bratu Aleksandrowi królom czynione. 29 grudnia 1518 potwierdził on Teodorowi nadanie dworu Lipsk i Puszczy Krasnybór oraz opisał granice nadania. Potwierdził również swój przywilej na 6 służb Żabiczów, na staw z młynem pod dworem, na młynarza, który zamieszkiwał w granicach nadania, a także zatwierdził kupno domu w Grodnie. Król jednocześnie stwierdzał, że konfirmował te przywileje w nagrodę za wierną służbę monarsze. Dokumentem z 1522, wystawionym w Kamiennej, Zygmunt I nadał Chreptowiczowi obydwa brzegi rzek Biebrzy i Lebiedzianki, odgraniczające Krasnybór od puszczy królewskiej.
O innych posiadłościach Teodora są wzmianki w przywilejach królewskich potwierdzających różnorodne transakcje. I tak posiadał Chreptowicz ziemie pustowskie o nazwie "Bieriezynskij Robuskij ostrow", którą nadał na służbę Iwanowi Sopatow, co król potwierdził w 1523 r. Z listu wydanego 6 lutego 1525 r. Jerzemu Iliniczowi wynika, że Chreptowicz sprzedał mu ziemie i dwór Prydybałowski w powiecie lidzkim. Posiadał też dwór w Wilnie, który w 1521 sprzedał księciu Konstantemu Ostrogskiemu.
W 1519 Teodor wystawił klasztorowi ławryszewskiemu fundusz na pole nowego rozrobu z ograniczeniem. 12 grudnia 1522 otrzymał przywilej na opeku i w obronu, i w podanie Monastyr Preczystoie Bohomatery Ławreszewski. Dowiadujemy się również, że w 1526 dostał Teodor przywilej na podawanie klasztoru w Peresopnicy w ziemi łuckiej.
Teodor Chreptowicz umarł przed lub w 1528 r., ponieważ jego żona w tym roku wystawiła na wyprawę wojenną 5 koni, z czego wynika, że Teodor Chreptowicz już nie żył. Syn - Jerzy Chreptowicz wystawił ze swoich dóbr 8 koni krom dóbr matki. Tak więc majątek Teodora można oszacować na 104 służby ziemskie ("konia wystawiano z 8 służb").
Koligacje.
Nie sposób ustalić z jakiego rodu pochodziła wdowa po Teodorze Chreptowiczu – Maria. Miał z nią syna Jerzego ożenionego z Ludmiłą Juriewną księżniczką Tołoczyńską oraz córkę Olenę. Olena wyszła za Teodora księcia Czetwertyńskiego. Mąż zabezpieczył jej 1000 kop gr posagu na wsiach: Ujmy i Cewelicze, które otrzymał w 1514 r. od króla Zygmunta po Wasilu Glińskim oraz na Łokaczu. W 1528 r. Teodor Czetwertyński był zobowiązany do wystawienia 6 koni. Wynika z tego, że zarówno syn jak i córka weszli w koligacje z książęcymi dynastiami

</doc>
<doc id="1263159" url="https://pl.wikipedia.org/wiki?curid=1263159" title="Teodor (Fedko, Tedko) Chreptowicz">
Teodor (Fedko, Tedko) Chreptowicz



</doc>
<doc id="1263160" url="https://pl.wikipedia.org/wiki?curid=1263160" title="Sztuka audiowizualna">
Sztuka audiowizualna

Sztuka audiowizualna – sztuka wykorzystująca urządzenia przetwarzające dźwięk lub obraz, takie jak odbiorniki radiowe i telewizyjne, kamery, mikrofony, komputery itd.

</doc>
<doc id="1263162" url="https://pl.wikipedia.org/wiki?curid=1263162" title="Fedko Chreptowicz">
Fedko Chreptowicz



</doc>
<doc id="1263168" url="https://pl.wikipedia.org/wiki?curid=1263168" title="51. Międzynarodowy Festiwal Filmowy w Cannes">
51. Międzynarodowy Festiwal Filmowy w Cannes

51. Międzynarodowy Festiwal Filmowy w Cannes odbył się w dniach 13-24 maja 1998 roku. Imprezę otworzył pokaz amerykańskiego filmu "Barwy kampanii" w reżyserii Mike'a Nicholsa. W konkursie głównym zaprezentowane zostały 22 filmy pochodzące z 12 różnych krajów.
Jury pod przewodnictwem amerykańskiego reżysera Martina Scorsese przyznało nagrodę główną festiwalu, Złotą Palmę, greckiemu filmowi "Wieczność i jeden dzień" w reżyserii Theo Angelopoulosa. Drugą nagrodę w konkursie głównym, Grand Prix, przyznano włoskiemu obrazowi "Życie jest piękne" w reżyserii Roberta Benigniego.
Galę otwarcia i zamknięcia festiwalu prowadziła francuska aktorka Isabelle Huppert.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Un Certain Regard".
Następujące filmy zostały wyświetlone na festiwalu w ramach sekcji "Un Certain Regard":

</doc>
<doc id="1263171" url="https://pl.wikipedia.org/wiki?curid=1263171" title="Supernature">
Supernature

Supernature – trzeci album brytyjskiego duetu Goldfrapp, wydany w Wielkiej Brytanii przez Mute Records 22 sierpnia 2005 roku. Część krytyków chwaliła połączenie muzyki popowej i elektronicznej, podczas gdy drudzy uznali styl płyty za rozczarowujący. "Supernature" i pierwszy singel, "Ooh La La", znalazły się w pierwszej piątce, odpowiednio, najpopularniejszych albumów i singli. W Ameryce Północnej, gdzie jako pierwszy został wydany singel "Number 1", album ukazał się 7 marca 2006 i na liście Billboardu osiągnął niskie pozycje.
"Supernature" dokumentuje zmianę stylu duetu w kierunku bardziej popowym i tanecznym w porównaniu do poprzednich nagrań. Inspiracjami dla muzyków byli Donna Summer i New Order. "Supernature" otrzymał nominację do Nagrody Grammy w 2007 w kategorii "Best Electronic/Dance Album". W styczniu 2006 "Supernature" stała się platynową płytą w Wielkiej Brytanii, na początku 2007 roku na całym świecie sprzedano ponad milion egzemplarzy.
Nagrywanie i produkcja.
"Supernature" zawiera nagrania zbliżone stylistycznie do elektroniczno-tanecznego poprzedniego albumu, "Black Cherry" z 2003. (zwłaszcza do singli "Strict Machine" i "Twist"), ale większą rolę pełnią tu raczej subtelne motywy muzyczne niż efektowne chórki jak w przypadku "Black Cherry". Alison Goldfrapp określiła proces kompozycji albumu jako "elektroniczno-glamową fuzję między Berlinem, Nowym Jorkiem a północno-zachodnim Somerset", i przyznała się do inspiracji twórczością takich artystów jak Donna Summer czy New Order.
Alison Goldfrapp i Will Gregory nagrali większość materiału na płytę pod koniec 2004 na wsi, pod Bath, tam gdzie powstała "Black Cherry". Wynajęli mały dom i przez kilka miesięcy pisali muzykę; później wyjaśnili, że odludne miejsce pozwoliło im uniknąć rozpraszania się, a większość procesu tworzenia muzyki na płytę była "bardzo prosta". Według Goldfrapp pisanie tekstów na płytę przebiegało przy ustaleniu przez duet "pewnych granic", a sesje w studio miały "demokratyczny" charakter. Tekst "Number 1", drugiego singla z albumu, opowiada o roli i znaczeniu związków, nawet jeśli ostatecznie mają nie przetrwać.
W wywiadzie dla "College Music Journal", Alison Goldfrapp wyjaśniła, że duet nigdy nie zamierzał tworzyć muzyki dance, jednak gdy single promujące "Black Cherry" odniosły sukces w amerykańskich klubach, muzycy zdecydowali się nagrać kolejny, bardziej taneczny album. "Ooh La La" był pierwszym utworem Goldfrapp w którym pojawiła się gitara elektryczna, jako sample z utworu "Spirit in the Sky" (1970) Normana Greenbauma. Przed skomponowaniem utworu Goldfrapp i Gregory unikali gitary z powodu jej nadmiernie rozpoznawalnego rytmu. Beat bębna basowego 4/4 (popularny w muzyce disco lat 70. "four-to-the-floor") pojawia się w kilku utworach na płycie. W balladzie "Let It Take You" słychać efekty syntezatora, w "You Never Know" tło przetworzonego głosu Alison stanowią elektroniczne harmonie i dźwięki syntezatora. Goldfrapp i Gregory wielokrotnie wymieniali "Satin Chic" jako ich ulubiony utwór na płycie.
Jednym z ulubionych instrumentów Alison jest klawiaturowy syntezator strunowy Rolanda. W "Number 1" użyto po raz pierwszy starego syntezatora i aranżacji basu, które później były często wykorzystywane przez duet. Inny model syntezatora strunowego Rolanda, SH-09, był po raz pierwszy użyty przy nagraniu "Train" w 2003 i od tego czasu chętnie wykorzystywany przez Goldfrapp. Z innych względów Goldfrapp chętnie korzysta ze starego rosyjskiego syntezatora, o którym mówiła, że "wygląda świetnie, bo wszystkie klawisze opisane są cyrylicą i nic z tego nie rozumiesz. To jest zupełnie poza kontrolą: myślisz "o, to świetny dźwięk" a wtedy robi się fffffft i wychodzi coś zupełnie innego. To zabawne".
Recenzje.
"Supernature" w recenzjach krytyków muzyki pop otrzymał ambiwalentne oceny. W recenzji PopMatters, Adrien Begrand napisał, że "chociaż "Supernature" nie ma wyobraźni "Felt Mountain" i zuchwałego błysku "Black Cherry", nie schlebia popowej przeciętności". "Rolling Stone" pisał, że płyta jest "toksyczna i wyśmienita" i że ""Supernature" każe ci robić niedobre rzeczy – i spodoba ci się to". Recenzent Pitchfork Media Nitsuh Abebe był pod mniejszym wrażeniem, i napisał o piosenkach z albumu, że "sprawiają wrażenie wprawek: zbyt gęste i melodyjne żeby być muzyką dance, ale których melodie nie są dość chwytliwe jak na muzykę pop". Michael Hubbard z MusicOMH.com zrecenzował każdą piosenkę z albumu, i mimo że cały album ocenił jako "interesujący, nie klasyczny", skrytykował go za "szybko następujące wyciszenie, ze słabymi, źle brzmiącymi piosenkami zostawionymi na koniec, zostawiającymi słuchacza z odczuciem że został oszukany". Recenzentka AllMusic Heather Phares określił "Supernature" jako "najprzystępniejszy album Goldfrapp", a piosenkę "Ooh La La" jako najlepszy utwór duetu.
Andrew Carver chwalił brzmienie "Supernature", zmieniających się od "mieszaniny hałasu przyszłości" po "aksamitną niemoralność"; określił album jako "jedno ostre nagranie". Jessica Suarez ze "Spin magazine" przyrównała "Ooh La La" do "Strict Machine" z poprzedniego albumu, pisząc o tym pierwszym utworze: "ma tak uproszczone brzmienie, że [jego] minimalistyczna powtarzalność niekiedy ociera się o przesadę". Suarez chwaliła "Ride a White Horse" i "Fly Me Away" za "aksamitnie miękki wokal, pozostający taki nawet gdy jest silnie przetworzony". Mniej pozytywne opinie zawarte były w recenzji magazynu "Stylus" autorstwa Edwarda Oculicza, który uznał, że "Supernature" nie jest dobrą płytą".
"Rolling Stone" umieścił album na swojej liście 50 najlepszych płyt roku 2006 na 32. miejscu. Goldfrapp otrzymał w 2007 dwie nominacje do tegorocznych Grammy Awards, "Best Electronic/Dance Album" i "Best Dance Recording" za "Ooh La La".
Miejsca na listach i wyniki sprzedaży.
"Supernature" zadebiutował na UK albums chart na pozycji 2. (najwyższą pozycję okupował "Back to Bedlam" Jamesa Blunta), ze sprzedanymi 52 976 egzemplarzami. Płyta pozostawała na liście przez 31 tygodni, i 13 stycznia 2006 roku stała się platynową. W Australii album osiągnął 32. pozycję, mimo ograniczonej promocji. W Austrii, Niemczech, Włoszech, Nowej Zelandii i Szwajcarii płyta dostała się do pierwszej czterdziestki najlepiej sprzedających się albumów i na całym świecie sprzedano ponad milion kopii.
"Supernature" był pierwszym nagraniem Goldfrapp które znalazło się na liście 200 najlepiej sprzedających się płyt "Billboardu", osiągając najwyższą 138. pozycję. Osiągnął 3. pozycję na liście Top Heatseekers i 5. na liście Top Electronic Albums. Od premiery w marcu 2006 roku w USA sprzedano 49 000 płyt
Utwory.
Utwór "Ooh La La", otwierający album "Supernature", został wybrany na pierwszy singel "ponieważ dawał radę i utrzymany był w rytmie disco i glam poprzedniego albumu". Był to pierwszy utwór duetu w którym pojawiła się gitara elektryczna. Singel dostał dobre recenzje, i często był określany jako jeden z najlepszych momentów płyty. W Wielkiej Brytanii "Ooh La La" był najpopularniejszym singlem Goldfrapp, osiągając miejsce 5 UK Charts. Był też promowany w klubach w USA, dostając się do pierwszej dziesiątki singli Hot Dance Club Play na liście "Billboardu". Drugi utwór, "Lovely 2 C U", otrzymał mieszane recenzje, a jeden recenzent pisał o "leniwym efekciarskim brzmieniu glam" i "chórkach, zaskakujących jedynie swoją kompletną tępotą" .
"Ride a White Horse", trzeci singel, był zainspirowany erą disco. Tak jak poprzednie single z "Supernature", dostał się do pierwszej dwudziestki singli w Wielkiej Brytanii. Ballady "You Never Know" i "Let it Take You" mają ograniczony do minimum podkład elektroniczny, i były raczej dobrze przyjęte przez krytyków, porównujących ich styl do pierwszego albumu Goldfrapp, "Felt Mountain". "Fly Me Away", kolejna elektroniczna ballada, została zilustrowana teledyskiem przedstawiającym Alison Goldfrapp jako elektroniczną lalkę; teledysk nie został jednak nigdy wydany Piosenka nie była silnie promowana i przyniosła mniejszy komercyjny sukces niż inne single. "Slide In", electroclashowa piosenka opowiadająca o seksie, i "Koko" były porównywane do wczesnych kompozycji Gary'ego Numana. Remiks "Slide In" autorstwa DFA został wydany na promocyjnym singlu w Wielkiej Brytanii na początku 2006 roku.
"Satin Chic" to piosenka disco z elementami glam rocka i piosenki kabaretowej, porównywana do wczesnych utworów Eltona Johna. Alison Goldfrapp i Will Gregory określali ja w wywiadach jako swoją ulubioną piosenkę z "Supernature". "Satin Chic" została zremiksowana przez zespół The Flaming Lips i wydana na singlu w limitowanej edycji we wrześniu 2006 roku. W "Time Out from the World" gra orkiestra symfoniczna. Krytycy chwalili piosenkę jako "wyjątek od stylu dominującego na "Supernature"" z powodu "chwytliwego, olśniewającego klimatu". Tekst zamykającego album utworu i jednocześnie drugiego singla z płyty, "Number 1", opowiada o wadze i znaczeniu związków międzyludzkich. Piosenka oparta na linii basu i grze syntezatorów znalazła się na pierwszym miejscu US Dance Chart.
Oprawa graficzna.
Na okładce płyty znajduje się zdjęcie odwróconej plecami do obiektywu Alison Goldfrapp, zasłaniającej ręką piersi, na tle czarnej kurtyny. Na europejskiej wersji okładki wokalistka pokazana jest od pasa w górę, na japońskiej i amerykańskiej w całości: widać na niej tren z pawich piór i złote buty na koturnach. Autorem zdjęcia jest Ross Kirton.
Spis utworów.
Wszystkie utwory napisane i skomponowane przez Alison Goldfrapp i Willa Gregory'ego, o ile nie zaznaczono inaczej.
Dodatkowe utwory i multimedia.
Wszystkie dodatkowe materiały znalazły się na japońskiej i amerykańskiej edycji płyty:
Twórcy.
Lista twórców biorących udział w nagraniu "Supernature":
Edycje.
Album został wydany w dwóch wersjach: jednopłytowej, umożliwiającej posiadaczom płyty dostęp do dodatków na stronie internetowej dzięki technologii Opendisc, i dwupłytowej, zawierającej muzykę w systemie surround na obu płytach. Pierwsza z płyt jest hybrydowym SACD z dźwiękiem w zapisie wielokanałowym 5.1 (SACD audio), stereo SACD audio i stereo CD audio; druga płyta to dysk DVD-Video, na którym znajduje się wielokanałowy zapis dźwiękowy płyty w DTS 96/24, dokument poświęcony zespołowi i teledyski do utworów "Ooh La La" i "Number 1."

</doc>
<doc id="1263173" url="https://pl.wikipedia.org/wiki?curid=1263173" title="Kanariya">
Kanariya

kanariya – dwunasty singel Ayumi Hamasaki. Sprzedano kopii (limit to kopii). Singel znalazł się na #1 miejscu w rankingu Oricon. W Japonii kosztował ¥ . Teksty do piosenek napisała Ayumi Hamasaki, natomiast muzykę opracował Hoshino Yasuhiko.

</doc>
<doc id="1263174" url="https://pl.wikipedia.org/wiki?curid=1263174" title="Charlotta Hohenzollern">
Charlotta Hohenzollern

"Wiktoria Elżbieta Augusta" Charlotta (ur. 24 lipca 1860 w Poczdamie koło Berlina, zm. 1 października 1919 w Baden-Baden) – księżniczka Prus, księżna Saksonii-Meiningen.
Księżniczka Charlotta była drugim dzieckiem Fryderyka III Hohenzollerna, przyszłego cesarza i króla, oraz Wiktorii Koburg. Przez matkę była wnuczką królowej Wiktorii, władczyni Wielkiej Brytanii, i księcia Alberta.
Jej dziadkiem ze strony ojca był cesarz Wilhelm I, a babką cesarzowa Augusta. Jej starszym bratem był Wilhelm II Hohenzollern.
W 1876 roku Charlotta zaręczyła się ze swoim kuzynem, księciem Bernardem, i poślubiła go 18 lutego 1878 roku w Berlinie. Para miała jedną córkę, Feodorę, która urodziła się 12 maja 1879 roku. Po narodzinach dziecka Charlotta wycofała się z życia rodzinnego, bardziej absorbowały ją sprawy społeczne w Berlinie. Księżna podzielała konserwatywne polityczne poglądy jej starszego brata i kanclerza Bismarcka, co prowadziło do dalszego pogłębiania niezgody ze swoją matką, która miała liberalne poglądy.
W 1914 roku książę Bernard odziedziczył po ojcu księstwo i stał się Bernardem III z Saksonii-Meiningen. Charlotta krótko cieszyła się tytułem księżnej, jej mąż utracił władzę pod koniec I wojny światowej. Księżna Charlotta zmarła 1 października 1919 roku w wieku 59 lat. Prawdopodobną przyczyną śmierci była porfiria.

</doc>
<doc id="1263176" url="https://pl.wikipedia.org/wiki?curid=1263176" title="Kaboszon (architektura)">
Kaboszon (architektura)

Kaboszon – motyw ornamentalny, wzorowany na oszlifowanym kamieniu szlachetnym (kaboszonie), w kształcie kulistym, półkulistym i elipsoidalnym. Stosowany w ornamentyce renesansowej (często jako element towarzyszący ornamentom okuciowym) i barokowej.

</doc>
<doc id="1263178" url="https://pl.wikipedia.org/wiki?curid=1263178" title="Tepti-Humban-Inszuszinak">
Tepti-Humban-Inszuszinak

Tepti-Humban-Inszuszinak (w źródłach asyryjskich: Teumman) – król Elamu w latach 664–653 p.n.e. 
Po śmierci Urtaka zajął Suzę i objął rządy w państwie, co nie spodobało się części arystokracji elamickiej, która wysłała ambasadorów do Aszurbanipala z prośbą o rozstrzygnięcie sporu, ponieważ nie był on legalnym spadkobiercą tronu. Król asyryjski wskazał na Humban-nikasza II, starszego syna Urtaki. Decyzji nie uznał Tepti-Humban-Inszuszinak, co doprowadziło do wojny z Asyrią i bitwy nad rzeką Ulai. Wojska dowodzone przez Tepti-Humban-Inszuszinaka zostały rozgromione, a sam król został zabity. Jego odciętą głowę armia asyryjska niosła w triumfalnym pochodzie przez Elam. Dla większego pohańbienia pokonanego wroga została wystawiona przez Asyryjczyków na widok publiczny w jednej z bram Niniwy. Aszurbanipal w królewskiej inskrypcji szczegółowo przedstawia moment pokonania i tragiczny finał wojny z Teummanem:
Do dnia dzisiejszego zachowała się taż płaskorzeźba przedstawiająca odpoczywającego w ogrodzie Aszurbanipala, przyglądającego się wiszącej na drzewie głowie króla elamickiego.

</doc>
<doc id="1263180" url="https://pl.wikipedia.org/wiki?curid=1263180" title="En ha-Naciw">
En ha-Naciw

En ha-Naciw (hebr. עין הנצי"ב; ang. Ein HaNatziv; pol. "Źródło Naciwa") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek "Ruchu Religijnych Kibuców" ("Ha-Kibbuc Ha-Dati").
Położenie.
Kibuc En ha-Naciw jest położony na wysokości od 120 do 155 metrów p.p.m. w środkowej części intensywnie użytkowanej rolniczo Doliny Bet Sze’an, na północy Izraela. Dolina Bet Sze’an w całości jest położona w depresji Doliny Jordanu. Okoliczny teren jest stosunkowo płaski, jedynie po stronie północno-wschodniej opada stromo 60 metrów do dawnego wadi. Płynący dawnej tędy strumień został zagospodarowany, a jego wody wykorzystane do zasilania tutejszych stawów hodowlanych. Na północ od kibucu przebiega kanał strumienia Nachal Awuka, który omija zbiornik retencyjny Szif’a. W otoczeniu znajduje się kilka źródeł i mniejszych strumieni. Są tu także położone dwa niewielkie wzgórza, na których odnaleziono ślady dawnego osadnictwa – po stronie południowej Tel Rechow (130 m p.p.m.) i po stronie północno-wschodniej Tel Cemed (217 m p.p.m.). W otoczeniu kibucu En ha-Naciw znajduje się miasto Bet Sze’an, kibuce Newe Etan, Ma’oz Chajjim, Kefar Ruppin, Sede Elijjahu, Szeluchot i Reszafim, oraz moszawy Tel Te’omim i Rechow.
En ha-Naciw jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej istniały dwie arabskie wioski Farwana i Umm Adżra. Po I wojnie światowej w 1918 roku cała Palestyna przeszła pod panowanie Brytyjczyków, który w 1921 roku utworzyli Brytyjski Mandat Palestyny. Umożliwiło to rozwój osadnictwa żydowskiego w Palestynie. W latach 30. XX wieku żydowskie organizacje syjonistyczne zaczęły wykupywać grunty w Dolinie Bet Sze’an. W takich okolicznościach w 1936 roku powstał pierwszy tutejszy kibuc Nir Dawid. W kolejnych latach osiedla żydowskie powstały w zachodniej, północnej i wschodniej części doliny. Odparły one ataki podczas arabskiego powstania w Palestynie (1936–1939) i w dalszym ciągu rozwijały swoją ekspansję. W trakcie II wojny światowej (1939–1945) Brytyjczycy wzmocnili współpracę z żydowskimi organizacjami. Wykorzystując tę sytuację, w dniu 17 stycznia 1946 roku osadnicy założyli kibuc En ha-Naciw.
Grupa założycielska kibucu zawiązała się w 1938 roku. W jej skład weszło kilku przyjaciół, którzy byli dobrze wykształconymi imigrantami z Niemiec. Wszyscy byli członkami młodzieżowego ruchu religijnego Bene Akiwa. Przez osiem lat zdobywali oni doświadczenie, ucząc się rolnictwa i pracując w rejonie miejscowości Riszon le-Cijjon. To tutaj urodziły się pierwsze dzieci w grupie, i tutaj powstał styl życia, który łączył pionierską pracę ze studiowaniem Tory. W styczniu 1946 roku założyli kibuc En ha-Naciw. Nazwa kibucu wywodzi się od pierwszych liter rabina Naftali Cwi Jehuda Berlin z Wołożyna, który był jednym z największych rosyjskich rabinów pod koniec XIX wieku. Głosił on Syjonizm religijny i zachęcał Żydów do emigracji do Ziemi Izraela. Wspierał on działalność organizacji syjonistycznej Chowewej Syjon.
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc En ha-Naciw miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Od samego początku wojny okoliczne wioski były wykorzystywane przez arabskie milicje, które sparaliżowały żydowską komunikację w całym regionie. Z tego powodu siły żydowskiej Hagany przeprowadziły szereg działań odwetowych, a następnie przeprowadziły operację wysiedlenia i zniszczenia tutejszych wiosek arabskich. W ten sposób, 11 maja 1948 roku zniszczono wioskę Farwana, a 31 maja 1948 roku wioskę Umm Adżra. W wyniku I wojny izraelsko-arabskiej (1948–1949) cała okolica znalazła się w państwie Izrael, co umożliwiło dalszy stabilny rozwój kibucu En ha-Naciw. W kolejnych latach do kibucu dołączyli żydowscy imigranci z Francji, Czechosłowacji i Beneluxu. Byli to ocaleni z Holocaustu. Swoim przybyciem wzbogacili oni ducha i kulturę mieszkańców kibucu.
Demografia.
Stałymi mieszkańcami kibucu są wyłącznie Żydzi:
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawy polowe opierają się głównie na zbożach, a w sadach uprawia się daktylowce i oliwki. Tutejsza hodowla bydła liczy około 1 tys. sztuk. Dodatkowo jest farma drobiu oraz stawy hodowlane. Z przemysłu w kibucu działa zakład "Palziv", produkujący wyroby z tworzyw sztucznych. Firma "Tamar" produkuje zasłony na bimy dla potrzeb związków wyznaniowych. Kibuc utrzymuje przychodnię zdrowia i dom opieki nad osobami starszymi. Jest tu także sklep wielobranżowy, pralnia i warsztat mechaniczny.
Transport.
Z kibucu wyjeżdża się na północny wschód na drogę nr 6678, którą jadąc na północny zachód dojeżdża się do skrzyżowania z drogą nr 90, lub jadąc na południowy wschód dojeżdża się do kibucu Sede Elijjahu, i dalej do kibucu Tirat Cewi.
Edukacja i kultura.
Kibuc utrzymuje przedszkole. Dzieci są dowożone do szkoły podstawowej w sąsiednim kibucu Sede Elijjahu lub szkoły średniej w Newe Etan. Dodatkowo w kibucu znajduje się religijny college dla kobiet College Midreszet En ha-Naciw. Kibuc prowadzi także intensywne kursy nauki języka hebrajskiego ("ulpan") przeznaczone głównie dla Francuzów, którzy pragną dokonać konwersji na Judaizm. W kibucu znajduje się dom kultury z biblioteką. Działa tutaj lokalny oddział młodzieżowego ruchu Bene Akiwa. W kibucu znajduje się basen pływacki, boisko do piłki nożnej, korty tenisowe oraz sala sportowa. W kibucu jest synagoga. En ha-Naciw wraz z sąsiednimi osadami Szluchot, Sde Elijahu i Tirat Cewi tworzy blok religijnych kibuców.
Turystyka.
Największą tutejszą atrakcją turystyczną jest położone na południe od kibucu stanowisko archeologiczne Tel Rechow (130 m p.p.m.). W starożytności znajdowało się tutaj duże miasto, którego pozostałości przetrwały do czasów współczesnych. Nadal prowadzone są tutaj wykopaliska archeologiczne. W północnej części kibucu znajduje się kopia mozaiki ze starożytnej synagogi Tel Rechow – oryginał znajduje się w Muzeum Izraela w Jerozolimie. W północno-wschodniej części kibucu jest położone niewielkie jeziorko. Jego okolica jest zalesiona, a wokół urządzono teren rekreacyjny. Jest to ulubione miejsce odpoczynku nad wodą mieszkańców kibucu. Bardziej na północny wschód od wioski przepływa strumień Nachal Awuka. Utworzono tutaj niewielki basen kąpielowy, którego woda jest zimna nawet w upalne lato. Wokół rosną eukaliptusy, które zapewniają cień. Cała okolica jest popularnym terenem ornitologów, którzy obserwują i fotografują ptaki wędrowne.

</doc>
<doc id="1263191" url="https://pl.wikipedia.org/wiki?curid=1263191" title="Zbigniew Salwa">
Zbigniew Salwa

Zbigniew Salwa (ur. 10 marca 1926 w Bełżcu, zm. 11 lutego 2008 w Warszawie) – polski prawnik, profesor nauk prawnych, specjalista w zakresie prawa pracy, nauczyciel akademicki Uniwersytetu Warszawskiego.
Życiorys naukowy.
W 1951 ukończył studia na Wydziale Prawa Uniwersytetu Łódzkiego, uzyskując dyplom magistra praw. W 1960 otrzymał stopień doktora, nadany przez Radę Naukową Instytutu Nauk Prawnych PAN, a doktora habilitowanego w 1964 na Wydziale Prawa Uniwersytetu Warszawskiego. W 1969 otrzymał tytuł naukowy profesora nadzwyczajnego, a w 1978 – profesora zwyczajnego.
W roku akademickim 1958/1959 odbył staż naukowy w "Institut des Sciences Sociales du Travail" w Paryżu, a w 1967 czteromiesięczny staż w Genewie jako stypendysta Międzynarodowej Organizacji Pracy.
Pracę zawodową rozpoczął w 1950 w charakterze asystenta-stażysty w Katedrze Postępowania Karnego Wydziału Prawa Uniwersytetu Łódzkiego. W latach 1952–1955 był aspirantem Instytutu Nauk Społecznych, jednocześnie w roku akademickim 1953/1954 pracując jako starszy asystent w Katedrze Teorii Państwa i Prawa Wydziału Prawa UW. W 1956 podjął pracę na stanowisku adiunkta w Katedrze Prawa Pracy Wydziału Prawa UW.
W 1964 awansował na stanowisko docenta, w 1965 objął zaś kierownictwo Katedry Prawa Pracy. Od 1969 był kierownikiem Zakładu Prawa Pracy i Polityki Społecznej Wydziału Prawa i Administracji UW. Kierując pracami Katedry, a następnie Zakładu PPiPS stworzył warunki do rozwoju tej placówki i zdobycia przez nią wysokiej rangi naukowej.
W latach 1970–1972 sprawował mandat delegata Rady Wydziału do Senatu UW. W okresie od 1968 do 1972 był wicedyrektorem Instytutu Administracji i Zarządzania, w latach 1972–1978 jego dyrektorem. Od 1978 był przewodniczącym Rady Naukowej Instytutu Nauk Prawno-Administracyjnych UW.
Od 1982 do 1989 był członkiem Trybunału Stanu. Wykładał także w Wyższej Szkole Przedsiębiorczości i Zarządzania im. Leona Koźmińskiego.
Dorobek naukowy.
Na jego opublikowany dorobek naukowy składa się ogółem 155 pozycji, w tym monografie, podręczniki i skrypty akademickie, współautorstwo komentarza kodeksu pracy oraz komentarza ustawy o związkach zawodowych, studia, artykuły i recenzje.
Jego zainteresowania naukowe koncentrowały się początkowo wokół dwóch problemów: obowiązków pracowniczych oraz źródeł regulacji prawnej porządku pracy w zakładzie pracy.
Przemyślenia dotyczące pierwszego problemu opublikowane zostały w kilku artykułach, opracowaniu "Podstawowe problemy prawa pracy", którego był współautorem, oraz monografii "Socjalistyczna dyscyplina pracy". Analizował w nich nie tylko aspekty prawne, a w szczególności pojęcie i zakres treści obowiązków pracowniczych, środki sprzyjające zapewnieniu ich przestrzegania, lecz także uwarunkowania i środki pozaprawne wpływające na ich należyte wykonywanie oraz stymulujące postawy pracownicze. Do problematyki tej w ujęciu bardziej ogólnym i generalnym powrócił w późniejszych latach w obszernym studium "Organizacyjna funkcja prawa pracy".
Rezultaty dociekań w ramach drugiego problemu opublikowane były w kilku artykułach, a przede wszystkim w monografii "Charakter prawny i zakres regulaminu pracy w PRL". Było to pierwsze, pogłębione opracowanie tej problematyki w polskiej nauce prawa pracy, rozważające podjęte w niej zagadnienia na szerszym tle porównawczym, z uwzględnieniem ewolucji regulacji prawnej oraz kształtujących się poglądów teoretycznych na charakter prawny i role regulaminu pracy. Przeprowadzona analiza doprowadziła Autora do wniosku, że w świetle polskiego prawa pracy regulamin pracy jest aktem normatywnym, jednym ze źródeł prawa pracy, swoistym dla tej gałęzi prawa.
W następnych latach rozszerzył zakres swoich zainteresowań badawczych, koncentrując się przede wszystkim na teoretycznych aspektach tych instytucji i przepisów prawa pracy, które mają doniosłe znaczenie praktyczne. Podjął więc w szerokim zakresie problematykę pozycji, charakteru prawnego i zakresu uprawnień samorządu pracowniczego.
Istotne miejsce w jego działalności naukowej zajęła problematyka kodyfikacji prawa pracy, a w szczególności jej zasadniczych założeń, podstawowych zasad prawa pracy, kryteria różnicowania uprawnień pracowniczych i ukształtowania mechanizmu ich ochrony w przyszłym kodeksie.
Po uchwaleniu kodeksu pracy profesor Zbigniew Salwa skupił swoją uwagę na analizie przyjętych przez kodeks rozwiązań prawnych, oraz przedstawieniu podstawowych założeń i instytucji kodeksu pracy w czołowych czasopismach prawniczych innych krajów i na forum międzynarodowym.
Kolejnym przedmiotem zainteresowań badawczych była instytucja wypowiedzenia zmieniającego. Została ona poddana wszechstronnej analizie w cyklu artykułów stanowiących całościowe, o charakterze monograficznym, opracowania tej instytucji na gruncie naszego prawa pracy. Przedstawiona została w nich zarówno sama konstrukcja prawna wypowiedzenia zmieniającego, jak i treść poszczególnych jej elementów.
Ważne miejsce w jego dorobku naukowym w ostatnich latach życia zajmowały opracowania wskazujące na potrzebę dokonania reformy naszego ustawodawstwa pracy oraz reprezentujące przesłanki, kierunki i zakres postulowanej jego przebudowy. Dokonana została w nich ocena istniejącego systemu prawa pracy oraz przedstawione propozycje zarówno o charakterze ogólniejszym, dotyczące reformy całego systemu prawa pracy, jak i postulaty bardziej szczegółowe, dotyczące nowelizacji kodeksu pracy i jego poszczególnych instytucji.
Działalność dydaktyczna.
Był autorem trzech podręczników akademickich „"Prawo pracy w zarysie"” i „"Prawo pracy PRL w zarysie"”, stanowiących ze względu na istotne zmiany stanu prawnego, w zasadzie dwa odrębne, niezależne od siebie opracowania, oraz zmienionego i uzupełnionego nowego wydania "Prawo pracy i ubezpieczeń społecznych".
Pod jego kierownictwem napisanych zostało kilkaset prac magisterskich i dyplomowych. Był promotorem 18 prac doktorskich, z których kilka zostało opublikowanych w formie książkowej i uzyskało Nagrody Ministra Nauki, Szkolnictwa Wyższego i Techniki. Trzech jego doktorantów habilitowało się. Był również recenzentem licznych prac doktorskich i habilitacyjnych oraz w wielu wypadkach dorobku naukowego uzasadniającego przyznanie tytułu profesora.
Za osiągnięcia w pracy naukowej, dydaktyczno-wychowawczej i kształcenia młodej kadry naukowej został czterokrotnie wyróżniony Nagrodą I i II Stopnia Ministra Nauki, Szkolnictwa Wyższego i Techniki (w latach 1965, 1971, 1975 i 1978).
Działalność legislacyjna.
Należał do współtwórców kodeksu pracy z 1974, był członkiem działającej w 1981 komisji przygotowującej nowelizację tego aktu prawnego oraz wiceprzewodniczącym podobnej komisji działającej w latach 1985–1986. W 1988 powołany został na przewodniczącego Komisji do Spraw Reformy Prawa Pracy, która zakończyła swoją działalność w 1989 przygotowaniem założeń reformy tej gałęzi prawa. Od 1990 r. był członkiem ponownie powołanej Komisji do Spraw Reformy Prawa Pracy.
W latach 1973–1989 był członkiem Rady Legislacyjnej, pełniąc w latach 1986–1989 funkcję jej wiceprzewodniczącego. Od 1989 był członkiem Zespołu Prawa Pracy i Ubezpieczeń Społecznych Rady Legislacyjnej. W latach 1982–1985 był członkiem Zespołu Doradców Sejmowych. Dla Rady Legislacyjnej i Sejmu przygotował wiele ekspertyz legislacyjnych i opinii o zgłoszonych projektach aktów normatywnych; był współautorem przygotowywanego przez Radę Legislacyjną w 1985 "Raportu o stanie prawa".
Działalność w środowiskach prawniczych.
W latach 1967–1990 był członkiem, a przez 2 kadencje członkiem Prezydium Komitetu Nauk Prawnych PAN. Przez wiele lat był członkiem Rady Naukowej Instytutu Państwa i Prawa PAN, członkiem Rady Naukowej Instytutu Pracy i Spraw Socjalnych oraz Instytutu Badania Prawa Sądowego. Był wieloletnim wiceprzewodniczącym Polskiej Sekcji Międzynarodowego Stowarzyszenia Prawa Pracy i Ubezpieczeń Społecznych. Przez kilka kadencji był członkiem Centralnej Komisji Kwalifikacyjnej do Spraw Kadr Naukowych.
Od 1968 był członkiem Komitetu Redakcyjnego „Państwa i Prawa”, którego w latach 1975–1982 był zastępcą redaktora naczelnego. Przez wiele lat był członkiem Rady Programowej, a od 1984 zastępcą redaktora naczelnego „Pracy i Zabezpieczenia Społecznego”. Był wieloletnim członkiem władz naczelnych Zrzeszenia Prawników Polskich, będąc dwukrotnie wiceprezesem Zarządu Głównego ZPP.
W latach 1945–1946 był członkiem ZWM, PPR – w latach 1946–1948. Od 1948 należał do PZPR.
W czasach PRL był odznaczony m.in.: Krzyżem Komandorskim, Oficerskim i Kawalerskim Orderu Odrodzenia Polski oraz Złotym Krzyżem Zasługi.
Pochowany na cmentarzu Powązki Wojskowe w Warszawie (kwatera B15-7-6).
Główne publikacje.
podręczniki:
monografie:
komentarze:

</doc>
<doc id="1263192" url="https://pl.wikipedia.org/wiki?curid=1263192" title="Spike i Tyke">
Spike i Tyke

Spike i Tyke (ang. "Spike and Tyke") – amerykański serial animowany stworzony przez studio Hanna-Barbera. Jego bohaterami są dwa psy rasy buldog amerykański - Spike i Tyke, które są też dobrze znane z seriali animowanych: "Tom i Jerry" oraz "Szczenięce lata Toma i Jerry’ego".
Bohaterowie.
Pozostałe postacie
Postacie epizodyczne
Każdy odcinek trwa 8-9 minut .

</doc>
<doc id="1263195" url="https://pl.wikipedia.org/wiki?curid=1263195" title="Newag 6Dg">
Newag 6Dg

Newag 6Dg – spalinowa lokomotywa manewrowa, modernizowana przez zakłady Newag na bazie (ostoja i wózki) lokomotywy serii SM42 produkcji Fablok. Lokomotywa posiada nowy silnik wysokoprężny typu C27, który pozwala na ograniczenie emisji spalin zgodnie z normami, wymaganymi od 2009 roku. Wyposażona jest także w mikroprocesorowy system sterowania. W stosunku do serii SM42 zmieniony został wygląd lokomotywy.
Geneza.
Lokomotywa typu 6D pozwala nie tylko na manewry, ale również na prowadzenie pociągów pasażerskich i lekkich towarowych, jednakże zestaw napędowy "starej" SM42 był już przestarzały, a konstrukcja tych lokomotyw pochodziła jeszcze z lat 60. Największymi wadami starej konstrukcji były zła widoczność, spowodowana konstrukcją przedziału maszynowego oraz hałas i wibracje, powodowane przez widlasty silnik spalinowy. W ciągu 30-letniego okresu produkcji nie zachodziły w niej, oprócz wózków, większe zmiany. Zaletą były dobre cechy trakcyjne osiągane już w dolnym zakresie prędkości użytkowych silnika a8C22. Próby modernizacji konstrukcji w latach 90. w zasadzie nie wychodziły poza fazę prototypową (SM42-2000). Dopiero w 2007 firma Newag z Nowego Sącza opracowała projekt gruntownej modernizacji lokomotywy SM42. Ze starej lokomotywy pozostały tylko ostoja i wózki jezdne. Modernizację oparto na wysokoobrotowym, wysokodoładowanym (turbosprężarka i intercooler) silniku wysokoprężnym, sprzężonym z prądnicą prądu przemiennego w miejsce prądnicy prądu stałego.
Eksploatacja.
Trzy lokomotywy z pierwszej partii produkcyjnej zamówiło przedsiębiorstwo ISD Huta Częstochowa, a w 2009 jedną PKP Cargo o oznaczeniu SM42-1201 (początkowo SM42-1501). Po udanej eksploatacji próbnej PKP Cargo zdecydowało się zamówić kolejne dwadzieścia egzemplarzy. Dostawy zostały zrealizowane w okresie od lipca 2010 do maja 2011.
W 2011 Newag wygrał przetarg na modernizację 100 lokomotyw dla PKP Cargo. Umowa została podpisana 12 kwietnia 2011.
Na zamówienie 2 sztuk zdecydowało się krakowskie Przedsiębiorstwo Napraw i Utrzymania Infrastruktury Kolejowej. 2 sztuki zamówił również tarnowski Koltar, a 4 sztuki z układem zdalnego sterowania zamówił Pol-Miedź Trans.
W 2012 Pol-Miedź Trans zamówił kolejne 4 sztuki z układem zdalnego sterowania, które zostały odebrane przed końcem roku. Rok później ten sam przewoźnik ponownie wybrał ofertę Newagu w przetargu na modernizację 11 lokomotyw. Umowę podpisano 14 sierpnia 2013.
Koltar również zdecydował się dokupić kolejne 6Dg. Na początku października odebrał swoją trzecią sztukę o numerze 100.
Pod koniec sierpnia 2012 na torach pojawiła się lokomotywa 6Dg-101 w barwach Newagu, zmodernizowana ze środków własnych producenta. Była to część nowej strategii przedsiębiorstwa rozszerzającego działalność o wynajem pojazdów. Pierwszym odbiorcą tego egzemplarza była spółka Lotos Kolej. Sześć zmodernizowanych lokomotyw spalinowych sprzedano do Industrial Division.
W pierwszej połowie kwietnia 2014 Newag podpisał umowę z Lotos Kolej na modernizację 3 lokomotyw z możliwością rozszerzenia zamówienia do 11 sztuk. W połowice lipca 2014 przekazano 2 pierwsze lokomotywy. 
W grudniu 2014 dostarczono pierwszą z trzech lokomotyw dla PGE Elektrowni Turów, a na początku września 2015 eksploatację pierwszego egzemplarza rozpoczęła Trakcja PRKiI.
W marcu 2017 Orlen KolTrans podpisał z Newagiem umowę na modernizację jednej lokomotywy 6D do standardu 6dg. Lokomotywa została przekazana przewoźnikowi w styczniu 2018.

</doc>
<doc id="1263200" url="https://pl.wikipedia.org/wiki?curid=1263200" title="Pałac Prezydencki">
Pałac Prezydencki



</doc>
<doc id="1263208" url="https://pl.wikipedia.org/wiki?curid=1263208" title="Zmiany klimatyczne">
Zmiany klimatyczne



</doc>
<doc id="1263210" url="https://pl.wikipedia.org/wiki?curid=1263210" title="Kolczakówka szorstka">
Kolczakówka szorstka

Kolczakówka szorstka, sarniak szorstki ("Hydnellum scabrosum" (Fr.) E. Larss., K.H. Larss. &amp; Kõljalg) – gatunek grzybów z rodziny kolcownicowatych ("Bankeraceae").
Systematyka i nazewnictwo.
Pozycja w klasyfikacji według Index Fungorum: "Sarcodon, Bankeraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1836 r. Elias Fries nadając mu nazwę "Hydnum scabrosum". Obecną, uznaną przez Index Fungorum nazwę nadali mu w 2019 r. E. Larss., K.H. Larss. i Kõljalg przenosząc go do rodzaju "Hydnellum".
Synonimy:
W 2003 r. Władysław Wojewoda w 2003 r. zaproponował polską nazwę sarniak szorstki (wówczas gatunek ten zaliczany był do rodzaju "Sarcodon", czyli sarniak). Po przeniesieniu do rodzaju "Hydnellum" nazwa ta stała się niespójna z nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała nazwę kolczakówka fiołkowa.
Morfologia.
Średnica 3–10 cm, kształt nieregularnie kolisty. Powierzchnia początkowo filcowata, brudnożółta, później czerwonobrunatna, purpurowobrunatna i pokryta ciemniejszymi łuskami. W centrum kapelusza są one grube, przy brzegu drobne i przylegające.
Tylko nieznacznie zbiegające na trzon, początkowo jasnoszare, później purpurowobrązowe z białawym szczytem.
Długość do 10 cm, grubość do 3,5 cm, kształt walcowaty lub zwężający się ku podstawie. Powierzchnia podłużnie drobno łuseczkowata, o barwie od brązowej do ciemnobrązowej, z podstawą szarozieloną, niebieskawozieloną, pokrytą białawą grzybnią.
Szarawy, nieco różowawy, o gorzkawym i cierpkim smaku i niezbyt przyjemnym zapachu. U podstawy trzonu miąższ znacznie ciemniejszy, zielonawy do czarnozielonego.
Brązowawe, nieregularnie guzkowate.
Występowanie i siedlisko.
Występuje w Ameryce Północnej, Europie i Azji. Jest rzadki i w wielu krajach Europy znajduje się na czerwonych listach gatunków zagrożonych. W Polsce do 2021 r. podano 2 stanowiska historyczne, 23 współczesne i jedno wątpliwe. W latach 1995–2004 gatunek ten podlegał ochronie częściowej, a od roku 2004 podlega ochronie ścisłej bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej.
Naziemny grzyb ektomykoryzowy żyjący w symbiozie s bukiem, dębem, kasztanem jadalnym, sosną i świerkiem. Rośnie w lasach liściastych i mieszanych, pojedynczo lub w grupach od sierpnia do października.

</doc>
<doc id="1263215" url="https://pl.wikipedia.org/wiki?curid=1263215" title="Humban-nikasz II">
Humban-nikasz II

Humban-nikasz II – król Elamu w latach 653–652 p.n.e., starszy syn króla Urtaka, stronnik asyryjski, który otrzymał pomoc wojskową i wsparcie od Aszurbanipala w walce z Tepti-Humban-Inszuszinakiem.

</doc>
<doc id="1263218" url="https://pl.wikipedia.org/wiki?curid=1263218" title="Aerococcus viridans">
Aerococcus viridans

Aerococcus viridans – Gram-dodatnia, mikroaerofilna bakteria z rodzaju "Aerococcus" o kształcie ziarniaka. Jest powszechnie obecna w środowisku (powietrze, kurz). Rośnie na podłożach stałych przy zapewnieniu odpowiedniego stężenia tlenu, może również wzrastać przy podwyższonym stężeniu chlorku sodu. Na agarze z krwią powoduje α-hemolizę.
Bakteria jest składnikiem flory fizjologicznej górnych dróg oddechowych większości populacji ludzkiej.
Chorobotwórczość.
Bakteria była izolowana od pacjentów chorych na zapalenie wsierdzia. Jest ponadto chorobotwórcza dla homarów.

</doc>
<doc id="1263238" url="https://pl.wikipedia.org/wiki?curid=1263238" title="Srebro koloidalne">
Srebro koloidalne



</doc>
<doc id="1263240" url="https://pl.wikipedia.org/wiki?curid=1263240" title="Kolargol">
Kolargol

Kolargol, srebro koloidalne, srebro koloidowe, korgol (farm. "Argentum colloidale", "Collargolum", "Corgolum") – preparat silnie rozdrobnionego srebra z białkiem lub żelatyną. Preparat farmakopealny powinien zawierać nie mniej niż 70% Ag. Ma formę ciemnoszarych płatków o metalicznym połysku lub ciemnoszarego krystalicznego proszku o odcieniu fioletowym. Kolargol powoli rozpuszcza się w wodzie z wytworzeniem roztworu koloidalnego.
Kolargol jest stosowany w lecznictwie jako środek antyseptyczny, głównie w okulistyce, rzadziej w dermatologii i urologii. W Polsce dostępny jest jako surowiec farmaceutyczny, pod nazwą "Argentum colloidale", do sporządzania leków aptecznych (kropli do oczu i nosa, maści, roztworów i niekiedy zasypek). Zakres stężeń terapeutycznych to 1–15% (w okulistyce do 5%).
Nie należy mylić kolargolu ze srebrem koloidalnym stosowanym w suplementach diety w postaci płynów doustnych będących silnie rozcieńczonymi roztworami.
W skrajnych przypadkach preparaty srebra przyjmowane w dużych dawkach przez długi czas mogą doprowadzić do argyrii.
Srebro koloidalne jest również wykorzystywane w kosmetykach. Posiada właściwości regenerujące skórę oraz antybakteryjne. Często kolargol znajdziemy więc w kosmetykach na trądzik, zmniejszających widoczność blizn oraz przebarwień, a także przeciwzmarszczkowych. W pielęgnacji włosów, srebro koloidalne używa się do walki z łupieżem oraz złagodzenia swędzenia skóry głowy.

</doc>
<doc id="1263245" url="https://pl.wikipedia.org/wiki?curid=1263245" title="Fronty sowieckie">
Fronty sowieckie



</doc>
<doc id="1263248" url="https://pl.wikipedia.org/wiki?curid=1263248" title="Fronty radzieckie">
Fronty radzieckie

Fronty radzieckie – wielkie zgrupowania wojskowe (fronty) Armii Czerwonej o kompetencjach zarówno administracyjnych, jak i operacyjnych, formowane na kierunkach i teatrach planowanych działań operacyjnych. Na czele stał dowódca frontu podległy naczelnemu dowódcy i Radzie Wojennej. Fronty radzieckie swoją wielkością odpowiadały mniej więcej alianckim lub niemieckim grupom armii, a ich stan liczebny mógł przekraczać milion żołnierzy. W radzieckiej doktrynie wojennej dowództwo frontu zajmowało się koordynacją działań poszczególnych jego armii, natomiast koordynacją bojowych działań frontów zajmowało się Najwyższe Naczelne Dowództwo.
Historia.
Pierwsze fronty radzieckie powstawały już w trakcie wojny domowej z lat 1918–1921 i obejmowały wszystkie wojska znajdujące się akurat na danym teatrze operacyjnym. Po zakończeniu walk stopniowo reorganizowano je w dowództwa okręgów wojskowych, czyli zgrupowania wojsk wyłącznie o kompetencjach administracyjnych. W niektórych rejonach struktura frontowa utrzymała się dość długo, np. do 1926 roku istniał Front Turkiestański w Azji Środkowej przekształcony następnie w Środkowoazjatycki Okręg Wojskowy. Pod koniec lat trzydziestych w Armii Czerwonej przystąpiono do formowania specjalnych okręgów wojskowych, będących praktycznie w pełni przygotowanymi dowództwami frontów. Dzięki ich istnieniu spodziewano się wyraźnego skrócenia czasu potrzebnego na mobilizację w razie wojny. Fronty te określano jako specjalne np. Kijowski Specjalny Okręg Wojskowy, Białoruski Specjalny Okręg Wojskowy. W sytuacjach kryzysowych, w zagrożonym rejonie tworzono na doraźne potrzeby specjalne fronty. W 1938 roku, w okresie walk z Japonią w rejonie jeziora Chasan utworzono Front Dalekowschodni, który zaledwie po miesiącu rozwiązano. W 1939 roku, do inwazji na Polskę utworzono 2 fronty: Front Białoruski i Front Ukraiński. W 1940 roku, w celu aneksji Besarabii utworzono Front Południowy
Fronty w latach 1940-1941.
W latach 1940–1941 ZSRR podzielony był pod względem wojskowym na 16 okręgów wojskowych i 1 dowództwo frontu (ponownie pojawił się Front Dalekowschodni). Plan mobilizacyjny zakładał, że 8 okręgów zostanie przekształconych w dowództwa frontów, a reszta w dowództwa armii. W momencie wybuchu wojny miało istnieć więc 9 frontów. W rzeczywistości w momencie niemieckiego uderzenia bezpośrednio po 22 czerwca 1941 wystawiono 6 frontów:
Nazwy tych frontów pochodziły od kierunków spodziewanych działań. W następnym okresie wojny pojawiały się kolejne dowództwa frontów, likwidowano stare, dzielono je i łączono, a wszystko w zależności od sytuacji operacyjnej na teatrze działań wojennych. Dowództwa tych nowych frontów tworzono najczęściej na bazie dowództw rozwiązywanych armii, doraźnie kompletowanych sztabów lub przez podział dotychczasowych dowództw uzupełnianych następnie z rezerw. W ten sposób powstały kolejne fronty:
Powstało też kilka frontów na starej zasadzie przekształcania okręgów wojskowych:
Do ważnej reorganizacji doszło na froncie wschodnim II wojny światowej jesienią 1943 roku. 20 października doszło do przemianowania walczących tutaj frontów. Do tego momentu od północy do południa istniały następujące fronty:
W takiej strukturze Armia Czerwona rozpoczęła marsz na zachód. W miarę uwalniania poszczególnych teatrów operacyjnych zaczęła się likwidacja zbędnych frontów. Do końca 1943 roku rozwiązano fronty Północno-Zachodni i Północnokaukaski. Do końca 1944 roku ich los podzieliły fronty: Karelski, Leningradzki i Wołchowski. Zmieniono także nazwy Frontu Zachodniego na 3 Front Białoruski (2 Front Białoruski powstał na styku 1 Frontu Białoruskiego i 1 Frontu Ukraińskiego). Pozostałe fronty rozwiązano po zakończonej wojnie w Europie.
Do realizacji operacji kwantuńskiej podzielono Front Dalekowschodni na dwa mniejsze – 1 i 2 Front Dalekowschodni. Po wygranej z Japonią fronty również i tutaj rozwiązano.
W czasach zimnej wojny w wojskach radzieckich pojęcie "front" ustąpiło na rzecz "grupy armii" lub "grupy wojsk" (np. w operacji „Dunaj” brały udział grupy armii "Północ" i "Południe", a na terenie Polski stacjonowała Północna Grupa Wojsk), lecz wciąż funkcjonowało w planach konfliktu zbrojnego z NATO.

</doc>
<doc id="1263250" url="https://pl.wikipedia.org/wiki?curid=1263250" title="Maria Fryderyka Pruska">
Maria Fryderyka Pruska

Marie Friederike Franziska Hedwig von Preußen (ur. 15 października 1825 w Berlinie, zm. 17 maja 1889 w Hohenschwangau) – księżniczka Prus z dynastii Hohenzollernów, królowa Bawarii.
Życiorys.
Maria Fryderyka była najmłodszą córką Marii Anny Hesse-Homburg i księcia Wilhelma Pruskiego, młodszego brata Fryderyka Wilhelma II, króla Prus. 12 października 1842 wyszła za mąż za Maksymiliana II, przyszłego króla Bawarii.
Maria była kochana jednakowo przez protestancką jak i katolicką ludność (w tamtym czasie Prusy były głównie protestanckie, a Bawaria katolicka). Jednym z największych wyczynów z jej „wielkiego społecznego zaangażowania” była reaktywacja Stowarzyszenia Kobiet Bawarskich, które miało miejsce 18 grudnia 1869 z pomocą jej syna Ludwika II Bawarskiego. Celem stowarzyszenia była „troska i poparcie żołnierzy rannych i poszkodowanych w walce”. Bawarski Czerwony Krzyż został oficjalnie założony dzięki Stowarzyszeniu Kobiet Bawarskich – Czerwony Krzyż w Bawarii był więc wynikiem działalności królowej.
Z nagłą śmiercią Maksymiliana II, 10 marca 1864, Maria została wdową. 12 października 1874 królowa przeszła na wiarę rzymskokatolicką. W późniejszych latach żyła w odosobnieniu w wiejskiej posiadłości w Elbigenalp i w zamku Hohenschwangau koło Füssen. Przeżyła swojego najstarszego syna o kilka lat i zmarła w 1889 w Hohenschwangau. Została pochowana w Theatinerkirche w bocznej kaplicy naprzeciw jej męża.

</doc>
<doc id="1263251" url="https://pl.wikipedia.org/wiki?curid=1263251" title="Fiat Bianchina">
Fiat Bianchina

Bianchina – pojazd produkowany w latach 1957–1970 przez włoskiego producenta Autobianchi, bazowany na Fiacie 500.
W 1955 r. trzy włoskie firmy: Fiat, Pirelli i Bianchi utworzyły nową firmę Autobianchi. W 1957 r. uruchomiono produkcję pierwszego modelu Autobianchi Bianchina. Początkowo był on wyposażony w najmniejszy silnik Fiata, chłodzony powietrzem o pojemności 479 cm³ i mocy 15 KM. W roku 1959 moc silnika została zwiększona do 17 KM. Był to model 2-drzwiowy, 4-osobowy, występujący w trzech odmianach nadwoziowych: sedan, kabriolet, kombi. Produkowano również odmiany użytkowe van.
Fiat uczestniczył w tym projekcie, by poszerzyć swoją monopolistyczną pozycję na rynku włoskim, a także w celu przetestowania w nowej firmie ryzykownej wówczas koncepcji napędu na przednie koła, np. w modelu Autobianchi A500. 
W 1965 nastąpił mały facelifting Bianchiny. Produkcja zakończyła się w 1970, samochód został zastąpiony przez nowszy A112. W 1967 r. Fiat przejął całkowicie firmę Autobianchi.
W latach 1957-1970 powstało w sumie około 275 000 egzemplarzy Binachiny.
Produkcja.
"Źródło: Club Bianchina and Bianchina Classic Club"

</doc>
<doc id="1263253" url="https://pl.wikipedia.org/wiki?curid=1263253" title="Corporate governance">
Corporate governance



</doc>
<doc id="1263254" url="https://pl.wikipedia.org/wiki?curid=1263254" title="Ład korporacyjny">
Ład korporacyjny

Ład korporacyjny lub władztwo korporacyjne lub kolektywne władanie lub nadzór właścicielski (ang. "corporate governance") – pojęcie to należy rozpatrywać w trzech różnych, ale ściśle ze sobą powiązanych aspektach.
Anglojęzyczne definicje pojęcia „corporate governance”.
"„Broadly speaking corporate governance generally refers to the processes by which organizations are directed, controlled, and held to account"” (Australian National Audit Office, Discussion Paper, Corporate Governance in Commonwealth Authorities and Companies, 1999).
Ład korporacyjny dla spółek notowanych na Giełdzie Papierów Wartościowych w Warszawie.
Giełda Papierów Wartościowych w Warszawie dla emitentów akcji dopuszczonych do obrotu na rynku regulowanym GPW przygotowała własny zbiór zasad ładu korporacyjnego oraz reguł postępowania mających wpływ na kształtowanie relacji spółek giełdowych jako "Dobre Praktyki Spółek Notowanych na GPW 2016".
Rating (ocena) nadzoru właścicielskiego.
Rating nadzoru właścicielskiego (ang. "corporate governance rating") to ocena spółek (najczęściej notowanych na rynku giełdowym) pod kątem przestrzegania przez nie ładu korporacyjnego. Zgodnie z wynikami badań empirycznych, w tym między innymi G. Kevin Spellman i Roberta Watsona, wysoka ocena (rating) nadzoru właścicielskiego spółki jest pozytywnie skorelowana z jej wynikami finansowymi i polityką dywidendową. Stąd też ratingi (oceny) nadzoru właścicielskiego są wykorzystywane dziś przede wszystkim przez firmy zarządzające aktywami, w tym najczęściej przez fundusze emerytalne i inwestycyjne.
W Polsce z usług agencji oceniających nadzór właścicielski korzysta między innymi PTE PZU, które wspiera swoje decyzje dotyczące wykonywania nadzoru właścicielskiego w spółkach, w których lokowane są aktywa funduszu na rekomendacjach przygotowywanych przez Institutional Shareholder Services, Inc. (ISS).
Na świecie największą agencją ratingową oceniającą ład korporacyjny jest Governance Metrics International, która połączyła się z agencją Corporate Library w 2010 roku. W Polsce ocenę nadzoru właścicielskiego publikowało dla wybranych spółek po raz pierwszy Polskie Forum Corporate Governance w latach 2001–2005. Od 2011 roku ocenę nadzoru właścicielskiego – rating PINK – oraz raporty analityczne z zakresu ładu korporacyjnego oferuje Polski Instytut Nadzoru Korporacyjnego.

</doc>
<doc id="1263256" url="https://pl.wikipedia.org/wiki?curid=1263256" title="Znikający autostopowicz">
Znikający autostopowicz

Znikający autostopowicz – miejska legenda o człowieku jadącym samochodem, który spotyka tajemniczego autostopowicza. Gdy tylko dojeżdża do wskazanego przez nieznajomego miejsca, okazuje się, iż ten znikł bez śladu.
Opowieść ta stała się znana po publikacji książki "The Vanishing Hitchhiker" autorstwa Jana Harolda Brunvanda w roku 1981, która pomogła w rozwoju publicznej świadomości na temat miejskich legend.

</doc>
<doc id="1263257" url="https://pl.wikipedia.org/wiki?curid=1263257" title="Autobianchi Bianchina">
Autobianchi Bianchina



</doc>
<doc id="1263260" url="https://pl.wikipedia.org/wiki?curid=1263260" title="Bianchina">
Bianchina



</doc>
<doc id="1263264" url="https://pl.wikipedia.org/wiki?curid=1263264" title="Kvaløya">
Kvaløya

Kvaløya (lap. "Sállir") - norweska wyspa w gminie Tromsø. Powierzchnia wyspy wynosi 737 km² co czyni ją piątą co do wielkości wyspą Norwegii. Wyspa Kvaløya jest połączona z Tromsøya dzięki mostowi Sanessund oraz z Sommarøy przez most Sommarøy. Południowa część wyspy jest popularnym miejscem wypoczynkowym gdzie znajdują się liczne kurorty.
Kvaløya jest górzystą wyspą z ponad sześcioma szczytami powyżej 700 metrów oraz trzema powyżej 1000m. Najwyższy szczyt ("Store Blåmann") wznosi się na 1044 m. Na wyspie znajduje się kilka fiordów, z których większość oddziela wyspę od stałego lądu. Niedaleko Kvaløy znajduje się kurort Straumhella, który oferuje doskonałe warunki do łowienia ryb. Na wyspie Ryøya znajduje się niewielka populacja piżmaków.
Na wyspie mieszka około 10000 mieszkańców z czego większość czyli około 9000 mieszkańców zamieszkuje główne miasto wyspy Kvaløysletta położone niedaleko Mostu Sanessund.

</doc>
<doc id="1263265" url="https://pl.wikipedia.org/wiki?curid=1263265" title="Wachlarzowiec olbrzymi">
Wachlarzowiec olbrzymi

Wachlarzowiec olbrzymi ("Meripilus giganteus" (Pers.) P. Karst.) – gatunek grzybów z rodziny wachlarzowcowatych ("Meripilaceae").
Systematyka i nazewnictwo.
Pozycja w klasyfikacji według Index Fungorum: "Meripilus, Meripilaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1794 r. Christian Hendrik Persoon nadając mu nazwę "Boletus giganteus". Obecną, uznaną przez Index Fungorum nazwę nadał mu w 1882 r. Petter Adolf Karsten, przenosząc go do rodzaju "Meripilus". 
Synonimów naukowych ma ok. 20.
Nazwę polską podał Władysław Wojewoda w 1999 r. W polskim piśmiennictwie mykologicznym gatunek ten opisywany był też jako żagiew olbrzymia lub flagowiec olbrzymi. 
Morfologia.
Jest to jeden z największych grzybów nadrzewnych, którego pojedyncze rozety osiągają wagę do kilkunastu, a skupienia owocników przy jednym pniu do kilkudziesięciu kilogramów. 
Owocniki jednoroczne, duże, osiągające średnicę od 30 do 80 cm, z wieloma dachówkowato ułożonymi, wachlarzowatymi lub półkolistymi kapeluszami, które wyrastają ze wspólnej podstawy, niekiedy na krótkich trzonkach. Powierzchnia kapeluszy początkowo żółtobrązowa, później brązowawa, kasztanowata, wyraźnie koncentrycznie pręgowana, pokryta drobnymi łuseczkami. Brzeg kapeluszy jaśniejszy, kremowy, zaokrąglony, z wiekiem falisty. 
Krótkie, białawe, po uszkodzeniu przebarwiające się na brązowawe, później czerniejące plamy. Pory bardzo drobne, koliste, około 0,3 mm średnicy.
Biały, łykowaty, włóknisty, na przekroju czerniejący, o silnie grzybowym zapachu i kwaskowatym smaku.
Gładkie, bezbarwne, jajowate do kolistych. 
Występowanie i siedlisko.
Notowany w Ameryce Północnej, Europie, Azji, Afryce Północnej i na Nowej Zelandii. W Polsce liczne jego stanowiska opisano w piśmiennictwie naukowym. Do października 2014 r. znajdował się na liście grzybów chronionych.
Rośnie u podstawy różnych gatunków drzew liściastych, wyjątkowo także drzew iglastych. Zwykle przy martwych pniach, rzadziej jako pasożyt żywych drzew. Chętnie rośnie na siedliskach antropogenicznych: parkach, przydrożnych drzewach. W naturalnych kompleksach leśnych spotykany wyjątkowo rzadko. Ze względu na upodobanie do antropogenicznych stanowisk zwany również "grzybem parkowym".
Zastosowanie.
Grzyb jadalny niskiej wartości. Jadalne są tylko młode owocniki.

</doc>
<doc id="1263266" url="https://pl.wikipedia.org/wiki?curid=1263266" title="Wędzisko">
Wędzisko



</doc>
<doc id="1263268" url="https://pl.wikipedia.org/wiki?curid=1263268" title="Wędka">
Wędka

Wędka – sprzęt służący do połowu ryb w wędkarstwie. Składa się z wędziska, do którego przymocowana jest żyłka wędkarska, na której końcu znajduje się haczyk wędkarski z przynętą. Zakłada się, że pierwowzór wędki powstał na Hawajach. Była to linka zakończona hakiem z przynętą, przyczepiona do łodzi i za nią ciągnięta. Typowej wędki zaopatrzonej w około półtorametrowe wędzisko z bambusa po raz pierwszy używano w Chinach.
Wędzisko.
Dołączenie do linki z haczykiem wędziska zdecydowanie poprawia warunki i skuteczność połowu. Wędzisko przedłuża rękę, umożliwia celne zarzucenie przynęty wymachem, wbicie haczyka w wargi ryby (czynność zwana zacięciem), amortyzuje ruchy które ryba wykonuje usiłując uciec wędkarzowi i ściągnięcia jej do siebie (tzw. hol ryby) oraz wyciągnięcia ryby na brzeg, pokład lub do podbieraka (czynność zwana lądowaniem). Aby dobrze spełniać swoją rolę, wędzisko musi być jednocześnie w miarę lekkie, a równocześnie wystarczająco długie, wytrzymałe na pęknięcia i równocześnie elastyczne.
Tradycyjne wędziska wykonuje się z drewna (głównie bambusa) natomiast nowoczesne najczęściej wykonane są z kompozytów włókien węglowych (poprzednio stosowano włókna szklane). Długość przeciętnego wędziska wynosi około 3 metrów, ale spotyka się wędziska o długości 15 metrów, a nawet dłuższe. W tradycyjnej wędce żyłka jest mocowana bezpośrednio do szczytówki (na końcu wędziska). Wędzisko z kołowrotkiem posiada przelotki, przez które przewleka się żyłkę lub sznur oraz uchwyt do mocowania kołowrotka, na który nawija się żyłkę lub sznur.
Rodzaje wędek i ich zastosowanie.
Istnieje wiele rodzajów wędek w zależności od stosowanej metody połowu.

</doc>
<doc id="1263271" url="https://pl.wikipedia.org/wiki?curid=1263271" title="50. Międzynarodowy Festiwal Filmowy w Cannes">
50. Międzynarodowy Festiwal Filmowy w Cannes

50. Międzynarodowy Festiwal Filmowy w Cannes odbył się w dniach 7–18 maja 1997 roku. Imprezę otworzył pokaz francuskiego filmu "Piąty element" w reżyserii Luka Bessona. W konkursie głównym zaprezentowanych zostało 20 filmów pochodzących z 11 różnych krajów.
Jury pod przewodnictwem francuskiej aktorki Isabelle Adjani przyznało nagrodę główną festiwalu, Złotą Palmę, ex aequo irańskiemu filmowi "Smak wiśni" w reżyserii Abbasa Kiarostamiego oraz japońskiemu filmowi "Węgorz" w reżyserii Shōhei Imamury. Drugą nagrodę w konkursie głównym, Grand Prix, przyznano kanadyjskiemu obrazowi "Słodkie jutro" w reżyserii Atoma Egoyana.
Galę otwarcia i zamknięcia festiwalu prowadziła francuska aktorka Jeanne Moreau.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja „Un Certain Regard”.
Następujące filmy zostały wyświetlone na festiwalu w ramach sekcji „Un Certain Regard”:

</doc>
<doc id="1263273" url="https://pl.wikipedia.org/wiki?curid=1263273" title="Zakon Sióstr Urszulanek Unii Rzymskiej">
Zakon Sióstr Urszulanek Unii Rzymskiej



</doc>
<doc id="1263274" url="https://pl.wikipedia.org/wiki?curid=1263274" title="Urszulanki Unii Rzymskiej">
Urszulanki Unii Rzymskiej

Urszulanki Unii Rzymskiej, Unia Rzymska Zakonu Świętej Urszuli (łac. "Unio Romana Ordinis Sanctae Ursulae") – międzynarodowy instytut zakonny, któremu początek dała św. Aniela Merici, zakładając w 1535 w Brescii Towarzystwo św. Urszuli. Misją zakonu jest ewangelizacja przez wychowywanie i nauczanie, przede wszystkim dzieci i młodzieży.
Początkowo było to Towarzystwo św. Urszuli, a na początku XVII wieku zostało we Francji przekształcone w zakon. Patronem jest św. Urszula – dziewica i męczennica żyjąca w IV w. Urszulanki prowadzą na całym świecie szkoły (najczęściej koedukacyjne). Zwierzchniczką Sióstr Urszulanek UR jest Matka Generalna. Zakon liczy około 3000 sióstr w tym co najmniej 400 Polek. 
Siostra Maria Klemensa Staszewska, jedna z polskich urszulanek Unii Rzymskiej została beatyfikowana przez Jana Pawła II w gronie 108 męczenników II wojny światowej.
Na ziemie polskie urszulanki przybyły w 1857 roku. Obecnie w Polsce siostry prowadzą przedszkola, szkoły, a także zajęcia na uczelniach, zajmują się katechizacją dzieci, młodzieży i dorosłych, prowadzą internaty szkolne, akademiki dla studentek i świetlicę środowiskową. Podejmują również działalność misyjną w różnych krajach Ameryki Środkowej, Afryki i Europy Wschodniej.

</doc>
<doc id="1263275" url="https://pl.wikipedia.org/wiki?curid=1263275" title="Ben-Ammi">
Ben-Ammi

Ben-Ammi (hebr. בֶּן־עַמִּי „syn mego ludu”) – według Biblii protoplasta Ammonitów, urodzony z kazirodczego związku Lota i jego młodszej córki (Rdz 19,38).
Imię "Ben-Ammi" wywodzono od "Emu", jednego z przydomków Nergala. Znaleziska archeologiczne potwierdziły, iż imię to w połowie II tysiąclecia p.n.e. było w powszechnym użyciu na obszarze Syropalestyny, występuje m.in. w tekstach z Ugarit.

</doc>
<doc id="1263277" url="https://pl.wikipedia.org/wiki?curid=1263277" title="Akademickie Koło Przewodników Tatrzańskich">
Akademickie Koło Przewodników Tatrzańskich

Akademickie Koło Przewodników Tatrzańskich im. Zofii i Witolda H. Paryskich Oddziału Akademickiego PTTK w Krakowie od 1987 roku zrzesza przewodników tatrzańskich.
Historia.
Początki AKPT sięgają Zrzeszenia Studentów Polskich, którego działalność obejmowała również turystykę. Potrzeba wykwalifikowanej kadry do prowadzenia górskich obozów wędrownych i inicjatywa grupy osób związanej z górami doprowadziła w listopadzie 1955 roku do powstania pierwszego w Polsce Studenckiego Koła Przewodników. Inicjatorem i założycielem Koła był Włodzimierz Kulczycki.
W 1963 roku na mocy porozumienia stało się przewodnickim kołem powiązanym z Okręgową Radą ZSP i Oddziałem Akademickim PTTK, a jego członkowie mogli przystąpić do państwowych egzaminów. Pierwsze państwowe uprawnienia przewodników tatrzańskich członkowie Koła uzyskali w 1966 roku (14 osób). Rok później Koło przybrało oficjalną nazwę: Studenckie Koło Przewodników Górskich – SKPG, zrzeszające przewodników tatrzańskich, beskidzkich i terenowych.
Stworzenie oficjalnych struktur umożliwiło dynamiczny rozwój Koła, kolejne szkolenia, kursy, egzaminy spowodowały, że już w 1978 roku liczba przewodników tatrzańskich zwiększyła się do 95 (w tym 5 klasy I i 17 klasy II), a w 1993 do 150 (w tym 7 klasy I i 24 klasy II).
W wyniku kolejnych przemian przewodnicy tatrzańscy SKPG utworzyli w 1981 roku Sekcję Przewodników Tatrzańskich a w 1987 roku powstało istniejące do dziś Akademickie Koło Przewodników Tatrzańskich – AKPT, które do dziś działa w strukturach Oddziału Akademickiego PTTK w Krakowie. W 2002 roku AKPT przyjęło za swoich patronów wybitnych znawców Tatr – Zofię i Witolda H. Paryskich.
Obecnie AKPT liczy 229 członków, w tym 151 przewodników tatrzańskich z aktualnymi uprawnieniami państwowymi. W tym 8 przewodników klasy I, 19 przewodników klasy II i 124 przewodników klasy III.
AKPT jest zrzeszone w Centrum Przewodnictwa Tatrzańskiego, które reprezentuje wszystkie środowiska przewodników tatrzańskich.
Kursy przewodników Tatrzańskich.
AKPT posiada stałe upoważnienie Wojewody Małopolskiego do organizowania, kursów przygotowujących do egzaminu państwowego na przewodnika turystycznego górskiego tatrzańskiego klasy III zgodnie z Rozporządzeniem Ministra Gospodarki i Pracy z dnia 16 sierpnia 2004 roku.
Kurs trwa dwa lata i jest zakończony wewnętrznym egzaminem teoretycznym i praktycznym. Dzięki działalności szkoleniowej AKPT/SKPG uprawnienia przewodnika tatrzańskiego uzyskało ponad 200 osób.
Do najbardziej aktywnych instruktorów SKPG/AKPT należeli: Jerzy Zięba, Edward Jarosz, Andrzej Kołodziejczyk, Krzysztof Marcinkowski, Jacek Mizerski, Adam Marasek, Janusz Kondyjowski, Marek Świerczyński, Piotr Michalski, Wiesia Nocuń-Wczelik, Krzysztof Kulesza, Wojtek Kiełb, Kazimierz Liszka, Zbyszek Markowski.
Szkolenia wewnętrzne i imprezy cykliczne.
AKPT regularnie organizuje wycieczki szkoleniowe dla członków Koła, poświęcone tematom przydatnym zarówno w praktyce przewodnickiej, jak i interesujące dla wszystkich chodzących po górach. Szkolenia wewnętrzne są organizowane minimum cztery razy do roku – szkolenie zimowe w okolicach stycznia, wiosenne w kwietniu, letnie w czerwcu i jesienne w październiku.

</doc>
<doc id="1263278" url="https://pl.wikipedia.org/wiki?curid=1263278" title="HMAS Nepal">
HMAS Nepal

HMAS Nepal – brytyjski niszczyciel z okresu II wojny światowej, należący do typu N (J/K/N), w służbie marynarki australijskiej w latach 1941-1945, po wojnie w służbie brytyjskiej Royal Navy w latach 1945-1950 jako HMS „Nepal”. Nosił znak taktyczny G25, od kwietnia 1945: D-14, po wojnie D125. Służył głównie na Oceanie Indyjskim i Pacyfiku.
Podczas służby, „Nepal” otrzymał dwa wyróżnienia bitewne ("Battle Honours"): za Birmę 1944-1945 i Okinawę 1945.
Budowa.
Stępkę pod budowę okrętu położono 9 września 1939 w stoczni Thornycroft w Southampton (numer stoczniowy 1203); okręt zamówiono w ramach programu finansowego na 1939 rok. Budowa przeciągnęła się jednak na skutek zbombardowania kadłuba przez nalot niemiecki 18 grudnia 1940. Kadłub ostatecznie wodowano 4 grudnia 1941. Okręt budowany był dla marynarki brytyjskiej Royal Navy pod nazwą HMS „Norseman”, lecz w styczniu 1942 po zatopieniu niszczyciela „Gurkha” nazwę zmieniono na „Nepal”, w uznaniu wysiłku bojowego Gurkhów (jako pierwszy okręt brytyjski o tej nazwie). Zamierzano sprzedać okręt marynarce Holandii (wraz z „Norman”), lecz na skutek opóźnień budowy wytypowano do sprzedaży dwa inne („Noble” i „Nonpareil”). Ostatecznie „Nepal” wraz z 5 innymi okrętami tego typu został przekazany przed ukończeniem Marynarce Wojennej Australii, pozostając własnością rządu brytyjskiego. Do służby został przyjęty jako HMAS „Nepal” 11 maja 1942, jeszcze przed oficjalnym zakończeniem budowy 29 maja 1942. W tej samej stoczni budowano też równocześnie niszczyciel tego typu „Norman”, a wcześniej HMS „Kashmir” i HMS „Kimberley” takiego samego typu K.
Służba.
Ocean Indyjski 1942-1945.
Po wejściu do służby „Nepal” został przydzielony do 7. Flotylli Niszczycieli brytyjskiej Floty Wschodniej. Przez pierwszy okres uzyskiwania gotowości bojowej, stacjonował w Scapa Flow. W lipcu jeszcze trwało naprawianie wykrytych defektów. 17 lipca 1942 wyruszył docelowo na Ocean Indyjski w skład Floty Wschodniej, płynąc w eskorcie konwoju WS-21P z Clyde przez Freetown (z HMS „Orion” i bliźniaczym Hr.Ms. „Tjerk Hiddes”). 25 sierpnia dotarł do bazy Kilindini.
Od 9 września brał udział w inwazji na francuski Madagaskar, osłaniając statki i okręty alianckie. 10 września z pancernikiem HMS „Warspite” i niszczycielem HMS „Fortune” osłaniał lądowanie pod Majunga (operacja "Stream"), a 19 września pod Tamatave (operacja "Jane"). W październiku był dokowany w Simonstown w Południowej Afryce. Powrócił następnie do służby konwojowej i patrolowej na Oceanie Indyjskim, a od grudnia na południowym Atlantyku w ramach " South Atlantic Command", stacjonując w Durbanie.
W lutym 1943 osłaniał duży konwój statków przewożących australijską 9. Dywizję Piechoty z Adenu do Australii (operacja "Pamphlet"). W okresie 8 kwietnia-22 maja przechodził niewielki remont w Sydney, na skutek uszkodzeń przez cyklon, po czym powrócił do służby konwojowej i patrolowej na Oceanie Indyjskim, stacjonując w Durbanie.
W lutym 1944 „Nepal” przebazował do Trincomalee na Cejlonie, łącząc się z głównymi siłami floty. Od 22 marca wziął udział w operacji "Diplomat" - wypadzie głównych sił floty z lotniskowcem „Illustrious” na Oceanie Indyjskim w celu spotkania z lotniskowcem USS „Saratoga”. Wchodził następnie w skład Zespołu 69 (Task Force 69) ubezpieczającego atak samolotów z lotniskowców zespołu TF 70 (HMS „Illustrious” i USS „Saratoga”) na bazę japońską w Sabang 19 kwietnia 1944 (operacja "Cockpit"), a następnie podobny atak tych lotniskowców na Surabaję 17 maja (w składzie zespołu TF 65, osłaniającego TF 66 - operacja "Transom").
Od czerwca ponownie działał z Trincomalee na Oceanie Indyjskim. Według jednego źródła, wziął udział w ponownym ataku na Sabang (operacja "Crimson"), lecz brak jest potwierdzenia tego. Od 18 sierpnia do 2 października 1944 był remontowany w Sydney.
Od listopada 1944 okręt działał u wybrzeży Birmy, w składzie zespołu 64 nowo utworzonej Floty Indii Wschodnich. Między 14 a 24 grudnia wspierał ogniem wraz z HMAS „Napier” desant 74. Brygady Indyjskiej na wybrzeżu Arakanu (operacja "Romulus"), bazując w Chittagong. Na początku stycznia 1945 brał udział w transportowaniu i wysadzeniu desantu 3. Brygady Komandosów na półwyspie Akyab (operacja "Lightning", wraz z „Napier” i slupem HMS „Shoreham”). 6 stycznia udał się na dokowanie w Colombo, po czym 25 stycznia powrócił na birmański teatr działań. 26 stycznia podczas ataku na wyspy Cheduba i Ramree na jego pokładzie przebywał dowódca Floty Indii Wschodnich, adm. Arthur Power (operacja "Sankey"; „Nepal” nie brał udziału w bombardowaniu). 30 stycznia z niszczycielem HMS „Pathfinder” wspierał lądowanie na wyspie Sagu. Między 1 a 3 lutego ostrzeliwał pozycje na Ramree. 5 lutego uszkodził śrubę na skale, lecz pozostawał na birmańskim teatrze działań do 12 lutego, pływając na jednej turbinie.
Pacyfik 1945.
W drugiej połowie lutego 1945 „Nepal” był naprawiany w Colombo. Przydzielono go następnie do Brytyjskiej Floty Pacyfiku. Od 14 marca do kwietnia 1945 okręt był wyposażany w Williamstown w Australii w celu przygotowania do współdziałania z flotą amerykańską (zmieniono wówczas znak taktyczny na D-14).
Wraz z pozostałymi australijskimi niszczycielami typu N 7. Flotylli, „Nepal” następnie głównie osłaniał zespoły zaopatrzeniowe floty alianckiej ("Logistics Group" - TF 112), działając w maju 1945 pod Okinawą. W kwietniu i maju osłaniał też przejściowo główne siły brytyjskiego zespołu TF 57 podczas ataków na wyspy Sakishima (operacje "Iceberg One &amp; Two").
W czerwcu wycofany do Australii na naprawy, w lipcu powrócił do osłony zespołu zaopatrzeniowego TF 112 Brytyjskiej Floty Pacyfiku (TF 37). 6 września 1945 przeszedł do Tokio w Japonii, gdzie pełnił następnie do 12 października służbę okupacyjną, po czym 22 października powrócił do Sydney.
Podczas wojny, „Nepal” przebył 224.628 mil morskich.
Po wojnie.
11 listopada 1945 „Nepal” został zwrócony Wielkiej Brytanii i wszedł do brytyjskiej służby 19 listopada 1945. Do Wielkiej Brytanii przybył 28 grudnia 1945. Został następnie zaadaptowany do roli okrętu szkolnego i doświadczalnego sił trałowych, zastępując niszczyciel HMS „Witch”. Wszedł w tym charakterze do służby w lipcu 1946, przydzielony do Szkoły Torpedowej w Portsmouth, później w Rosyth.
16 listopada 1950 wycofany ze służby czynnej do rezerwy w Devonport. Zamierzano w 1951 przebudować go na fregatę typu 15, lecz odstąpiono od tego zamiaru. W maju 1955 skreślony z listy floty, po czym sprzedany na złom do stoczni w Briton Ferry, gdzie przybył 16 stycznia 1956.
"Uwaga - dane dotyczące uzbrojenia i radarów odnoszą się ogólnie do okrętów typu N, daty zmian w przypadku konkretnego okrętu są orientacyjne."
Uzbrojenie.
Wyposażenie

</doc>
<doc id="1263279" url="https://pl.wikipedia.org/wiki?curid=1263279" title="Single Document Interface">
Single Document Interface

Single Document Interface – sposób organizowania graficznego interfejsu użytkownika aplikacji polegający na rozbiciu tego interfejsu na kilka okien, traktowanych przez menedżer okien systemu operacyjnego niezależnie.
W najprostszym przypadku na każdy otwarty dokument przypada jedno okno aplikacji. Jest to sytuacja spotykana w większości aplikacji biurowych. Niektóre aplikacje (m.in. GIMP, Dia) idą dalej i oprócz jednego okna dla każdego otwartego dokumentu funkcjonuje kilka dodatkowych okien z narzędziami do operowania na tych dokumentach.
Alternatywą dla SDI jest Multi Document Interface, w którym jest jedno okno nadrzędne i wiele innych okien w nim zagnieżdżonych.

</doc>
<doc id="1263280" url="https://pl.wikipedia.org/wiki?curid=1263280" title="Campeonato Brasileiro Série A 1989">
Campeonato Brasileiro Série A 1989



</doc>
<doc id="1263282" url="https://pl.wikipedia.org/wiki?curid=1263282" title="Gdzie jesteś Amando?">
Gdzie jesteś Amando?



</doc>
<doc id="1263283" url="https://pl.wikipedia.org/wiki?curid=1263283" title="Campeonato Brasileiro Série A 1988">
Campeonato Brasileiro Série A 1988



</doc>
<doc id="1263284" url="https://pl.wikipedia.org/wiki?curid=1263284" title="Campeonato Brasileiro Série A 1987">
Campeonato Brasileiro Série A 1987



</doc>
<doc id="1263290" url="https://pl.wikipedia.org/wiki?curid=1263290" title="Mariusz Kowalski (siatkarz)">
Mariusz Kowalski (siatkarz)

Mariusz Kowalski (ur. 20 marca 1972) – polski siatkarz, grający na pozycji libero i przyjmującego.
Piłkę siatkową zaczął uprawiać w trzeciej klasie szkoły podstawowej. Karierę sportową rozpoczynał w Hutniku Kraków. Jego pierwszym trenerem był Zbigniew Klecha.
Potem grał w Wawelu, Okocimskim Brzesko i Jokerze Piła.
Obecnie reprezentuje barwy Avii Świdnik, uczestniczącej w I lidze (zaplecze PLS-u).

</doc>
<doc id="1263293" url="https://pl.wikipedia.org/wiki?curid=1263293" title="Dom Adadurowa w Mińsku">
Dom Adadurowa w Mińsku

Dom Adadurowa w Mińsku (, Biała dacza, ) – neoklasycystyczny budynek z końca XIX wieku będący w posiadaniu P. Adadurowa znajdujący się przy obecnej ul. Kazinca 76.
Jednopiętrowy domek został zbudowany w stylu neoklasycyzmu pod koniec XIX wieku na obrzeżach miasta, obecnie znajduje się w niewielkim parku przy ul. Kazinca 76. Od 1990 roku w gmachu mieściło się Centrum Folkloru Białoruskiego.

</doc>
<doc id="1263296" url="https://pl.wikipedia.org/wiki?curid=1263296" title="Ryszard Ułamek">
Ryszard Ułamek

Ryszard Ułamek (ur. 7 sierpnia 1930 w Nowogródku, zm. 9 lipca 2017) – komandor i ostatni dowódca ORP „Iskra”.
Życiorys.
Ryszard Ułamek był absolwentem Oficerskiej Szkoły Marynarki Wojennej promocji 1956 roku. Następnie ukończył Wyższą Szkołę Marynarki Wojennej, uzyskując tytuł inżyniera nawigatora. Był dowódcą ścigacza okrętów podwodnych ORP „Dzielny”, a w latach 1971–1977 szkolnego żaglowca Marynarki Wojennej ORP „Iskra”. W ciągu trwającej do 1991 roku służby był także m.in. zastępcą dowódcy ORP „Wytrwały”, ORP „Iskra” i ORP „Gryf”. W latach 1960–1967 był dowódcą kursu Wydziału Pokładowego Wyższej Szkoły Marynarki Wojennej, a w latach 1975–1986 był zastępcą szefa Wydziału Kadr Marynarki Wojennej. Po zakończeniu czynnej służby pracował jako specjalista w Zakładzie Nawigacyjno-Hydrograficznego Zabezpieczenia Działań Marynarki Wojennej.
Zmarł 9 lipca 2017 roku i został pochowany na Cmentarzu Witomińskim w Gdyni.

</doc>
<doc id="1263298" url="https://pl.wikipedia.org/wiki?curid=1263298" title="A Best">
A Best

A BEST – składanka najlepszych piosenek Ayumi Hamasaki. Płyta została wydana 28 marca 2001 roku. W Japonii kosztowała ¥ . W Azji sprzedano 6 milionów kopii, z czego w samej Japonii .
Album został później wydany ponownie w innych krajach poza Japonią. Wersja międzynarodowa nie miała nowego wokalu i mixów, a także miała nieco inną okładkę do japońskiej wersji.

</doc>
<doc id="1263301" url="https://pl.wikipedia.org/wiki?curid=1263301" title="Ewa Wanda Ostrowska">
Ewa Wanda Ostrowska

Ewa Wanda Ostrowska – polska dziennikarka, autorka książek biograficznych i założycielka Oficyny Wydawniczej MINIATURA. Często mylona z pisarką Ewą Marią Ostrowską.
Do powstania jej wydawnictwa i ukształtowania się jego marynistycznego i biografistycznego profilu przyczyniła się blisko 8-letnia osobista współpraca z kpt. Karolem Olgierdem Borchardtem i powierzenie Ewie W. Ostrowskiej przez pisarza swojej spuścizny literackiej.
Swoją karierę pisarską rozpoczęła książką wspomnieniową "Pod białą różą" wspominającą kapitana Borchardta.

</doc>
<doc id="1263302" url="https://pl.wikipedia.org/wiki?curid=1263302" title="Nicky Hunt">
Nicky Hunt

Nicholas Brett "Nicky" Hunt (ur. 3 września 1983 w Westhoughton, Wielki Manchester) – angielski piłkarz występujący na pozycji prawego obrońcy w Accrington Stanley.
Kariera klubowa.
Hunt jest wychowankiem Boltonu Wanderers. Zadebiutował 6 maja 2001 roku w zremisowanym 1:1 spotkaniu z Sheffield United. Był to jego jedyny występ w sezonie 2000/2001. Rok później nie wystąpił w żadnym meczu, zaś w sezonie 2002/2003 zagrał w dwóch spotkaniach Pucharu Anglii. Podstawowym piłkarzem Boltonu został w sezonie 2003/2004, kiedy to zagrał w 31 spotkaniach ligowych, strzelając jedną bramkę (7 lutego w meczu z Liverpoolem). W sezonie 2005/2006 doznał kontuzji nogi, która wykluczyła go z gry na dwa miesiące. 30 sierpnia 2007 roku podpisał nowy, czteroletni kontrakt z klubem, wiążący go z klubem do 2011 roku.
3 listopada 2008 roku został wypożyczony na miesiąc do Birmimgham City. Zadebiutował w ten sam dzień w przegranym 0:1 pojedynku z Coventry City. 8 grudnia jego okres wypożyczenia został przedłużony o kolejny miesiąc. Ostatecznie do Boltonu powrócił 30 grudnia. W tym czasie zagrał w 11 ligowych meczach.
W styczniu 2010 roku został wypożyczony na jeden miesiąc do Derby County. Poł roku później podpisał dwuletni kontrakt z klubem Bristol City.
Kariera reprezentacyjna.
W latach 2004–2005 grał w reprezentacji Anglii do lat 21, w której rozegrał 10 spotkań. Zadebiutował w niej w lutym 2004 roku w spotkaniu przeciwko Holandii.

</doc>
<doc id="1263304" url="https://pl.wikipedia.org/wiki?curid=1263304" title="Koenigsegg CCXR Edition">
Koenigsegg CCXR Edition

Koenigsegg CCXR Edition – hipersamochód skonstruowany przez szwedzką firmę Koenigsegg na podstawie modelu CCX. Różnicą, która czyni ten samochód jednym z najbardziej niekonwencjonalnych samochodów klasy supersport, jest przystosowanie potężnego, turbodoładowanego silnika 4.7L do spalania etanolu - E85 i E100. Zmiany te miały na celu ukazanie, że również samochód tej klasy może być przyjazny środowisku, jednak nieoczekiwanie nawet dla samych konstruktorów, wykorzystanie etanolu spowodowało wzrost mocy z 806 do 1032 KM. To sprawiło, że CCXR stał się pierwszym seryjnie produkowanym samochodem dopuszczonym do ruchu ulicznego, którego moc przekraczała 1000 KM. CCXR rozpędza się do 100 km/h w 2,9 sekundy, natomiast prędkość maksymalna tego ponad 1000-konnego bolidu to 417 km/h. Samochód wykonany jest z włókna węglowego.
W 2008 roku na salonie samochodowym w Genewie Koenigsegg zaprezentował specjalną edycję modeli CCX i CCXR. Wersje te cechowały przede wszystkim zmiany w aerodynamice nadwozia oraz wystroju wnętrza. Ten sam pozostał natomiast silnik. Cena limitowanej serii 6 samochodów CCXR Edition wynosiła 1,5 mln euro.

</doc>
<doc id="1263307" url="https://pl.wikipedia.org/wiki?curid=1263307" title="49. Międzynarodowy Festiwal Filmowy w Cannes">
49. Międzynarodowy Festiwal Filmowy w Cannes

49. Międzynarodowy Festiwal Filmowy w Cannes odbył się w dniach 9-20 maja 1996 roku. Imprezę otworzył pokaz francuskiego filmu "Śmieszność" w reżyserii Patrice'a Leconte'a. W konkursie głównym zaprezentowane zostały 22 filmy pochodzące z 15 różnych krajów.
Jury pod przewodnictwem amerykańskiego reżysera Francisa Forda Coppoli przyznało nagrodę główną festiwalu, Złotą Palmę, brytyjskiemu filmowi "Sekrety i kłamstwa" w reżyserii Mike'a Leigh. Drugą nagrodę w konkursie głównym, Grand Prix, przyznano duńskiemu obrazowi "Przełamując fale" w reżyserii Larsa von Triera.
Galę otwarcia i zamknięcia festiwalu prowadziła francuska aktorka Sabine Azéma.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Un Certain Regard".
Następujące filmy zostały wyświetlone na festiwalu w ramach sekcji "Un Certain Regard":

</doc>
<doc id="1263309" url="https://pl.wikipedia.org/wiki?curid=1263309" title="Analizator światła spolaryzowanego">
Analizator światła spolaryzowanego

Analizator światła spolaryzowanego jest to polaryzator o określonej, znanej płaszczyźnie polaryzacji. Umożliwia on wykrywanie polaryzacji światła i wyznaczanie płaszczyzny polaryzacji światła spolaryzowanego. W przyrządach wykorzystujących skręcenie płaszczyzny polaryzacji światła znajdują się dwa polaryzatory. Pierwszy polaryzuje światło, które przechodzi następnie przez substancję aktywną optycznie. Drugi polaryzator, czyli analizator pozwala wyznaczyć płaszczyznę polaryzacji światła po przejściu przez substancję aktywną optycznie. Porównanie obu płaszczyzn polaryzacji pozwala wyznaczyć kąt skręcenia płaszczyzny polaryzacji. Technika ta wykorzystywana jest m.in. w sacharymetrze i mikroskopie polaryzacyjnym.

</doc>
<doc id="1263317" url="https://pl.wikipedia.org/wiki?curid=1263317" title="Dyfrakcja elektronów niskiej energii">
Dyfrakcja elektronów niskiej energii

Dyfrakcja elektronów o niskiej energii, dyfrakcja elektronów niskoenergetycznych (używany jest skrótowiec LEED od (ang. "low-energy electron diffraction") – stosowana w celu określenia struktury powierzchni materiałów krystalicznych technika badawcza polegająca na bombardowaniu powierzchni skolimowaną wiązką elektronów o niskiej energii (20–200 eV) i obserwacji dyfrakcji elektronów na ekranie fluorescencyjnym.
W badaniu struktury krystalicznej używa się wiązki elektronów o energii od 10 do 1000 eV. Wiązka elektronów jest bardzo silnie rozpraszana przez badane ciało stałe, stąd głębokość penetracji nie przekracza kilku lub kilkunastu stałych sieciowych. Wynikiem tego jest ograniczenie zastosowania metody LEED tylko do badania wiązki odbitej. Informacje uzyskane z eksperymentu dotyczą jedynie struktury warstwy powierzchniowej materiału.
Eksperyment przeprowadza się w warunkach ultrawysokiej i czystej próżni, rzędu 10-9 mbar, niezbędnej do zachowania drogi swobodnej elektronów w całym układzie pomiarowym.

</doc>
<doc id="1263319" url="https://pl.wikipedia.org/wiki?curid=1263319" title="Wiktoria Pruska">
Wiktoria Pruska

Fryderyka Amalia Wilhelmina Wiktoria Hohenzollern (ur. 12 kwietnia 1866 w Neuen Palais, Poczdam, zm. 13 listopada 1929 w Bonn), księżniczka Prus, księżna Schaumburg-Lippe.
Księżniczka Fryderyka Amalia była drugą córką Fryderyka III Hohenzollerna (1831–1888), cesarza Niemiec i króla Prus, i jego żony, angielskiej księżniczki Wiktorii Koburg (1840–1901), córki królowej Wiktorii. Publicznie nazywano ją zawsze księżniczką Wiktorią, w rodzinie była nazywana Morettą lub Młodą Wiki.
Jak jej siostry, księżniczka Zofia i księżniczka Małgorzata, Wiktoria była oddana matce i obejmowała jej "angielskie" drogi. Jako młoda kobieta, Wiktoria zakochała się w księciu Aleksandrze Battenbergu, który został księciem Bułgarii jako Aleksander I. Jej rodzice chcieli, by para wzięła ślub, ale związkowi sprzeciwił się dziadek księżniczki cesarz Wilhelm I oraz jego kanclerz Otto von Bismarck, obawiali się, że jeśli Vicky poślubi Battenberga obrażą w ten sposób Rosję, którą irytowały działania Aleksandra w Księstwie Bułgarii.
Po wielu sporach i kłótniach, rodzice Wiktorii wycofali się i młoda księżniczka straciła wszelkie nadzieje na poślubienie ukochanego. Skończyło się na poślubieniu przez nią księcia Adolfa Schaumburg-Lippe 19 listopada 1890 roku. Małżeństwo było bezdzietne po wczesnym poronieniu w pierwszych miesiącach małżeństwa. Adolf zmarł w 1916 roku.
W czasie I wojny światowej Wiktoria teoretycznie była po niemieckiej stronie, jednak posiadała dużą sympatię do Wielkiej Brytanii. Po wojnie spotkała swojego kuzyna, Jerzego V, i wyraziła chęć ponownego zaprzyjaźnienia się. Jerzy powiedział, że nie spodziewa się, by było to możliwe przez wiele kolejnych lat.
19 listopada 1927 roku, Wiktoria poślubiła rosyjskiego uchodźcę, 35 lat od niej młodszego Aleksandra Żubkowa (25 września 1901 – 28 stycznia 1936). Vicky miała właśnie zamiar rozwieść się z Rosjaninem, kiedy zmarła 13 listopada 1929 roku na zapalenie płuc.

</doc>
<doc id="1263320" url="https://pl.wikipedia.org/wiki?curid=1263320" title="Ümit Karan">
Ümit Karan

Ümit Karan (ur. 1 października 1976 w Berlinie) – turecki piłkarz grający na pozycji napastnika. Posiada także obywatelstwo niemieckie.
Kariera klubowa.
Ümit Karan urodził się w rodzinie tureckich emigrantów w Berlinie. Piłkarską karierę rozpoczął jednak w ojczyźnie rodziców w drużynie Gençlerbirliği SK. W 1996 roku zadebiutował w pierwszej drużynie w rozgrywkach pierwszej ligi. W pierwszym składzie stołecznego klubu zaczął grać w kolejnym sezonie, jednak zaliczył tylko 2 trafienia. W sezonie 1998/1999 był już najlepszym strzelcem zespołu - strzelił 14 goli. W kolejnym zaliczył 18 trafień i był czwartym strzelcem ligi. W sezonie 2000/2001 zdobył 13 goli oraz zdobył z Gençlerbirliği Puchar Turcji.
Latem 2001 Karan przeszedł do Galatasaray SK. Już w tym samym sezonie wywalczył tytuł mistrza Turcji, swój pierwszy w karierze. Stworzył wówczas atak z innym reprezentantem kraju, Arifem Erdemem. W sezonie 2002/2003 był najlepszym strzelcem stambulskiego klubu (16 goli) i został z nim wicemistrzem Turcji. W kolejnych dwóch sezonach grał jednak w małej liczbie meczów, co było spowodowane kontuzjami. W tym czasie Galatasaray w lidze nie odniósł większych sukcesów poza zajęciem 3. miejsca w 2005 roku, ale zdobył krajowy puchar. W sezonie 2004/2005 przez pół roku Karan grał w Ankarasporze, ale już latem wrócił do „Galaty” i przebił się do pierwszej jedenastki. W kolejnych dwóch sezonach należał do najskuteczniejszych graczy ligi, zdobywając kolejno 17 bramek w sezonie 2005/2006 i 18 w sezonie 2006/2007. W 2006 roku przyczynił się do wywalczenia mistrzostwa kraju.
W 2009 roku Karan przeszedł do Eskişehirsporu, po tym jak stracił miejsce w składzie Galatasaray.
Kariera reprezentacyjna.
W reprezentacji Turcji Karan zadebiutował 4 września 1999 roku w wygranym 3:0 meczu z Irlandią Północną. Występował m.in. w eliminacjach do Euro 2000, Mistrzostw Świata 2002 i Euro 2008.
Ciekawostki.
11 lutego 2007 roku Galatasaray wygrało 4:0 z zespołem Manisaspor. Wszystkie bramki w tym meczu zdobył Ümit Karan.

</doc>
<doc id="1263321" url="https://pl.wikipedia.org/wiki?curid=1263321" title="Umit Karan">
Umit Karan



</doc>
<doc id="1263325" url="https://pl.wikipedia.org/wiki?curid=1263325" title="Poznaj moich Spartan">
Poznaj moich Spartan

Poznaj moich Spartan (ang. "Meet the Spartans") – amerykański film komediowy z 2008 roku, w reżyserii Jasona Friedberga i Aarona Seltzera. Światowa premiera filmu miała miejsce 24 stycznia 2008, a premiera w Polsce 4 kwietnia 2008 roku. W Canal+ film tłumaczono jako "Poznajcie moich Spartan" a czytał Stanisław Olejniczak.
Film jest parodią filmu "300".

</doc>
<doc id="1263326" url="https://pl.wikipedia.org/wiki?curid=1263326" title="Franz Xaver Wernz">
Franz Xaver Wernz

Franz Xaver Wernz SJ (ur. 4 grudnia 1842 w Rottweil, zm. 19 sierpnia 1914 w Rzymie) – niemiecki prezbiter katolicki, jezuita, 25. Przełożony Generalny Towarzystwa Jezusowego.
Ojciec Wernz był najstarszym z ośmiorga dzieci głęboko wierzących rodziców. Od wczesnych lat pragnął zostać jezuitą, być może pod wpływem uroku kościoła parafialnego w Rottweil, który przed kasatą należał do jezuitów i zawierał wiele śladów tez przynależności. Obrazy wielu świętych jezuitów, misje dawane przez jezuitów pomogły mu podjąć decyzję o wstąpieniu do zakonu. Nowicjat rozpoczął 5 grudnia 1857 w Gorheim koło Sigmaringen, a pierwsze śluby złożył 8 grudnia 1859 roku. W latach 1864-1868 i 1872-1873 był prefektem i nauczycielem w jezuickiej szkole "Stella Matutina" w Feldkirch, Austria. Studiował filozofię i teologię w Maria Laach i Akwizgranie. Podczas Kulturkampfu Otto von Bismarcka wygnano jezuitów z Niemiec. Wernz znalazł schronienie w kolegium jezuickim Ditton Hall w Lancashire w Anglii i ostatecznie, w 1881, osiadł w St. Bueno w Walii. Po rocznych prywatnych studiach został profesorem prawa kanonicznego w Ditton Hall i później w St. Bueno. Między 1882 a 1906 nauczał prawa kanonicznego na Uniwersytecie Gregoriańskim; ostatnie dwa lata będąc jego rektorem.
Po śmierci generała Luisa Martína, Wikariusz Generalny zwołał Kongregację na 31 sierpnia 1906, która jednak rozpoczęła się dzień później i trwała do 18 października. W trzecim głosowaniu, 8 września, 64-letni Franciszek Wernz został wybrany generałem.
Podczas swego generalatu promował duchowość ignacjańską, troszczył się o wzrost Towarzystwa w Ameryce Pn., gdzie powstawały nowe prowincje, domy i kolegia jezuitów. Kontynuował zapoczątkowane przez poprzednika Luisa Martína opracowywanie źródeł do historii jezuitów wydawane w serii "Monumenta Historica Societatis Jesu". Zachęcał do działalności pisarskiej i wydawniczej. Zainspirował powstanie periodyków wychodzących po dziś dzień: "Voces e Maria ad Lacum" przekształcony później w "Stimmen der Zeit" w Niemczech i "Przegląd Powszechny" w Polsce.
Jeden z jego ostatnich listów napisanych 25 grudnia 1913 do całego Towarzystwa dotyczył przypadającej w następnym roku setnej rocznicy przywrócenia Towarzystwa Jezusowego na świecie.
Wernz był generałem przez 7 lat i 11 miesięcy, od 8 września 1906 do śmierci 19 sierpnia 1914 roku. Zmarł na kilka godzin przed śmiercią papieża Piusa X i ok. 3 tyg. od wybuchu I Wojny światowej. Pochowany został w grobowcu jezuitów na Campo Verano.

</doc>
<doc id="1263338" url="https://pl.wikipedia.org/wiki?curid=1263338" title="Stachanowiec">
Stachanowiec



</doc>
<doc id="1263339" url="https://pl.wikipedia.org/wiki?curid=1263339" title="48. Międzynarodowy Festiwal Filmowy w Cannes">
48. Międzynarodowy Festiwal Filmowy w Cannes

48. Międzynarodowy Festiwal Filmowy w Cannes odbył się w dniach 17-28 maja 1995 roku. Imprezę otworzył pokaz francuskiego filmu "Miasto zaginionych dzieci" w reżyserii Marka Caro i Jean-Pierre'a Jeuneta. W konkursie głównym zaprezentowane zostały 24 filmy pochodzące z 14 różnych krajów.
Jury pod przewodnictwem francuskiej aktorki Jeanne Moreau przyznało nagrodę główną festiwalu, Złotą Palmę, jugosłowiańskiemu filmowi "Underground" w reżyserii Emira Kusturicy. Drugą nagrodę w konkursie głównym, Grand Prix, przyznano greckiemu obrazowi "Spojrzenie Odyseusza" w reżyserii Theo Angelopoulosa.
Galę otwarcia i zamknięcia festiwalu prowadziła francuska aktorka Carole Bouquet.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotą Palmę:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Un Certain Regard".
Następujące filmy zostały wyświetlone na festiwalu w ramach sekcji "Un Certain Regard":

</doc>
<doc id="1263341" url="https://pl.wikipedia.org/wiki?curid=1263341" title="Przodownik pracy">
Przodownik pracy

Przodownik pracy (potocznie: stachanowiec, ros. Ударник – "udarnik") – tytuł przyznawany w państwach bloku wschodniego pracownikom, którzy znacznie przekroczyli normy pracy przewidziane do wykonania. Konsekwencjami było podnoszenie norm pracy dla wszystkich pracowników bez podnoszenia wynagrodzeń za pracę.
Historia.
Początkowo pojęcie to przede wszystkim dotyczyło pracowników fizycznych, później je znacznie rozszerzono i taki tytuł mógł otrzymać inżynier często zgłaszający wnioski racjonalizatorskie (przodownik racjonalizacji), rolnik wprowadzający jako pierwszy w okolicy mechanizację i stawiający na produkcję wielkotowarową (przodownik mechanizacji).
Indywidualne współzawodnictwo pracy szybko rozciągnięto na poszczególne brygady i zmiany w jednym zakładzie, w obrębie jednostek terytorialnych, a nawet całego kraju. Aby można było porównywać osiągnięcia operowano procentami normy. W Polsce po październiku 1956 przodownictwo pracy przestano nadmiernie eksponować, chociaż w poszczególnych zakładach odgrywało ważną rolę chociażby jako wskaźnik wydajności i zaangażowania.
Wprowadzając do Polski współzawodnictwo pracy oraz tytuły przodowników, wzorowano się na radzieckich doświadczeniach, gdzie odpowiednikiem polskiego przodownika pracy był "stachanowiec". Termin ten, początkowo używany także w Polsce, wywodzi się od Aleksieja Stachanowa, górnika z Zagłębia Donieckiego, prekursora ruchu stachanowskiego. Wyścig pracy polegał na kilku- lub nawet kilkunastokrotnym przekraczaniu wyznaczonych norm (na przykład wydobycia surowców). Pierwszymi stachanowcami byli z reguły robotnicy kierujący się dobrymi intencjami.
Ruch ten był prezentowany jako przejaw osobistego zaangażowania robotników w budowę socjalizmu. Pośrednio był wykorzystywany do ciągłego podnoszenia norm wydajności wszystkim robotnikom. Bardzo często na uzyskiwany wynik pracować musiała cała brygada, a nawet cały zakład, co powodowało dezorganizację pracy w zakładzie i faktycznie ją spowalniało. Stopniowo regułą stawało się, że stachanowcem mógł zostać tylko działacz partyjny – o tym, kto będzie przodownikiem pracy, decydowały odpowiednie gremia partyjne. Powodowało to konflikt między aktywistami partyjnymi i robotnikami. Za rekord aktywista dostawał premię, a robotnicy podwyższenie norm. Typową sytuacją było naliczanie rezultatów pracy całej grupy (na przykład brygady) na konto rekordzisty.
Ruch stachanowski istniał we wszystkich państwach bloku wschodniego oraz w Chińskiej Republice Ludowej i Koreańskiej Republice Ludowo-Demokratycznej.
Przodownicy pracy w Polsce.
W Polsce rolę wzorca do naśladowania w stachanowskim stylu przyjął w 1947 górnik Wincenty Pstrowski. Innymi równie znanymi przodownikami pracy byli Stanisław Sołdek, traser stoczniowy, Wanda Gościmińska, włókniarka z Łodzi, górnicy Wiktor Markiefka, Bernard Bugdoł i Franciszek Apryas oraz murarz Piotr Ożański z Nowej Huty. Przodownicą pracy w latach 50. XX wieku była też Anna Walentynowicz.
Odznaki „Przodowników Pracy”.
30 czerwca 1949 wprowadzono jako odznaczenia resortowe Odznakę „Przodownik Pracy” jako stopień niższy i Odznakę „Zasłużony Przodownik Pracy” jako stopień wyższy, które 14 lutego 1974 przemianowano na Odznakę „Przodownik Pracy Socjalistycznej” (srebrną) i Odznakę „Zasłużony Przodownik Pracy Socjalistycznej” (złotą). Przyznawane były osobom, które osiągały przodujące wyniki w pracy zawodowej, podnosiły swoje kwalifikacje, cieszyły się uznaniem załogi i miały co najmniej trzyletni staż pracy w przypadku niższego stopnia, a w przypadku wyższego stopnia musieli spełniać te same warunki oraz posiadać poprzedni stopień od co najmniej pięciu lat. Odznaki zostały zniesione w 1982.

</doc>
<doc id="1263343" url="https://pl.wikipedia.org/wiki?curid=1263343" title="Ferdous">
Ferdous

Ferdous () – miasto w północno-wschodnim Iranie, w prowincji Chorasan Południowy.

</doc>
<doc id="1263345" url="https://pl.wikipedia.org/wiki?curid=1263345" title="The Head on the Door">
The Head on the Door

The Head on the Door – szósty studyjny album brytyjskiego zespołu The Cure wydany w 1985 roku.
Historia płyty.
Album został wydany po powrocie do The Cure Simona Gallupa i Porla Thompsona (Thompson miał pewien wkład w nagrywaniu "The Top", ale nie był wtedy oficjalnym członkiem zespołu). Jest to pierwsza płyta The Cure z perkusistą Borisem Williamsem, który skończył w tamtym czasie pracę z Thompson Twins. Specjalny gość, Ron Howe z Fools Dance, zagrał na saksofonie w piosence "A Night Like This".
Ponowne wydanie w 2006 roku.
Album został ponownie wydany 8 sierpnia 2006 roku w Stanach Zjednoczonych oraz 14 sierpnia tego samego roku w Wielkiej Brytanii. Został cyfrowo zremasterowany. Pierwszy dysk zawiera oryginalny album, natomiast drugi dysk zawiera dema (m.in. cztery b-side'y - "The Exploding Boy", "A Few Hours After This", "A Man Inside My Mouth" i "Stop Dead"), koncertowe nagrania oraz cztery niepublikowane wcześniej utwory. Wszystkie piosenki z oryginalnego albumu są zawarte na drugim dysku jako demo lub nagranie z koncertu.
Lista utworów.
Wszystkie piosenki napisane przez Roberta Smitha.
Notowania na listach muzycznych.
Album
Single

</doc>
<doc id="1263346" url="https://pl.wikipedia.org/wiki?curid=1263346" title="Centrum Przewodnictwa Tatrzańskiego">
Centrum Przewodnictwa Tatrzańskiego

Centrum Przewodnictwa Tatrzańskiego (CPT) – stowarzyszenie powstałe w marcu 1990 roku jako Centrum Przewodnictwa Tatrzańskiego PTTK-TPN. W 1999 r. zostało przekształcone w samodzielne Centrum Przewodnictwa Tatrzańskiego z siedzibą w Zakopanem. Jego zadaniem jest reprezentowanie przewodnictwa tatrzańskiego na zewnątrz i koordynacja wszystkich spraw z nim związanych.
Powstanie CPT było poprzedzone kilkoma próbami powołania nadrzędnej organizacji, skupiającej środowisko przewodników tatrzańskich. W 1969 roku powołana została Komisja Koordynacyjna Przewodników Tatrzańskich. Funkcję prezesa pełnił Witold Henryk Paryski. Komisja została jednak rozwiązana. Kolejna próba została podjęta w 1981 roku. Utworzono Radę Przewodnictwa Tatrzańskiego, która działała do 1990 roku. Pierwszym przewodniczącym był Tadeusz Aleksander Pawłowski.
Władzami Centrum jest Rada, w której skład wchodzi 11 delegatów poszczególnych kół przewodnickich. Spośród członków Rady wyłaniany jest Zarząd. Pierwszym prezesem 20 października 1990 r. został Jan Krupski. Obecnie (2014 r.) funkcję tę piastuje Krzysztof Kulesza, wiceprezesem jest Maciej Bielawski. Przewodniczącym komisji rewizyjnej jest Janusz Konieczniak.

</doc>
<doc id="1263349" url="https://pl.wikipedia.org/wiki?curid=1263349" title="Przeglądanie w kartach">
Przeglądanie w kartach



</doc>
<doc id="1263350" url="https://pl.wikipedia.org/wiki?curid=1263350" title="Zamek książąt mazowieckich w Płocku">
Zamek książąt mazowieckich w Płocku

Zamek książąt mazowieckich w Płocku – wzniesiony na początku XIV wieku przez Bolesława II mazowieckiego i rozbudowany przez Kazimierza Wielkiego. Do 1495 roku siedziba książąt mazowieckich.
W drugiej połowie XVI wieku zamek królewski położony w powiecie płockim województwa płockiego.
Badania archeologiczne na Wzgórzu Tumskim w Płocku potwierdzają obecność osadnictwa pod koniec X wieku. Za lokalizacją grodu w tym miejscu przemawiało dogodne usytuowanie na skrzyżowaniu szlaków handlowych, również ukształtowanie i znaczne wypiętrzenie skarpy wiślanej (ponad 40 m nad lustro wody). Gród miał umocnienia drewniano-ziemne a wały miały konstrukcję skrzyniowo-przekładkową, a jego wzrost znaczenia przypuszczalnie doprowadził do upadku gród w Proboszczewicach. Rozbudowa grodu miała miejsce pod koniec XI wieku za panowania Władysława Hermana, gdy powstała na jego terenie romańska katedra. W 1 połowie XII wieku zastąpiła ją katedra zbudowana przez biskupa Aleksandra z Malonne. Po zniszczeniu grodu przez Litwinów w 1262 roku, odbudował go Bolesław Pobożny.
W 2 połowie XIII wieku Bolesław Pobożny lub Bolesław II mazowiecki zbudował na terenie drewniano-ziemnego grodu kamienną wieżę-donżon, której pozostałości znajdują się pod Wieżą Zegarową (dawniej kamienna wieża była błędnie uznawana za relikt zabudowy z czasów Władysława Hermana). Nie jest wykluczone, że już w czasach Bolesława II (zm. 1313) zbudowano Wieżę Szlachecką i Wieżę Zegarową i łączący je mur. W lipcu 1327 roku miasto i być może zamek zajął Władysław Łokietek, a w 1329 roku przed wojskami czeskimi i krzyżackimi bronił się w zamku książę Wacław. W XIV wieku król Kazimierz Wielki wzmocnił zamek budując drugi mur obronny, dostosowany kształtem do nieregularnego wzgórza. Po rozbudowie zamek w Płocku był Ważniejsza część zamku – reprezentacyjna – określana była jako "castrum". W obrębie murów znajdował się dom mieszkalny władcy, jednak do tej pory nie odkryto jego pozostałości. Wieża Szlachecka (nazywana początkowo Wielką lub Wysoką), przez którą prowadziła po moście zwodzonym brama do zamku, pierwotnie była wyższa, ale została obniżona w 1796 roku. W wieży tej mieściło się też więzienie.
Wieża Zegarowa została zbudowana na murach wcześniejszej kamiennej wieży mieszkalnej. Wieża ta została nadbudowana niedługo przed 1492 rokiem w celu umieszczenia w niej dzwonów katedralnych i wtedy też dodano do niej nową kondygnację z wieżyczkami, oraz nieco później, w połowie XVI wieku, murowany aneks na klatkę schodową ze szczytem i zegarem, od której otrzymała nazwę. Barokowy hełm wieża otrzymała w latach 1723–1735. Oprócz bramy do zamku można było dostać się przez dwie furty, od strony Wisły i obok katedry.
Zamek był rezydencją książąt mazowieckich do 1495 roku, gdy po śmierci Janusza II wszedł w skład dóbr objętych przez polskiego króla Jana I Olbrachta, który przybył na zamek w sierpniu. W 1509 i 1517 roku Zygmunt I Stary polecił staroście wyremontować zamek, co komisja królewska skontrolowała w 1530 roku potwierdzając dobry stan zespołu zamkowego. W 1532 południowa część zamku ze stojącym w międzymurzu budynkiem mieszkalnym wykorzystywanym przez władców uległa częściowemu zniszczeniu w wyniku obsunięcia się skarpy podmytej przez Wisłę. W 1538 król Zygmunt Stary przekazał północno-zachodnią część zamku na potrzeby opactwa benedyktynów. Powstały w tym miejscu kościół św. Wojciecha i barokowy zespół budynków konwentu w znacznym stopniu zmienił wygląd zamku. Nowy wjazd na zamek umieszczono obok dawnej bramy od strony zachodniej i prowadził on przez most wspierający się na pięciu murowanych filarach. W 1552 roku na jeden dzień na zamek przybył król Zygmunt August i w tym samym roku przebywała na nim z córkami królowa Bona. Czterokrotnie na zamku przebywał Zygmunt III Waza.
Zamek został uszkodzona podczas potopu szwedzkiego w latach 1655–1660 i ponownie podczas III wojny północnej w 1705 roku podczas szturmu wojsk rosyjskich na broniący się w nim szwedzki garnizon. Po tych wydarzeniach, na przełomie XVIII i XIX wieku, rozebrano zewnętrzne mury, które na skutek rozwoju technik oblężniczych straciły swoją wartość obronną. Zamek był wykorzystywany przez klasztor do 1866 roku.
W 1973 roku zamek udostępniono do zwiedzania. Dawna siedziba książąt mazowieckich jest wpisana do rejestru zabytków wraz z budynkami dawnego opactwa benedyktyńskiego.

</doc>
<doc id="1263351" url="https://pl.wikipedia.org/wiki?curid=1263351" title="Karta (GUI)">
Karta (GUI)

Karta (ang. "tab") – element GUI (widżet), który umożliwia otwarcie większej ilości dokumentów oraz paneli w pojedynczym oknie i nawigację pomiędzy nimi.
Zastosowanie.
Karty są stosowane przede wszystkim do konfiguracji programów – zwłaszcza w systemie Microsoft Windows, gdzie kolejne grupy opcji można konfigurować w kolejnych kartach. W silniej rozbudowanych programach lepsza może okazać się struktura drzewiasta, ze względu na podział kategorii konfiguracji na kolejne podkategorie.
Przeglądnie w kartach jest stosowane również w nowoczesnych przeglądarkach internetowych, które umożliwiają otwieranie kolejnych stron internetowych w nowych kartach. Przyspiesza to otwieranie takiej strony ze względu na brak konieczności tworzenia całego interfejsu użytkownika, czyli pasków, menu itp.
Podobnie niektóre edytory tekstu (szczególnie te przeznaczone dla różnego rodzaju programistów) umożliwiają otwieranie różnych plików w wielu kartach, co ułatwia poruszanie się między nimi i tym samym jednoczesną edycję wielu plików.
Zalety.
Karty w GUI są komputerową alternatywą fizycznego przekładania i wyszukiwania określonych kart (np. pacjentów) w papierowym katalogu, gdzie pewne karty zaopatrzone były wystający ponad inne występ, z wypisaną tam nazwą (np. pierwszą literą grupy nazwisk). Ze względu na tę analogię, karty w GUI są w języku polskim czasem określane jako zakładki, choć nazwa ta w informatyce jest częściej używana w innym znaczeniu.
Zastosowanie kart ogranicza i porządkuje menu a przez to ułatwia zapamiętywanie i odnajdywanie potrzebnych opcji. Znacznie wygodniej jest otworzyć jedno okno tematyczne z kilkoma kartami niż kilkanaście okien dotyczących jednej sprawy. Karty są bardzo dobrym sposobem na zmieszczenie dużej liczby elementów na małej powierzchni okna, jeśli tylko można je sensownie pogrupować (użycie zakładek nie jest konieczne do grupowania, ponieważ grupowanie można zorganizować za pomocą ramek z etykietą). Jest to znacznie lepsze rozwiązanie od stosowanego w niektórych aplikacjach dynamicznego tworzenia okien z układem wybieranym z listy rozwijalnej, które to rozwiązanie jest nie akceptowane przez użytkowników ze względu na nieintuicyjną obsługę.
Mechanizm działania.
Karta jest formą widżetu pojemnikowego składającego się z uchwytu karty i powierzchni do wyświetlania następnych widżetów. Widżet kart zawiera najmniej dwie karty. Wszystkie karty widżetu kart współdzielą powierzchnię wyświetlania, z tym że każda karta dysponuje własnym zestawem opcji (widżety w różnej postaci graficznej), natomiast na powierzchni wyświetlania są pokazywane widżety tylko tej karty, która jest aktywna. Po kliknięciu na nieaktywną kartę następuje najpierw dezaktywacja aktywnej karty i wycofanie widżetów należących do niej, a następnie uaktywnienie nowo wybranej karty i upakowanie jej widżetów na wspólnej powierzchni wyświetlania.
Biblioteki IDE (np. Eclipse, ActiveHDL) pozwalają na obsługę kart na różnych poziomach dostępu. Najprostszą metodą użycia widżetu kart jest dostanie się do jego wnętrza określonej karty i umieszczenie w nim widżetów kontrolnych. W takim przypadku przełączanie powierzchni wyświetlania będzie się odbywało wyłącznie automatycznie, bez konieczności programowania jakiejkolwiek dodatkowej akcji. Inną możliwością jest zaprogramowanie akcji na zdarzenie kliknięcia określonej karty, czy też nawet lepiej ich aktywacji i dezaktywacji. Kart można bowiem używać w oderwaniu od powierzchni wyświetlania i traktować je jako pasek z przełącznikami. Często możemy też spotkać dynamiczny układ kart, czyli tworzenie ich na bieżąco w razie potrzeb, takie mogą być zaopatrzone w ikonkę zamykania zasobu przypisanego do danej karty.

</doc>
<doc id="1263354" url="https://pl.wikipedia.org/wiki?curid=1263354" title="Given Up">
Given Up

Given Up – czwarty singel zespołu Linkin Park z albumu "Minutes to Midnight". Wydany w Wielkiej Brytanii 17 lutego 2008 r. (do pobierania w wersji elektronicznej) oraz w marcu 2008 na świecie (jako CD-singel).

</doc>
<doc id="1263364" url="https://pl.wikipedia.org/wiki?curid=1263364" title="Reset">
Reset



</doc>
<doc id="1263369" url="https://pl.wikipedia.org/wiki?curid=1263369" title="Sarcodon scabrosus">
Sarcodon scabrosus



</doc>
<doc id="1263370" url="https://pl.wikipedia.org/wiki?curid=1263370" title="Andrzej Karol Teisseyre">
Andrzej Karol Teisseyre

Andrzej Karol Teisseyre (ur. 11 listopada 1938 we Lwowie, zm. 30 listopada 1991 we Wrocławiu) – polski geolog, profesor Uniwersytetu Wrocławskiego.
Głównymi tematami badawczymi Andrzeja Teisseyre był dolny karbon w Sudetach, zwłaszcza sedymentologia tego oddziału oraz współczesne i kopalne systemy rzeczne w górach.
Życiorys.
Syn profesora Henryka Teisseyre. Od 1957 studiował geologię w Instytucie Nauk Geologicznych Uniwersytetu Wrocławskiego, którą ukończył w 1963. Po studiach pracował we wrocławskim Zakładzie Nauk Geologicznych PAN, gdzie w 1967 uzyskał doktorat na podstawie pracy "Charakterystyka sedymentologiczna najniższego kulmu lądowego w północnej części niecki śródsudeckiej". W 1976 zrobił habilitację na Uniwersytecie Jagiellońskim i od tego roku został wykładowcą w swej macierzystej uczelni wrocławskiej. Członek Polskiego Towarzystwa Geologicznego. Pochowany na Cmentarzu Grabiszyńskim we Wrocławiu.

</doc>
<doc id="1263372" url="https://pl.wikipedia.org/wiki?curid=1263372" title="Herb Surinamu">
Herb Surinamu

Herb Surinamu został przyjęty 25 listopada 1975 roku. Na herbie przedstawiono statek żaglowy (symbolizujący przeszłość kolonialną Surinamu) oraz palmę królewską (symbolizującą teraźniejszość). W jego centralnej części, na zielonym tle znajduje się gwiazda pięcioramienna, symbolizująca pięć kontynentów, z których pochodzą mieszkańcy Surinamu (Afryka, Ameryka, Australia, Azja i Europa). Na dole znajduje się dewiza: "Justitia – Pietas – Fides" (z łac. "Sprawiedliwość – Pobożność – Lojalność").

</doc>
<doc id="1263374" url="https://pl.wikipedia.org/wiki?curid=1263374" title="Władysław Krasnowiecki">
Władysław Krasnowiecki

Władysław Krasnowiecki (ur. 4 stycznia 1900 w Krakowie, zm. 14 lutego 1983 w Warszawie) – polski aktor teatralny i filmowy, reżyser teatralny, pedagog. Budowniczy Polski Ludowej.
Życiorys.
W 1921 ukończył Miejską Szkołę Dramatyczną w Krakowie, a w 1928 zdał reżyserski egzamin eksternistyczny. W dwudziestoleciu międzywojennym był związany ze scenami Teatru im. Juliusza Słowackiego w Krakowie (1918–1922, 1923–1925 i 1928–1930) oraz Teatru Narodowego w Warszawie. Gościnnie również na innych scenach, np. w sezonie 1937/1938 wyreżyserował „Kobietę bez skazy” G. Zapolskiej w Teatrze Kameralnym.
W okresie radzieckiej okupacji Lwowa kandydował w wyborach do Zgromadzeń Ludowych Zachodniej Ukrainy i Zachodniej Białorusi w 1939 roku. W grudniu 1940 roku był członkiem komisji wyborczej do rad delegatów pracujących. W czasie II wojny światowej przebywał w ZSRR, gdzie wstąpił do Związku Patriotów Polskich. Kierował frontowym teatrem Armii Polskiej w ZSRR, który w 1944 został przekształcony w Teatr Wojska Polskiego.
Po wojnie był dyrektorem naczelnym i artystycznym w Teatrze Narodowym (1949–1951). W latach 1946–1947 i w 1949 był wykładowcą Państwowej Wyższej Szkoły Teatralnej w Warszawie, w latach 1963–1967 prorektorem, a w latach 1955–1957 i 1967–1970 rektorem tej uczelni. W latach 1965–1970 pełnił funkcję prezesa SPATiF–ZASP.
Występował również w Teatrze Telewizji, m.in. w "Graczach" Mikołaja Gogola w reż. Stanisława Bielińskiego (1959), w "Balu Manekinów" Brunona Jasieńskiego w reż. Zygmunta Hübnera (1961), w "Annie Kareninie" Lwa Tołstoja w reż. Adama Hanuszkiewicza (1961), w "Pierwszym dniu wolności" Leona Kruczkowskiego w reż. Adam Hanuszkiewicza (1963), w "Wiele hałasu o nic" Williama Szekspira w reż. Ludwika René (1964), w "Odprawie posłów greckich" Jana Kochanowskiego w reż. Ludwika René (1966), w "Śmierci komiwojażera" Arthura Millera w reż. Janusza Warmińskiego (1967) oraz w "Panu Tadeuszu" Adama Mickiewicza w reż. Adama Hanuszkiewicza (1970–1971) i w spektaklu "Warszawianka" Stanisława Wyspiańskiego w reż. Andrzeja Łapickiego (1978).
Został pochowany na cmentarzu Wojskowym na Powązkach w Warszawie (kwatera A 32-tuje-19).

</doc>
<doc id="1263376" url="https://pl.wikipedia.org/wiki?curid=1263376" title="The Flying Club Cup">
The Flying Club Cup

The Flying Club Cup to drugi album wydany przez Beirut. Na iTunes pojawił się 9 września 2007, a oficjalnie został wydany przez 4AD 9 października w tym samym roku. Album przeciekł do internetu 26 sierpnia 2007.
O albumie.
Według uwag na koncercie Beirutu na "The Society for Ethical Culture" w Nowym Jorku 24 września 2007 roku, każda piosenka związana jest z innym francuskim miastem. Kilka piosenek z albumu było granych na trasie koncertowej.
Lista utworów.
Wszystkie piosenki napisane przez Zacha Condona, wyjątki oznaczono.
Wideo.
Cały album został sfilmowany przez La Blogothèque w Brooklynie. Każda ze ścieżek została sfilmowana jako Take Away Show, wszystkie dostępne są na stronie albumu flyingclubcup.com
Okładka.
Zdjęcia na okładce to prawdopodobnie Guaymas w Sonorze około roku 1930.

</doc>
<doc id="1263380" url="https://pl.wikipedia.org/wiki?curid=1263380" title="Hrabstwo Clay (Kansas)">
Hrabstwo Clay (Kansas)

Hrabstwo Clay (ang. "Clay County") – hrabstwo w Stanach Zjednoczonych, w stanie Kansas. Według danych z 2006 roku hrabstwo miało 8625 mieszkańców. Nazwa Hrabstwa pochodzi od Henry`ego Clay`a. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1263381" url="https://pl.wikipedia.org/wiki?curid=1263381" title="Ożarów Cementownia">
Ożarów Cementownia

Ożarów Cementownia – stacja techniczna położona we wsi Ługi, w województwie świętokrzyskim, w Polsce. Od stacji istnieje towarowe rozgałęzienie do stacji towarowej Cementownia Ożarów należącej do firmy Cement Ożarów SA.

</doc>
<doc id="1263386" url="https://pl.wikipedia.org/wiki?curid=1263386" title="Teresa Iżewska">
Teresa Iżewska

Teresa Iżewska (ur. 8 kwietnia 1933 w Warszawie, zm. 26 sierpnia 1982 w Gdańsku) – polska aktorka filmowa i teatralna.
Życiorys.
W 1952 roku rozpoczęła studia na Uniwersytecie Warszawskim na wydziale matematyki, fizyki i chemii, jednak ich nie ukończyła. W 1957 ukończyła studia na Wydziale Aktorskim w warszawskiej Państwowej Wyższej Szkole Teatralnej. W latach 1958–1963 występowała w Teatrze Dramatycznym we Wrocławiu, a następnie w latach 1963–1964 w Teatrze Ludowym w Krakowie. Od roku 1964 była związana z gdańskim Teatrem Wybrzeże.
Zadebiutowała w filmie Andrzeja Wajdy "Kanał" z 1957 roku. Za rolę Stokrotki otrzymała nominację do nagrody BAFTY za najlepszy debiut filmowy w roku 1959. Na 10. MFF w Cannes zdobyła duże zainteresowanie, które przełożyło się na zaproszenia do występów za granicą. Jej niefortunna wypowiedź na temat niskich zarobków polskich aktorów sprawiła, że władze PRL nie dawały jej już zgody na wyjazd. Grywała w polskich filmach, często role uwodzicielek i kusicielek. 
Zmarła śmiercią tragiczną 26 sierpnia 1982. Przyczyną zgonu było prawdopodobnie samobójstwo.
Życie osobiste.
Była trzykrotnie zamężna – ze śpiewakiem Andrzejem Winciorem, reżyserem Piotrem Paradowskim i aktorem Zbigniewem Grochalem. Jej ostatnim partnerem był Janusz Burza. Z pierwszego związku miała córkę (Ewę Zabawę-Dmitruk).

</doc>
<doc id="1263390" url="https://pl.wikipedia.org/wiki?curid=1263390" title="Synagoga w Nowym Sączu (ul. Jagiellońska 50)">
Synagoga w Nowym Sączu (ul. Jagiellońska 50)

Synagoga w Nowym Sączu – prywatny dom modlitwy znajdujący się w Nowym Sączu, przy ulicy Jagiellońskiej 50.
Synagoga została zbudowana na przełomie XIX i XX wieku. Był to pierwotnie drewniany budynek tynkowany na słomie. Podczas II wojny światowej hitlerowcy zdewastowali synagogę. Od czasu zakończenia wojny wykorzystywana jest do innych celów. Drewniana konstrukcja została rozebrana i zastąpiona murowaną.
Do dnia dzisiejszego z oryginalnych elementów modlitewni zachował się jedynie ruchomy fragment dachu, który w okresie święta Sukkot uchylano za pomocą specjalnego kołowrotu. Od pewnego czasu nie jest już podnoszony z powodu jego uszkodzonej konstrukcji i braku korby.

</doc>
<doc id="1263392" url="https://pl.wikipedia.org/wiki?curid=1263392" title="Port lotniczy Asmara">
Port lotniczy Asmara

Port lotniczy Asmara (IATA: ASM, ICAO: HHAS) – międzynarodowy port lotniczy położony w Asmarze. Jest największym portem lotniczym w Erytrei.

</doc>
<doc id="1263394" url="https://pl.wikipedia.org/wiki?curid=1263394" title="Paul Hogan">
Paul Hogan

Paul Hogan (ur. 8 października 1939 w Lightning Ridge) − australijski aktor i scenarzysta filmowy, zdobywca Złotego Globu. Najbardziej znany z roli Micka Dundee z serii filmów "Krokodyl Dundee".

</doc>
<doc id="1263399" url="https://pl.wikipedia.org/wiki?curid=1263399" title="Pistolet Caracal">
Pistolet Caracal

Caracal – pistolet samopowtarzalny kalibru 9 x 19 mm Parabellum produkowany przez Caracal International ze Zjednoczonych Emiratów Arabskich na miejscu oraz przez oddział w Niemczech. 
Pistolet jest produkowany w kilku wersjach:

</doc>
<doc id="1263409" url="https://pl.wikipedia.org/wiki?curid=1263409" title="Sarcodon joeides">
Sarcodon joeides



</doc>
<doc id="1263410" url="https://pl.wikipedia.org/wiki?curid=1263410" title="1 Ciechanowski Pułk Artylerii im. Marszałka Józefa Piłsudskiego">
1 Ciechanowski Pułk Artylerii im. Marszałka Józefa Piłsudskiego



</doc>
<doc id="1263411" url="https://pl.wikipedia.org/wiki?curid=1263411" title="Fordonia leucobalia">
Fordonia leucobalia



</doc>
<doc id="1263412" url="https://pl.wikipedia.org/wiki?curid=1263412" title="Ludwik Kasendra">
Ludwik Kasendra

Ludwik Kasendra (ur. 22 sierpnia 1920 w Warszawie, zm. 22 lipca 1991 w Łodzi) – polski aktor filmowy i teatralny. Został pochowany na cmentarzu Bródnowskim (kwatera 54E-1-4).

</doc>
<doc id="1263413" url="https://pl.wikipedia.org/wiki?curid=1263413" title="Braathens Regional Aviation">
Braathens Regional Aviation

Braathens Regional Aviation – szwedzka linia lotnicza z siedzibą w Malmö. Głównym węzłem jest Port lotniczy Malmö-Sturup.
Połączenia.
Stan na styczeń 2008:

</doc>
<doc id="1263415" url="https://pl.wikipedia.org/wiki?curid=1263415" title="Georg Adam von Martinitz">
Georg Adam von Martinitz

Georg Adam von Martinitz (ur. 1645, zm. 24 lipca 1714 w Pradze) – austriacki dyplomata.
W roku 1682 objeżdżał włoskie dwory szukając pomocy przeciw Turkom. Na jego wezwanie odpowiedział wówczas papież Innocenty IX.
W roku 1707 eskortowany przez gen. von Dauna, wyruszył do Neapolu, by zostać tam wicekrólem (VII-X 1707) w imieniu króla Neapolu Karola IV (cesarz Karol VI Habsburg). Po jego wyjeździe wicekrólem został gen. Philipp Wirich von Daun. Martinitz zmarł w 1714 roku w Pradze.

</doc>
<doc id="1263421" url="https://pl.wikipedia.org/wiki?curid=1263421" title="Szkło dichroiczne">
Szkło dichroiczne

Szkło dichroiczne jest to szkło, na które w próżni, za pomocą działa elektronowego, nałożono tlenki metali (złota, srebra, tytanu, chromu, aluminium, cyrkonu, magnezu i krzemu) w postaci wielu cienkich warstw. Warstwy te mają grubość łącznie około 700 nm. Termin dichroiczne oznacza grę dwóch kolorów, tzn. szkło takie, przepuszczając dany kolor, odbija jego barwę dopełniającą. Dzięki nałożeniu 30-50 warstw widziany kolor jest różny w zależności od kąta patrzenia i padania światła. To, co widzimy, to interferencja światła odbitego od tych warstw, które same w sobie nie mają koloru. Efekt ten nosi nazwę iryzacji.
Historia.
Szkło dichroiczne zostało opracowane przez NASA w celu zastosowania w lustrach satelitów. W 1976 roku pracownicy tej agencji zdali sobie sprawę z artystycznego potencjału tego szkła i zaczęli je sprzedawać po zawrotnej, jak na tamte czasy, cenie 25 dolarów za cal kwadratowy. Obecnie cena tego materiału to około 2 USD za cal kwadratowy. Szkło dichroiczne znajduje zastosowanie przy wyrobie oświetlenia, światłowodów, laserów, okularów przeciwsłonecznych, witraży oraz jako filtry w fotografii. Jego odporność na czynniki atmosferyczne i ścieranie oraz nigdy nieblaknące kolory czynią je doskonałym materiałem do zdobienia ścian, fontann, okien dachowych itp.
Zastosowanie w sztuce.
Wiele (czasami kilkadziesiąt) warstw szkła dichroicznego stapia się w temperaturze około 900 stopni Celsjusza z warstwami zwykłego szkła. Niektóre długości fal świetlnych są przepuszczane, inne odbijane, co powoduje grę barw. Rezultatu nigdy nie da się idealnie powtórzyć, dzięki czemu każdy wyrób jest jedyny w swoim rodzaju. Wytworzone w ten sposób kamienie czasami przypominają – używany również w biżuterii – ammolit.

</doc>
<doc id="1263422" url="https://pl.wikipedia.org/wiki?curid=1263422" title="Dichroiczne">
Dichroiczne



</doc>
<doc id="1263429" url="https://pl.wikipedia.org/wiki?curid=1263429" title="Marek Martynowski">
Marek Martynowski

Marek Eryk Martynowski (ur. 2 sierpnia 1970 w Płocku) – polski polityk i samorządowiec, w 2007 pierwszy wicewojewoda mazowiecki, od 2011 senator VIII, IX i X kadencji. Przewodniczący grupy senatorów klubu parlamentarnego Prawa i Sprawiedliwości.
Życiorys.
W 2002 ukończył studia ekonomiczne na Politechnice Radomskiej. Pracę zawodową zaczynał w Banku Pekao, potem zatrudniony w Wojewódzkim Ośrodku Ruchu Drogowego jako zastępca dyrektora.
Został przewodniczącym Płockiego Klubu „Gazety Polskiej”. Objął stanowisko przewodniczącego płockich struktur Prawa i Sprawiedliwości, a także członka rady politycznej.
W 2004 bez powodzenia kandydował z ramienia Prawa i Sprawiedliwości do Parlamentu Europejskiego. W 2006 wystartował z list PiS w wyborach samorządowych do sejmiku mazowieckiego. Zdobył mandat radnego, uzyskując ponad 12 tys. głosów. Zasiadał w komisjach infrastruktury, polityki społecznej i komisji rewizyjnej.
19 kwietnia 2007 powołany na I wicewojewodę mazowieckiego, zrzekł się mandatu radnego. Jako wicewojewoda odpowiadał m.in. za sprawy wojewódzkiej infrastruktury, fundusze europejskie, ochronę środowiska. Odwołany 13 listopada 2007 przez premiera Jarosława Kaczyńskiego na własną prośbę. Wcześniej w tym samym roku kandydował bez powodzenia z list PiS w wyborach parlamentarnych do Senatu.
W wyborach samorządowych w 2010 został ponownie wybrany do sejmiku z listy PiS, uzyskując ponad 18 tys. głosów. Został członkiem komisji infrastruktury, ochrony środowiska oraz budżetu i finansów. W wyborach w 2011 uzyskał mandat senatorski w okręgu nr 38. W wyborach samorządowych w 2014 kandydował na prezydenta Płocka, zajmując 2. miejsce (wybory w I turze wygrał ubiegający się o reelekcję Andrzej Nowakowski z PO).
W 2015 został natomiast ponownie wybrany na senatora (dostał 80 133 głosów). W Senacie IX kadencji został przewodniczącym grupy senatorów klubu parlamentarnego Prawa i Sprawiedliwości. W 2019 z powodzeniem ubiegał się o senacką reelekcję, otrzymując 115 800 głosów. Utrzymał także funkcję przewodniczącego grupy senackiej KP PiS, z której zrezygnował w lipcu 2021. Powrócił na nią jeszcze w tym samym miesiącu.

</doc>
<doc id="1263430" url="https://pl.wikipedia.org/wiki?curid=1263430" title="Louis-François Lejeune">
Louis-François Lejeune

Louis-François Lejeune (ur. 3 lutego 1775, zm. 29 lutego 1848) – francuski baron, generał, malarz i litograf.
Życiorys.
Urodził się w Wersalu, rozpoczął studia w paryskiej Akademii Sztuk Pięknych, lecz w 1802 roku zgłosił się na ochotnika do wojska. Służył w oficerskim korpusie inżynierów, w latach 1800–1812 był adiutantem marszałka Berthiera. Brał udział w wielu kampaniach, m.in. pod Marengo i Wagram; po bitwie pod Borodino awansował na stopień generała brygady. W 1810 roku dostał się do hiszpańskiej niewoli, w pamiętnikach twierdził, że przeżył próbę rozstrzelania. Przekazany Anglikom Lejeune uciekł z Anglii do Francji (nie dotrzymał oficerskiego słowa honoru, którym gwarantował, że nie będzie próbował opuszczać Anglii), i w lipcu 1811 roku powrócił do służby. Był szefem sztabu I korpusu Davouta, gdy samowolnie opuścił armię, został aresztowany i oskarżony o dezercję. Wkrótce uwolniony od zarzutów, pełnił funkcję szefa sztabu XII korpusu Oudinota. Po odniesieniu ciężkich obrażeń w bitwie pod Hanau podał się do dymisji. W stanie spoczynku został dyrektorem École des Beaux-Arts w Paryżu i kustoszem muzeum w Tuluzie. Był kawalerem Legii Honorowej i orderu św. Ludwika.
Lejeune malował portrety i sceny batalistyczne. Jego obrazy nie cieszyły się długo powodzeniem, jednak bogactwo szczegółów i fakt, że namalował je bezpośredni świadek przedstawianych wydarzeń, podnoszą ich wartość historyczną. W muzeum w Wersalu poświęcono im osobną salę. Jego najpopularniejsze prace to "Przejście przez Ren w 1795", "Bitwa po Piramidami", "Bitwa pod Moskwą" i "Bitwa pod Somosierrą".
Generał Lejeune jest uważany za prekursora litografii we Francji. W 1806 roku poznał w Monachium wynalazcę litografii Alojza Senefeldera i później stał się popularyzatorem tej nowej techniki druku. W latach 1895–1896 opublikowano jego pamiętniki z okresu 1792–1813.

</doc>
<doc id="1263434" url="https://pl.wikipedia.org/wiki?curid=1263434" title="Muzeum Regionalne w Słupcy">
Muzeum Regionalne w Słupcy

Muzeum Regionalne w Słupcy, muzeum w Słupcy, założone w 1975, dokumentuje historię miasta i powiatu słupeckiego.
Historia muzeum.
Starania w kierunku utworzenia muzeum regionalnego w Słupcy datuje się jeszcze na okres międzywojenny, kiedy to burmistrz Tadeusz Parys za zgodą rady miejskiej zainicjował poszukiwania pamiątek i przedmiotów związanych z historią miasta i regionu. Jednak faktyczne podwaliny pod zaistnienie muzeum położyła wystawa, zorganizowana z inicjatywy słupeckiego Liceum Ogólnokształcącego, a zatytułowana "Słupca w dawnych wiekach". Po wielu apelach, kierowanych do włodarzy miasta przez zwiedzających, zamieniono ją w Muzeum Regionalne. Ostatecznie, staraniem Wojciecha Sypniewskiego muzeum otwarto w 1975 roku w budynku na słupeckim rynku, pod nr 18. Nadzór nad muzeum sprawowało początkowo Muzeum Narodowe w Poznaniu, a po utworzeniu województwa konińskiego Muzeum Okręgowe w Koninie.
Eksponaty.
Wśród eksponatów zgromadzonych przez słupeckie muzeum znajdują się zabytki etnograficzne, insygnia władzy wójtowskiej, militaria z okresu powstań narodowych, a także dokumenty cechowe i prehistoryczne urny.
Muzeum organizuje także wystawy malarskie oraz ekspozycje czasowe, a ponadto czynnie uczestniczy w życiu kulturalnym miasta.

</doc>
<doc id="1263440" url="https://pl.wikipedia.org/wiki?curid=1263440" title="Ortrand">
Ortrand

Ortrand – miasto we wschodnich Niemczech w kraju związkowym Brandenburgia, w powiecie Oberspreewald-Lausitz, siedziba urzędu Ortrand. Położone na Łużycach. W 2014 r. miasto liczyło 2164 mieszkańców. Najbardziej na południe położona gmina kraju związkowego.
Historia.
W latach 1697–1706 i 1709–1763 miasto leżało w granicach unijnego państwa polsko-saskiego. Pamiątką po tym okresie jest dystansowy słup pocztowy z herbami Polski i Saksonii postawiony za panowania króla Augusta II Mocnego. W 1806 miasto zostało częścią Królestwa Saksonii, połączonego w latach 1807–1815 unią z Księstwem Warszawskim. Na mocy postanowień kongresu wiedeńskiego przyłączone w 1815 do Królestwa Prus. Administracyjnie należało do rejencji merseburskiej prowincji Saksonia (powiat Liebenwerda). W latach 1949–1990 część NRD. W 1990 roku w przeciwieństwie do większości pozostałych przy Niemczech ziem dawnej prowincji Śląsk, został włączony w granicę odtworzonej Brandenburgii, a nie Saksonii. Od 26 kwietnia 2006 Ortrand jest miastem partnerskim Żagania.

</doc>
<doc id="1263442" url="https://pl.wikipedia.org/wiki?curid=1263442" title="Pięść Boga">
Pięść Boga

Pięść Boga (ang. "The Fist of God") – powieść sensacyjna brytyjskiego pisarza Fredericka Forsytha wydana we wrześniu 1994 roku.
Jednym z głównych motywów książki jest tzw. projekt Babilon, realizowany dla rządu irackiego przez kanadyjskiego inżyniera Geralda Bulla, eksperta w dziedzinie balistyki zamordowanego w Brukseli w 1990 roku. Siły koalicyjne podczas I wojny w Zatoce Perskiej walczą z czasem, starając się odkryć, czym jest tajemnicza broń Saddama Husajna – „Pięść Boga” ("Qubth-ut-Allah").
Powieść zebrała dobre recenzje, a jej wydanie w miękkiej oprawie stało się bestsellerem. Główny bohater, Mike Martin, pojawia się ponownie w powieści Afgańczyk z 2006 roku.

</doc>
<doc id="1263450" url="https://pl.wikipedia.org/wiki?curid=1263450" title="Rambo 4">
Rambo 4



</doc>
<doc id="1263455" url="https://pl.wikipedia.org/wiki?curid=1263455" title="Andrzej II (książę halicko-włodzimierski)">
Andrzej II (książę halicko-włodzimierski)



</doc>
<doc id="1263456" url="https://pl.wikipedia.org/wiki?curid=1263456" title="Ichor">
Ichor

Ichor ( ikhốr) - słowem tym Homer określił w Iliadzie krew bogów (por. Iliada 5. 340). W późniejszych traktatach medycznych słowem tym określa się wysięk w opozycji do krwi i ropy, natomiast w pismach Platona i Arystotelesa termin ten odnosi się do limfy lub surowicy krwi. Jest koloru złotego.

</doc>
<doc id="1263461" url="https://pl.wikipedia.org/wiki?curid=1263461" title="50 Międzynarodowy Festiwal Filmowy w Cannes">
50 Międzynarodowy Festiwal Filmowy w Cannes



</doc>
<doc id="1263463" url="https://pl.wikipedia.org/wiki?curid=1263463" title="Julio de Caro">
Julio de Caro

Julio de Caro (ur. 11 grudnia 1899, zm. 11 marca 1980) – argentyński muzyk tanga, kompozytor, skrzypek i dyrygent.
Zmienił muzykę tanga wprowadzając sentymentalną linię melodyczną do ostrych i marszowych wczesnych tang początku XX wieku. Nagrał ponad 400 tang.
Napisał m.in. „Boedo”, „Tierra querida”, „Colombina”, „Copacabana”, „Chiclana”, „El arranque”, „El bajel”, „El monito”, „Guardia vieja”, „La rayuela”, „Loca ilusión”, „Mala junta”, „Mala pinta”, „Mi queja”, „Moulin rouge”, „Orgullo criollo”, „Tierra querida”, „Tiny”, „Todo corazón”.

</doc>
<doc id="1263464" url="https://pl.wikipedia.org/wiki?curid=1263464" title="51 Międzynarodowy Festiwal Filmowy w Cannes">
51 Międzynarodowy Festiwal Filmowy w Cannes



</doc>
<doc id="1263465" url="https://pl.wikipedia.org/wiki?curid=1263465" title="48 Międzynarodowy Festiwal Filmowy w Cannes">
48 Międzynarodowy Festiwal Filmowy w Cannes



</doc>
<doc id="1263467" url="https://pl.wikipedia.org/wiki?curid=1263467" title="Johann Adolph von Metsch">
Johann Adolph von Metsch

Hrabia Johann Adolph von Metsch (ur. 1654, zm. 1740) – austriacki dyplomata.
Był cesarskim wysłannikiem na kongres w Brunszwiku (1714). Później wicekanclerz Rzeszy Niemieckiej.

</doc>
<doc id="1263469" url="https://pl.wikipedia.org/wiki?curid=1263469" title="49 Międzynarodowy Festiwal Filmowy w Cannes">
49 Międzynarodowy Festiwal Filmowy w Cannes



</doc>
<doc id="1263472" url="https://pl.wikipedia.org/wiki?curid=1263472" title="52 Międzynarodowy Festiwal Filmowy w Cannes">
52 Międzynarodowy Festiwal Filmowy w Cannes



</doc>
<doc id="1263473" url="https://pl.wikipedia.org/wiki?curid=1263473" title="53 Międzynarodowy Festiwal Filmowy w Cannes">
53 Międzynarodowy Festiwal Filmowy w Cannes



</doc>
<doc id="1263477" url="https://pl.wikipedia.org/wiki?curid=1263477" title="54 Międzynarodowy Festiwal Filmowy w Cannes">
54 Międzynarodowy Festiwal Filmowy w Cannes



</doc>
<doc id="1263478" url="https://pl.wikipedia.org/wiki?curid=1263478" title="Aaron Seltzer">
Aaron Seltzer

Aaron Seltzer (ur. 12 stycznia 1974 w Mississauga) – kanadyjski reżyser i scenarzysta. Twórca takich filmów, jak: "Szklanką po łapkach", "Straszny film", "Komedia romantyczna", "Wielkie kino" i "Poznaj moich Spartan".

</doc>
<doc id="1263480" url="https://pl.wikipedia.org/wiki?curid=1263480" title="Stanislav Konopásek">
Stanislav Konopásek

Stanislav Konopásek (ur. 18 kwietnia 1923 w Hořovicach, zm. 6 marca 2008 w Pradze) – czeski hokeista i trener, reprezentant Czechosłowacji.
W 1950 został aresztowany i skazany na 5 lat za działanie w opozycji wobec komunistycznemu rządowi.
Kariera klubowa.
W najwyższej klasie rozgrywkowej grał od 1940. W czechosłowackeij Ekstralidze rozegrał 130 spotkań i strzelił 92 gole. Zdobył trzy tytuły mistrza Protektoratu Czech i Moraw z LTC Praga (1942, 1943, 1944).
Kariera reprezentacyjna.
Stanislav Konopásek w reprezentacji Czechosłowacji rozegrał 50 spotkań i strzelił 69 goli. Występował z numerem 5.
Z reprezentacją brał udział w Igrzyskach Olimpijskich (będących równocześnie mistrzostwami świata) w 1948 na których zdobył srebrny medal oraz na Mistrzostwach Świata w 1947 i 1949 na których wywalczył złote medale.

</doc>
<doc id="1263482" url="https://pl.wikipedia.org/wiki?curid=1263482" title="Stanislav Konopasek">
Stanislav Konopasek



</doc>
<doc id="1263484" url="https://pl.wikipedia.org/wiki?curid=1263484" title="Miecze Valdgira II">
Miecze Valdgira II

Miecze Valdgira II: Władca Gór – komputerowa gra platformowa z elementami gry przygodowej, wydana w 1993 roku przez polską firmę ASF s.c. na 8-bitowe komputery Atari. Jest to kontynuacja gry "Miecze Valdgira".
Istnieje również wersja na komputery Commodore 64 (przerobiona grafika i muzyka oraz małe modyfikacje w przebiegu gry), wydana w 1995 roku przez firmę TimSoft oraz wersja (także zmodyfikowana) na Amigę.
Twórcy gry na Atari to Henryk Cygert (programista), Aleksander Ast (grafika), Grzegorz Chłodziński (muzyka), Bartłomiej Trokowicz (scenariusz). Wersję na C64 opracował zespół Inflexion Development w składzie: Krzysztof Augustyn (programista), Tomasz Mielnik, Tomasz Kostrzewski (grafika), Wojciech Radziejewski (muzyka). Konwersję dla Amigi przygotował Dariusz Bartoszewski. Produkcja została wydana w bogatej, jak na ówczesne czasy, oprawie – w tekturowym pudełku, z dołączoną instrukcją i komiksem.
Fabuła.
Gracz wciela się w rolę Aldira, znanego z części pierwszej karła-magika. Po zebraniu mieczy i zdjęciu klątwy z zamku Heldgor stał się królem fortu i pobliskich krain, ochrzczony „Wyzwolicielem Heldgoru”. Niedługo cieszy się z władania, ponieważ w krainie Dale, jego rodzinnych stronach, zapanował znany opryszek Krwawy Zenon. Był to podrzędny złoczyńca do czasu zdobycia potężnego artefaktu – Oka Cyklopa. Dzięki przedmiotowi zyskał władzę nad hordami demonów, przy pomocy których najechał i zdobył karle ziemie oraz pobliski zamek. Obwołał się władcą gór i rozpoczął krwawe panowanie. Główny bohater, nie mogąc patrzeć na niedolę panującą w rodzinnych stronach, postanowił wyruszyć do Dale i oswobodzić ją z panowania tyrana. Uparł się przy tym nie zabierać ze sobą wojsk, ponieważ wiedział jak potężne przedmioty posiada i, skoro samotnie wygrał z siłami zła w Heldgorze, czy uda się i tym razem. Aldir zostaje jednak schwytany przez Krwawego Zenona, pozbawiony mieczów Valdgira i wrzucony do lochu.

</doc>
<doc id="1263502" url="https://pl.wikipedia.org/wiki?curid=1263502" title="Góralek zachodni">
Góralek zachodni



</doc>
<doc id="1263508" url="https://pl.wikipedia.org/wiki?curid=1263508" title="Fass">
Fass



</doc>
<doc id="1263509" url="https://pl.wikipedia.org/wiki?curid=1263509" title="CSS Skywalker">
CSS Skywalker

CSS Skywalker (ang. "Commercial Space Station Skywalker") – nazwa projektowanej prywatnej stacji kosmicznej. Plan jej budowy ogłosił w 2005 r. Robert Bigelow, założyciel i właściciel firmy Bigelow Aerospace. Realizacja tego projektu oznaczała powstanie pierwszej prywatnej stacji kosmicznej. Realizacja tego pomysłu wymagała znacznych funduszy, które zabezpieczył Robert Bigelow, potentat w branży hotelarskiej.
Opis stacji.
Docelowo stacja miała mieć około 900 m³ przestrzeni użytecznej. Składać się miała z czterech modułów: załogowego, napędowego i dwóch modułów mieszkalno-turystycznych Nautilus. W sumie na stacji miało przebywać jednocześnie 12 kosmicznych turystów oraz załoga. Według założeń, miesięczne wakacje na stacji miały kosztować około 15 mln USD, co przy pełnym obłożeniu dałoby 2,16 mld USD przychodu rocznie. Według specjalistów, bardziej realna liczba to 20-30 osób rocznie.
Stacja miała znajdować się na orbicie wokółziemskiej na wysokości ok. 560 km nad powierzchnią Ziemi, czyli o ponad 200 km wyżej niż Międzynarodowa Stacja Kosmiczna (ISS). Przewidywano, że zaopatrzenie i dowóz załogi będą odbywać się za pomocą rosyjskich statków Sojuz, jednak obecnie załogi dostarczane będą za pomocą pojazdów Boeing CST-100.
Stan obecny i plany.
Projekt stacji Skywalker ulegał z czasem modyfikacjom. W połowie 2010 r. Bigelow Aerospace ogłosiła nieco zmieniony plan budowy stacji. Już wcześniej zaprzestano używania jej dotychczasowej nazwy. Obecnie firma posługuje się nazwą "Next-Generation Commercial Space Station". Zmienione zostało również przeznaczenie stacji: większy nacisk kładzie się na udostępnianiu jej i wynajmowaniu poszczególnych modułów krajom, których nie stać na samodzielne prace w zakresie astronautyki załogowej. Cele turystyki kosmicznej zeszły na drugi plan.
Do transportu załóg do stacji planuje się wykorzystywać 7-osobową kapsułę załogową CST-100, którą Bigelow Aerospace projektuje wspólnie z zakładami Boeing.
Według aktualnych planów budowa stacji Bigelowa będzie odbywać się według następującego harmonogramu:

</doc>
<doc id="1263515" url="https://pl.wikipedia.org/wiki?curid=1263515" title="Dziewczyna z Yde">
Dziewczyna z Yde

Dziewczyna z Yde – mumia bagienna, odnaleziona 12 maja 1897 roku, w bagnach nieopodal niewielkiej miejscowości Yde w Holandii.
Badania 14C (izotopem węgla radioaktywnego) wykazały, że dziewczyna zamordowana została pomiędzy rokiem 54 p.n.e. a 128 n.e., a w chwili śmierci miała około szesnastu lat. Na jej szyi zachował się sznur, którym prawdopodobnie została uduszona, zanim oprawca wrzucił jej ciało do bagien. Ponadto jedna strona jej głowy została przed śmiercią ogolona (podobnie jak w przypadku „Dziewczyny z Windeby”).
Badania rentgenowskie mumii wykazały, iż dziewczynka cierpiała na poważną skoliozę, co sugeruje jedną z przyczyn złożenia jej w ofierze rytualnej (analogicznie jak w przypadku mumii sześcioletniego chłopca, odkrytej w bagnach w 1922 roku). Składanie rytualnych ofiar było popularną, kilkusetletnią praktyką wśród plemion pragermańskich (największą liczbę tzw. „torfowych mumii” odnaleziono na terenach bagien Europy Środkowej). Wygląd "Yde Girl" został zrekonstruowany przez profesora Richarda Neave’a z University of Manchester metodą rekonstrukcji plastycznej Gierasimowa. Obecnie mumia znajduje się w Drents Museum w Assen w Holandii.
Wiek dziewczynki ustalono za pomocą tomografii komputerowej, która wykazała, że jej zęby mądrości były wykształcone, ale nie wyrosły. Badanie wykazało również, że miała około 140 cm wzrostu. Naukowcy ustalili, że skrzywienie kręgosłupa, które powodowało obciążenie jednej strony ciała nie miało żadnego wpływu na jej śmierć.

</doc>
<doc id="1263518" url="https://pl.wikipedia.org/wiki?curid=1263518" title="Puerto Escondido (Oaxaca)">
Puerto Escondido (Oaxaca)

Puerto Escondido – miasto w Meksyku, w stanie Oaxaca. Miasto położone na wybrzeżu Oceanu Spokojnego 800 km na południe od stolicy kraju Meksyku i 290 km od centrum administracyjnego stanu miasta Oaxaca, pomiędzy miastami Santa Maria Huatulco i Acapulco.
Prawa miejskie od 1928, znany ośrodek wypoczynkowy.
Historia.
Zarówno w czasach prekolumbijskich, jak i później w zatoce, nad którą położone jest Puerto Escondido, zamieszkiwali ludzie. Jednak aż do 1930 roku miasto nie powstawało ze względu na brak źródeł wody pitnej. Dopiero później miejsce zaczęło zyskiwać na znaczeniu ze względu za wzrost produkcji kawy, która przez port była eksportowana. 
Nazwa miasta „Ukryty Port” wywodzi się od starszej nazwy całej zatoki – "Zatoka Ukrytej Kobiety" (Bahía de la (mujer) Escondida). Związana jest z legendą, według której grasujący na tych wodach Andrés Drake – okrutny pirat (brat słynnego Sir Francisa Drake przebywając w zatoce porwał wraz z kompanami kobietę z plemienia Misteków. Porwana kobieta wkrótce uciekła i ukryła się w lasach otaczających zatokę. Pirat za każdym razem, gdy przybywali do zatoki, natychmiast kazał jej szukać, jednak zawsze bezskutecznie. Nazwa „Zatoka Ukrytej Kobiety” pozostała, a później miasto nazwę tę częściowo przyjęło.
Od roku 1960, kiedy wzdłuż wybrzeża powstała droga od znajdującego się na północ Acapulco, rozpoczął się błyskawiczny rozwój miasta jako centrum turystycznego.

</doc>
<doc id="1263520" url="https://pl.wikipedia.org/wiki?curid=1263520" title="Premierzy Kenii">
Premierzy Kenii

Stanowisko premiera Kenii istniało w latach 1963-1964 i krótko po uzyskaniu przez kraj niepodległości zostało przemianowane w urząd prezydenta.
Urząd premiera przywrócono na początku 2008, po kryzysie politycznym i zamieszkach spowodowanych wyborami prezydenckimi z grudnia 2007. W wyniku sfałszowanych wyborów prezydenckich, w Kenii doszło do gwałtownych walk na tle etnicznym. Rezultatem międzynarodowej mediacji stał się, wynegocjowany 28 lutego 2008, Akt Zgody Narodowej i Pojednania ("National Accord and Reconciliation Act"), który m.in. zapowiadał stworzenie stanowiska szefa rządu. Stanowisko to, zgodnie z ustaleniami, miał objąć przegrany w wyborach prezydenckich, Raila Odinga. 17 kwietnia 2008 Odinga został zaprzysieżony szefem rządu..

</doc>
<doc id="1263523" url="https://pl.wikipedia.org/wiki?curid=1263523" title="OTAN">
OTAN



</doc>
<doc id="1263527" url="https://pl.wikipedia.org/wiki?curid=1263527" title="Franciszek Kwiatkowski">
Franciszek Kwiatkowski

Franciszek Kwiatkowski (ur. 13 września 1888 w Starym Sączu, zm. 24 kwietnia 1949 w Zakopanem) – jezuita, filozof, autor "Filozofii wieczystej".
Życiorys.
W 1903 wstąpił do zakonu jezuitów. W latach 1908–1910 studiował filozofię w Kolegium Filozoficznym Jezuitów w Nowym Sączu. W latach 1913–1917 studiował teologię w Ore Place k. Hastings w Anglii, gdzie w 1916 przyjął święcenia kapłańskie. 3 lipca 1917 roku zdał tam dwugodzinny egzamin z całości filozofii i teologii (tzw. egzamin "ad gradum"), na podstawie czego – zgodnie z ówczesnym ustawodawstwem – uzyskał w 1920 stopień doktora filozofii i teologii. 
W latach 1919–1925 Kwiatkowski wykładał filozofię w Seminarium Duchownym w Poznaniu. Od 1925 był profesorem filozofii w Kolegium Filozoficznym Jezuitów w Nowym Sączu, przeniesionym w 1926 do Krakowa (w 1932 studium uzyskało status Wydziału Filozoficznego). Od września 1940 Kwiatkowski wykładał filozofię na tymże Wydziale Filozoficznym, przeniesionym wskutek wojny z Krakowa do Nowego Sącza. W 1946 wraz z Wydziałem Filozoficznym wrócił do Krakowa.
Główne prace pisarskie.
Kwiatkowski przełożył i wydał z uzupełnieniami podręcznik A. Stöckla "Grundriss der Geschichte der Philosophie" (z 4. wydania, Mainz 1924, które opracował G. Weingärtner). Wydanie pierwsze ukazało się w Krakowie w 1927 pt. "Historia filozofii w zarysie"; wyd. 2 opublikowano już w 1928. Wydanie trzecie (1930, ss. 655) zostało przejrzane, uzupełnione i znacznie rozszerzone. Kwiatkowski dodał zwłaszcza "Historię filozofii w Polsce" (s. 547–622), opartą głównie na szkicu Maurycego Straszewskiego pt. "Myśl filozoficzna polska". Praca: "Historia filozofii w Polsce" ukazała się również osobno (Kraków 1930, ss. 80).
W latach czterdziestych powstała "Filozofia wieczysta w zarysie" (t. 1–3, Kraków 1947, 1067 stron). Zawiera wiadomości wstępne i zarys historii filozofii oraz syntetyczny wykład całokształtu „filozofii wieczystej” "(philosophia perennis)", w duchu filozofii neotomistycznej. Dzieło składa się z następujących części: filozofia myśli, filozofia prawdy, filozofia bytu, filozofia świata nieżywotnego, filozofia duszy, filozofia Boga, filozofia obyczaju (etyka) ogólna i szczegółowa: indywidualna, społeczna i polityczna.
Kwiatkowski publikował nadto broszury, artykuły, sprawozdania i recenzje o tematyce filozoficznej i religijnej; bibliografia jego prac liczy ok. 400 pozycji. Oto niektóre prace o charakterze filozoficznym:
1. "Stosunek filozofii do teologii", Przegląd Powszechny, 37: 1920 t. 147/148 s. 287–298.
2. "Spirytyzm, czyli obcowanie z duchami", Poznań 1923, ss. 40.
3. "Primus Philosophorum Poloniae Congressus (9-13 Maii 1923)", Gregorianum, 5: Roma 1924, s. 167–168.
4. "Teozofia i antropozofia, czyli nauka tajemna o Bogu i człowieku", Poznań 1925, ss. 54.
5. "Najnowszy zwrot ku realizmowi". Referat wygłoszony na I Polskim Zjeździe Filozofów we Lwowie w roku 1924, Przegląd Filozoficzny, 30: 1927, s.47–48.
6. "II Polski Zjazd Filozoficzny", Przegląd Powszechny, 44: 1927 t.176 s. 353–356.
7. "Metoda nauczania filozofii w seminariach duchownych", w: "Pamiętnik V Zjazdu Związku Zakładów Teologicznych, odbytego w Łodzi w 1929 r.", Kielce 1929, s. 103–119.
8. "Hylemorfizm a najnowsze teorie przyrodnicze", Nasza Myśl Teologiczna, 1: Lwów 1930, s. 32–33.
9. "Wzorowy wykład na temat: „formae educuntur e potentia materiae”", w: "Pamiętnik VI Zjazdu Związku Zakładów Teologicznych w Polsce, odbytego w Poznaniu", Kielce 1931, s. 145–154.
10. "Międzynarodowy Kongres Tomistyczny w Poznaniu", Przegląd Powszechny, 51: 1934, t. 204, s. 279–283.
11. "Św. Albert Wielki obrońcą św. Tomasza z Akwinu", Ateneum Kapłańskie, 22: 1936, t. 37, s. 209–223, oraz odbitka: Włocławek 1936, ss. 17.
12. "Polská filosofie", w: Kratochvíl i in., "Filosofický Slovník", Brno 1937, s. 397–407.
13. "Filozofia złotego środka na przełomie dziejów", Lwów 1938, ss. 33.
14. "Wrońskizm a katolicyzm", Przegląd Powszechny, 55: 1938 t. 220, s. 297–311.
Niektóre ze swych wcześniej opublikowanych prac Kwiatkowski uzupełnił i wydał ponownie w zbiorze pt. "Z pogranicza filozofii i teologii". Wykłady dla katolickiej inteligencji (Kraków 1938, ss. 568).

</doc>
<doc id="1263529" url="https://pl.wikipedia.org/wiki?curid=1263529" title="Adam Mroczkowski">
Adam Mroczkowski

Adam Maria Mroczkowski (ur. 1947) – polski polityk i przedsiębiorca, w latach 2003–2006 wicewojewoda mazowiecki.
Życiorys.
Ukończył studia na Wydziale Ogrodnictwa Szkoły Głównej Gospodarstwa Wiejskiego w Warszawie.
Pracę zawodową zaczynał na stanowisku głównego specjalisty w Centralnym Zarządzie Państwowych Przedsiębiorstw Gospodarki Rolnej w Ministerstwie Rolnictwa, następnie pełnił funkcję wiceprezesa zarządu Spółdzielni Ogrodniczo-Pszczelarskiej w Otwocku. Po powrocie z pobytu w USA został prezesem zarządu Spółdzielni Szkółkarsko-Nasiennej, a następnie założył własną firmę Daria Ltd., zajmującą się m.in. importem produktów spożywczych z Chin.
W latach 2003–2006 zajmował stanowisko II wicewojewody mazowieckiego, odpowiedzialnego za rolnictwo i ochronę środowiska.
Należał do Partii Ludowo-Demokratycznej Romana Jagielińskiego, ugrupowania wspierającego ówczesną koalicję rządową SLD-UP. Z ramienia PLD bez powodzenia startował w wyborach do Parlamentu Europejskiego w 2004. W 2014 z listy PSL kandydował do sejmiku mazowieckiego, a rok później do Sejmu.

</doc>
<doc id="1263530" url="https://pl.wikipedia.org/wiki?curid=1263530" title="Znak TM">
Znak TM

TM (ang. "trademark") – symbol służący do oznaczania w krajach anglosaskich znaku towarowego, niekoniecznie zarejestrowanego.
® – symbol zarejestrowanego znaku towarowego.
Reprezentacja znaków w unikodzie.
W systemach komputerowych, które korzystały z kodów ASCII, żaden ze znaków towarowych nie był dostępny. W nowoczesnych systemach operacyjnych korzystających z Unikodu znaki towarowe występują w wersji:
Znaki te nie są dostępne bezpośrednio na klawiaturze. W systemie operacyjnym Windows można je uzyskać wpisując następujące Alt-kody: + dla znaku codice_1 oraz + dla znaku codice_2.

</doc>
<doc id="1263531" url="https://pl.wikipedia.org/wiki?curid=1263531" title="Andrzej Matejuk">
Andrzej Matejuk

Andrzej Matejuk (ur. 8 lutego 1953 we Wrocławiu) – polski oficer, generalny inspektor Policji, komendant główny Policji w latach 2008–2012.
Życiorys.
Ma wykształcenie wyższe pedagogiczne. W Milicji Obywatelskiej rozpoczął służbę w 1978. Był komendantem miejskim Policji we Wrocławiu. Od grudnia 2000 do maja 2007 był komendantem wojewódzkim Policji we Wrocławiu. W 2005 mianowany na stopień nadinspektora Policji. W maju 2007 złożył wniosek o przejście na emeryturę. Po odejściu z Policji pracował w firmie telekomunikacyjnej, gdzie zajmował się ochroną danych. Przyjęty ponownie do służby na wniosek szefa MSWiA Grzegorza Schetyny. Od 6 marca 2008 komendant główny Policji. 15 sierpnia 2008 na wniosek ministra Schetyny prezydent RP Lech Kaczyński awansował go na najwyższy stopień policyjny, generalnego inspektora Policji. 9 stycznia 2012 został odwołany ze stanowiska komendanta głównego Policji.

</doc>
<doc id="1263533" url="https://pl.wikipedia.org/wiki?curid=1263533" title="Guidobald von Starhemberg">
Guidobald von Starhemberg



</doc>
<doc id="1263536" url="https://pl.wikipedia.org/wiki?curid=1263536" title="Samuel Korecki (ok. 1586–1622)">
Samuel Korecki (ok. 1586–1622)

Samuel Korecki herbu Pogoń (Pogonia), książę (ur. ok. 1586, zm. 27 czerwca 1622 w Stambule) – pułkownik, zagończyk, sławny dowódca wojskowy.
Życiorys.
Był wnukiem Bohusza, synem Joachima Koreckiego i Anny z Chodkiewiczów.
Wykształcony za granicą, w 1604 zapisał się na uniwersytet w Lejdzie. Służył w wojsku koronnym pod rozkazami hetmana polnego koronnego Stanisława Żółkiewskiego. Wziął udział w bitwie pod Guzowem w 1607 po stronie wojsk królewskich. Wsławił się w walkach z czambułami tatarskimi, czym zjednał sobie mir wśród kozaków. W czasie wojny polsko-rosyjskiej 1609–1618 uczestniczył w 1610 w wyprawie na Moskwę. Odznaczył się w bitwie pod Kłuszynem, gdzie zabito pod nim dwa konie. W grudniu 1611, pozostając pod rozkazami Jana Karola Chodkiewicza, na czele niespełna pięciuset ludzi przedarł się przez posterunki wojsk rosyjskich i dostarczył zaopatrzenie dla oblężonej polskiej załogi kremla moskiewskiego.
Poseł łucki na sejm 1613 roku i żytomierski na sejm 1615 roku. 
Ożenił się z córką hospodara mołdawskiego Jeremiego Mohyły, słynną z urody Katarzyną, co wciągnęło go wraz ze szwagrami żony w walki dynastyczne w Mołdawii i na Wołoszczyźnie. Popierał wyprawy Stefana Potockiego w 1607 i 1612. W 1615 za cichą zgodą króla Zygmunta III zgromadził pod Uściem znaczne siły, składające się z kozaków i awanturników, i na ich czele wkroczył do Mołdawii. Wypędził hospodara Stefana Tomżę i osadził na tronie Aleksandra Mohyłę. Wyparty przez siły wołosko-turecko-tatarskie w lutym 1616. Ponownie uderzył na Mołdawię, posiłkowany przez oddziały siedmiogrodzkie i 2 marca 1616 pobił Tomżę w bitwie pod Chocimiem. Następnie przekroczył granicę imperium osmańskiego, zadając mu kolejną klęskę w bitwie pod Benderami. Pokonany w bitwie pod Sasowym Rogiem, dostał się do tureckiej niewoli. Zbiegł z niej w 1617 w przebraniu kupca. Statek, którym płynął, obronił przed napadem korsarzy, objąwszy dowództwo nad jego załogą. Po ucieczce dostał się do Rzymu, gdzie został przyjęty przez papieża Pawła V. Wstąpił do Milicji Chrześcijańskiej.
W 1620 roku w czasie bitwy pod Cecorą dowodził lewym skrzydłem wojsk polskich. Uwięziony ponownie przez Turków. W sprawie jego uwolnienia interweniował król Anglii Jakub I Stuart. Na krótko przed przybyciem poselstwa polskiego, mającego negocjować warunki pokoju, Korecki został uduszony w więzieniu w zamku Yedikule w Stambule. Ciało Samuela Koreckiego zrzucono z wieży, jednak Polacy je wykupili i przewieźli po kryjomu do Polski w worze oblanym smołą, a następnie pochowali w Korcu w kościele Franciszkanów.
Korecki grał na dudach – popularnym instrumencie polskim i był zapalonym dudziarzem:
„Sławny pogromca Turków, Samuel książę Korecki, wzięty za czasów Zygmunta III do niewoli, pędzony pieszo do Stambułu, przygrywał na dudzie, by pocieszyć towarzyszów niedoli i lżejszym uczynić znojny pochód”. – Zygmunt Gloger, "Encyklopedia staropolska".
Był jednym z najsłynniejszych polskich awanturników i dowódców wojskowych drugiego dziesięciolecia XVII wieku, cieszącym się sławą w kraju i za granicą. Był przykładem magnata kresowego, prowadzącego własną, niekiedy awanturniczą politykę.

</doc>
<doc id="1263543" url="https://pl.wikipedia.org/wiki?curid=1263543" title="BMW 309">
BMW 309

BMW 309 – małolitrażowy samochód osobowy produkowany w latach 1934–1936 przez Bayerische Motoren-Werke AG. Samochód ten zastąpił produkowanego do 1934 roku BMW 3/20 PS AM4 (niem. "Ausführung München" pol. edycja Monachium). Łączna produkcja tego samochodu osiągnęła nakład 6000 egzemplarzy.
Historia Modelu.
Na przełomie lat 20. i 30. XX wieku BMW oferował wyłącznie małolitrażowe samochody osobowe. Podczas, gdy najwięksi konkurenci z tego sektora, wzorując się na idei Henry'ego Forda, zdołali obniżyć koszty produkcji poprzez przestawienie procesów produkcyjnych na produkcję masową, BMW nie dysponował wystarczającymi środkami finansowymi, aby zrealizować tego typu przedsięwzięcie. Zarząd firmy zdecydował się więc na zmianę profilu swoich samochodów. I tak według założenia „jakość zamiast produkcji masowej” BMW w przyszłości miał produkować samochody większe, bardziej ekskluzywne i przede wszystkim lepsze jakościowo.
Pierwszy samochód BMW klasy średniej trafił do sprzedaży w listopadzie 1933 r. Pomimo udanego debiutu, popyt na nowe BMW 303 szybko się zakończył. Główną przyczyną spadku zainteresowania było to, że dotychczas BMW oferował przystępne cenowo samochody małolitrażowe. Nowy model przeznaczony był do bardziej zamożnych nabywców samochodów klasy średniej. Cena BMW 303 z nadwoziem sedan wynosiła 3600 marek, co powodowało, że dotychczasowi klienci marki BMW musieli zapłacić przeciętnie 600 marek więcej. Dlatego tylko niewielka liczba dotychczasowych właścicieli BMW 3/20 była w stanie na zakup nowego, droższego samochodu, a na pozyskanie nowych potrzeba było czasu. Aby nie utracić obecnych klientów należało jak najszybciej zastąpić nie najlepiej sprzedający się już model BMW 3/20.
Koncept nowego samochodu BMW 309 bazował na jak najszerszym zastosowaniu zespołów i podzespołów z innych modeli tej marki. Rama nośna, oraz karoseria z charakterystyczną, poprzecznie podzieloną atrapą obudowy chłodnicy tzw. „podwójną nerką” przejęte zostały z modelu BMW 303. Fritz Friedler przeprowadził w stylizacji karoserii parę niewielkich zmian. I tak przodu nowego BMW 309 nie chronił zderzak, a także zmieniony został kierunek otwierania przednich drzwi. Karoseria nie była jak dotychczas produkowana w zakładach Daimler-Benz w Sindelfingen, ale jej montaż powierzono firmie Ambi-Budd w Berlinie. Rudolf Schleicher zmodyfikował górnozaworowy, 4-cylindrowy silnik rzędowy stosowany w modelu BMW 3/20. Poprzez "rozwiercenie" średnicy cylindra do 58 mm zwiększono pojemność skokową do 845 cm³ przez co moc silnika wzrosła do 22 KM. Aby zamortyzować większe niż w silniku 6-cylindrowym wibracje, BMW zastosował po raz pierwszy w swoich samochodach opatentowany przez Chryslera układ mocowania silnika na gumowych wspornikach. Samochód zadebiutował w kwietniu 1934 r., a cena zakupu była przeciętnie 400 marek niższa od wersji 6-cylindrowej. Pomimo stosunkowo niskiej mocy, oraz małej elastyczności silnika w ciągu dwóch lat produkcji do klientów trafiło 6000 egzemplarzy tego samochodu.

</doc>
<doc id="1263544" url="https://pl.wikipedia.org/wiki?curid=1263544" title="Okularnik indyjski">
Okularnik indyjski



</doc>
<doc id="1263545" url="https://pl.wikipedia.org/wiki?curid=1263545" title="Okularnik">
Okularnik



</doc>
<doc id="1263546" url="https://pl.wikipedia.org/wiki?curid=1263546" title="Samuel Korecki">
Samuel Korecki



</doc>
<doc id="1263547" url="https://pl.wikipedia.org/wiki?curid=1263547" title="Krystyna Czaja">
Krystyna Czaja

Krystyna Maria Czaja (ur. 1947) – polska chemik i nauczyciel akademicki, profesor nauk chemicznych, rektor Uniwersytetu Opolskiego (2008–2012).
Życiorys.
W 1970 ukończyła studia chemiczne na Wydziale Chemii Politechniki Śląskiej w Gliwicach i podjęła pracę w Zakładach Chemicznych Blachownia. W 1973 rozpoczęła pracę na stanowisku asystenta w Wyższej Szkole Pedagogicznej w Opolu (na bazie której powstał następnie Uniwersytet Opolski). Stopień doktora nauk chemicznych uzyskała w 1977 na Politechnice Warszawskiej, a doktora habilitowanego nauk chemicznych w zakresie technologii chemicznej w 1992 na tej samej uczelni. 9 grudnia 2002 otrzymała tytuł profesora nauk chemicznych. Specjalizuje się w chemii i technologii polimerów.
W 1999 objęła kierownictwo Katedry Technologii Chemicznej i Chemii Polimerów, a w 2005 stanowisko profesora zwyczajnego na Uniwersytecie Opolskim. Pełniła funkcję prorektora ds. nauki i polityki finansowej (2005–2008) oraz rektora (2008–2012) tego uniwersytetu. Jej poprzednikiem na stanowisku rektora był Stanisław Nicieja, który w 2012 ponownie został wybrany na rektora UO.
Odznaczenia.
Odznaczona Krzyżem Kawalerskim Orderu Odrodzenia Polski (2011). W 1993 otrzymała Srebrny Krzyż Zasługi.

</doc>
<doc id="1263551" url="https://pl.wikipedia.org/wiki?curid=1263551" title="Sainikudu">
Sainikudu

Sainikudu (telugu: సైనికుడు, tłumaczenie: "Żołnierz") to tollywoodzki film w języku telugu zrealizowany w 2006 roku przez Gunasekhara, autora filmów "Arjun" i "Okkadu" też z Manesh Babu w roli głównej. W parze z nim występuje Trisha Krishnan, a wrogów grają Irfan Khan i Prakash Raj. Tematem filmu jest próba uczynienia przez młodych polityki bardziej sprawiedliwą, obrona bezbronnych, ale i przełamywanie się ku miłości. W filmie jest dużo walk z gangsterami ukrytymi pod skórą polityków i dużo spojrzeń ukradkiem droczącej się ze sobą pary.
Fabuła.
W rejonie Warangal powódź zalewa pola, odcina drogi, wykoleja pociąg. W wiosce, do której nie dociera pomoc wojska, pojawiają się studenci z Hajdarabadu. Siddharthowi (Mahesh Babu) i jego przyjaciołom z narażeniem życia udaje się ocalić wielu ludzi. Wypytującemu ich o to dziennikarzowi Siddarth mówi, że teraz oni studenci czekają na ruch rządu. Powodzianie potrzebują pomocy: odszkodowań za straty, odbudowy domów. Po pewnym czasie studenci spotykają na mieście jednego ocalonych. Żebrze. Wstrząśnięci widzą potem żywność rozdawaną, tym którzy postradali w powodzi. Tysiące cisną się do rozdawanego pożywienia. Głodny tłum walczy o garstkę ryżu, o życie tratując przy tym przewrócone dziecko. Siddarth przynosi martwego chłopca na spotkanie przedwyborcze reklamujące osobę gangstera Pappu Yadava (Irfan Khan, który sprzedaje na boku żywność przeznaczoną jako pomoc dla powodzian. Studenci zatrzymują ciężarówki ze skradziona żywnością i zmuszają złodziei do oddania jej głodnemu tłumowi. Rzucają wyzwanie gangsterom walczącym w wyborach o pozycję w rządzie. Decydują się też kandydować, co tłum przyjmuje z entuzjazmem. Szwagier Pappu, jego prawa ręka Mondi Naani (Prakash Raj) finguje zamach na niego oskarżając o to Siddartha i jego przyjaciół. Gangster wygrywa wybory. Studenci siedzą w więzieniu. Pappu, teraz już minister w rządzie stanu Andhra Pradesh grozi Siddarthowi śmiercią, szydzi z niego i z jego nadziei na poprawę życia najbiedniejszych. Gdy Siddarthwowi udaje się uciec z więzienia, wkracza on z tłumem studentów na ślub Pappu i porywa jego narzeczoną Varalakszmi (Trisha Krishnan). Teraz ścigany jest już i przez policję i przez mafię...
Muzyka.
Film zawiera 6 piosenek skomponowanych przez Harris Jayaraja:

</doc>
<doc id="1263555" url="https://pl.wikipedia.org/wiki?curid=1263555" title="BMW IIIa">
BMW IIIa

BMW IIIa – sześciocylindrowy, rzędowy, chłodzony cieczą silnik lotniczy i zarazem pierwszy produkt BMW GmbH. Jego sukces zapewnił rozwój BMW.
20 maja 1917 "Rapp Motorenwerke GmbH" (późniejsze "BMW GmbH") opatentowało konstrukcję nowego silnika, ochrzczonego „BMW III”. Na podstawie silnika „Rapp III” Max Friz opracował rzędowy silnik sześciocylindrowy, który zapewniał optymalne wyrównoważenie, a przez to niewielkie wibracje. Jego konstrukcja znosiła wysoki, jak na te czasy, stopień sprężania wynoszący 6,4:1.
Odpowiedzialnymi za oznaczenie silnika liczbą rzymską „III” zamiast „I” były wysoko postawione osoby w wojsku. Mianowicie na początku 1917 inspekcja ds. jednostek latających wprowadziła powszechny sposób oznaczania silników lotniczych. Rzymska liczba odnosiła się do klasy mocy silnika. Klasa I była zarezerwowana dla silników od 100 do 105 KM. Silnik BMW osiągał moc 185 KM, więc przypisano go do kategorii III.
Silnik był udany, ale prawdziwy przełom nastąpił w 1917, kiedy Friz zastosował prostą przepustnicę w „wysokościowym gaźniku”, pozwalając silnikowi na rozwinięcie pełnej mocy wysoko ponad ziemią. Jednostka napędowa spalała wysokooktanową benzynę z dodatkiem benzolu celem podniesienia liczby oktanowej. Gaźnik dostosowywał skład mieszanki paliwowo-powietrznej w zależności od wysokości na jakiej znajdował się samolot. Pozwalał silnikowi, nazwanemu teraz BMW IIIa, osiągnąć stałą moc 185 KM do pułapu 2000 metrów, co było istotną przewagą nad konkurencyjnymi silnikami.
Pierwsze rysunki projektowe silnika były dostępne w maju, a już 17 września testowano go na platformie testowej. W wyniku udanego lotu dziewiczego, w grudniu 1917, rozpoczęto serię produkcyjną na początku 1918. Rzadko zdarzało się, żeby osiągnięto przewagę w bitwach powietrznych, w wyniku zdolności do latania na wyższych pułapach, co właśnie umożliwiał sinik BMW IIIa.
Po raz pierwszy użyto go w samolotach Fokker D.VII oraz Junkers model F 13 i A 20. Samoloty Fokker D VII wyposażone w ten silnik wykazywały istotne walory bojowe. Samolot z tym silnikiem miał dużą zwrotność (szczególnie widoczną na dużym pułapie), jego szybka reakcja na wszystkich wysokościach i szybkościach lotu, udowodniła, że był czymś więcej niż tylko odpowiednikiem brytyjskich lub francuskich myśliwców 1918 roku. Reputacja silnika szybko wzrosła po tym jak udowodnił swoje własności w walkach powietrznych elitarnego dywizjonu Jasta 11. Ernst Udet, dowódca tego dywizjonu podczas I wojny światowej, przyznał, że silniki mają niepospolite osiągi:
Zdaniem brytyjskiej historyka R. Bakera: „Nie ma wątpliwości, że silnik BMW był główną atrakcją w dziedzinie rozwoju jednostek napędowych pod koniec wojny. Jedyną jego wadą było to, że pojawił się za późno”.
BMW wybudowało około 700 silników, jednak wysoki popyt na niego w Monachium wraz z niemożnością spełnienia wszystkich zamówień, spowodował przeniesienie części produkcji do fabryki Opla w Rüsselsheim am Main. 13 września 1919 Franz Zeno Diemer ustanowił światowy rekord wysokości dla samolotu pasażerskiego (6 ludzi na pokładzie, 6750 m) w Ju F 13 napędzanym silnikiem lotniczym BMW IIIa.

</doc>
<doc id="1263556" url="https://pl.wikipedia.org/wiki?curid=1263556" title="20 Dywizja Piechoty (III Rzesza)">
20 Dywizja Piechoty (III Rzesza)

20 Dywizja Piechoty (zmotoryzowana) (niem. "20. Infanterie-Division (mot.)" – niemiecka zmotoryzowana dywizja piechoty z okresu II wojny światowej.
Historia.
Dywizja została sformowana zgodnie z rozkazem z 15 października 1935 roku w Hamburgu. Jesienią 1937 roku została zmotoryzowana. 
W sierpniu 1939 roku przerzucona na Pomorze w rejon Słupska. Wzięła udział w kampanii wrześniowej w składzie XIX Korpusu 4 Armii Grupy Armii „Północ”. 
W październiku powróciła do Hamburga, a następnie została przerzucona do Dolnej Nadrenii, gdzie weszła w skład XVI Korpusu Armijnego 6 Armii. 
W składzie XVI Korpusu wzięła udział w kampanii francuskiej. Początkowo walczyła w Holandii i Belgii, a następnie Francji. Po zakończeniu walk pozostała we Francji do kwietnia 1941 roku. 
W maju 1941 roku przerzucona do Prus Wschodnich, a w czerwcu weszła w skład XXXIX Korpusu Armijnego 3 Grupy Pancernej Grupy Armii „Środek”. W składzie tego korpusu wzięła udział w ataku na ZSRR na kierunku Białystok–Mińsk. 
We wrześniu 1941 roku wraz z XXXIX Korpusem weszła w skład 16 Armii Grupy Armii „Północ” i przerzucona do Tichwina. Od tego momentu do listopada 1942 uczestniczyła w walkach pod Leningradem.
W grudniu 1942 roku została przerzucona pod Witebsk, weszła w skład Grupy Armii „Środek”, początkowo pozostając w odwodzie. W lutym 1943 roku weszła w skład XXXXIII Korpusu 3 Armii Pancernej, walcząc w rejonie Witebska.
Rozkazem z dnia 23 lipca 1943 roku została przeformowana w 20 Dywizję Grenadierów Pancernych.

</doc>
<doc id="1263558" url="https://pl.wikipedia.org/wiki?curid=1263558" title="Conrad Sigmund von Starhemberg">
Conrad Sigmund von Starhemberg

Conrad Sigmund von Starhemberg (ur. (?), zm. 1727) – austriacki dyplomata.
W latach 1724-1727 ambasador Austrii w Londynie. (Jerzy I Hanowerski był ojcem chrzestnym jego syna Georga Adama). Jego żoną i matką Georga Adama była Maria Leopoldyna hrabina Löwenstein-Wertheim-Rochefort (1689-1763).

</doc>
<doc id="1263560" url="https://pl.wikipedia.org/wiki?curid=1263560" title="Marek Łapiński (polityk)">
Marek Łapiński (polityk)

Marek Łapiński (ur. 19 lipca 1971 w Trzebnicy) – polski polityk, samorządowiec, dziennikarz mediów lokalnych, w latach 2008–2010 marszałek województwa dolnośląskiego, przewodniczący Sejmiku Województwa Dolnośląskiego w latach 2007–2008, poseł na Sejm VII kadencji.
Życiorys.
Na Akademii Wychowania Fizycznego we Wrocławiu ukończył studia magisterskie z zakresu turystyki i rekreacji. Ukończył także studia prawnicze na Wydziale Prawa, Administracji i Ekonomii Uniwersytetu Wrocławskiego.
Pracował jako dziennikarz Radia Eska we Wrocławiu, był redaktorem naczelnym i wydawcą „Nowej Gazety Trzebnickiej”. W latach 2000–2005 pełnił funkcję wiceprezesa Stowarzyszenia Gazet Lokalnych.
Od 1998 do 2002 sprawował mandat radnego rady miasta Trzebnicy (przewodniczył Komisji Oświaty, Kultury, Sportu, Turystyki, Rekreacji i Współpracy Międzynarodowej). W 2005 objął mandat radnego sejmiku dolnośląskiego, został też wybrany na wiceprzewodniczącego jednej z komisji. Ponownie został wybrany do sejmiku w 2006, gdzie objął stanowisko przewodniczącego Komisji Rewizyjnej. Rok później został przewodniczącym sejmiku (w miejsce Leona Kieresa). W 2008 pełnił funkcję pełnomocnika wojewody dolnośląskiego ds. EURO 2012, a 5 marca tego samego roku powołano go na urząd marszałka województwa dolnośląskiego. W 2010 uzyskał mandat radnego sejmiku, 1 grudnia w nowo powołanym zarządzie objął funkcję wicemarszałka.
Został delegatem województwa w Związku Województw RP, a także przedstawicielem w Kongresie Władz Lokalnych i Regionalnych Europy przy Radzie Europy. Należy do Platformy Obywatelskiej.
W wyborach parlamentarnych w 2011 z listy PO został wybrany na posła VII kadencji w okręgu wrocławskim. W 2015 bez powodzenia ubiegał się o reelekcję. Powołany następnie przez radę powiatu na starostę powiatu trzebnickiego, jednak uchwała rady powiatu została uchylona w postępowaniu administracyjnym.
W 2018 powrócił w skład sejmiku dolnośląskiego, zdobywając 30 874 głosy. W 2019 bezskutecznie kandydował ponownie do Sejmu.

</doc>
<doc id="1263568" url="https://pl.wikipedia.org/wiki?curid=1263568" title="Aragüesino">
Aragüesino

Aragüesino – wariant języka aragońskiego, używany w miejscowości Aragüés del Puerto i gminie Jasa w aragońskiej prowincji Huesca. Aragüesino jest podobny do cheso, innego wariantu języka aragońskiego.

</doc>
<doc id="1263585" url="https://pl.wikipedia.org/wiki?curid=1263585" title="Rezerwat przyrody Buczyna Helenopol">
Rezerwat przyrody Buczyna Helenopol

Rezerwat przyrody Buczyna Helenopol – leśny rezerwat przyrody położony w gminie Zduny, powiecie krotoszyńskim (województwo wielkopolskie), w pobliżu osady Helenopol i wsi Chachalnia.
Powierzchnia: 41,99 ha. Obszar rezerwatu podlega ochronie czynnej.
Charakter.
Został utworzony w 1995 roku w celu ochrony lasu bukowego (kwaśnej buczyny niżowej) o charakterze naturalnym na granicy jego zasięgu. Drzewa w wieku 50–130 lat, do 35 metrów wysokości (dęby szypułkowe, brzozy brodawkowate, klony jawory, olsze czarne, lipy drobnolistne). Pomnikowe rozmiary pni. Cenne runo z roślinami kwitnącymi wczesną wiosną, przed pojawieniem się liści na drzewach. Występują tu m.in. sromotnik smrodliwy, konwalia majowa, przytulia wonna, kruszyna pospolita, perłówka zwisła, czyściec leśny i traganek szerokolistny. Na terenie rezerwatu bytują: jelenie, sarny, dziki, zające, padalce, jaszczurki zwinki, a także 38 gatunków ptaków (m.in. modraszka zwyczajna, grubodziób zwyczajny, wilga, dzięcioł czarny, puszczyk zwyczajny oraz myszołów). Drzewostan bukowy powstał w tym rejonie z nasadzeń w celu uzyskania materiału do produkcji beczek do przechowywania żywności.
W pobliżu rezerwatu znajduje się Studnia Świętego Marcina i Dąb Rozdrażewskich.

</doc>
<doc id="1263586" url="https://pl.wikipedia.org/wiki?curid=1263586" title="Kickapoo (singel Tenacious D)">
Kickapoo (singel Tenacious D)

Kickapoo jest pierwszym utworem w komediowym filmie Tenacious D: The Pick of Destiny zespołu Tenacious D, również znalazł się na soundtracku z filmu oraz w programie ich trasy koncertowej z 2006 r.
Historia.
Piosenka opowiada fikcyjną historię młodego JB (Jacka Blacka), który ucieka z domu od bardzo religijnego ojca, żeby zostać gwiazdą rocka. Tak mu radzi Ronnie James Dio z plakatu, do którego JB się modli przed ucieczką.
Tenacious D zagrał Kickapoo 2 grudnia 2006 w jednym z odcinków Saturday Night Live. Aby uniknąć wulgaryzmów zamienili fuck na freak oraz cock na rock.
W utworze słychać wyraźnie wpływy innej piosenki Tenacious D – City Hall z ich pierwszej płyty

</doc>
<doc id="1263588" url="https://pl.wikipedia.org/wiki?curid=1263588" title="Wilhelm Heinrich Roscher">
Wilhelm Heinrich Roscher

Wilhelm Heinrich Roscher (ur. 12 lutego 1845 w Getyndze, zm. 9 marca 1923 w Dreźnie) – niemiecki filolog klasyczny.
Jego najbardziej znanym dziełem jest "Lexicon", czyli "Ausführliches Lexikon der griechischen und römischen Mythologie". Opublikował także "Neue Omphalosstudien: Ein Archaologischer Beitrag zur Vergleichenden Religions-Wissenschaft" (1915), studium archeologiczne poświęcone mitowi o pępku świata (Omphalosie).

</doc>
<doc id="1263591" url="https://pl.wikipedia.org/wiki?curid=1263591" title="Okręty podwodne projektu 96">
Okręty podwodne projektu 96



</doc>
<doc id="1263594" url="https://pl.wikipedia.org/wiki?curid=1263594" title="Radiacja przystosowawcza">
Radiacja przystosowawcza



</doc>
<doc id="1263595" url="https://pl.wikipedia.org/wiki?curid=1263595" title="Ahold Polska">
Ahold Polska



</doc>
<doc id="1263597" url="https://pl.wikipedia.org/wiki?curid=1263597" title="Okręg wyborczy Cardiff South East">
Okręg wyborczy Cardiff South East

Okręg wyborczy Cardiff South East powstał w 1950 r. i wysyłał do brytyjskiej Izby Gmin jednego deputowanego. Okręg obejmował południowo-wschodnią część miasta Cardiff. Został zlikwidowany w 1983 r.

</doc>
<doc id="1263598" url="https://pl.wikipedia.org/wiki?curid=1263598" title="RTL Ski Jumping 2007">
RTL Ski Jumping 2007

RTL Ski Jumping 2007; RTL Skispringen 2007 – ósma i ostatnia część serii gier komputerowych RTL Ski Jumping o skokach narciarskich. Licencjonowany produkt FIS. Zawiera 41 obiektów w tym, skocznie igelitowe i nocne. W grze gracz startuje w trzech ligach: juniorskiej, amatorskiej i profesjonalnej. Na początku w trybie kariery gracz zaczyna jako szesnastolatek. Umiejętności podnosi poprzez trening. Wpływ na skoki ma również sprzęt i jakość nawoskowania nart. Ten zdobywany jest poprzez awanse na kolejne poziomy umiejętności i zaliczanie wyzwań takich jak np. skok powyżej 225 metra. Oprócz startów w zawodach, pieniądze gracz może zdobyć na wiele sposobów: dzięki zakładom bukmacherskim, sponsorom i wygranych w quizie.
Dzięki zwycięstwom zawodnik awansuje do kolejnych, wyższych lig. Gra zawiera samouczek pozwalający szybkie zapoznanie się z nią nawet początkującym. W rozgrywce uczestniczą wyłącznie fikcyjni zawodnicy. W porównaniu z poprzednią wersją w tej można kontrolować zawodnika również przy odjeździe i wyhamowaniu. Edycja 2007 cechuje się także mroczniejszą grafiką.

</doc>
<doc id="1263600" url="https://pl.wikipedia.org/wiki?curid=1263600" title="Ludwik Abramowicz (nauczyciel)">
Ludwik Abramowicz (nauczyciel)

Ludwik Abramowicz (ur. w 1888 roku w Radziwiliszkach, zm. 1966 w Warszawie) – polski działacz narodowy w międzywojennej Litwie, dyrektor Gimnazjum Polskiego w Kownie, burmistrz Telsz na Żmudzi.
Studiował przyrodoznawstwo na Uniwersytecie Kijowskim. Od 1918 roku pracował w litewskim gimnazjum w Telszach.
W 1918 roku zakładał gimnazjum polskie w tym mieście, zlikwidowane później przez władze litewskie. Siedem lat później objął posadę dyrektora Gimnazjum Polskiego w Kownie.
Od 1940 do 1941 roku sprawował urząd burmistrza Telsz. Od 1945 do 1947 roku pracował w „urzędzie repatriacyjnym” w Wilnie, później zmuszony do wyjazdu w nowe granice Polski, gdzie zmarł w 1966 roku.

</doc>
<doc id="1263602" url="https://pl.wikipedia.org/wiki?curid=1263602" title="Ludwig von Starhemberg">
Ludwig von Starhemberg

Ludwig, książę von Starhemberg (ur. 12 marca 1762 w Paryżu, zm. 2 września 1833 w Dürnstein) – austriacki polityk i dyplomata, w latach 1793–1810 ambasador Austrii w Londynie.
Ludwig von Starhemberg urodził się w Paryżu, gdzie ojciec Georg Adam von Starhemberg pełnił wówczas misję dyplomatyczną. 21 września 1781 w Brukseli Ludwig ożenił się z Luise Franziska Pss von Arenberg.

</doc>
<doc id="1263603" url="https://pl.wikipedia.org/wiki?curid=1263603" title="Okręg wyborczy Cardiff South">
Okręg wyborczy Cardiff South

Okręg wyborczy Cardiff South powstał w 1918 r. i wysyłał do brytyjskiej Izby Gmin jednego deputowanego. Okręg położony był w południowej części miasta Cardiff. Został zlikwidowany w 1950 r.

</doc>
<doc id="1263604" url="https://pl.wikipedia.org/wiki?curid=1263604" title="Nové Mesto (Bratysława)">
Nové Mesto (Bratysława)

Nové Mesto (niem. "Neustadt", węg. "[Pozsony-]Újváros") – dzielnica Bratysławy, położona w powiecie Bratysława III, na północny wschód od centrum stolicy Słowacji.
Historia.
Pierwsza pisemna wzmianka o dzielnicy pochodzi z XIII wieku, ale teren ten długo był obszarem bez zwartej zabudowy i osadnictwa. W średniowieczu krzyżowały się tutaj szlaki z dawnej Bratysławy do Modrej, do wsi Vajnory (dzisiaj dzielnicy) oraz Trnawy i Nitry. Dopiero w XVIII wieku zaczął nabierać miejskiego charakteru – na rogatkach miasta zaczęto pobierać myto, o czym do dzisiaj przypominają dwa skrzyżowania – Trnavské mýto oraz Račianske mýto. W XIX wieku pojawiły się pierwsze zakłady przemysłowe, m.in. browar (1872–1873, produkujący do 2007 piwo Stein), fabryka dynamitu (1873) oraz fabryka czekolady (1896). W 1840 otwarto pierwszą w Koronie Węgierskiej kolej konną do miasteczka Svätý Jur. Budynek stacji zachował się do dzisiaj.
Masowa urbanizacja oraz wzrost liczby mieszkańców nastąpił dopiero w XX wieku.
W okresie II wojny światowej nazistowskie Niemcy przyłączyły do siebie Petržalkę, w której znajdowały się niemal wszystkie sportowe obiekty Bratysławy i konieczne stało się wybudowanie nowej infrastruktury, którą postanowiono ulokować w Nowym Mieście, w okolicy nazywanej Tehelné pole ("Ziegelfeld, Téglamezö"). W 1939 powstał basen, do 1944 trwała budowa stadionu piłkarskiego, który został obiektem klubowym Slovanu Bratysława (choć już w 1940 rozegrano na nim mecz towarzyski z Herthą Berlin). Stadion był później kilkukrotnie modernizowany, a w 2013 rozebrano go i trwa budowa nowego obiektu. W okresie niepodległej Słowacji powstał również stadion hokejowy "Zimný štadión Ondreja Nepelu", znany obecnie jako "Samsung Aréna". Po wojnie powstały kolejne obiekty – stadion do uprawiania kolarstwa (1946), kryty basen "Pasienky" (1973), hala sportowa "Mladosť" (1987) oraz Narodowe Centrum Tenisa (2003). W 1962 wybudowano w okolicy drugi stadion – "Štadión Pasienky", który użytkuje klub Inter Bratysława.
W latach 1941–1943 miasto wybudowało w dzielnicy specjalne, samowystarczalne osiedle "Ľudová štvrť".
Atrakcje.
Dzielnica położona jest u podnóża Małych Karpat, niedaleko też jest do Bratysławskiego Parku Leśnego ("Bratislavský lesný park", częściowo położony jest w obrębie dzielnicy). W granicach Nowego miasta znajduje się wzgórze Kamzík z charakterystyczną wieżą telewizyjną, będącą najwyższym budynkiem w mieście. Na wzgórze można się dostać koleją linową ("Sedačková lanovka - Kamzík") z Vinohradów.
Podział administracyjny.
Nové Mesto dzieli się na dwa okręgi katastralne:
natomiast nieoficjalne na kilka mniejszych części:
Transport.
W Nowym Mieście położone są dwie stacje kolejowe Bratislava Nové Mesto i Bratislava Vinohrady. Z kolei główna stacja kolejowa miasta – Bratislava hlavná stanica – znajduje się na granicy Nowego i Starego Miasta.

</doc>
<doc id="1263606" url="https://pl.wikipedia.org/wiki?curid=1263606" title="Astrid Uhrenholdt Jacobsen">
Astrid Uhrenholdt Jacobsen



</doc>
<doc id="1263607" url="https://pl.wikipedia.org/wiki?curid=1263607" title="Jewgenija Miedwiediewa">
Jewgenija Miedwiediewa



</doc>
<doc id="1263608" url="https://pl.wikipedia.org/wiki?curid=1263608" title="John Sheridan (piłkarz)">
John Sheridan (piłkarz)

John Joseph Sheridan (ur. 1 października 1964 roku w Stretford w Manchesterze) – irlandzki piłkarz występujący na pozycji pomocnika oraz trener. Obecnie jest szkoleniowcem angielskiego klubu Plymouth Argyle.
Kariera klubowa.
John Sheridan zawodową karierę rozpoczynał w 1982 w Leeds United. W pierwszym sezonie spędzonym na Elland Road rozegrał 27 ligowych spotkań i zdobył dwa gole. Łącznie w ekipie "The Peacocks" występował przez siedem sezonów, w których angielska ekipa grała w rozgrywkach Second Division. Irlandczyk łącznie w 230 meczach uzyskał 47 bramek, a w sezonie 1986/1987 strzelając piętnaście goli należał do czołówki ligowych strzelców.
Od sezonu 1989/1990 Sheridan był zawodnikiem Sheffield Wednesday, wcześniej zaliczył natomiast krótki epizod w Nottingham Forest. Razem z zespołem "Sów" w sezonie 1991/1992 wywalczył trzecie miejsce w Premier League. Dla Sheffield John przez siedem lat zaliczył 197 ligowych występów i 25 bramek. W trakcie rozgrywek 1995/1996 przebywał na wypożyczeniu w Birmingham City, w barwach którego wziął udział w dwóch spotkaniach.
W późniejszym czasie irlandzki pomocnik zdecydował się zmienić klub i podpisał kontrakt z Boltonem Wanderers. Spędził tam dwa lata, po czym przeniósł się do Doncaster Rovers, dla którego zanotował siedem ligowych występów. W 1998 Sheridan znów zmienił barwy klubowe i przeszedł do Oldham Athletic. Tam wywalczył sobie miejsce w podstawowej jedenastce, jednak z biegiem czasu grywał coraz rzadziej. W sezonie 2002/2003 na ligowych boiskach pojawił się tylko pięć razy, a po zakończeniu rozgrywek 2003/2004 Sheridan zakończył piłkarską karierę.
Kariera reprezentacyjna.
W reprezentacji Irlandii Sheridan zadebiutował w 1988 roku za kadencji trenera Jacka Charltona. W tym samym roku wystąpił na mistrzostwach Europy, na których Irlandczycy nie wyszli z grupy. W 1990 roku Sheridan wziął natomiast udział w mistrzostwach świata, na których podopieczni Jacka Charltona dotarli do ćwierćfinału, w którym zostali wyeliminowani przez Włochów. John był również uczestnikiem Mistrzostw Świata 1994, na których reprezentacja Irlandii w 1/8 finału przegrała z Holendrami. Łącznie dla drużyny narodowej Sheridan rozegrał 34 pojedynki, w których zdobył pięć goli.
Kariera trenerska.
W sezonie 2003/2004 Sheridan wspólnie z Davidem Eyresem pełnił rolę grających trenerów Oldham Athletic po tym, jak na stanowisku tym zastąpił ich Brian Talbot. 1 czerwca 2006 roku Sheridan został samodzielnym szkoleniowcem Oldham po tym, jak zwolniony został Ronnie Moore. 7 grudnia irlandzki piłkarz został najlepszym trenerem miesiąca w The Championship.
2 stycznia 2020 roku Sheridan został zwolniony z Chesterfield F.C. z powodu słabych wyników drużyny.

</doc>
<doc id="1263612" url="https://pl.wikipedia.org/wiki?curid=1263612" title="Garnizon Grodno">
Garnizon Grodno

Garnizon Grodno – duży garnizon wojskowy okresu II RP, wcześniej garnizon wojsk rosyjskich, po 1945 wojsk radzieckich, a obecnie białoruskich.
Garnizon I Rzeczypospolitej.
Od nazwy miasta wziął również nazwę Pułk Konny Grodzieński, sformowany w Sokółce w czasie insurekcji kościuszkowskiej.
Garnizon carski.
Dowództwo 2 Korpusu Armijnego
Od nazwy miasta wziął również nazwę stacjonujący w Warszawie Gwardyjski Grodzieński pułk huzarów.
Garnizon Wojska Polskiego II RP.
Prestiż miasta w okresie II Rzeczypospolitej podnosił niewątpliwie fakt, że było ono dużym garnizonem wojskowym. Stacjonowały w nim następujące instytucje i jednostki wojskowe:
Dowództwa:
Piechota
Kawaleria
Artyleria
Wojska samochodowe i bronie pancerne
Pozostałe instytucje i jednostki wojskowe
Obsada personalna komendy miasta.
"Obsada personalna komendy miasta w marcu 1939":

</doc>
<doc id="1263623" url="https://pl.wikipedia.org/wiki?curid=1263623" title="Rezerwat przyrody Cegliniec">
Rezerwat przyrody Cegliniec

Rezerwat przyrody Cegliniec – leśny rezerwat przyrody położony w gminie Sieraków, powiecie międzychodzkim (województwo wielkopolskie). Znajduje się na terenie Pojezierza Międzychodzko-Sierakowskiego, w granicach Sierakowskiego Parku Krajobrazowego.
Przedmiot ochrony.
Został utworzony w 1960 roku w celu ochrony fragmentów lasu sosnowego, nad Jeziorem Mniszym (inaczej "Mnich") na siedlisku boru mieszanego, który ocalał z klęski gradacji strzygoni choinówki mającej miejsce w Puszczy Noteckiej w latach 1922–1924. Jego powierzchnia wynosi 4,91 ha (akt powołujący podawał 4,31 ha). Rezerwat posiada otulinę o powierzchni 9,87 ha. Aktualny plan ochrony rezerwatu opublikowano 26 marca 2008 roku.
Rezerwat objęty jest ochroną czynną.
Położenie i roślinność.
Rezerwat położony jest na wschodnim brzegu jeziora Mnich. Warstwę drzewiastą stanowi sosna zwyczajna w wieku blisko 160 lat. Położenie rezerwatu wśród dużego kompleksu drzewostanów sosnowych, powoduje określone zagrożenia dla roślinności ze strony szkodliwych owadów. Ze względu na dużą zwartość drzewostanów sosnowych istnieje zagrożenie pożarowe. Teren jest tu falisty i opada na zachód w kierunku jeziora Mnich. Rezerwat znajduje się na krawędzi rynny polodowcowej, jaką wody roztopowe lodowca wymyły w równinie sandrowej, nachylonej w kierunku misy jeziora. Warstwę drzewiastą stanowi 160-letnia sosna zwyczajna, współpanująca jest brzoza brodawkowata, a domieszkowo występuje dąb szypułkowy i dąb bezszypułkowy. Najwyższe sosny osiągają wysokość 27 m, dochodząc w pierśnicy do 74 cm. Warstwę krzewów tworzą: berberys zwyczajny, jałowiec pospolity, kruszyna pospolita, szakłak pospolity, tarnina. W runie występują m.in.: orlica pospolita, poziomka pospolita, konwalijka dwulistna i borówka czernica. Świat zwierzęcy rezerwatu jest typowy dla obszarów leśnych. Przychodzą tu dziki, sarny, zające, niekiedy również jelenie. Obserwuje się również ślady bytowania bobra. Rezerwat „Cegliniec” może być udostępniony do zwiedzania przez osoby uprawnione: na terenie rezerwatu zlokalizowane jest gniazdo bielika.

</doc>
<doc id="1263628" url="https://pl.wikipedia.org/wiki?curid=1263628" title="Urtak">
Urtak

Urtak, Urtaki – król Elamu w latach 674–663 p.n.e., brat i następca Humban-haltasza II. Znany jest jedynie ze źródeł asyryjskich.
Przez pierwsze lata swojego panowania utrzymywał pokojowe relacje z Asyrią oraz zależną od niej Babilonią. W czasie klęski głodu uzyskał nawet pomoc od asyryjskiego króla Aszurbanipala w postaci dostaw zboża. 
Pod koniec swoich rządów, wykorzystując nieobecność Aszurbanipala, który zaangażowany był w wojnę z Egiptem, dokonał nagłego ataku na Babilonię. Nie osiągnąwszy większych sukcesów wycofał się do Elamu, gdzie niebawem zmarł. W kraju nastąpił kryzys, ponieważ tronem zawładnął jego kuzyn Tepti-Humban-Inszuszinak, a nie jego najstarszy syn Humban-nikasz II. Walki wewnętrzne były dogodnym momentem dla Asyrii, która zaatakowała Elam zajmując część jej terytorium.

</doc>
<doc id="1263630" url="https://pl.wikipedia.org/wiki?curid=1263630" title="FC Kuressaare">
FC Kuressaare

Football Club Kuressaare – estoński klub piłkarski z siedzibą w mieście Kuressaare.

</doc>
<doc id="1263631" url="https://pl.wikipedia.org/wiki?curid=1263631" title="Camille Doucet">
Camille Doucet

Camille Doucet (ur. 16 maja 1812 w Paryżu, zm. 1 kwietnia 1895 tamże) – francuski dramaturg i poeta.
Studiował prawo, następnie pracował w administracji (był sekretarzem barona Faina w gabinecie Ludwika Filipa I). Od 1863 r. pełnił funkcję dyrektora administracji teatralnej, od 6 kwietnia 1865 r. był członkiem Akademii Francuskiej (fotel 32). Od 1876 r. pełnił funkcję sekretarza Akademii. W 1891 r. odznaczony Legią Honorową w klasie Wielkiego Oficera.
W 1847 r. ożenił się z Emmą Adelon.
Pisał głównie wodewile oraz komedie. Ważniejsze dzieła: "Un jeune homme" (1841), "L’Avocat de sa cause" (1842), "Le Baron de Lafleur" (1843), "La Chasse aux fripons" (1846), "Les Ennemis de la maison" (1851), "Le Fruit défendu" (1858), "La Considération" (1860).

</doc>
<doc id="1263632" url="https://pl.wikipedia.org/wiki?curid=1263632" title="Migdałowiec">
Migdałowiec

Migdałowiec, migdał, migdałek ("Amygdalus" ≡ "Prunus" subgen. "Amygdalus") – rodzaj, podrodzaj lub sekcja (w zależności od ujęcia klasyfikacyjnego) roślin z rodziny różowatych. Ze względu na zagnieżdżenie w obrębie rodzaju śliwa "Prunus" zwykle wyróżniany w randze podrodzaju lub sekcji, co oznacza, że gatunki zaliczane są do rodzaju śliwa ("Prunus"). 
Zaliczane tu gatunki mają duże znaczenie ekonomiczne i są uprawiane jako owocowe i ozdobne. W Polsce uprawiane są:
Systematyka.
Rodzaj "Amygdalus" wyróżniony został w 1700 przez de Tourneforta na podstawie różnic w budowie owoców między tymi roślinami oraz rodzajami: "Armeniaca", "Cerasus", "Laurocerasus", "Persica" i "Prunus". Klasyfikacja ta częściowo została przyjęta przez Linneusza, który w 1753 wyróżnił trzy, a w 1754 cztery rodzaje: "Amygdalus", "Cerasus", "Prunus" i "Padus". Kolejni taksonomowie uzupełniali tę listę, wyróżniając nowe rodzaje lub łączyli je w różny sposób. Po raz pierwszy pomysł scalenia wszystkich gatunków w jeden rodzaj "Prunus" opublikowany został przez Benthama i Hookera w 1865. Szeroko zaakceptowana została klasyfikacja Rehdera z 1940 umieszczająca "Amygdalus" w obrębie rodzaju "Prunus" jako jeden z pięciu podrodzajów. Podrodzaj "Amygdalus" tworzy wspólny klad z podrodzajem "Prunus", w którym zagnieżdżona jest m.in. jedna z sekcji wcześniej klasyfikowana w podrodzaju "Cerasus". W obrębie podrodzaju wyróżniane są dwie sekcje – "Amygdalus" (migdałowiec w wąskim znaczeniu) i "Persica" – brzoskwinia. Analizy molekularne i morfologiczne wskazują na konieczność wyłączenia z sekcji "Amygdalus" gatunków tradycyjnie tu włączanych takich jak – migdałowiec karłowaty "P. tenella", migdałowiec trójklapowy "P. triloba", "P. petunnikowii" i "P. pedunculata". Gatunki te zagnieżdżone są w obrębie siostrzanego podrodzaju "Prunus".
Podrodzaj "Amygdalus":

</doc>
<doc id="1263634" url="https://pl.wikipedia.org/wiki?curid=1263634" title="Helena Romanowa (1882–1957)">
Helena Romanowa (1882–1957)

Helena Władimirowna Romanowa (ur. 17 stycznia 1882 w Carskim Siole, zm. 13 marca 1957 w Atenach) – wielka księżna Rosji, księżna Grecji i Danii.
Wielka księżna Helena była córką wielkiego księcia Włodzimierza Aleksandrowicza i Marii Mecklenburg-Schwerin. Helena i jej trzej bracia, Cyryl, Borys i Andrzej, mieli angielską niańkę i język angielski był ich pierwszym językiem.
Wielka księżna początkowo była zaręczona z Maksymilianem Badeńskim, ale później Maksymilian wycofał się. Małżeństwo Helenie w 1900 roku zaproponował książę grecki Mikołaj, jednak wielka księżna Maria była niechętna poślubienia jej córki przez młodszego syna, niezbyt bogatego i bez perspektyw objęcia przez niego tronu. Matka Heleny w końcu uległa, nie mając już nadziei na znalezienie lepszej oferty małżeńskiej. Mikołaj i Helena pobrali się w 1902, mieli trzy córki:
Rodzina została dotknięta zamieszaniem, które wywołała rewolucja rosyjska z 1917 roku i później w Grecji, która stała się republiką, przez co rodzina musiała udać się do Francji na pewien czas.
Na emigracji wielka księżna Helena zaangażowała się w prace dobroczynne dla rosyjskich wygnańców, szczególnie dzieci. Książęca rodzina żyła na wygnaniu skromnie, skończyły się dochody napływające z Rosji. Bogaty zbiór klejnotów wielkiej księżnej Heleny, jak również własny materiał ilustracyjny Mikołaja, były źródłami ich dochodów. 
Wielka księżna Helena owdowiała w 1938 roku, kiedy książę Mikołaj zmarł nagle na atak serca. Powróciła do Grecji przed II wojną światową, gdzie zmarła w 1957 roku.

</doc>
<doc id="1263638" url="https://pl.wikipedia.org/wiki?curid=1263638" title="Pałac Starhemberg przy Minoritenplatz">
Pałac Starhemberg przy Minoritenplatz

Pałac Starhemberg przy Minoritenplatz – wczesnobarokowy pałac rodu Starhembergów przy placu minorytów (tj. franciszkanów)w Wiedniu.
Projekt pałacu zamówił hrabia Conrad Balthasar von Starhemberg u włoskiego architekta. Już od 1661 budynek, który stał tu wcześniej, został kupiony przez Conrada Balthasara od Hansa Friedricha von Sonderndorfa.
Ernst Rüdiger von Starhemberg, syn Conrada Balthasara, w pałacu miał swój sztab, gdy bronił Wiednia podczas tureckiego oblężenia w 1683.
Gdy Georg Adam von Starhemberg przejął (odziedziczył) wszystkie rodowe posiadłości w 1783 przebudował pałac. Również w późniejszym okresie następowały kolejne przekształcenia pałacu.
Od 1871 pałac należy do Austriackiego Ministerstwa Kultury.

</doc>
<doc id="1263639" url="https://pl.wikipedia.org/wiki?curid=1263639" title="Jan Klimecki">
Jan Klimecki

Jan Klimecki (ur. 24 grudnia 1914 w Poznaniu, zm. 2 listopada 1998 w Poznaniu) – polski bokser.
Kariera sportowa.
Z pięściarstwem zapoznał się w 1935 roku w klubie HCP Poznań. W okresie międzywojennym startował w kategoriach półciężkiej i ciężkiej, zdobywając w tej ostatniej wadze brązowy medal w 1937 i wicemistrzostwo kraju w 1939 roku. Po pięcioletniej przerwie spowodowanej wybuchem wojny, wznowił swoją karierę w klubie Warta Poznań. W jej barwach wywalczył mistrzostwo Polski w 1947 i tytuły wicemistrza kraju w 1946 i 1948 w najcięższej kategorii.
Uczestniczył w mistrzostwach Europy w Dublinie 1947, przegrywając walkę w ćwierćfinale wagi ciężkiej. W reprezentacji Polski wystąpił 15 razy, odnosząc 4 zwycięstwa i ponosząc 11 porażek w latach 1937 - 1949.
Karierę sportową kończył w barwach klubu Gwardia Wrocław, zdobywając swój drugi tytuł mistrza Polski kategorii ciężkiej w 1949 roku.
Został pochowany na cmentarzu parafialnym w Minikowie (kw.1, rz.5, m.6).

</doc>
<doc id="1263641" url="https://pl.wikipedia.org/wiki?curid=1263641" title="Master key system">
Master key system

"Master key" czyli tzw. system klucza generalnego - umożliwia dostęp do dowolnej liczby drzwi za pomocą jednego klucza przy jednoczesnym wprowadzeniu pełnej kontroli dostępu do poszczególnych pomieszczeń, przy czym w dalszym ciągu możliwe jest stosowanie kluczy indywidualnych.
Systemy Master Key mogą być prostymi układami dostępu, które będą obejmować małe liczby drzwi, np. tylko 3 sztuki i w tym wypadku będą stanowić prostą strukturę organizacyjną. Duże systemy (stosowane w hotelach i obiektach przemysłowych) obejmują nawet kilka tysięcy punktów/drzwi.
Zastosowania systemów Master Key.
Dzięki temu, że systemy Master Key umożliwiają dostarczenie kluczy o różnym dostępie do poszczególnych pomieszczeń i obiektów liczba potencjalnych zastosowań dla nich jest praktycznie nieograniczona.
"Prosty system klucza" spełnia z reguły funkcję systemu zamknięć na jeden klucz (tzw. system jednego klucza - zamki ujednolicone) i pozwala zastąpić pęk kluczy jednym kluczem, który otwiera wszystkie drzwi.
"System klucza generalnego", tzw. Master Key (inaczej układ centralnego otwierania) pozwala na otwarcie i zamknięcie dowolnej liczby drzwi jednym kluczem oraz wprowadzenie pełnej kontroli dostępu do pomieszczeń przy pomocy kluczy grupowych i indywidualnych. 
Montaż takiego systemu polega na zastosowaniu, bądź wymianie wkładek bębenkowych we wszystkich pomieszczeniach, które nas interesują.
Zalety systemu Master Key:

</doc>
<doc id="1263646" url="https://pl.wikipedia.org/wiki?curid=1263646" title="Gavin Douglas">
Gavin Douglas

Gavin Douglas (ur. ok. 1474 na zamku Tantallon, hrabstwo East Lothian, zm. w sierpniu 1522 w Londynie) – szkocki poeta, duchowny katedry św. Egidiusza w Edynburgu, biskup Dunkeld (od 1515; otrzymanej w 1514 nominacji na arcybiskupa St Andrews nie zatwierdził papież Leon X). Pisał poezje w języku średnioszkockim ("King Hart", "The Palyce of Honour", "Conscience"). Przełożył na ten język "Eneidę" Wergiliusza w 1513 (wydaną w 1553 w Londynie jako "Eneados").

</doc>
<doc id="1263648" url="https://pl.wikipedia.org/wiki?curid=1263648" title="Droga krajowa B173 (Niemcy)">
Droga krajowa B173 (Niemcy)

Droga krajowa 173 () – niemiecka droga krajowa przebiegająca z zachodu na wschód od skrzyżowania z drogą B289 na obwodnicy Lichtenfels na Bawarii do Drezna w Saksonii, gdzie krzyżuje się z wieloma Drogami krajowymi i autostradami.
Miejscowości leżące przy B173.
Bawaria.
Lichtenfels, Trieb, Hochstadt am Main, Zettlitz, Küps, Johannisthal, Kronach, Marktrodach, Zeyern, Wallenfels, Schwarzenbach am Wald, Naila, Selbitz (Bawaria), Hof (Bawaria), Haidt, Ullitz.
Saksonia.
Großzöbern, Kleinzöbern, Pirk, Türbel, Meßbach, Plauen, Neuensalz, Thoßfell, Pfaffengrün, Buchwald, Lauschgrün, Netzschkau (Saksonia), Mylau, Reichenbach im Vogtland, Neumark, Schönfels, Lichtentanne, Zwickau, Jacobshöhe, Lichtenstein/Sa., Bernsdorf, Oberlungwitz, Mittelbach, Chemnitz, Niederwiesa, Flöha, Falkenau, Oederan, Memmendorf, Oberschöna, Freiberg, Naundorf, Niederschöna, Mohorn, Herzogswalde, Grumbach, Kesselsdorf, Drezno.
Historia.
Między Hofem i Dreznem bieg drogi pokrywa się z biegiem historycznej "Frankenstrasse", która łączyła Frankonię z przemysłowymi terenami Saksonii.
W 1937 r. wyznaczona "Reichsstrasse 173" przebiegała z Bambergu do Hofu.
Odcinek z Bambergu do Lichtenfels został przemianowany 1 stycznia 2008 na autostradę A73.

</doc>
<doc id="1263649" url="https://pl.wikipedia.org/wiki?curid=1263649" title="Pałac Harrach w Wiedniu">
Pałac Harrach w Wiedniu

Pałac Harrach w Wiedniu ("Palais Harrach") – pałac znajdujący się w Wiedniu, przy Freyung. Był siedzibą rodu czesko-austriackiego Harrach.
Pałac zbudowany został w stylu włoskiego baroku. Architektem był Domenico Martinelli (1650-1718). Wykonanie nowego pałacu zlecił hrabia Ferdinand Bonaventura von Harrach.

</doc>
<doc id="1263654" url="https://pl.wikipedia.org/wiki?curid=1263654" title="Edward Dowden">
Edward Dowden

Edward Dowden (ur. 3 maja 1843, zm. 4 kwietnia 1913) – angielski poeta i historyk literatury, profesor w Trinity College w Dublinie, szekspirolog i badacz poetów romantycznych.
Ukończył Queen’s College w Cork i Trinity College w Dublinie. Wyróżnił się pierwszą książką, "Shakespeare, his Mind and Art" (1875), przetłumaczoną na rosyjski i niemiecki. Za studia nad Szekspirem otrzymał w 1878 złoty medal od Royal Irish Academy. W późniejszych latach, obok studiów szekspirologicznych, pracował nad życiem i poezją Percy’ego Shelleya, którego dzieła wydał w 1900 roku, Williama Wordswortha (wydanie dzieł 1892).
W 1888 został następcą Maxa Müllera jako prezydenta English Goethe Society. W 1889 objął jako pierwszy katedrę Taylora w Oxfordzie, a od 1892 do 1896 był wykładowcą w Trinity College, University of Cambridge. W późniejszych latach pełnił funkcję komisarza ds. edukacji w Irlandii (1896-1901). Był bardzo wpływowy jako przenikliwy krytyk literacki, a jako pedagog wyznawał zasadę, że nauczanie literatury nie powinno być oddalone od życia codziennego.
Był dwukrotnie żonaty, wpierw w 1866 z Mary Clerke, a następnie (1895) z Elizabeth Dickinson West. Jego starszym bratem był John Dowden, biskup Edynburga.

</doc>
<doc id="1263657" url="https://pl.wikipedia.org/wiki?curid=1263657" title="Dorabianie kluczy">
Dorabianie kluczy

Dorabianie kluczy - proces mechaniczny, wykonywany na materiale zwanym przez ślusarza "surówką".
Polega na nacięciu tego materiału (np: stali, mosiądzu, znalu, aluminium) na maszynie zwanej "kopiarką", po czym materiał ten zostaje poddany dalszej obróbce ręcznej (za pomocą pilników, iglaków itp.)
Gotowy wyrób jest praktycznie idealnym odwzorowaniem klucza oryginalnego. Klucz wzorcowy nie ulega uszkodzeniu, ani zniekształceniu mechanicznemu.

</doc>
<doc id="1263664" url="https://pl.wikipedia.org/wiki?curid=1263664" title="Conrad Balthasar von Starhemberg">
Conrad Balthasar von Starhemberg

Hrabia Conrad Balthasar von Starhemberg (ur. 1612, zm. 1687) – austriacki polityk z rodu Starhemberg. 
W roku 1663 został namiestnikiem Górnej Austrii ("Statthalter von Niederösterreich"). Później pracował w komisji deputacji w Wiedniu.
W 1667 roku kazał wybudować Pałac Starhemberg przy Minoritenplatz.
Jego synem był Ernst Rüdiger von Starhemberg (1638-1701), generał i obrońca Wiednia z 1683.

</doc>
<doc id="1263666" url="https://pl.wikipedia.org/wiki?curid=1263666" title="Tadeusz Dowgird">
Tadeusz Dowgird

Tadeusz Dowgird (lit. Tadas Daugirdas) (1852–1919) – polski malarz.
Życiorys.
Studiował w Wilnie, Petersburgu i Monachium (na początku listopada 1872 r. zgłosił się do Akademii Sztuk Pięknych - Antikenklasse), od 1876 r. przebywał w guberni kowieńskiej, gdzie się osiedlił. Wystawiał obrazy w Warszawie, przeważnie krajobrazy, rzadziej sceny rodzajowe.

</doc>
<doc id="1263674" url="https://pl.wikipedia.org/wiki?curid=1263674" title="Droga krajowa B174 (Niemcy)">
Droga krajowa B174 (Niemcy)

Droga krajowa 174 () – niemiecka droga krajowa przebiegająca z zachodu na południe od Chemnitz, gdzie krzyżuje się z wieloma drogami krajowymi do granicy z Czechami koło Reitzenhain w Saksonii.

</doc>
<doc id="1263678" url="https://pl.wikipedia.org/wiki?curid=1263678" title="Heinrich von Mansfeld, książę Fondi">
Heinrich von Mansfeld, książę Fondi

Heinrich von Mansfeld, książę Fondi, właśc. Henryk Franciszek I hrabia Mansfeld, książę Fondi (niem. "Heinrich Franz I Graf von Mansfeld, Fürst von Fondi") (ur. 21 listopada 1640, zm. 18 czerwca 1715) – austriacki marszałek polny i polityk, przewodniczący Nadwornej Rady Wojennej (1701–1703).
Minister ("Konferenzminister") Leopolda I. W 1686 uzyskał od Hiszpanów księstwo Fondi koło Neapolu (do 1751 roku w posiadaniu rodu).
3 marca 1689 został mianowany na stopień marszałka polnego.
Od 1697 Johann Lukas von Hildebrandt budował dla niego letni pałac w Wiedniu, który w 1715 zakupił książę Adam Franz Karl von Schwarzenberg (1680–1732). Pałac znany jest obecnie jako wiedeński Pałac Schwarzenberg.
Syn hrabiego Brunona III von Mansfelda (1576–1644) i Marii Magdaleny von Törring-Seefeld (1616–1668), bratanek generała Fryderyka Joachima von Mansfelda (1581–1623). Dwukrotnie żonaty, najpierw w 1679 roku z hrabianką Marią Luizą zu Aspremont Nantevil (1652–1692), z którą miał dwie córki, Marię Annę Eleonorę (1680–1724) oraz Marię Eleonorę (1682–1747). Ponownie w związku małżeńskim od roku 1693, z hrabianką Marią Franciszką von Auresperg (1664–1739). 

</doc>
<doc id="1263679" url="https://pl.wikipedia.org/wiki?curid=1263679" title="Anioł Dowgird">
Anioł Dowgird

Anioł Dowgird herbu Łabędź, pseud.: "Autor „Wykładu przyrodzonych myślenia prawideł”", (ur. 2 grudnia 1776 w majątku Jurkowszczyzna, powiat mścisławski; zm. 26 kwietnia 1835 w Wilnie) – polski filozof i kaznodzieja, profesor Uniwersytetu Wileńskiego, członek korespondent Towarzystwa Królewskiego Przyjaciół Nauk w Warszawie w 1829 roku. 
Życiorys.
Urodził się jako syn Stanisława Dowgirda, zubożałego ziemianina. Naukę pobierał (od roku 1786) kolejno w szkołach jezuickich (w Mohylewie i w Mścisławiu), w Akademii Połockiej i szkołach pijarskich (w Dąbrownie). W roku 1791 (17 sierpnia) wstąpił do zgromadzenia pijarów w Lubieszowie, złożył śluby zakonne (1793), a w roku 1801 uzyskał święcenia kapłańskie. W tym okresie studiował w Dąbrowicy i w Szkole Głównej Wielkiego Księstwa Litewskiego. Następnie (w latach 1796–1807) uczył w szkołach pijarskich (Lida, Wiłkomierz, Witebsk, Łużki, Szczuczyn) i przez pewien czas (lata 1818–1832) był profesorem logiki i etyki na Uniwersytecie Wileńskim. W latach 1807–1809 pełnił funkcję prefekta konwiktu szlacheckiego w Wilnie.
Poglądy.
W swych poglądach filozoficznych wychodzi Dowgird od Kanta i jego „Krytyki czystego rozumu”, ale odmiennie od Kanta zapatruje się na czas i przestrzeń, którym przypisuje istnienie rzeczywiste, od nas niezależne.
Twórczość.
W rękopisie pozostawił dzieło traktujące o filozofii Kanta. Napisał także wiele kazań. Wszystkie opublikowane pisma polskie Anioła Dowgirda o tematyce filozoficznej zostały wydane w 2014 r. przez Wydawnictwo Naukowe Semper w tomie "Zdrowy rozsądek i kraina marzeń" pod red. Jacka Jadackiego. Tom zawiera następujące traktaty filozoficzne Dowgirda:
oraz Ap­pendix:
Ważniejsze utwory.
Artykuły i rozprawy swe Dowgird ogłaszał w czasopismach: "Dziennik Wileński" (tu: "Rozbiór dzieła pt. "O filozofii" przez F. Jarońskiego, z uwagami nad nim" 1817, t. 6, s. 67, 191, 285; "Odpowiedź na krytykę Y. Y." 1830, t. 9, s. 131, 196), "Wizerunki i Roztrząsania Naukowe" (tu: "Próbki pisma treści duchownej z manuskryptów pozgonnych" 1835, t. 11; "Rzeczywistość poznań ludzkich", wyd. w skróceniu A. Fijałkowski, 1839, t. 5).
Liczne prace filozoficzne i kaznodziejskie pozostały w rękopisach, które Dowgird zapisał wileńskiej Akademii Duchownej – rękopisy te zaginęły. Bardziej szczegółową ich bibliografię podają: A. Fijałkowski "Wizerunki i Roztrząsania Naukowe" 1835, t. 11; S. Kaczmarek "A. Dowgird..." (Warszawa) 1965, s. 77-80.
Listy.
Ponadto korespondencja Dowgirda znajdowała się w Archiwum Kuratorii Wileńskiej i w Bibliotece Krasińskich.

</doc>
<doc id="1263688" url="https://pl.wikipedia.org/wiki?curid=1263688" title="Johann Lukas von Hildebrandt">
Johann Lukas von Hildebrandt



</doc>
<doc id="1263691" url="https://pl.wikipedia.org/wiki?curid=1263691" title="Geszer (kibuc)">
Geszer (kibuc)

Geszer (hebr. גשר; ang. Gesher; pol. "Most") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Geszer jest położony na wysokości od 190 do 225 metrów p.p.m. w depresji Doliny Jordanu, na północy Izraela. Leży na stromych zboczach płaskowyżu Wyżyny Sirin, który w tym rejonie wznosi się na wysokość 116 metrów n.p.m. Z tego wysokiego płaskowyżu spływają do depresji Doliny Jordan strumienie - na północ od kibucu są to Nachal Adama i Nachal Hagal. Natomiast na południe od kibucu spływa strumień Nachal Tawor, który głębokim wadi wcina się pomiędzy Wyżynę Sirin a położoną na południe od niego Wyżynę Jissachar. Strumień Tawor uznawany jest także za północną granicę Doliny Bet Sze’an, która na południe od tego miejsca rozszerza się w kierunku południowo-zachodnim. Wszystkie tutejsze strumienie zasilają rzekę Jordan. Przepływa ona w odległości mniejszej niż 1 km na wschód od kibucu, i kawałek wcześniej na północy jest zasilana rzeką Jarmuk. Wzdłuż rzek Jordan i Jarmuk przebiega granica jordańsko-izraelska. Teren położony na południowy wschód od kibucu jest stosunkowo płaski i jest wykorzystywany pod uprawy rolnicze i stawy hodowlane. Jedynymi niewielkimi wzgórzami są Tel Szoszana (250 m p.p.m.) i Tel Samat (245 m p.p.m.). W otoczeniu kibucu Geszer znajdują się kibuce Aszdot Ja’akow Ichud, Newe Ur i Gazit, oraz wioski Menachemja i At-Tajjiba. Po stronie jordańskiej jest miasto Asz-Szuna asz-Szamalijja i wioska Al-Bakura.
Geszer jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowały się dwie arabskie wioski: At-Taka i Jisr al-Majami. Strategiczną linią komunikacyjną przebiegającą przez ten rejon była powstała w latach 1903-1905 linii kolejowa Doliny. Była to odnoga linii Kolei Hidżaskiej, która łączyła Damaszek z Medyną. Odnoga przebiegająca przez Dolinę Jordanu i Dolinę Bet Sze’an łączyła główną linię kolejową z portowym miastem Hajfa. Znajdowały się tutaj mosty na rzece Jordan. Strategiczne znaczenie tej okolicy bardzo szybko dostrzegli Żydzi, którzy systematycznie rozwijali osadnictwo żydowskie w Palestynie. Z tego powodu już na początku lat 20. XX wieku organizacje syjonistyczne wykupiły pierwszą tutejszą działkę od rodziny Sursock z Libanu (pieniądze na zakup pochodziły od barona Edmonda James de Rothschilda). Jednak władze tureckie skonfiskowały znaczną część tej ziemi dla potrzeb publicznych (budowa linii kolejowej i stacji). Po I wojnie światowej w 1918 roku cała Palestyna przeszła pod panowanie Brytyjczyków, którzy w 1921 roku utworzyli Brytyjski Mandat Palestyny. Nowe władze przeprowadziły proces wywłaszczenia, uniemożliwiając założenie żydowskiej osady w tym miejscu. Pomimo to, już od 1920 roku grupa żydowskich pionierów (weterani Legionu Żydowskiego) osiedliła się w wykupionej wiosce Jisr al-Majami. Pomimo bardzo ciężkich warunków życia, utrzymali się oni przez trzy lata i w 1924 roku zostali zastąpieni przez inną grupę pionierów z Jerozolimy. W międzyczasie, w pobliżu miejsca w którym łączyły się rzeki Jarmuk i Jordan (miejsca nazywane Naharajim) w 1930 roku wybudowano elektrownię wodną. Poprawiło to warunki życia w okolicy, jednak nie na tyle, aby utrzymać grupę pionierów na miejscu. W 1934 roku przenieśli się oni do nowo utworzonego na północy kibucu Aszdot Ja’akow. Organizacje syjonistyczne rozumiały jednak strategiczne położenie tego miejsca. Znajdowały się tutaj mosty graniczne na rzece Jordan, które umożliwiały komunikację pomiędzy Mandatem Palestyny a Emiratem Transjordanii i położonym bardziej na północnym wschodzie francuskim Mandatem Syrii i Libanu. Podczas arabskiego powstania w Palestynie (1936–1939) Brytyjczycy wybudowali przy wiosce Jisr al-Majami fort policji (Fort Tegart) "Bridge". Strzegł on tutejszych mostów i nadzorował ruch graniczny. W takich okolicznościach w 1939 roku został założony kibuc Geszer.
Grupa założycielska kibucu składała się z członków młodzieżowego ruchu syjonistycznego "Ha-No’ar ha-Oved ve-ha-Lomed" z Niemiec. Po przybyciu do Doliny Bet Sze’an, w dniu 17 lutego 1939 roku założyli oni kibuc Geszer. Był on pierwotnie położony w dawnej arabskiej wiosce Jisr al-Majami, bezpośrednio przy rzece Jordan. Była to typowa jak na tamte czasy rolnicza osada obronna, posiadająca palisadę obronną i wieżę obserwacyjną. Nazwę zaczerpnięto od sąsiedniego mostu na rzece Jordan - hebrajskie słowo „"geszer"” oznacza na język polski „"most"”. Na zachód od kibucu znajdował brytyjski fort policji "Bridge", którego obecność wpływała na poprawę warunków bezpieczeństwa. Pomimo to warunki życia pierwszych mieszkańców kibucu były bardzo trudne. Musieli oni łączyć ciężką pracę ze służbą wartowniczą. Pionierzy pracowali przy osuszaniu tutejszych pól i cierpieli z niedożywienia oraz chorowali na malarię roznoszoną przez komary. Przy kibucu powstała stacja kolejowa Geszer (linia kolejowa Doliny).
W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Geszer miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Pierwszymi celami ataków stały się żydowskie linie komunikacyjne, a następnie linia kolejowa Doliny. W jednej z takich zasadzek, już w listopadzie 1947 roku zginęło dwóch członków kibucu Geszer. Rozwój wydarzeń w kolejnych miesiącach doprowadził do powstania planu arabskiej inwazji na Palestynę. W rezultacie, w kwietniu 1948 roku po jordańskiej stronie rzeki Jordan rozpoczęła się koncentracja irackiego korpusu ekspedycyjnego, w skład którego wchodziły siły Legionu Arabskiego. Obie strony dobrze rozumiały strategiczne znaczenie tutejszych mostów, i zdawały sobie sprawę z roli jaką odgrywał kibuc Geszer przy ich kontrolowaniu. Gdy 27 kwietnia 1948 roku Brytyjczycy ewakuowali załogę swojego fortu "Bridge", natychmiast ich miejsce zajęło szesnastu żydowskich żołnierzy z kompanii szturmowej Palmach. Jeszcze tej samej nocy kibuc Geszer został zaatakowany przez arabską milicję. Atak był wspierany przez ogień karabinów maszynowych batalionu piechoty jordańskiego Legionu Arabskiego. Na odgłos walki do kibucu zaczęli docierać ochotnicy z sąsiednich osiedli żydowskich położonych w Dolinie Bet Sze’an. Starcia trwały przez cały kolejny dzień. Rankiem 29 kwietnia do kibucu dotarł konwój dwóch opancerzonych autobusów, chronionych przez trzy pojazdy pancerne i żołnierzy z 12 Batalionu Brygady Golani. Dowieźli oni zapasy amunicji, żywność i leki. Konwój miał przeprowadzić ewakuację 50 dzieci z kibucu, jednak ciężki ostrzał uniemożliwił wyjazd pojazdów. Przez cały kolejny dzień trwały ciężkie walki, podczas których Arabowie zbliżali się na odległość 50 metrów od fortu "Bridge". Wszystkie ataki zostały jednak odparte. Ewakuację dzieci przeprowadzono dopiero kolejnej nocy. Autobusy dostały się jednak pod ciężki ostrzał prowadzony ze wzgórza położonego na zachód od kibucu. Dwa autobusy zostały bezpośrednio trafione, a jeden zapalił się. Rannych zostało trzech żołnierzy żydowskich. Dzieci przewieziono do klasztoru w Hajfie (przebywały tam przez dwadzieścia dwa miesiące). W rejonie kibucu ostra wymiana ognia trwała do południa 30 kwietnia, kiedy Arabowie wycofali się na pozycje na wschód od rzeki Jordan. Następne dwa tygodnie obrońcy wykorzystali na rozbudowę pozycji obronnych. Widząc po stronie jordańskiej przygotowania do inwazji, strona żydowska wysadziła w nocy 14 maja tutejsze mosty. W ten sposób wyłączono z ruchu całą linię kolejową i utrudniono wojskom arabskim przedostanie się na drugi brzeg rzeki Jordan. Podczas I wojny izraelsko-arabskiej doszło do bitwy o Geszer (15–17 maja 1948), podczas której żydowscy obrońcy powstrzymali natarcie wojsk jordańskich i irackich. Jednak ciężki ostrzał artyleryjski zniszczył większość budynków w kibucu.
Po wojnie zniszczony kibuc został odbudowany kilkaset metrów na zachód od swojej pierwotnej lokalizacji. Przejął on wówczas pola uprawne pobliskich zniszczonych wiosek arabskich At-Taka i Sirin. W kolejnych latach został wzmocniony imigrantami przybyłymi z Polski i Austrii. Podczas wojny na wyczerpanie (1967-1970) kibuc był wielokrotnie ostrzeliwany. W jego okolicy podkładano także miny i urządzano zasadzki. Za wieloma z tych ataków stała Organizacja Wyzwolenia Palestyny. Podpisanie w 1978 roku Porozumienia Camp David otworzyło drogę do zawarcia rok później traktatu pokojowego izraelsko-egipskiego. Wpłynęło to na stabilizację sytuacji na granicy i podpisania w 1994 roku jordańsko-izraelskiego traktatu pokojowego. Dzięki temu w 1989 rok kibuc rozpoczął współpracę z Żydowskim Funduszem Narodowym i rozpoczął rekonstrukcję pierwotnej lokalizacji kibucu Geszer. W 1992 roku miejsce to zostało otworzone dla zwiedzających. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Demografia.
Stałymi mieszkańcami kibucu są Żydzi:
Gospodarka i infrastruktura.
Gospodarka kibucu opiera się na intensywnym rolnictwie (pszenica, koniczyna, arbuzy, marchew, słonecznik, kukurydza i fasola), sadownictwie (głównie awokado i banany), hodowli kurczaków i stawach hodowlanych ryb. Z zakładów produkcyjnych jest tutaj firma produkująca magnesy "Magma Magnets Manufactoring". Dodatkowo na północ od kibucu znajdują się kamieniołomy tynków gipsowych "Tambour Geszer". Osobnym działem lokalnej gospodarki są usługi (pralnia itp.) oraz obsługa ruchu turystycznego (noclegi, gastronomia i organizacja wycieczek). W kibucu znajduje się sklep wielobranżowy oraz ośrodek zdrowia.
Transport.
Z kibucu wyjeżdża się na wschód na drogę nr 90, którą jadąc na północ dojeżdża się do kibucu Aszdot Ja’akow Ichud, lub jadąc na południe dojeżdża się do kibucu Newe Ur. Lokalna droga nr 7188 prowadzi do wioski Menachemja.
Edukacja i kultura.
Kibuc utrzymuje przedszkole, natomiast starsze dzieci dojeżdżają do szkoły w pobliskim kibucu Aszdot Ja’akow Ichud. W kibucu znajduje się dom kultury i biblioteka. W skład zaplecza sportowego wchodzi basen kąpielowy, boisko do piłki nożnej, boisko do koszykówki i kort tenisowy.
Turystyka.
Największą atrakcją turystyczną kibucu jest Muzeum Bitwy i Starego Geszer, które znajduje się w miejscu pierwotnej lokalizacji kibucu nad rzeką Jordan. Muzeum prezentuje historię obrony kibucu w 1948 roku, mapy, dokumenty, zdjęcia, pamiątki i broń z tamtych czasów. Koncentruje się przy tym na cywilnych aspektach życia obrońców, losach ich dzieci, funkcjonowaniu kuchni, punktu opatrunkowego dla rannych, oraz atmosferze panującej wśród mieszkańców. Dodatkowo muzeum przedstawia historię całej okolicy ze szczególnym uwzględnieniem budowy mostów, linii kolejowej, fortu brytyjskiej policji i elektrowni wodnej w Naharajim. Organizowane są tutaj konferencje i wycieczki po okolicy.
Na południe od kibucu znajduje się stanowisko archeologiczne Geszer. Pierwsze prace wykopaliskowe prowadził tutaj w latach 1986–1987 profesor Josef Garfinkel z Uniwersytetu Hebrajskiego w Jerozolimie. W latach 2002–2004 kontynuowała je profesor Susan Cohen z Montana State University. Wykopaliska odkryły ślady osadnictwa z okresu wczesnego neolitu i środkowej epoki brązu. W owym czasie istniała tutaj mała wioska o charakterze rolniczym. Miejsce wykopalisk jest udostępnione turystom. Wśród pobliskich stawów hodowlanych urządzono miejsca rekreacji ze stołami piknikowymi dla całych rodzin. Można tu także obejrzeć dawny most kolejowy linii Doliny. Został on wybudowany w 1904 roku z białego kamienia. Według legendy, pod mostem rozbójnicy ukryli skarby. Jest to popularne miejsce wycieczek z dziećmi.
Dodatkową atrakcją stanowi rezerwat przyrody Nachal Tawor. Na terenie rezerwatu wytyczono piesze szlaki turystyczne. W wadi można napotkać baseny z wodą, wokół których rosną drzewa eukaliptusowe. Aby uniknąć zniszczenia unikalnego krajobrazu wytyczono w rezerwacie tylko kilka dróg, które są dostępne dla samochodów terenowych.

</doc>
<doc id="1263692" url="https://pl.wikipedia.org/wiki?curid=1263692" title="Garnizon Lwów">
Garnizon Lwów

Garnizon Lwów – garnizon we Lwowie zajmowany kolejno przez instytucje i jednostki wojskowe Cesarskiej i Królewskiej Armii, Wojska Polskiego II RP, Armii Czerwonej, Wehrmachtu, Armii Radzieckiej i Sił Zbrojnych Ukrainy.
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono dużym garnizonem wojskowym. Stacjonowały w nim między innymi:

</doc>
<doc id="1263693" url="https://pl.wikipedia.org/wiki?curid=1263693" title="Czesław Skałecki">
Czesław Skałecki

Czesław Skałecki (ur. 26 kwietnia 1916 w Poznaniu, zm. 1 lipca 1962) – polski bokser.
Życiorys.
Był wychowankiem i zawodnikiem klubu Warta Poznań, z boksem zapoznał się w 1933 roku. Początkowo ciężko było mu się przebić do pierwszego zespołu Warty, ze względu na silną konkurencję w klubie. Tuż przed wybuchem wojny, stał się silnym punktem zespołu. Dwukrotnie wywalczył drużynowe mistrzostwo Polski w 1938 i 1939 roku. Indywidualnie zdobył wicemistrzostwo Polski w 1939 w kategorii piórkowej. Występując w ringu w okresie powojennym wywalczył brązowy medal w 1947 w wadze lekkiej. Trzykrotnie wystąpił w reprezentacji Polski w latach 1938 - 1939, odnosząc 2 zwycięstwa i ponosząc 1 porażkę. Karierę sportową zakończył w klubie Odra Szczecin, staczając swoje ostatnie pojedynki.

</doc>
<doc id="1263694" url="https://pl.wikipedia.org/wiki?curid=1263694" title="Pentagon Papers">
Pentagon Papers

Pentagon Papers to popularna nazwa tajnego, liczącego 7 tys. stron raportu, sporządzonego przez rząd Stanów Zjednoczonych, by opisać historię amerykańskiego zaangażowania w wojnie wietnamskiej. Raport ten zyskał sławę, gdy został wykradziony i przekazany dziennikowi „New York Times” przez Daniela Ellsberga i następnie opublikowany w 1971.
Oficjalny tytuł raportu to "United States-Vietnam Relations, 1945–1967: A Study Prepared by the Department of Defense"', po polsku "Stosunki amerykańsko-wietnamskie, 1945-1967: raport przygotowany przez Departament Obrony".

</doc>
<doc id="1263701" url="https://pl.wikipedia.org/wiki?curid=1263701" title="Aksjomat Nicoda-Łukasiewicza">
Aksjomat Nicoda-Łukasiewicza

Aksjomat Nicoda-Łukasiewicza – aksjomat rachunku zdań sformułowany przez Jeana Nicoda, uproszczony przez Jana Łukasiewicza. Jest to aksjomat dzięki któremu zbudować można jednoaksjomatowy system rachunku zdań oparty wyłącznie na dysjunkcji Sheffera, zwany dysjunkcyjnym systemem logiki zdań. 
Aksjomat Nicoda.
Nicod sformułował dysjunkcyjny system rachunku zdań w pracy "A Reduction in the number of the Primitive Propositions of Logic" opublikowanej w 19 tomie "Proceedings of the Cambridge Philosohical Society" z 1917. Interesujące w aksjomacie jest to, że umożliwia zbudowanie jednoaksjomatowego systemu rachunku zdań, i to, że aksjomat taki sformułowany został przy użyciu tylko jednego terminu pierwotnego, który stanowi znak dysjunkcji. Stosując regułę odrywania dla dysjunkcji i regułę podstawiania dla dysjunkcji z aksjomatu Nicoda (i z uproszczonej wersji Łukasiewicza) można uzyskać każdą tezę dysjunkcyjnego rachunku zdań. Dzięki użyciu wyłącznie dysjunkcji można także zdefiniować wszystkie pozostałe spójniki rachunku zdań. 
Aksjomat Nicoda ma (we współczesnym zapisie) postać:
Aksjomat Nicoda-Łukasiewicza.
Łukasiewicz uprościł aksjomat Nicoda w 1925, a wyniki swoich badań opublikował w 1933 w pracy "Uwagi o aksjomacie Nicoda i o „definicji uogólniającej”". Jeszcze przed 1933 wzmianka o aksjomacie Łukasiewicza pojawiła się w pracy Stanisława Leśniewskiego "Grundzüge eines neuen Systems der Grundlagen der Mathematik".
Modyfikacja Łukasiewicza polega na tym, że liczba zmiennych w jego sformułowaniu aksjomatu zmniejsza się z pięciu do czterech, dzięki czemu aksjomat jest jeszcze prostszy. Łukasiewicz wykazał ponadto niezauważony do tamtej pory błąd w dowodzie Nicoda dla tezy t/(t/t).
W wersji Łukasiewicza aksjomat ma postać:

</doc>
<doc id="1263703" url="https://pl.wikipedia.org/wiki?curid=1263703" title="Chamadja">
Chamadja

Chamadja (hebr. חמדיה; ang. Hamadia) – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Chamadja jest położony na wysokości od 160 do 186 metrów p.p.m. w północnej części intensywnie użytkowanej rolniczo Doliny Bet Sze’an. Cały ten obszar jest położony w depresji Doliny Jordanu, na północy Izraela. Okoliczny teren posiada bardzo urozmaiconą rzeźbę. Po stronie zachodniej wznosi się w kierunku północno-zachodnim do wzniesienia Ramat Cva’im (111 m n.p.m.). Ze zboczy tej góry spływa strumień Nachal Chamadja, którego wadi znajduje się na północ od kibucu. Po drugiej stronie wadi teren wznosi się w kierunku północno-wschodnim do płaskowyżu Ramot Jissachar, który osiąga w tym rejonie wysokość 175 metrów n.p.m. Po stronie południowej kibucu przebiega wadi rzeki Charod, która na wschodzie łączy się ze strumieniem Nachal Chamadja i następnie wpada do rzeki Jordan. Woda obu rzek jest wykorzystywana do zasilania okolicznych stawów hodowlanych i celów rolniczych. Cały teren położony na wschód od kibucu, opada do depresji Jordanu, która w tym rejonie jest na wysokości 240 metrów p.p.m. W otoczeniu kibucu Chamadja znajduje się miasto Bet Sze’an, kibuce Newe Etan, Ma’oz Chajjim i Sede Nachum, oraz moszaw Bet Josef. Na zachód i południe od kibucu są położone dwie strefy przemysłowe Bet Sze’an. W odległości niecałych 2 km na wschód od kibucu, wzdłuż rzeki Jordan przebiega granica jordańsko-izraelska. Po stronie jordańskiej znajduje się miasto Wakkas, oraz wioski Al-Kulajat, Kalla’at, Al-Harawijja i Al-Dżasura.
Chamadja jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowały się dwie arabskie wioski al-Hamidija i Arab al-Bawati. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1921 roku utworzyli Brytyjski Mandat Palestyny. Otworzyło to drogę dla osadnictwa żydowskiego w Palestynie. Organizacje syjonistyczne od początku 30. lat XX wieku interesowały się Doliną Bet Sze’an i wykupywały grunty rolne od arabskich właścicieli, jednak pierwsza żydowska osada powstała tutaj dopiero w 1936 roku - był to położony w zachodniej części doliny kibuc Nir Dawid. W 1937 roku na północy doliny powstały kibuc Sede Nachum i moszaw Bet Josef, oraz położone bliżej rzeki Jordan dwa kibuce Ma’oz Chajjim i bardziej na południu Tirat Cewi. W kolejnym 1938 roku pomiędzy kibucem Ma’oz Chajjim a arabskim miastem Beisan powstał kibuc Newe Etan, na zachód od tego miasta kibuc Mesillot, a przy samej rzece Jordan kibuc Kefar Ruppin. W 1939 roku planowano dalszą ekspansję w dolinie, i dlatego w jej północnej części założono kibuc Chamadja. Ponieważ nadal trwało arabskie powstanie w Palestynie, nowy kibuc powstał jako typowa na owe czasy żydowska obronna osada rolnicza, która posiadała palisadę i wieżę obserwacyjną. Nazwę zaczerpnięto od sąsiedniej wioski arabskiej al-Hamidija. Warunki życia pierwszych pionierów były bardzo ciężkie, a brak wody spowodował, że kibuc został szybko porzucony przez swoich mieszkańców. Opuszczone budynki najpierw Arabowie splądrowali, a następnie spalili.
Na początku II wojny światowej Brytyjczycy wzmocnili współpracę z żydowskimi organizacjami w Palestynie, co umożliwiło w 1942 roku odbudowę kibucu Chamadja. Tym razem wybrano bardziej dogodną lokalizację, blisko drogi i źródeł wody. Znajdował się on teraz bardziej na południe, i bliżej arabskiej wioski Arab al-Bawati. Kibuc powstał jako rolnicza osada obronna z palisadą i wieżą obserwacyjną. Grupa założycielska kibucu składała się z żydowskich imigrantów z Czechosłowacji, Austrii i Niemiec. Na północ i zachód od kibucu przebiegała linia kolejowa Doliny. Była to odnoga linii Kolei Hidżaskiej, która łączyła Damaszek z Medyną. Najbliższą stacją była stacja kolejowa w Bet Sze’an. Funkcjonowanie linii kolejowej ożywiało całą tutejszą gospodarkę, ułatwiając przewóz towarów do portowego miasta Hajfa. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Chamadja miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Już w pierwszych dniach wojny całkowicie została sparaliżowana żydowska komunikacja w okolicy, co zmusiło organizację żydowskiej samoobrony Haganę do przeprowadzenia licznych operacji w Galilei. W trakcie tych działań, w dniu 12 maja 1948 roku zdobyta i wysiedlona została arabska wieś al-Hamidija. Natomiast na samym początku I wojny izraelsko-arabskiej, w dniu 16 maja 1948 roku podobny los spotkał wieś Arab al-Bawati. Po wojnie kibuc Chamadja przejął ziemie zniszczonych wiosek.
W 1958 roku w sąsiedztwie kibucu wykryto pozostałości starożytnej osady z epoki neolitu i wczesnego chalkolitu. Osada znajdowała się na brzegu dawnego jeziora Beisan, a jej pozostałości odkryto na sąsiednich wzgórzach Tel Kuneizir, Tel Hasida i Tel Huga. Wykopaliska archeologiczne odkryły ceramikę, liczne siekiery, kilofy i inne narzędzia wykonane z krzemienia. Wyniki badań nie zostały jeszcze opublikowane. Podczas wojny na wyczerpanie (1967-1970) kibuc był wielokrotnie ostrzeliwany przez jordańską artylerię. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia. Istnieją plany jego rozbudowy o kolejnych 86 domów, które zostaną przeznaczone na sprzedaż lub wynajem.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie (gaj oliwny i plantacja palm), hodowli bydła, farmie drobiu i stawach hodowlanych. Z przemysłu znajduje się tutaj fabryka "Hamadia-Doors" produkująca drzwi. Zakład "Amber" produkuje wzmocnione elementy poliestrowe. W kibucu jest przychodnia zdrowia, pralnia, zakład kosmetyczny, sklep wielobranżowy i warsztat mechaniczny.
Transport.
Z kibucu wyjeżdża się na południowy wschód na drogę nr 90, którą jadąc na południe dojeżdża się do skrzyżowania z drogą nr 71 i dalej do miasta Bet Sze’an, lub jadąc na północny wschód dojeżdża się do moszawu Bet Josef.
Edukacja i kultura.
Kibuc utrzymuje przedszkole i szkołę podstawową "Dkalim". Starsze dzieci są dowożone do szkoły średniej do kibucu Newe Etan. W kibucu znajduje się ośrodek kultury z biblioteką, sala sportowa z siłownią, basen kąpielowy i boisko do piłki nożnej. Kibuc posiada własną synagogę.
Turystyka.
W pobliżu kibucu odnaleziono wiele kamieni milowych, które w czasach rzymskich i we wczesnym okresie bizantyjskim odmierzały odległość pomiędzy Scytopolis a Tyberiadą. Na południe od kibucu znajduje się bazaltowy kanion, którym rzeka Charod serią wodospadów spływa do depresji Jordanu. Wybudowano tutaj most widokowy, z którego można podziwiać cały kanion. Po obu stronach mostu urządzono tereny rekreacyjne ze stołami piknikowymi, zacienionymi miejscami i źródłami wody. Istnieje także możliwość zejścia na dół kanionu, gdzie można kąpać się w niewielkich naturalnych basenach. Na wschód od kibucu jest położony park wodny "Tel Huga". Przy parku rozrywki znajduje się pole namiotowe.
Wojsko.
Na zachód od kibucu znajduje się baza wojskowa Sił Obronnych Izraela, w której prawdopodobnie mieszczą się wyrzutnie rakiet Chetz-2.

</doc>
<doc id="1263707" url="https://pl.wikipedia.org/wiki?curid=1263707" title="Kefar Ruppin">
Kefar Ruppin

Kefar Ruppin (hebr. כפר רופין; ang. Kefar Ruppin lub Kfar Ruppin; pol. "Wioska Ruppina") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Kefar Ruppin jest położony na wysokości 248 metrów p.p.m. w Dolinie Bet Sze’an, będącej częścią Doliny Jordanu na północy Izraela. Teren położony na północ i zachód od kibucu jest stosunkowo płaski i jest wykorzystywany pod intensywną działalność rolniczą. Natomiast po stronie wschodniej opada około 30 metrów w dół do rzeki Jordan. Wzdłuż północnej granicy kibucu przepływa strumień Nachal Avuka. Po stronie południowej utworzono liczne stawy hodowlane. W otoczeniu kibucu Kefar Ruppin znajduje się miasto Bet Sze’an, kibuce Newe Etan, Ma’oz Chajjim, En ha-Naciw, Sede Elijjahu i Tirat Cewi. Wzdłuż rzeki Jordan przebiega granica jordańsko-izraelska. Po stronie jordańskiej jest miejscowość Al-Maszari i wioska Al-Harawijja.
Kefar Ruppin jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowała się arabska wioska Masil al-Dżizl. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1921 roku utworzyli Brytyjski Mandat Palestyny. Otworzyło to drogę dla osadnictwa żydowskiego w Palestynie. Organizacje syjonistyczne od początku 30. lat XX wieku interesowały się Doliną Bet Sze’an i wykupywały grunty rolne od arabskich właścicieli, jednak pierwsza żydowska osada powstała tutaj dopiero w 1936 roku – był to położony w zachodniej części doliny kibuc Nir Dawid. W 1937 roku na północy doliny powstały kibuc Sede Nachum i moszaw Bet Josef, oraz położone bliżej rzeki Jordan dwa kibuce Ma’oz Chajjim i bardziej na południu Tirat Cewi. W kolejnym 1938 roku pomiędzy kibucem Ma’oz Chajjim a arabskim miastem Beisan powstał kibuc Newe Etan, na zachód od tego miasta kibuc Mesillot, a przy samej rzece Jordan kibuc Kefar Ruppin.
Grupa założycielska kibucu zawiązała się już w 1934 roku, i składała się z żydowskich imigrantów z Niemiec, Austrii oraz Czechosłowacji. Początkowo zamieszkali oni w rejonie Herclijji, i po przejściu podstawowego przeszkolenia przyjechali do Doliny Bet Sze’an, aby w dniu 25 listopada 1938 roku założyć nowy kibuc. Była to typowa na owe czasy żydowska obronna osada rolnicza, która posiadała palisadę i wieżę obserwacyjną. Początkowo nazywał się on Masada (hebr. מסד), jednak później zmieniono jej nazwę na Kefar Ruppin (pol. "Wioska Ruppina"), aby w ten sposób uczcić lidera ruchu syjonistycznego Artura Ruppina. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Kefar Ruppin miał znaleźć się w granicach nowo utworzonego państwa żydowskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. Już w pierwszych dniach wojny całkowicie została sparaliżowana żydowska komunikacja w okolicy, co zmusiło organizację żydowskiej samoobrony Haganę do przeprowadzenia licznych operacji w tym rejonie. Kibuc służył wówczas jako baza kompanii szturmowych Palmach. Na początku I wojny izraelsko-arabskiej w dniu 31 maja 1948 roku zajęta i wysiedlona została arabska wioska Masil al-Dżizl. Po wojnie, jej grunty przejął kibuc Kefar Ruppin.
Podczas wojny na wyczerpanie (1967-1970) kibuc był wielokrotnie ostrzeliwany przez jordańską artylerię. W dniu 11 listopada 1968 roku w wyniku ostrzału zginął 1 mieszkaniec, a dwie osoby zostały ranne. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia. Istnieją plany rozbudowy kibucu o kolejnych 70 domów.
Demografia.
W kibucu w większości mieszkają Żydzi, jednak nie wszyscy identyfikują się z judaizmem. Tutejsza populacja jest świecka:
Gospodarka i infrastruktura.
Gospodarka kibucu opiera się na intensywnym rolnictwie i hodowli ryb. W tutejszych stawach hodowlanych znajduje się największa wylęgarnia ryb w Izraelu. Z przemysłu znajdują się tutaj zakłady tworzyw sztucznych. W kibucu znajduje się przychodnia zdrowia, sklep wielobranżowy, zakład kosmetyczny i fryzjer, oraz warsztat mechaniczny.
Transport.
Z kibucu wyjeżdża się na północ lokalną drogą nr 6688, którą dojeżdża się do kibucu Ma’oz Chajjim i skrzyżowania z drogą nr 71.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Chamadja i szkoły średniej do kibucu Newe Etan. W kibucu jest realizowany projekt edukacyjny dla młodych imigrantów z Ameryki Łacińskiej. Młodzież wraz z rodzicami przyjeżdża tutaj na kilkutygodniowe kursy, poznając język, kulturę i kraj. W kibucu jest także szkoła specjalna z internatem dla dziewcząt zagrożonych narkomanią. Kibuc posiada własną synagogę. W kibucu jest ośrodek kultury z biblioteką, basen kąpielowy, sala sportowa z siłownią, boisko do piłki nożnej oraz korty tenisowe.
Turystyka.
Na północny wschód od kibucu wznoszą się trzy niewielkie wzgórza Tel Karpas, Tel Kataf i Tel Artal (250 m p.p.m.), na których prowadzono wykopaliska archeologiczne. Stanowiska są udostępnione dla turystów. Jednak największą atrakcją tych wzgórz jest panorama na Dolinę Jordanu. Na wschód od kibucu utworzono rezerwat przyrody Choreszat zakkum Kefar Ruppin, w którym rosną rzadko spotykane drzewa balsamowe. Bardziej na północy jest położony rezerwat przyrody Choreszat zakkum Ma’oz Chajjim. W sąsiedztwie przepływa strumień Nachal Avuka, którego wodę wykorzystuje się do zasilania stawów hodowlanych i podlewania pól. Na północny zachód od kibucu na niewielkiej zaporze urządzono staw z miejscem do kąpieli. Cień zapewniają rosnące na brzegach eukaliptusy. Dużą atrakcją turystyczną są tutejsze ogrody publiczne. Kibuc jest reklamowany jako jedno z najlepszych miejsc do obserwacji ptaków na północy Izraela. Z tego powodu licznie przyjeżdżają tutaj ornitolodzy z całego świata. Znajduje się tutaj także stacja obrączkowania ptaków.

</doc>
<doc id="1263709" url="https://pl.wikipedia.org/wiki?curid=1263709" title="ATF">
ATF



</doc>
<doc id="1263712" url="https://pl.wikipedia.org/wiki?curid=1263712" title="Schwarzenberg (ród)">
Schwarzenberg (ród)

Schwarzenberg – nazwisko rodowe potężnej arystokratycznej czesko-austriackiej rodziny, która doszła do większego znaczenia w XVI wieku.

</doc>
<doc id="1263714" url="https://pl.wikipedia.org/wiki?curid=1263714" title="Droga Królewska (Persja)">
Droga Królewska (Persja)

Droga Królewska () – trakt, który umożliwiał połączenie centrum Persji z rejonami graniczącymi ze światem greckim. Z tego też względu droga miała duże znaczenie gospodarcze, handlowe i militarne.
Droga z Suzy do Sardes jest najsłynniejszą Drogą Królewską starożytnego Iranu, o długości 2575 kilometrów. Dariusz I, rozbudowując administrację i system komunikacji w miastach, zbudował między nimi drogi łączności. Opisywana m.in. przez Herodota (V, 52 - 54 i VIII, 98) droga z Suzy do Sardes na trasie miała 111 stacji pocztowych, gdzie można było zmienić konie. Droga była uważana za najbezpieczniejszą, ponieważ była cały czas patrolowana przez oddziały strażnicze i dlatego, że wiodła przez zamieszkane osiedla. Droga ta zaczynała się w Sardes, przecinała Lidię i Frygię, i prowadziła aż do Cylicji. Odcinki które były niebezpieczne (ze względu na warunki podłoża) zostały wybrukowane, ustanowiono na niej także dwa pasy ruchu. System komunikacji był tak doskonały, że kurier perski mógł pokonać drogę z Sardes do Suzy w siedem dni.
Linki zewnętrzne.
http://www.arabia.pl/smf/index.php?topic=5275.0

</doc>
<doc id="1263718" url="https://pl.wikipedia.org/wiki?curid=1263718" title="Jerzy Hopfer">
Jerzy Hopfer

Jerzy Hopfer (ur. 26 lipca 1946 w Pile, zm. 2 września 2016 w Gorzowie Wielkopolskim) – polski prawnik i polityk, samorządowiec, poseł na Sejm X kadencji.
Życiorys.
Syn Henryka i Heleny. Wykształcenie średnie uzyskał na Wydziale Nawigacyjnym Technikum Żeglugi Śródlądowej we Wrocławiu, następnie ukończył w 1977 studia z zakresu administracji na Wydziale Prawa i Administracji Uniwersytetu Mikołaja Kopernika w Toruniu. Studiował również ekonomikę transportu w Akademii Ekonomicznej w Sopocie. W 1983 został kierownikiem nadzoru wodnego Okręgowej Dyrekcji Gospodarki Wodnej w Gorzowie Wielkopolskim. Dowodził jako kapitan żeglugi śródlądowej lodołamaczem „Kuna”. Pracował w nadzorze wodnym na stanowisku kierownika, przechodząc w 2008 do Regionalnego Zarządu Gospodarki Wodnej.
W latach 1989–1991 sprawował mandat posła na Sejm kontraktowy wybranego w okręgu gorzowskim z puli Unii Chrześcijańsko-Społecznej. Zasiadał w Komisji Ochrony Środowiska, Zasobów Naturalnych i Leśnictwa, Komisji Polityki Gospodarczej, Budżetu i Finansów, Komisji Przekształceń Własnościowych oraz w trzech komisjach nadzwyczajnych.
Od 1998 do 2002 zasiadał w gorzowskiej radzie miasta z ramienia Sojuszu Lewicy Demokratycznej. W wyborach 2006 i 2010 ponownie ubiegał się o mandat radnego z ramienia lokalnego komitetu wyborczego związanego z prezydentem miasta Tadeuszem Jędrzejczakiem.
Pełnił również funkcję przewodniczącego Stowarzyszenia Gorzowskich Wodniaków. Był ewangelikiem augsburskim, zasiadał w radach parafialnych w Pile i Gorzowie Wielkopolskim.
Pochowany na cmentarzu komunalnym w Gorzowie Wielkopolskim.

</doc>
<doc id="1263719" url="https://pl.wikipedia.org/wiki?curid=1263719" title="NLT">
NLT

NLT ("Not Like Them") – amerykańska grupa muzyczna grającą w stylu pop/R&amp;B. Pochodzą z Teksasu i Los Angeles. Grupę tworzą Justin Joseph „JJ” Thorne, Kevin Michael McHale, V Sevani i Travis Garland.
Historia.
Formacja utworzona została, kiedy Chris Stokes odkrył 14-letniego V. Znalazł on później JJ’a, który tańczył z nim w instrukcyjnych klipach wideo. Kolejny był Kevin znaleziony przez agenta, a w późniejszym czasie Travis, którego z kolei zauważył agent Kevina. Tak powstał boysband NLT. Chłopcy zyskali największy rozgłos w 2007 roku dzięki Jimmy’emu Iovine i Ronowi Fair z Geffen Records. Przebojem, który wzniósł ich na szczyty list była piosenka "She said, I said" wyprodukowana przez Timbalanda. Kolejny populary utwór NLT to "That girl".
Ich nowy album miał wejść na rynek już w lutym, jednak przeniesiono tę datę na termin wiosna/lato, dzięki popularności w internecie.

</doc>
<doc id="1263723" url="https://pl.wikipedia.org/wiki?curid=1263723" title="Andy LaPlegua">
Andy LaPlegua

Andy LaPlegua, właśc. Ole Anders Olsen (ur. 15 września 1975 w Fredrikstad) – norweski wokalista.
Jest twórcą i liderem futurepopowej grupy Icon of Coil. LaPlegua jest także zaangażowany
w takie projekty jak: Combichrist (początkowo DRIVE), Panzer AG oraz Scandy. Z wymienionych
powyżej Icon of Coil i Combichrist było na szczycie niemieckiej listy przebojów (Deutsche Alternative Charts).
Combichrist swego czasu był także na piątym miejscu Billboard Dance.
Na początku w części kilku swoich występach w Norwegii, LaPlegua eksperymentował z muzyką hiphopową
stylu Detroit Techno/Old School zespołu LAW, industrialną z Devils Into Crime (DIC), punkową z My Right Choice
(MRC) oraz Fleshe, a także metalową z zespołem Lash Out. Zainteresował się również muzyką trance i klubowa
wyróżniając się na scenie wraz z zespołami Plastic Life i Sector9.
Wcześniej był wokalistą grupy Fredrikstad opartej na metalcorowym
zespole My Right Choice – wydali oni EP`kę pod nazwą Fleshfire.
Icon of Coil zostało utworzone jako solowy projekt w roku 1997. Następnie Andy Laplegua postanowił zaprosić kolegę Sebastiana Komora, by przyłączył się do Icon of Coil, aby występował razem z nim na żywo. Po kilku publicznych występach oraz wydaniu „Shaallow Nation” (pierwszego albumu), Komor przyłączył się do zespołu na stałe.
Projekt Combichrist oficjalnie został uruchomiony w 2003 roku. Jego muzyka od Icon of Coil wyróżniała się większą ilością agresji. Panzer AG uruchomiono w 2004 w połączeniu z tanecznym brzmieniem Icon of Coil, a twardym brzmieniem Combichrist. Jego czwartym projektem jest Dj Scandy.

</doc>
<doc id="1263725" url="https://pl.wikipedia.org/wiki?curid=1263725" title="Hell Rell">
Hell Rell

Durell Mohammed, lepiej znany jako Hell Rell – amerykański raper związany z grupą hip-hopową The Diplomats.

</doc>
<doc id="1263729" url="https://pl.wikipedia.org/wiki?curid=1263729" title="Curtis Sittenfeld">
Curtis Sittenfeld

Elizabeth Curtis Sittenfeld (ur. w 1975) – amerykańska pisarka, która opublikowała powieści: "Prep" ("Szkoła uczuć") i "The Man Of My Dreams".
Życiorys.
Curtis Sittenfeld urodziła się w Cincinnati, Ohio, jako drugie z czworga dzieci (trzy dziewczynki i chłopiec). Jej matka była nauczycielką historii w prywatnej szkole Seven Hills School, a ojciec zajmował się bankowością. Poszła do szkoły Groton School.
W 1992 wygrała konkurs magazynu „Seventeen”. W przeszłości pisała do czasopism: „Teen People”, „People Weekly”, „The New York Times”, „The Washington Post”, „Salon” i „Real Simple”.
Powieści.
Szkoła uczuć.
Pierwsza jej książka (ang. "Prep"), której napisanie zajęło 3 lata, opowiada o dziewczynie z South Bend w Indianie, która poszła do prestiżowej, prywatnej szkoły z internatem niedaleko Bostonu, Massachusetts. Krytycy porównują powieść do 'Buszującego w zbożu', jednak 'Szkoła Uczuć' podąża własnymi drogami i pokazuje, że twórczość autorki warto śledzić.
The Man Of My Dreams.
Ukazała się w maju 2006 roku, ale w Polsce nadal nie jest wydana. Opowiada o dziewczynie Hannah zaczynając od 8. klasy a kończąc na akademiku. Książka ta, zebrała mieszane opinie, tak jak jej poprzednia książka.

</doc>
<doc id="1263732" url="https://pl.wikipedia.org/wiki?curid=1263732" title="Gwiezdny Cyrk (I edycja)">
Gwiezdny Cyrk (I edycja)



</doc>
<doc id="1263735" url="https://pl.wikipedia.org/wiki?curid=1263735" title="Johann Adolf Metsch">
Johann Adolf Metsch



</doc>
<doc id="1263736" url="https://pl.wikipedia.org/wiki?curid=1263736" title="Johann Adolf von Metsch">
Johann Adolf von Metsch



</doc>
<doc id="1263738" url="https://pl.wikipedia.org/wiki?curid=1263738" title="Zbigniew Balik">
Zbigniew Balik

Zbigniew Balik (ur. 5 lutego 1935 w Borysławiu) – polski polityk, samorządowiec, chemik, poseł na Sejm X kadencji.
Życiorys.
Ukończył w 1956 studia z zakresu chemii na Politechnice Lwowskiej. Od 1956 pracował w borysławskim zagłębiu naftowym jako inżynier, w 1957 wyjechał do Polski. Był zatrudniony w różnych rafineriach. W 1967 wstąpił Polskiej Zjednoczonej Partii Robotniczej, od tego roku począł pełnić funkcje dyrektorskie w rafineriach w Czechowicach-Dziedzicach, Jedliczu i w Jaśle. W 1976 objął stanowisko dyrektora Podkarpackich Zakładów Rafineryjnych, pełnił tę funkcję do 1996 (z przerwą od 1986 do 1987).
Należy do Stowarzyszenia Inżynierów i Techników Przemysłu Naftowego, był wśród założycieli oddziału Naczelnej Organizacji Technicznej w województwie krośnieńskim. W latach 1989–1991 był posłem na Sejm kontraktowy z okręgu krośnieńskiego (mandat nr 202). W trakcie kadencji przeszedł do Parlamentarnego Klubu Lewicy Demokratycznej i zasiadał w Komisji Polityki Gospodarczej, Budżetu i Finansów oraz Komisji Stosunków Gospodarczych z Zagranicą i Gospodarki Morskiej.
Związał się z Sojuszem Lewicy Demokratycznej. Zasiadał w radzie powiatu jasielskiego, bez powodzenia ubiegał się wówczas o urząd burmistrza Jasła. W wyborach samorządowych w 2006 został wybrany do rady miejskiej w Jaśle z ramienia komitetu „Nasze Jasło”. wyborach w 2010 bez powodzenia ubiegał się o reelekcję, reprezentując komitet „Jaślanie”.

</doc>
<doc id="1263743" url="https://pl.wikipedia.org/wiki?curid=1263743" title="Szkoła uczuć (powieść Curtis Sittenfeld)">
Szkoła uczuć (powieść Curtis Sittenfeld)

Szkoła uczuć (tytuł oryginału: "Prep") – wydany w 2005 roku powieściowy debiut amerykańskiej pisarki Curtis Sittenfeld.
"Szkoła uczuć" była według "New York Timesa" jedną z 10 najlepszych książek 2005 r. i była nominowana do brytyjskiej nagrody literackiej Orange Prize.
Książka opowiada o Lee Fiorze, nastolatce z South Bend w Indianie, która decyduje się na pójście do prestiżowego, prywatnego liceum z internatem w stanie Massachusetts. Lee szybko przekonuje się, że jej szkoła to hermetyczny światek zblazowanych, bogatych i urodziwych nastolatków. Kiedy tylko wchodzi do szkoły imienia Aulta w Massachusetts, przekonuje się, że czeka ją ciężka praca. Relacje z ludźmi stają się dla niej skomplikowane, rodzice odlegli, nauka trudniejsza. 

</doc>
<doc id="1263745" url="https://pl.wikipedia.org/wiki?curid=1263745" title="Aksjomat Nicoda">
Aksjomat Nicoda



</doc>
<doc id="1263748" url="https://pl.wikipedia.org/wiki?curid=1263748" title="Zuzanna Dąbrowska">
Zuzanna Dąbrowska

Zuzanna Agata Dąbrowska-Denisiuk (ur. 2 lutego 1966) – polska dziennikarka prasowa, radiowa i telewizyjna.
Życiorys.
W PRL była działaczką opozycji demokratycznej (m.in. kurierką Barbary Labudy). Publikowała w licznych czasopismach podziemnych, przygotowywała teksty do druku. Brała udział w akcjach ulotkowych i happeningach, organizowała spotkania akademickie z ludźmi kultury. W latach 1986–1988 redagowała i wydawała wrocławskie pismo „WiPek”. Działała w Ruchu Wolność i Pokój. W 1987 była jedną z założycielek Polskiej Partii Socjalistycznej, a następnie PPS-Rewolucja Demokratyczna.
Studiowała kulturoznawstwo na Uniwersytecie Wrocławskim, obroniła pracę magisterską z polityki społecznej na Uniwersytecie Warszawskim. 
W 1997 była rzecznikiem prasowym pełnomocnika rządu ds. powodzi. W okresie 1998–2002 była radną sejmiku województwa mazowieckiego z listy SLD. Od 2002 była rzecznikiem prasowym Pełnomocnika Rządu ds. Równego Statusu Kobiet i Mężczyzn, następnie do 2005 pracownikiem gabinetu wicepremier Izabeli Jarugi-Nowackiej.
Jako dziennikarka współpracowała z pismem „Lewą Nogą”. Była również komentatorką „Przeglądu Tygodniowego” oraz szefem działu politycznego „Trybuny”. Była także szefową działu politycznego w „Dzienniku” (zastąpiła Michała Karnowskiego) oraz w „Dzienniku Gazecie Prawnej”. 
Od 2008 do 2011 była komentatorką w programie publicystycznym Antysalon Ziemkiewicza nadawanym w TVP Info. W 2011 prowadziła wywiady w wieczornym programie TVP Info - „Info Dziennik - Gość”. 
Po sześciu latach pracy w Radiowej Jedynce, gdzie była gospodynią programów publicystycznych „Z kraju i ze świata”, „Sygnały dnia”, „Polska i świat” odeszła z Polskiego Radia w czerwcu 2016.
Prowadzi warsztaty z publicystyki politycznej w Instytucie Dziennikarstwa Uniwersytetu Warszawskiego. Prowadzi program "Na celowniku" dla telewizji internetowej wPunkt.
Odznaczenia.
21 października 2016 została odznaczona przez prezydenta Andrzeja Dudę Krzyżem Wolności i Solidarności. 19 czerwca 2020 odznaczona Krzyżem Oficerskim Orderu Odrodzenia Polski, za "wybitne zasługi w działalności na rzecz przemian demokratycznych w Polsce".
Życie prywatne.
Była żoną Piotra Ikonowicza, następnie wyszła za mąż za Mariusza Denisiuka, ma dwoje dzieci.

</doc>
<doc id="1263750" url="https://pl.wikipedia.org/wiki?curid=1263750" title="Wiesława Kiermaszek-Lamla">
Wiesława Kiermaszek-Lamla

Wiesława Wincenta Kiermaszek-Lamla (ur. 22 grudnia 1935 w Katowicach) – polska polityk, samorządowiec, posłanka na Sejm X kadencji.
Życiorys.
Ukończyła w 1971 liceum pedagogiczne. Do czasu przejścia na emeryturę była zatrudniona m.in. w administracji samorządowej w Raciborzu i Kokoszycach. Przystąpiła do Ochotniczej Straży Pożarnej, Ludowych Zespołów Sportowych i Polskiego Czerwonego Krzyża. Od 1962 do rozwiązania należała do Zjednoczonego Stronnictwa Ludowego, w którym pełniła funkcję partyjne, m.in. zastępcy członka Naczelnego Komitetu. W 1964 została działaczką Gminnych Spółdzielnu „Samopomoc Chłopska” (w latach 1983–1987 zasiadała w radzie Centralnego Związku Spółdzielni „SCh”). Od 1964 do 1972 przewodniczyła Gromadzkiej Radzie Narodowej, a w latach 1973–1975 Miejskiej RN w Pszowie. W 1975 została naczelnikiem gminy Lubomia, po odtworzeniu samorządu terytorialnego w 1990 była jej wójtem. W latach 1989–1991 sprawowała mandat posła na Sejm kontraktowy z ramienia ZSL, wybranego w okręgu wodzisławskim, Na koniec kadencji poselskiej zasiadała w klubie parlamentarnym Polskiego Stronnictwa Ludowego.
Od lat 90. była radną rady miasta Wodzisław Śląski, w wyborach w 2006 uzyskała mandat radnej na kolejną kadencję z ramienia lokalnego komitetu. W 2010 nie ubiegała się o reelekcję. W 2017 otrzymała lokalną nagrodę Złoty Wawrzyn.

</doc>
<doc id="1263751" url="https://pl.wikipedia.org/wiki?curid=1263751" title="Kinsky">
Kinsky

Kinsky (cze. "Kinští", niem. "Kinsky", pol. "Kinscy"), czesko-austriacki ród arystokratyczny, poświadczony źródłowo od 1150.
W roku 1784 hrabina Rosa von Kinsky odziedziczyła wspaniały pałac w Wiedniu, zbudowany w latach 1713-1716 przez Johanna Lucasa von Hildebrandta. Budowlę zamówił hrabia Philipp Wirich von Daun, który też był pierwszym lokatorem pałacu. W 1764 roku pałac przejął hrabia Khevenhüller, a w 1784 – rodzina Kinskich (dlatego dziś znany jest on jako Pałac Kinskich). Rodzina Kinsky była również posiadaczem barokowego Pałacu Kinsky w Pradze i średniowiecznej, czeskiej fortecy – Zamku Choceň, przebudowanego w XIX wieku w stylu neogotyckim.

</doc>
<doc id="1263752" url="https://pl.wikipedia.org/wiki?curid=1263752" title="Prep - Szkoła Uczuć">
Prep - Szkoła Uczuć



</doc>
<doc id="1263754" url="https://pl.wikipedia.org/wiki?curid=1263754" title="Anthony Crosland">
Anthony Crosland

Charles Anthony Raven Crosland (ur. 29 sierpnia 1918 w St Leonards-on-Sea w hrabstwie Sussex, zm. 19 lutego 1977 w Oksfordzie) – brytyjski polityk, członek Partii Pracy, minister w rządach Harolda Wilsona i Jamesa Callaghana, teoretyk socjalizmu, którego poglądy wywarły poważny wpływ na blairowską New Labour.
Życiorys.
Jego ojciec, Joseph Beardsall Crosland, był urzędnikiem w ministerstwie wojny. Oboje rodziców byli członkami Plymouth Brethren. Anthony dorastał w północnym Londynie. Wykształcenie odebrał w Highgate School oraz w Trinity College na Uniwersytecie Oksfordzkim. W 1940 r. uzyskał dyplom studiów klasycznych. Podczas II wojny światowej służył oddziałach spadochronowych na froncie zachodnim (brał m.in. udział w bitwie pod Arnhem). Dosłużył się stopnia kapitana. Po wojnie Crosland powrócił na uniwersytet i uzyskał dyplom z filozofii, politologii i ekonomii. Był również przewodniczącym Oxford Union. Następnie rozpoczął karierę akademicką, jako wykładowca ekonomii.
W 1950 r. wybrany został do Izby Gmin jako reprezentant okręgu South Gloucestershire. W parlamencie zasiadał do 1955 r., kiedy to przegrał kolejne wybory parlamentarne. Do Izby Gmin powrócił w 1959 r., wygrywając wybory w okręgu Great Grimsby. Należał do stronników Hugh Gaitskella. Po jego śmierci w 1963 r. popierał kandydaturę Jamesa Callaghana na lidera laburzystów. Callaghan odpadł jednak już w pierwszej turze i ostateczna walka o zwycięstwo rozegrała się między Haroldem Wilsonem a George’em Brownem. Crosland głosował na Browna, ale zwycięzcą został Wilson.
Po wyborczym zwycięstwie laburzystów w 1964 r. Crosland został ministrem stanu w ministerstwie spraw ekonomicznych. W 1965 r. został członkiem gabinetu jako minister edukacji i nauki. Dążył do upowszechnienia w Wielkiej Brytanii średnich szkół publicznych. Wprowadził również podział uczelni wyższych na uniwersytety i niezależne od nich politechniki. We wrześniu 1967 r. Crosland został przewodniczącym Zarządu Handlu. W 1969 r. został ministrem samorządu lokalnego i planowania regionalnego. Pozostał na tym stanowisku do porażki Partii Pracy w wyborach 1970 r.
W kwietniu 1972 r. Crosland wystartował w wyborach na wiceprzewodniczącego Partii Pracy, ale zdobył tylko 61 głosów poparcia, co wyeliminowało go już w pierwszej turze. Po powrocie Partii Pracy do władzy w 1974 r. został ministrem środowiska. Po rezygnacji Wilsona w 1976 r. wystartował w wyborach na lidera partii, ale z 17 głosami poparcia zajął ostatnie miejsce. W kolejnych turach popierał późniejszego zwycięzcę, Jamesa Callaghana, który mianował Croslanda ministrem spraw zagranicznych.
Od listopada 1952 r. Crosland był żonaty z Hilary Sarson, z którą rozwiódł się po pięciu latach. 7 lutego 1964 r. poślubił Susan Catling, amerykankę z Baltimore. Obydwa małżeństwa pozostały bezdzietne. Crosland był fanem piłki nożnej. W 1976 r. zaprosił Henry’ego Kissingera do obejrzenia meczu drużyny z jego okręgu Grimsby Town F.C. z Gillingham F.C. Ponownie zaprosił Kissingera na mecz w grudniu 1976 r. (był to mecz Chelsea F.C. z Wolverhampton).
Crosland wraz z żoną zakupili w 1975 r. dom w Adderbury. Tam po południu 13 lutego 1977 r. doznał udaru mózgu podczas studiów nad dokumentami dotyczącymi Rodezji. Tego wieczoru Crosland miał wygłosić przemówienie na ten temat. Po sześciu dniach śpiączki zmarł w szpitalu Radcliffe Infirmary Hospital 19 lutego 1977 r. Po śmierci został skreomowany. 4 marca jego prochy wsypano do morza niedaleko Grimsby.
Po utracie miejsca w Izbie Gmin w 1955 r. Crosland rozpoczął pisanie książki, która ukazała się w 1956 r. pod tytułem „Przyszłość socjalizmu” ("The Future of Socialism"). W tej książce zawarł tezę, że socjalizm musi przystosować się do zmian w świecie. Była to tzw. doktryna rewizjonizmu. Legła ona u podstaw doktryny New Labour, przyjętej w latach 90. przez Tony’ego Blaira.

</doc>
<doc id="1263756" url="https://pl.wikipedia.org/wiki?curid=1263756" title="Murari">
Murari

Murari to tollywoodzki dramat i film akcji zrealizowany w 2001 roku w języku telugu przez Krishna Vamsi, autora "" i "Chakram".

</doc>
<doc id="1263767" url="https://pl.wikipedia.org/wiki?curid=1263767" title="Aleksiej Barsow">
Aleksiej Barsow

Aleksiej Barsow, ros. Алексей Барсов, uzb. "Aleksey Barsov" (ur. 3 kwietnia 1966 w Samarkandzie) – uzbecki szachista, arcymistrz od 2000 roku.
Kariera szachowa.
Pierwsze sukcesy na arenie międzynarodowej osiągnął po rozpadzie Związku Radzieckiego. W 1991 r. zajął II m. (za Feliksem Lewinem) w kołowym turnieju w Kecskemét, a w 1992 r. zwyciężył (wspólnie z Bryonem Nickoloffem) w turnieju "Canadian Open Chess" w Scarborough oraz podzielił II m. (za Nikołajem Puszkowem, wspólnie m.in. z Ratmirem Chołmowem) w Orle. W 1998 r. zwyciężył w Oksfordzie (turniej B, wspólnie z Colinem Crouchem) oraz w Wemding (wspólnie m.in. z Rainerem Polzinem i Mladeemn Muše) oraz podzielił II m. (za Erikiem van den Doelem, wspólnie z Aleksandrem Bierełowiczem) w Dieren, natomiast w 1999 r. podzielił I m. (wspólnie z Tigerem Hillarpem Perssonem i Julianem Hodgsonem) w Yorku, zajął również II m. (za Colinem McNabem) w Hampstead. W 2001 r. znalazł się wśród 9 zwycięzców turnieju "Golden Cleopatra" w Kairze, podzielił II m. (za Siergiejem Zagrebelnym, wspólnie z Elmarem Məhərrəmovem) w Abu Zabi oraz podzielił III m. w mistrzostwach Azji rozegranych w Kalkucie (rezultat ten powtórzył w 2003 r. w Doha). Na przełomie 2001 i 2002 r. osiągnął duży sukces, dzieląc I m. (wspólnie z Pentalą Harikrishną i Krishnanem Sasikiranem) w tradycyjnym turnieju w Hastings. W 2003 r. podzielił I m. (wspólnie z Tomasem Huttersem) w Guelph oraz zwyciężył w Tarbes, w 2004 r. zwyciężył w Saint-Quentin, w 2005 r. zajął I m. w Sélestat i w Casablance oraz zajął II m. (za Władimirem Dobrowem) w Cardiff, w 2006 r. zdobył złoty medal indywidualnych mistrzostw Uzbekistanu, natomiast w 2007 r. podzielił I m. w Montcada i Reixac (wspólnie z Fabienem Libiszewskim, Logmanem Guliewem i Yurim Gonzalezem Vidalem) i Pontevedrze (wspólnie z Walentinem Jotowem, Ilmarsem Starostitsem, Marcosem Llaneza Vegą i Dżurabkiem Chamrakułowem).
W latach 2000–2008 czterokrotnie wystąpił w reprezentacji kraju na szachowych olimpiadach, największy indywidualny sukces osiągając w 2000 r. w Stambule, gdzie zdobył złoty medal za uzyskany wynik na VI szachownicy. Dwukrotnie startował w pucharowych turniejach o tytuł mistrza świata, w obu przypadkach przegrywając swoje pojedynki w I rundach: w 2001 roku z Ye Jiangchuanem, a w 2004 – z Aleksandrem Bielawskim.
Najwyższy ranking w dotychczasowej karierze osiągnął 1 kwietnia 2002 r., posiadał wówczas 2550 punktów i zajmował drugie miejsce (za Rustamem Kasimdżanowem) wśród uzbeckich szachistów.

</doc>
<doc id="1263768" url="https://pl.wikipedia.org/wiki?curid=1263768" title="Nicolae Dică">
Nicolae Dică

Nicolae Constantin Dică (ur. 9 maja 1980 w Pitești) – piłkarz rumuński grający na pozycji ofensywnego pomocnika lub napastnika.
Kariera klubowa.
Piłkarską karierę Dică rozpoczął w drużynie w rodzinnym mieście Pitești, w drużynie Dacia Pitești. Już w 1998 roku w wieku 18 lat zadebiutował w drugiej lidze rumuńskiej i w ataku Dacii grał tam przez dwa sezony do lata 2000. W tym okresie zdobył 19 goli, w tym 14 w sezonie 1999/2000, czym wzbudził zainteresowanie szefów lokalnego rywala, Argeș Pitești. Dlatego też latem 2000 przeszedł do tego klubu. W pierwszej lidze Nicolae swój pierwszy mecz rozegrał 12 sierpnia, a Argeș pokonało 2:1 Gaz Metan Mediaș. Na koniec sezonu zajął wysokie 5. miejsce w lidze. W sezonie 2001/2002 został mianowany kapitanem zespołu, zastępując Adriana Mutu, który odszedł do Dinama Bukareszt. W kolejnych sezonach był najlepszym strzelcem Argeș i przez 3,5 roku wystąpił 89 razy oraz strzelił 34 gole.
W grudniu 2003 Dică przeszedł do Steauy Bukareszt, a szefostwo klubu zapłaciło za niego 250 tysięcy euro. W zespole Steauy na samym początku wywalczył sobie miejsce w podstawowym składzie. W 2004 roku swoimi 9 golami przyczynił się do wicemistrzostwa kraju. Wystąpił też w fazie grupowej Pucharu UEFA, a ze Steauą doszedł do 1/8 finału. W sezonie 2004/2005 zdobył 11 goli w Divizii A i po raz pierwszy w karierze został mistrzem Rumunii. W Pucharze UEFA doszedł ze Steauą aż do półfinału, jednak Rumunii okazali się w nim gorsi od angielskiego Middlesbrough (1:0, 2:4). Sam Nicolae zaliczył 6 trafień w tych rozgrywkach. W sezonie 2005/2006 strzelił 15 bramek, najwięcej w drużynie, która obroniła tytuł mistrzowski sprzed roku. Natomiast w 2007 roku Dică został wicemistrzem. W sezonie 2006/2007 w rozgrywkach Ligi Mistrzów zdobył 4 gole w meczach przeciwko Realowi Madryt, Dynamu Kijów (3) i Olympique Lyon (1).
28 czerwca 2008 roku Dică za 2 miliony euro trafił do włoskiej Catanii. Z nowym klubem podpisał 4-letni kontrakt. W debiutanckim sezonie zagrał tylko w 3 meczach Serie A, w których nie strzelił żadnej bramki. Rozgrywki 2008/2009 piłkarz spędził na wypożyczeniu, najpierw w greckim Iraklisie, a następnie w rumuńskim CFR Kluż. Latem 2010 roku Dică również na zasadzie wypożyczenia przeniósł się do tureckiego Manisasporu. Zimą 2011 roku został natomiast graczem Steauy, a latem 2011 - CS Mioveni. W latach 2012–2014 grał w Viitorulu Konstanca, w którym zakończył karierę.
Kariera reprezentacyjna.
W reprezentacji Rumunii Dică zadebiutował 11 października 2003 roku w zremisowanym 1:1 towarzyskim meczu z Japonią. W eliminacjach do Euro 2008 był podstawowym zawodnikiem Rumunii i zdobył 4 gole: w wyjazdowym meczu z Albanią (2:0), wyjazdowym z Białorusią (3:1) oraz dwa w domowym z Albanią (6:1).

</doc>
<doc id="1263769" url="https://pl.wikipedia.org/wiki?curid=1263769" title="Nicolae Dica">
Nicolae Dica



</doc>
<doc id="1263772" url="https://pl.wikipedia.org/wiki?curid=1263772" title="YAL-1">
YAL-1



</doc>
<doc id="1263773" url="https://pl.wikipedia.org/wiki?curid=1263773" title="Pałac Kinskich w Wiedniu">
Pałac Kinskich w Wiedniu

Pałac Kinskich w Wiedniu (niem. "Palais Kinsky", "Palais Daun-Kinsky") – barokowy pałac wiedeński, kojarzony z rodem Kinskich, ponieważ rodzina ta była w jego posiadaniu od 1784 r.
Pałac zbudował w latach 1713–1716 Johann Lucas von Hildebrandt, zaś pierwszym jego lokatorem i zamawiającym budowlę był marszałek hrabia Philipp Wirich von Daun („Daun´scher Palast”).
W 1764 r. pałac przejął hr. Khevenhüller, a w 1784 r. odziedziczyła go rodzina Kinsky (hrabina Rosa von Kinsky), dlatego dziś znany jest jako Pałac Kinskich.
7 maja 1763 urodził się tu ks. Józef Poniatowski, Naczelny Wódz Wojsk Polskich Księstwa Warszawskiego, marszałek Francji.
Dzisiejszym właścicielem pałacu jest Karl Wlaschek.

</doc>
<doc id="1263774" url="https://pl.wikipedia.org/wiki?curid=1263774" title="Bree Olson">
Bree Olson

Bree Olson (ur. 7 października 1986 w Houston) – amerykańska aktorka pornograficzna pochodzenia ukraińskiego.
Życiorys.
Wczesne lata.
Urodziła się w Houston w Teksasie. Wychowywała ją samotna matka. Kiedy miała rok, przenieśli się do Fort Wayne w stanie Indiana, aby być blisko jej dziadków — ukraińskich imigrantów z czasów II wojny światowej. Tam matka Bree poznała swojego przybranego ojca, a rodzina przeniosła się do Woodburn w stanie Indiana. Kiedy miała 9 lat, jej matka urodziła drugą córkę. Jako 12–latka dostała swoją pierwszą pracę na plantacji kukurydzy w stanie Indiana. Straciła dziewictwo z facetem w wieku dwunastu lat. Pracowała w restauracji. 
W 2005, po ukończeniu szkoły średniej, przez krótki czas studiowała biomedycynę na Indiana University-Purdue University Fort Wayne. Na drugim roku studiów zdecydowała, że chce podjąć pracę w branży dla dorosłych. Niedługo po opublikowaniu jej zdjęć w Internecie została odkryta. 
Kariera.
W listopadzie 2006, w wieku 20 lat rozpoczęła karierę w przemyśle filmowym dla dorosłych, pracując dla takich firm jak Adam &amp; Eve, Penthouse, Playboy, Digital Playground, Overboard Video, Brazzers, Elegant Angel i Red Light District. 1 sierpnia 2007 podpisała roczny kontrakt z wytwórnią Adam &amp; Eve Films.
Bree wzięła udział w sesji zdjęciowej dla kilku magazynów dla dorosłych, w tym w „Club”, „Barley Legal”, „Rockstar” i „Hot Video”. Była pierwszym wykonawczynią, który wygrała nagrody AVN Award w kategorii najlepsza nowa gwiazdka (2008) i najlepsza nowa gwiazda internetowa (2009) po uruchomieniu BreeOlson.com w styczniu 2008. W lutym 2008 została Dziewczyną Miesiąca magazynu „Penthouse”. Była na okładce magazynów takich jak „Juggs” (w styczniu 2009), „Hustler” (w maju 2011), „Steppin’ Out” (w maju 2011) i „Playboy” (w sierpniu 2011). W 2010 znalazła się na liście 12. najpopularniejszych gwiazd porno magazynu „Maxim”. 
W 2010 Bree rozstała się z wytwórnią Adam &amp; Eve Pictures. Następnie brała udział przede wszystkim w scenach gonzo, chociaż sporadycznie występowała w parodiach porno, w tym New Sensations Video "Scooby Doo: A Xxx Parody" (2011) jako Daphne czy X-Play "Not Bionic Woman &amp; The Six Million Dollar Man XXX" (2011) w roli agentki Jaime Sommers, za którą była nominowana do Adult Video News Awards w kategorii najlepsza scena seksu solo. Wystąpiła w ponad 240. filmach porno. W październiku 2011 Bree Olson powiedziała publicznie, że wycofała się z branży dla dorosłych. 
Obecność w kulturze masowej.
W reality–show "Z kamerą u Kardashianów" ("Keeping Up with the Kardashians", 2007) wystąpiła w małej rólce niani, która zostaje zwolniona pierwszego dnia pracy. W 2013 potwierdzono, że znalazła się w obsadzie kontrowersyjnego horroru "Ludzka stonoga 3" ("The Human Centipede III (Final Sequence)") z udziałem Erica Robertsa i Claytona Rohnera.
Życie prywatne.
Przyciągnęła uwagę mediów, kiedy od 1 marca do kwietnia 2011 żyła w małżeńskim trójkącie z Charlie Sheenem i modelką Natalie Kenly.
Jest weganką i ateistką.
Problemy z prawem.
3 lutego 2011 Olson została aresztowana i oskarżona o prowadzenie pojazdu pod wpływem alkoholu w jej rodzinnym mieście Fort Wayne w stanie Indiana. Przyznała się do winy pod zarzutem jazdy pod wpływem alkoholu i otrzymała rok w zawieszeniu oraz obowiązek wykonywania prac społecznych.

</doc>
<doc id="1263775" url="https://pl.wikipedia.org/wiki?curid=1263775" title="Okręg wyborczy South Gloucestershire">
Okręg wyborczy South Gloucestershire

Okręg wyborczy South Gloucestershire powstał w 1950 r. i wysyłał do brytyjskiej Izby Gmin jednego deputowanego. Okręg obejmował południową część hrabstwa Gloucestershire. Został zlikwidowany w 1983 r.

</doc>
<doc id="1263781" url="https://pl.wikipedia.org/wiki?curid=1263781" title="Bendix Meyer">
Bendix Meyer

Bendix Meyer (ur. (?), zm. 1721) – duński oficer i dyplomata.
Wielokrotnie podróżował do cara Piotra Wielkiego. W latach 1711-1714 (z przerwami) był duńskim posłem do Polski i Augusta II.
W latach 1715-1721 był duńskim posłem w Berlinie, gdzie zmarł.

</doc>
<doc id="1263782" url="https://pl.wikipedia.org/wiki?curid=1263782" title="Tammaritu II">
Tammaritu II

Tammaritu II (652–649 p.n.e. ponownie 647–? p.n.e.) – elamicki król władający w Hidalu mieście leżącym we wschodnich górach Iranu w drodze do Anszanu.
Podobnie jak Humban-nikasz II został wprowadzony na tron z woli Aszurbanipala po pokonaniu Teummana. Nie udzielił pomocy Szamasz-szuma-ukinowi w czasie jego zmagań z bratem. Zaangażowanie Asyryjczyków w Babilonii wykorzystał do ataku na Humban-nikasza II, którego pokonał i zajął tron w Suzie. Okres w jakim on panował w Elamie charakteryzują wojny domowe spowodowane licznymi pretendentami do tronu. Wroga Asyria popierając uzurpatorów mogła skutecznie podbijać nowe części kraju, co ostatecznie zakończy się złupieniem Suzy i upadkiem państwa. 

</doc>
<doc id="1263789" url="https://pl.wikipedia.org/wiki?curid=1263789" title="Ryszard Bartosz">
Ryszard Bartosz

Ryszard Władysław Bartosz (ur. 23 sierpnia 1953 w Tyszowcach) – polski polityk i samorządowiec, rolnik, poseł na Sejm X i I kadencji.
Życiorys.
Ukończył w 1989 studia na Wydziale Dziennikarstwa i Nauk Społecznych Uniwersytetu Warszawskiego. Prowadzi indywidualne gospodarstwo rolne. W 1976 podjął pracę zawodową w Rejonie Dróg Publicznych w Siemiatyczach na stanowisku kierownika działu. W latach 1977–1980 pracował w zarządzie wojewódzkim Związku Socjalistycznej Młodzieży Polskiej w Łomży. W 1980 pracował jako kierownik ośrodka kultury, a w latach 1985–1988 w Związku Młodzieży Wiejskiej.
W 1977 wstąpił do Polskiej Zjednoczonej Partii Robotniczej. Z jej ramienia został wybrany w 1989 na posła na Sejm kontraktowy z okręgu zamojskiego. Po rozwiązaniu PZPR przystąpił do Socjaldemokracji Rzeczypospolitej Polskiej, po czym z ramienia koalicji Sojusz Lewicy Demokratycznej uzyskał reelekcję do Sejmu I kadencji w okręgu chełmsko-zamojskim. W trakcie kadencji opuścił Klub Parlamentarny SLD. Jako kandydat niezależny bez powodzenia startował w 1993 i 1997 do Senatu w okręgu zamojskim.
Pełnił także funkcję burmistrza Tyszowiec. Wygrał wybory bezpośrednie na to stanowisko w 2002. W 2006 przeszedł do drugiej tury, po czym wycofał się z dalszego kandydowania.

</doc>
<doc id="1263792" url="https://pl.wikipedia.org/wiki?curid=1263792" title="Komunistyczny Uniwersytet Pracujących Wschodu">
Komunistyczny Uniwersytet Pracujących Wschodu

Komunistyczny Uniwersytet Pracujących Wschodu () – uczelnia przygotowująca kadry partyjne dla radzieckich republik Azji Środkowej, ogółu państw azjatyckich oraz Kaukazu istniejąca w latach 1921–1938.
Uniwersytet został powołany na mocy dekretu CKW RFSRR z 21 kwietnia 1921 roku jako instytucja podległa Ludowemu Komisariatowi Oświaty ("narkomprosowi") – później przeszedł pod bezpośrednią kontrolę KC WKP(b).
Pierwsze zajęcia odbyły się 21 października 1921 roku. Kadra naukowa pochodziła w większości z tzw. "kursów wschodnich" przy Ludowym Komisariacie Narodowości. Uniwersytet mieścił się w Moskwie, jednak miał swoje oddziały w Taszkencie, Baku i Irkucku.
Ogólny czas nauki wynosił 3 lata, mógł jednak zostać skrócony.
Na uniwersytecie funkcjonowały wydziały:
Zajęcia były prowadzone przez A. Łunaczarskiego, Ł. Krasina, A. Gubera.
W latach 1927–1938 uniwersytet wydawał swoje czasopismo pt. „Riewoliucionnyj Wostok”.
Pod koniec lat trzydziestych został rozwiązany – oficjalnie z powodu rozrostu sieci placówek oświatowych na peryferiach ZSRR, "de facto" powodem było rozprawienie się z większością kadry przez Józefa Stalina na fali czystek. Wykształcono na niej wiele osób reprezentujących tzw. „narodowy komunizm”, sceptyczny lub wrogi wobec Związku Radzieckiego, np. Hồ Chí Minh, Deng Xiaoping, Sułtan Galiew czy Chasan Israiłow.

</doc>
<doc id="1263798" url="https://pl.wikipedia.org/wiki?curid=1263798" title="Ghilli">
Ghilli

Ghilli (tamilski: கில்லி) – indyjski film zrealizowany w 2004 roku w języku tamilskim przez Dharani. W rolach głównych Vijay i Trisha Krishnan, w drugoplanowych Prakash Raj i Ashish Vidyarthi. To remake wielkiego w południowych Indiach hitu "Okkadu" (z Mahesh Babu), należy do największych sukcesów Vijaya i jest największym hitem Kollywoodu w 2004 roku.
Muzyka.
Film zawiera 6 piosenek skomponowanych przez Vidyasagara:

</doc>
<doc id="1263801" url="https://pl.wikipedia.org/wiki?curid=1263801" title="Geografia Rumunii">
Geografia Rumunii

Geografia Rumunii – Rumunia jest państwem leżącym w Europie południowo-wschodniej częściowo na Półwyspie Bałkańskim, nad Morzem Czarnym. Znajduje w strefie klimatu umiarkowanego kontynentalnego.
Powierzchnia i granice.
Rumunia graniczy z następującymi państwami:
Linia brzegowa – 225 km
Budowa geologiczna.
Główną jednostką geologiczną kraju jest trzeciorzędowa struktura alpejska, która jest młodymi górami fałdowymi o różnym składzie skał. Karpaty Wschodnie składają się z wielu równoległych, głównie południkowych pasm górskich, zbudowanych w części zachodniej ze skał wulkanicznych, które powstały w okresie fałdowania. Środkowa część Karpat jest zbudowana z granitów, zaś wschodnia część – Karpaty Mołdawskie ze skał osadowych. Równoleżnikowe pasmo Karpat Południowych zbudowane jest głównie ze skał krystalicznych; w najwyższym piętrze rozwinięta jest rzeźba młodoglacjalna.
Na zachód od łańcucha Karpat leży rozległa Wyżyna Transylwańska, która jest trzeciorzędowym zapadliskiem tektonicznym wypełnionym osadami morskimi i jeziornymi. Na wschód od Karpat leży zapadlisko przedgórskie, które oddziela Karpaty od Płyty Mołdawskiej, stanowiącej przedłużenie Płyty Rosyjskiej. Region Płyty Mołdawskiej jest zbudowany ze skał pochodzących z paleozoiku, obszar ten leży na podłożu prekambryjskim.
Wybrzeże Morza Czarnego jest w większości wyrównane, z licznymi limanami i piaszczystymi mierzejami.
Rzeźba.
Większość terytorium kraju zajmują wyżyny i góry Karpaty z pasmami Gór Fogaraskich, Sybińskich i Zachodniorumuńskich. Obszary górskie powyżej 800 m n.p.m. zajmują 31% powierzchni kraju, zaś wyżyny między 300 a 800 m n.p.m. to obszar mający udział 39%. Niziny zajmują 30% powierzchni Rumunii.
Na południu kraju przeważają niziny, a w centralnej i północnej części kraju dominują wyżyny z największą Wyżyną Transylwańską. Na wschodzie kraju, przed pasmem Karpat, pomiędzy Seretem a Prutem, znajdują się Płaskowyż Suczawy i Płaskowyż Bârlad, a na południe od nich i delty Dunaju znajduje się Płaskowyż Dobrudży.
Na terenie Rumunii nie ma ani jednej depresji.
Najniższy punkt:
Najwyższe punkty:
Pasma górskie.
Wszystkie pasma górskie w Rumunii należą do Karpat, które stanowią trzon kraju o długości 700 km w jego granicach. W całości do Rumunii należą Karpaty Południowe i Góry Zachodniorumuńskie. Około połowa Karpat Wschodnich leży na terenie kraju.
Góry Zachodniorumuńskie.
Góry Zachodniorumuńskie nazywane też górami Apuseni stanowią zwarty zespół kilku mniejszych pasm górskich, ograniczający Wyżynę Transylwańską od zachodu. Najwyższymi szczytami są: Curcubăta Mare (1849 m), Vlădeasa (1836 m) oraz Muntele Mare (1826 m). W górach brak wysokogórskich form terenu.
Przeważają tu krasy, szczególnie w górach Bihor.
Karpaty Wschodnie.
Karpaty Wschodnie stanowią bardzo rozległą grupę górską, ciągnącą się od Przełęczy Łupkowskiej do przełęczy Predeal., Oprócz terenów rumuńskich, obejmują one pewną część obszarów Polski (Bieszczady Zachodnie z Pogórzem), Słowacji, Ukrainy (całość Karpat Ukraińskich).
Na terenie Rumunii leży najwyższa część masywu wschodniokarpackiego – Góry Rodniańskie ze szczytem Pietros (2303 m).
Krajobraz wykazuje ogromne zróżnicowanie.rumuńskie Karpaty Wschodnie dzielą się na trzy strefy geologiczne: krystaliczną (np. Góry Rodniańskie), wulkaniczną (np. Góry Kelimeńskie, Harghita) i fliszową (np. rejon Obczyn Bukowińskich).
Karpaty Południowe.
Karpaty Południowe ciągną się od Przełęczy Predeal na wschodzie po przełom Dunaju, nazywany też Żelazną Bramą, na południowym zachodzie. Jest to najwyższa grupa górska w Rumunii. Duży obszar jest wyniesiony na wysokość powyżej 2000 m n.p.m. Najwyższym szczytem Karpat Południowych jest Moldoveanu (2544 m) w paśmie Gór Fogaraskich; oprócz niego wysokość 2500 m przekraczają szczyty pasm: Parâng, Retezat, Bucegi.
Karpaty Południowe stanowią klimatyczną oraz kulturowo-historyczną barierę pomiędzy Siedmiogrodem a Wołoszczyzną. Przez centralną część gór przełamuje się głęboką doliną Aluta, używana od wieków jako droga z Siedmiogrodu na Wołoszczyznę.
Klimat.
Rumunia leży w strefie umiarkowanego klimatu kontynentalnego. Zróżnicowany teren i wpływ Karpat powoduje wyraźne różnice klimatyczne pomiędzy różnymi regionami kraju. W Rumunii wyróżnić można 8 odmian klimatycznych występujących w strefie umiarkowanej.
Rumunia – Indeks UV tabela całoroczna.
źródło:
Hydrologia.
Rzeki.
Większość rzek Rumunii wypływa z Karpat i wpływa do Dunaju.
Cały teren Rumunii znajduje się w dorzeczu Morza Czarnego. Karpaty dzielą Rumunię na dwie strefy hydrologiczne. Rzeki na zachód od Karpat wpływają przeważnie do Cisy. Rzeki we wschodniej części Karpat wpływają bezpośrednio do Dunaju.
Największą rzeką Rumunii jest Dunaj. Na terenie Rumunii Dunaj na długości 1075 km. Ta rzeka wyznacza odcinki graniczne z Serbią – 230 km, Bułgarią-471 km, a 91 km z Mołdawią i Ukrainą. Aby skrócić drogę z Dunaju do Morza Czarnego w latach 70. XX wieku przekopano Kanał Dunaj-Morze Czarne z Cernavodă do Konstancy. Na górskich odcinkach rzek są dobre warunki do budowy elektrowni wodnych.
Najdłuższe rzeki
Większość rzek w Rumunii jest nieżeglowna. Do żeglowania nadaje się tylko dolny odcinek Dunaju. Najważniejszymi portami naddunajskimi są Turnu Severin, Giurgiu oraz Braiła i Gałacz.
Jeziora.
Rumunia posiada stosunkowo niewiele jezior. Jeziora górskie, głównie o charakterze polodowcowym, występują przede wszystkim w najwyższych partiach Karpat Południowych. Po postawieniu zapór na wielu rzekach powstały sztuczne jeziora zaporowe, m.in.: Vidaru na Ardżeszu, Vidra czy, Bicaz na Bystrzycy u podnóża Gór Ceahlău, i wiele innych. Najrozleglejsze są jeziora przybrzeżne (tzw. limany) w Dobrudży i w delcie Dunaju. Największe z nich to jezioro Razlm (394 km²) i Zmeica.
Gleby.
Rumunia cechuje się znacznym udziałem gleb urodzajnych, które zajmują ponad 2/3 powierzchni kraju. Korzystne warunki glebowe występują na nizinach i wyżynach Rumunii, gdzie dominującym typem gleb są czarnoziemy pokrywające tereny Niziny Wołoskiej, Niziny Nadcisańskiej i Wyżyny Mołdawskiej. Region Transylwanii jest pokryty przez gleby brunatne, gleby te zajmują zajmują głównie tereny leżące wzdłuż pasma Karpat, oraz na wilgotnych terenach przedgórzy w Banacie i w Kotlinie Maramarońskiej. Reszta Transylwanii, gdzie występuje wapienne podłoże jest pokryta rędzinami. W Karpatach występują różne typy gleb górskich, do których należą gleby brunatne, bielicowe i szkieletowe. Region delty Dunaju jest największym obszarem występowania gleb aluwialnych. Niewielkie tereny kraju są zajęte przez gleby zasolone i piaszczyste.
Flora.
Roślinnością potencjalną Rumunii są lasy liściaste na nizinach i wyżynach oraz lasy iglaste na terenach wysokogórskich. Rumunia należy do strefy lasów liściastych i mieszanych, gdzie dominują lasy liściaste, których udział wynosi 75%. O ile obszar wyżyn i nizin jest mocno zmieniony przez człowieka, o tyle tutejsze tereny górskie zachowały wiele cech naturalnych, w przeciwieństwie do Karpat na Słowacji czy w Polsce. Najczęściej występującymi drzewami liściastymi są dęby i buki, szczególnie buki, których udział sięga 1/3 wszystkich gatunków drzew. Spotyka się też często brzozy, kasztany i inne gatunki drzew. Na obszarach górskich dominują bory świerkowe i sosnowe. Ogólnie lasy iglaste, zajmują łącznie 1/4 powierzchni wszystkich lasów występują wyłącznie na terenach górskich. W górach Rumunii występuje oczywiście piętrowy układ roślinności. Warto tu zwrócić uwagę, że drzewa liściaste sięgają nawet 1400 m n.p.m. Maksymalną granicą lasów jest wysokość 1800 m n.p.m. Wyżej rośnie kosodrzewina i łąki górskie.
Poza terenami leśnymi naturalną formacją stanowią stepy pokrywające tereny południowo-wschodniej części kraju. Obecnie jednak znaczna powierzchnia stepu jest wykorzystywana rolniczo. Naturalne stepy zachowały się na niewielkich obszarach Niziny Nadcisańskiej, w Dobrudży i na stepie Baraganu. Duży udział mają też bagna i roślinność bagienna. Obszary te występują w delcie Dunaju i na całym odcinku Dunaju w Rumunii, tam gdzie rzeka ta tworzy rozlewiska. Powszechnie występującą tam rośliną jest trzcina, która łącznie zajmuje 300 tys. ha powierzchni
Fauna.
Fauna jest typowa dla lasów mieszanych środkowej części Europy i jest dobrze zachowana. Na terenach górskich Rumunii zachowały się silne populacje niedźwiedzi, w Rumunii znajduje się ich największa populacja spośród wszystkich krajów Europy. W lasach Rumunii żyją jelenie, sarny, rysie, wilki, lisy i zające. Gatunki te pod względem liczebności są dobrze zachowane. Spośród ciekawszych ptaków wymienić można cietrzewie, głuszce i wciąż dość powszechne tu drapieżniki jak: jastrzębie, sępy i orły. Tereny równin i stepów zamieszkują duże ilości gryzoni. Delta Dunaju jest największym w Europie siedliskiem ptactwa wodno-błotnego, występują tam m.in. pelikany.
Ochrona przyrody.
W Rumunii znajduje się 13 parków narodowych o łącznej powierzchni 3,2 tys. km² (2007); najbardziej znane obszary chronione to delta Dunaju (rezerwat biosfery, od 1991 na Liście Świat. Dziedzictwa Kult. i Przyr. UNESCO, największe w Europie skupisko ptactwa błotnego – ok. 300 gatunków), oraz Retezat w Karpatach Południowych (od 1979 rezerwat biosfery).

</doc>
<doc id="1263802" url="https://pl.wikipedia.org/wiki?curid=1263802" title="Zbigniew Kośla">
Zbigniew Kośla

Zbigniew Kośla (ur. 24 maja 1947 w Łęknicy, zm. 29 stycznia 2006 w Kielcach) – polski polityk, przedsiębiorca, z zawodu ekonomista, poseł na Sejm I kadencji.
Życiorys.
Wykształcenie i praca zawodowa.
W 1978 ukończył studia na Wydziale Organizacji i Zarządzania Uniwersytetu Warszawskiego. Początkowo pracował jako masarz i kierownik działu w zakładach mięsnych w Radomiu. Następnie był właścicielem Zakładu Produkcji Wędliniarskiej, Garmażeryjnej i Chrupek „Ekstruzja”. jednego z największych w Polsce zakładów mięsnych i ubojni zwierząt w Ostrowcu Świętokrzyskim. Wraz z innymi przedsiębiorcami z branży mięsnej zainicjował rekatywację Stowarzyszenia Rzeźników i Wędliniarzy RP. Pełnił także funkcję wiceprzewodniczącego kieleckiej Rady Izby Rzemieślniczej. W 1990 i 1991 znalazł się na liście 100 najbogatszych Polaków tygodnika „Wprost”. Za pierwszym razem na 39., a za drugim na 63. miejscu.
Pochowany na cmentarzu komunalnym w Ostrowcu Świętokrzyskim.
Działalność polityczna.
W wyborach w 1989 z ramienia Stronnictwa Demokratycznego ubiegał się o mandat posła w okręgu Kielce, jednak przegrał z Kazimierzem Mieczysławem Ujazdowskim. W 1990 został radnym i członkiem zarządu miasta Ostrowca Świętokrzyskiego.
W latach 1991–1993 z listy Kongresu Liberalno-Demokratycznego sprawował mandat posła na Sejm I kadencji z okręgu kieleckiego. Był wiceprzewodniczącym Komisji Rolnictwa i Gospodarki Żywnościowej. W wyborach w 1993 bezskutecznie ubiegał się o reelekcję z ramienia BBWR. W 1997 znalazł się na listach utworzonego przez Leszka Moczulskiego komitetu wyborczego „Porozumienie Prawicy Polskiej”, który wycofał się z wyborów.
W 2001 przystąpił do Samoobrony RP, gdzie objął funkcję przewodniczącego struktur w powiecie tarnobrzeskim. Z jej list kandydował w wyborach parlamentarnych w tym samym roku do Sejmu z okręgu nowosądeckiego (otrzymał 2525 głosów), a w latach 2002–2006 zasiadał w Sejmiku Województwa Podkarpackiego. Pełnił funkcję jego wiceprzewodniczącego. Był też członkiem rady nadzorczej Wojewódzkiego Funduszu Ochrony Środowiska. W 2002 także (bez powodzenia) kandydował z ramienia Samoobrony RP na urząd prezydenta Tarnobrzega. Uzyskał 7,91% głosów, zajmując ostatnie miejsce spośród czterech kandydatów.
W wyborach parlamentarnych w 2005 bez powodzenia kandydował do Senatu z własnego komitetu. Zajął 17. miejsce spośród 20 kandydatów.
Postępowania sądowe.
Był sześciokrotnie skazywany prawomocnymi wyrokami sądów za: usiłowanie zgwałcenia małoletniej, zanieczyszczanie środowiska odpadami z ubojni, zniesławienie prokuratora, niepłacenie zaliczek na poczet podatku dochodowego, uszczuplenie podatkowe, wywieranie wpływu na treść czynności w śledztwie i sprzedaż majątku objętego egzekucją komorniczą. Trzykrotnie sądy wymierzały mu karę grzywny, a trzykrotnie karę pozbawienia wolności.

</doc>
<doc id="1263803" url="https://pl.wikipedia.org/wiki?curid=1263803" title="Lichtenstein/Sa.">
Lichtenstein/Sa.

Lichtenstein/Sa., Lichtenstein/Sachsen – miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Zwickau (do 31 lipca 2008 w powiecie Chemnitzer Land), siedziba wspólnoty administracyjnej Rund um den Auersberg. Leży ok. 11 km na północny wschód od Zwickau oraz ok. 22 km na południowy zachód od Chemnitz.
Współpraca.
Miejscowości partnerskie:

</doc>
<doc id="1263805" url="https://pl.wikipedia.org/wiki?curid=1263805" title="Krystyna Cencek">
Krystyna Cencek

Krystyna Cencek (ur. 25 sierpnia 1951 w Marchocicach) – polska działaczka związkowa, posłanka na Sejm III kadencji.
Życiorys.
Ukończyła w 1975 technikum mechaniczne dla pracujących. Zajęła się działalnością związkową w ramach Ogólnopolskiego Porozumienia Związków Zawodowych, objęła funkcję przewodniczącej struktur OPZZ w Sosnowcu.
W latach 1997–2001 pełniła funkcję posła na Sejm III kadencji wybranego z listy Sojuszu Lewicy Demokratycznej w okręgu sosnowieckim. W 2001 nie ubiegała się o reelekcję, a w 2002 bez powodzenia kandydowała do sejmiku śląskiego. W 2004 przeszła z SLD do Socjaldemokracji Polskiej. Stała na czele Stowarzyszenia Byłych Parlamentarzystów. W 2014 i 2018 z listy SLD Lewica Razem kandydowała na radną Sosnowca.

</doc>
<doc id="1263806" url="https://pl.wikipedia.org/wiki?curid=1263806" title="Dializoterapia">
Dializoterapia



</doc>
<doc id="1263808" url="https://pl.wikipedia.org/wiki?curid=1263808" title="Gustav Henrik Müllern">
Gustav Henrik Müllern

Gustav Henrik, baron von Müllern (ur. 1664, zm. 9 kwietnia 1719) – szwedzki urzędnik państwowy i dyplomata.
Życiorys.
Minister szwedzki Nils Eosander, hrabia Lillieroot wysłał go w 1697 na rokowania pokojowe do Rijswijk.
W latach 1689–1701 był szwedzkim posłem w Palatynacie.
Jako Sekretarz stanu pojechał z królem Szwedzki (Karol XII) do Rosji, a po klęsce, którą przyniosła bitwa pod Połtawą (1709) wyruszył wraz z władcą i częścią armii do Turcji.
Po powrocie do Szwecji (1715) szef polityki zagranicznej Szwecji.

</doc>
<doc id="1263809" url="https://pl.wikipedia.org/wiki?curid=1263809" title="Humban-nimena">
Humban-nimena

Humban-nimena (w źródłach asyryjskich Umman-menanu) – król Elamu w latach 692–689 p.n.e., następca i młodszy brat Kudur-Nahhunte.
Zawarł antyasyryjski sojusz z Chaldejczykami, Aramejczykami oraz Babilonią rządzoną przez Muszezib-Marduka. Wspomagał Babilończyków w ich walce przeciw asyryjskiemu królowi Sennacherybowi. Według roczników Sennacheryba Babilończycy mieli wysłać Humban-nimenie złoto i srebro ze skarbca świątyni boga Marduka by pomóc mu w zebraniu armii. W czasie bitwy pod Halule nad Tygrysem (691 rok p.n.e.), stoczonej pomiędzy armiami asyryjską a babilońską, walczył po stronie Babilończyków duży kontyngent wojsk elamickich. W swych rocznikach Sennacheryb twierdzi, iż odniósł w bitwie tej zdecydowane zwycięstwo oraz że oszczędził życie królów babilońskiego i elamickiego, gdy ci próbowali uciec z pola bitwy. Według "Kroniki babilońskiej" ponieść miał on jednak klęskę. Humban-nimena zmarł na wylew w 689 roku p.n.e.

</doc>
<doc id="1263810" url="https://pl.wikipedia.org/wiki?curid=1263810" title="Uniwersytet Komunistyczny im. Jakowa Swierdłowa">
Uniwersytet Komunistyczny im. Jakowa Swierdłowa

Uniwersytet Komunistyczny im. Jakowa Swierdłowa (ros. Коммунистический университет имени Я. М. Свердлова oraz Высшая партийная школа КПСС) – uczelnia partyjna działająca w latach 1918–1937, założona w celu kształcenia kadr administrujących Rosją i ZSRR.
Historia.
Uniwersytet powstał w Moskwie na bazie powołanych w lipcu 1918 roku z inicjatywy Jakowa Swierdłowa kursów agitatorsko-instruktorskich przy CKW RFSRR. W styczniu 1919 roku kursy zostały przekształcone w Szkoły Pracy Radzieckiej ("Школy советской работы"), później w Centralną Szkołę Pracy Radzieckiej i Partyjnej ("Центральная школа советской и партийной работы"), od lipca 1919 roku noszącą imię Swierdłowa.
Nauka w uniwersytecie trwała od 6 do 8 miesięcy, później była jednak stopniowo zwiększana do dwóch, trzech i do czterech lat. Uniwersytet cieszył się szczególną uwagą Lenina, który w 1919 roku wygłosił w nim kilka wykładów. Wśród znanych wykładowców znaleźli się Jakow Swierdłow, M. Kujbyszew, A. Gorki, Anatolij Łunaczarski, Feliks Kon. Z uniwersytetem związane były inne placówki, m.in.
oraz kursy lektorskie, Instytut Aspirantów ("институт аспирантов").
Od 1918 do 1928 roku mury uczelni opuściło ok. 10 tys. absolwentów (łącznie uczyło się tu 19 tys. ludzi). Na mocy decyzji KC WKP(b) z 21 września 1932 roku uniwersytet został przekształcony w Wyższy Komunistyczny Uniwersytet Gospodarki Rolnej im. Jakowa Swierdłowa ("Высший коммунистический сельскохозяйственный университет имени Я. М. Свердлова"). W 1933 roku uczelnię nagrodzono Orderem Lenina.
Od 1935 roku funkcjonowała jako Wyższa Szkoła Propagandzistów przy KC WKP(b) imienia Jakowa Swierdłowa. Ostatni absolwenci otrzymali dyplomy w końcu grudnia 1937. Oficjalnie szkołę rozwiązano 6 stycznia 1938.
Siedziba.
Początkowo uczelnia mieściła się w budynku przy ul. Małaja Dmitrowka 6 ("ул. Малая Дмитровка"), następnie zajęła budynek Moskiewskiego Uniwersytetu Ludowego im. A. L. Szaniawskiego przy placu Mjusskaja 6 ("Миусская площадь").

</doc>
<doc id="1263811" url="https://pl.wikipedia.org/wiki?curid=1263811" title="Wiesław Szweda">
Wiesław Szweda

Wiesław Szweda (ur. 2 marca 1954 w Rybniku) – polski polityk, ekonomista, poseł na Sejm II i III kadencji.
Życiorys.
Ukończył w 1981 studia na Wydziale Przemysłu Akademii Ekonomicznej w Katowicach. Pracował jako inspektor do spraw normowania pod ziemią. Z ramienia Sojuszu Lewicy Demokratycznej w latach 1993–2001 sprawował mandat posła na Sejm II i III kadencji. W 2001 nie został ponownie wybrany. Przez ponad dwa lata pracował w KWK „Zofiówka” jako kierownik działu kontroli, następnie objął stanowisko wicedyrektora w Jastrzębskiej Spółce Węglowej. W 2006 bez powodzenia z listy Lewicy i Demokratów ubiegał się o mandat radnego Jastrzębia-Zdroju. W 2022 związał się ze Stowarzyszeniem Lewicy Demokratycznej.

</doc>
<doc id="1263814" url="https://pl.wikipedia.org/wiki?curid=1263814" title="Okręg wyborczy Great Grimsby">
Okręg wyborczy Great Grimsby

Okręg wyborczy Great Grimsby powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Od 1831 r. Great Grimsby jest okręgiem jednomandatowym. Obejmuje miasto Grimsby w hrabstwie Humberside i okolice.

</doc>
<doc id="1263815" url="https://pl.wikipedia.org/wiki?curid=1263815" title="Humban-haltasz II">
Humban-haltasz II

Humban-haltasz II – król Elamu w latach 681–675 p.n.e., następca i najprawdopodobniej syn Humban-haltasza I.
Prowadził politykę konfrontacji z Asyrią wspomagając plemiona chaldejskie w Babilonii. Według "Kroniki babilońskiej" najechał on w 675 roku p.n.e. miasto Sippar i zmarł „nie będąc chorym”. 

</doc>
<doc id="1263817" url="https://pl.wikipedia.org/wiki?curid=1263817" title="Ryszard Krasnodębski">
Ryszard Krasnodębski

Ryszard Krasnodębski (ur. 1925 w Talubie, zm. 11 listopada 2022) – polski matematyk i ekonomista, nauczyciel akademicki Politechniki Wrocławskiej i Wyższej Szkoły Ekonomicznej we Wrocławiu.
Życiorys.
Od 1932 do 1945 przebywał na Nowogródczyźnie i w Wilnie; w czasie II wojny światowej w szeregach Armii Krajowej (od 1943), od sierpnia do października 1944 pod pseudonimem „Ryś” w partyzanckiej kompanii „Piona”, po wojnie w Ludowym Wojsku Polskim (1945–1947).
Od 1946 we Wrocławiu, gdzie studiował na Uniwersytecie matematykę. Ukończył Wyższą Szkołę Ekonomiczną; należał do założycieli Koła Ekonomicznego Studentów, którego był też prezesem. Pracę doktorską z matematyki obronił w 1960. Promotorem rozprawy był Władysław Ślebodziński. Potem był pracownikiem naukowym i nauczycielem akademickim na Politechnice Wrocławskiej. Uczestnik protestów w Marcu 1968 (17 marca 1968 podjął głodówkę solidarnościową ze studentami, za co zwolniony został z pracy na Politechnice). Po utracie pracy na Politechnice zatrudniony w Instytucie Meteorologii i Gospodarki Wodnej, gdzie kierował Pracownią Modeli Matematycznych (zajmował się problematyką ochrony wód przed zanieczyszczeniami). Dzięki staraniom Komisji Zakładowej NSZZ „Solidarność” w 1981 powrócił na Politechnikę, gdzie pozostał do przejścia na emeryturę w 1985.
Publikacje.
Autor i tłumacz ponad 30 prac zarówno z dziedziny matematyki (w tym także matematyki stosowanej), jak i społecznej, m.in.:

</doc>
<doc id="1263819" url="https://pl.wikipedia.org/wiki?curid=1263819" title="Emil Gilels">
Emil Gilels

Emil Grigorjewicz Gilels, (ur. w Odessie, zm. 14 października 1985 w Moskwie) – radziecki pianista, uznawany za jednego z najwybitniejszych pianistów XX w.
Urodził się w muzykalnej rodzinie pochodzenia żydowskiego. Jego ojciec był urzędnikiem w cukrowni, a matka zajmowała się domem. Jego starsza siostra, Jelizawieta, była skrzypaczką i późniejszą żoną Leonida Kogana.
Absolwent konserwatorium w Odessie (Ukraina), założonego przez Witolda Maliszewskiego. Później uczył się pod okiem Heinricha Neuhausa w Moskwie. 
Zdobywca licznych nagród, w tym I nagrody na Międzynarodowym Konkursie Muzycznym im. Królowej Elżbiety Belgijskiej w Brukseli - wtedy im. Eugène’a Ysaÿe’a (1938). Podczas wojny odbywał recitale na froncie, które służyć miały podniesieniu morale żołnierzy. Przyjaciel Swiatosława Richtera. Przez wiele lat przewodniczył jury Międzynarodowego Konkursu Pianistycznego im. Piotra Czajkowskiego w Moskwie. Dokonał też wielu wysoko cenionych nagrań płytowych.
Został odznaczony m.in. Medalem „Sierp i Młot” Bohatera Pracy Socjalistycznej, trzykrotnie Orderem Lenina, Orderem Czerwonego Sztandaru Pracy, Orderem Przyjaźni Narodów i Orderem „Znak Honoru”. Posiadacz tytułu Ludowy Artysta ZSRR oraz laureat Nagrody Stalinowskiej i Nagrody Leninowskiej.

</doc>
<doc id="1263820" url="https://pl.wikipedia.org/wiki?curid=1263820" title="Mieczysław Gaweł">
Mieczysław Gaweł

Mieczysław Władysław Gaweł (ur. 15 maja 1947 we Wrocławiu) – polski polityk, menedżer, poseł na Sejm X kadencji.
Życiorys.
Ukończył w 1973 studia na Akademii Rolniczej we Wrocławiu. Po studiach przez rok pracował w cukrowniach na Dolnym Śląsku. W latach 1974–1976 był przewodniczącym Rady Narodowej Miasta i Gminy Kąty Wrocławskie. Następnie został dyrektorem Zakładu Przetwórstwa Owocowo-Warzywnego w Pietrzykowicach. Jest autorem wzorów użytkowych i wniosków racjonalizatorskich.
W okresie studiów był działaczem Zrzeszenia Studentów Polskich. Należał do Polskiej Zjednoczonej Partii Robotniczej od 1971 do jej rozwiązania, w sierpniu 1980 wstąpił do Niezależnego Samorządnego Związku Zawodowego „Solidarność”. W latach 1989–1991 sprawował mandat posła na Sejm kontraktowy z puli PZPR z okręgu Wrocław-Fabryczna. W trakcie kadencji przeszedł do Poselskiego Klubu Pracy. Później działał w Sojuszu Lewicy Demokratycznej, w 2005 bez powodzenia ubiegał się o mandat poselski z listy Socjaldemokracji Polskiej.
Od lat 90. do 2002 zasiadał we radzie miasta Wrocławia. Do 2006 był prezesem Dolnośląskiego Centrum Hurtu Rolno-Spożywczego S.A.

</doc>
<doc id="1263822" url="https://pl.wikipedia.org/wiki?curid=1263822" title="Farka">
Farka

Farka – sztuczne jezioro w środkowej części Albanii, położone 5 km na południowy wschód od Tirany, u stóp góry Dajti. Popularne miejsce wypoczynku świątecznego dla mieszkańców stolicy.
5 marca 2008 r. doszło na jeziorze do katastrofy łodzi przewożącej uczestników rodzinnej uroczystości we wsi Farka e Madhe. Katastrofa miała miejsce w nocy, kilka minut po odpłynięciu od brzegu. Spośród 19 pasażerów, 16 utonęło w nurtach jeziora (7 mężczyzn, 7 kobiet i dwójka 5-letnich dzieci). Łódź należąca do właściciela miejscowej restauracji mogła przewozić 7 osób. Ofiarami byli uczestnicy przyjęcia zorganizowanego z okazji urodzin 21-letniego Albana Hysy, w tym ośmiu członków rodziny Osmani. Na liście ofiar był także obchodzący urodziny Hysa, jak i jego rodzice. Po katastrofie władze Albanii ogłosiły żałobę narodową.

</doc>
<doc id="1263824" url="https://pl.wikipedia.org/wiki?curid=1263824" title="Demokratyczna Partia Rosji">
Demokratyczna Partia Rosji

Demokratyczna Partia Rosji albo DPR () – rosyjska partia polityczna założona w maju 1990 z inicjatywy części uczestników „Demokratycznej Platformy” w KPZR, Międzyregionalnej Grupy Deputowanych, „Demokratycznej Rosji”, Leningradzkiego Frontu Ludowego i Moskiewskiego Zjednoczenia Wyborców przez Nikołaja Trawkina. Partię popierali Stanisław Goworuchin i Siergiej Głaziew, którzy z jej ramienia byli deputowanymi do Dumy Państwowej od 1993. Głaziew został liderem partii w 1994. DPR nie wzięła udziału w wyborach parlamentarnych w 1995.
W 2001 Michaił Prusak zreformował partię. W 2005 Michaił Kasjanow kandydował na urząd przewodniczącego, ale przegrał w dość kontrowersyjnych okolicznościach z Andriejem Bogdanowem. W czerwcu 2007 partia zaproponowała referendum w sprawie przystąpienia do Unii Europejskiej i w grudniu tego samego roku wzięła udział w wyborach parlamentarnych, zdobywając 0,13% głosów.
DPR jest oskarżana o bycie wirtualną partią służącą do odebrania głosów prawdziwym opozycyjnym partiom.

</doc>
<doc id="1263825" url="https://pl.wikipedia.org/wiki?curid=1263825" title="Jurij Braszczajko">
Jurij Braszczajko



</doc>
<doc id="1263826" url="https://pl.wikipedia.org/wiki?curid=1263826" title="Anuttarasamjaksambodhi">
Anuttarasamjaksambodhi

Anuttarasamjaksambodhi – Najwyższe, Właściwe i Równe Oświecenie. Najwyższe oświecenie osiągane przez buddów.

</doc>
<doc id="1263828" url="https://pl.wikipedia.org/wiki?curid=1263828" title="Jacob van Heemskerck">
Jacob van Heemskerck

Jacob van Heemskerck lub van Heemskerk (ur. 13 marca 1567 w Amsterdamie, zm. 25 kwietnia 1607) – holenderski żeglarz i admirał.
Van Heemskerck stał się sławny jako dowódca ekspedycji arktycznej, mającej na celu próbę odkrycia przejścia północnego z Europy do Chin, której głównym nawigatorem był Willem Barents (była to trzecia wyprawa Barentsa). Ekspedycja wyruszyła z Amsterdamu 10 maja 1596 w składzie dwóch statków (drugim statkiem dowodził Jan Rijp).
Wyprawa zatrzymała się na Półwyspie Kolskim, po czym skierowała się na północny zachód. 9 czerwca 1596 odkryto Wyspę Niedźwiedzią na morzu, nazwanym później Morzem Barentsa. Dalej na północ wyprawa odkryła ląd – Spitsbergen, który uznano mylnie za część Grenlandii. Po odłączeniu się od ekspedycji Rijpa, który miał zbadać wybrzeża lądu, Heemskerck z Barentsem skierowali się na wschód. W lipcu dotarli do Nowej Ziemi, próbując obejść ją od północy. 26 sierpnia zawinęli do Portu Lodowego na północy Nowej Ziemi, gdzie ich statek został uwięziony w lodzie. Członkowie wyprawy zbudowali prowizoryczny dom z wyrzucanego na brzeg drewna, w którym zdołali przezimować, polując na niedźwiedzie. 5 maja 1597 (inne publikacje: 13 czerwca) członkowie wyprawy wyruszyli w drogę powrotną na dwóch łodziach, gdyż statek był nadal uwięziony w lodzie zatoki. 20 czerwca 1597 zmarł Barents, lecz pozostali członkowie z van Heemskerckem dotarli do Kildinu na Półwyspie Kolskim. Tragiczne losy tej wyprawy stały się podstawą filmu Nova Zembla z 2011 roku.
Van Heemskerck później był wiceadmirałem marynarki holenderskiej. Zmarł 25 kwietnia 1607 na skutek postrzału kulą armatnią w nogi podczas bitwy pod Gibraltarem, w której flota pod jego dowództwem odniosła zwycięstwo nad eskadrą hiszpańską.
Ciało van Heemskercka pochowano w Amsterdamie.
Jego imieniem nazwano szereg okrętów marynarki wojennej Holandii.
Bibliografia.
 

</doc>
<doc id="1263829" url="https://pl.wikipedia.org/wiki?curid=1263829" title="Jacob van Heemskerk">
Jacob van Heemskerk



</doc>
<doc id="1263830" url="https://pl.wikipedia.org/wiki?curid=1263830" title="Garnizon Stargard">
Garnizon Stargard

Garnizon Stargard – garnizon w Stargardzie zajmowany kolejno przez jednostki wojskowe Prus, Armii Cesarstwa Niemieckiego, Reichswehry, Wehrmachtu, Armii Czerwonej, Armii Radzieckiej i Wojska Polskiego.
Garnizon stargardzki do 1945.
Garnizon w XVII w..
Początki stałego garnizonu w Stargardzie sięgają drugiej połowy XVII wieku. W 1676 r. stacjonował szwadron polskich rajtarów będących na służbie elektora brandenburskiego Fryderyka Wilhelma I. Szwadronem dowodził rotmistrz Rybiński.
Garnizon w XVIII w..
Garnizon państwa pruskiego.
W latach 1713 r. do 1806 r. kwaterował w Stargardzie 22 Pułk Piechoty Pruskiej (22 Infanterie-Regiment Nr. 22), którego dowódcami byli:
Żołnierze kwaterowali w obozach pod namiotami oraz mieszkali w mieście. Pułk kwaterując w Stargardzie brał w tym okresie udział m.in. w kampanii wojennej okresu rządów Fryderyka II Wielkiego. W XVIII wieku część Pomorza, w tym Stargard, zostało przyłączone do państwa pruskiego.
Garnizon okresu okupacji francuskiej.
W latach 1806–1813, w dobie wojen napoleońskich, Stargard (Stargard auf der Ina) znajdował się pod okupacją francuską. W 1806 r. 22 Pułk Piechoty Pruskiej (ostatni dowódca gen. mjr Franz Otto von Pirch) został rozbity, jego bataliony po walce uległy rozproszeniu. Wyjątek stanowił batalion grenadierów 22 Pułku Piechoty Pruskiej, który ulokował się w twierdzy kołobrzeskiej, gdzie brał udział w obronie Kołobrzegu. Po podpisaniu pokoju w Tylży, kończącej wojnę Napoleona Bonaparte z koalicją prusko-rosyjską, batalion grenadierów 22 Pułku Piechoty Pruskiej zakończył działania obronne w Kołobrzegu. W wyniku reformy państwa pruskiego i jego armii w latach 1807–1808 Stargard został przyporządkowany do II Okręgu Wojskowego z dowództwem w Szczecinie. W 1808 r. na bazie batalionu grenadierów z 22 Pułku Piechoty Pruskiej powstał 9 Pułk Grenadierów.
W garnizonie od pierwszych lat XVIII wieku stacjonowały:
Garnizon Królestwa Prus i Cesarstwa Niemieckiego.
W 1820 r. znalazł się w garnizonie stargardzkim II batalion 21 Pomorskiego Pułku Piechoty ("21 Infanterie-Regiment (4 Pommersches)"). W dniu 19 czerwca 1826 r. garnizon stargardzki i choszczeński wizytował następca tronu, znany jako późniejszy król Fryderyk Wilhelm IV Pruski w czasie inspekcji batalionów pułku. W 1833 r. II batalion 21 pp. opuścił Stargard, zmieniał garnizony, brał udział w działaniach wojennych. Od 1864 r. w garnizonie stacjonował sztab 9 Kołobrzeskiego Pułku Grenadierów i trzy jego bataliony. W latach 1881 do 1884 r. w garnizonie wybudowano kompleks koszarowy, który nazywany jest potocznie czerwone koszary. W koszarach tych został zakwaterowany 9 Kołobrzeski Pułk Grenadierów.
W garnizonie w XIX wieku stacjonowały:
W 1908 r. do nazwy 9 Kołobrzeski Pułk Grenadierów dodano księcia Gneisenau i odtąd pułk był o nazwie 9 Kołobrzeski Pułk Grenadierów im. Hrabiego Gneisenau (2 Pomorski) ("Colbergsches Grenadier-Regiment Graf Gneisenau (2. Pommersches) Nr. 9"). 1 grudnia 1910 r. garnizon Stargard liczył 1758 wojskowych. 5 sierpnia 1914 r. pułk został zmobilizowany w związku z I wojną światową i 7 sierpnia został skierowany na front do rejonu koncentracji 1 Armii (gen. Kluck). W końcu 1915 r. w kompleksie czerwone koszary został sformowany 211 Rezerwowy Pułk Piechoty pod dowództwem płk v. Rege i wszedł w skład 90 Rezerwowej Brygady Piechoty (w składzie 45 Rezerwowej Dywizji Piechoty). Na dzień 1 grudnia 1916 r. stan garnizonu stargardzkiego wynosił 5318 żołnierzy.
W garnizonie w XX wieku stacjonowały:
Garnizon III Rzeszy.
W latach 30. XX wieku w garnizonie Stargard i. Pom. został wzniesiony kompleks koszarowy tzw. białe koszary z przeznaczeniem dla żołnierzy Wehrmachtu. Budowa tych koszarowców była częścią ogólnoniemieckiej reorganizacji sił zbrojnych, którą podjęto w 1934 r. W koszarowcach w 1938 r. zakwaterowane zostały wydzielone pododdziały 25 zmotoryzowanego pułku piechoty (Infanterie-Regiment 25). Garnizon Stargard znajdował się wówczas na terenie II Okręgu Wojskowego Wehrmachtu, którego siedzibą dowództwa był Szczecin. W garnizonie funkcjonowało także lotnisko wojskowe Klützow bei Stargard. Pierwsze zabudowania lotniska zostały wybudowane przez lotnictwo niemieckie w latach 1925–1927. Do wybuchu II wojny światowej na lotnisku stacjonował 21. Dywizjon Bliskiego Rozpoznania ("21. Heeres Gruppe") Luftwaffe. W okresie II wojny światowej Niemcy rozbudowywali garnizon, wykorzystując do tego celu robotników przymusowych oraz jeńców wojennych. Od 1944 r. na lotnisku stacjonowały samoloty o napędzie rakietowym. Głównym zadaniem jednostki była obrona przed lotnictwem alianckim zakładów w Policach. Po zajęciu przez Armię Czerwoną, lotnisko zostało w szybkim czasie przywrócone do stanu użyteczności bojowej. Do zakończenia wojny z lotniska korzystały samoloty sowieckie.
W garnizonie w latach 30. XX wieku i w latach 40. XX wieku stacjonowały:
W 1937 r. powstała 207 Dywizja Piechoty i była w tzw. II rzucie. Miała zadanie obrony granicy z Polską, podlegała Landwehr-Kommandeur w Stargardzie i. Pom. (w Niemczech hitlerowskich w jednostkach Landwehry służyli rezerwiści podlegający obowiązkowi służby w wieku 35–45 lat). W sierpniu 1939 r. została z garnizonu Stargard przegrupowana w okolice Czarnej Dąbrówki koło Bytowa. W dniach 25–26 sierpnia 1939 r. przeorganizowana została w 3. fali mobilizacyjnej II Okręgu Wojskowego i była tzw. jednostką ruchomą. Po dwudniowej mobilizacji stała się typową dywizją bojową. Miejscem stacjonowania jej struktur organizacyjnych od 1937 r. obok Stargardu były miejscowości Wałcz i Szczecinek.
W garnizonie Stargard i. Pom. do 26 sierpnia doraźnie kwaterowały wydzielone oddziały 207 dywizji:
Garnizon III Rzeszy do 4 marca 1945.
Od początku lutego 1945 r. doraźnie kwaterowały, przemieszczały się i walczyły w ramach zaczepnej operacji sonnenwende:
Garnizon Armii Czerwonej/Radzieckiej 1945-1946.
W trakcie zaczepnej operacji sonnenwende przez miasto przemieszczały się wycofujące jednostki Wehrmachtu i nacierające Armii Czerwonej. 20/21 lutego 1945 r. lotnictwo radzieckiej 16 Armii Lotniczej dokonały najsilniejszego nalotu na garnizon Stargard. 5 marca 1945 r. do garnizonu wkroczyły oddziały 61. Armii gen. Pawła Biełowa i 2. Armii Pancernej Gwardii gen. Siemiona Bogdanowa ze składu I. Frontu Białoruskiego, a po nich wkraczały jednostki Smierszu oraz formacje NKWD, w tym 63 Dywizja Strzelecka Wojsk Wewnętrznych NKWD, które wydzielonymi pododdziałami doraźnie kwaterowały w białych koszarach i w czerwonych koszarach z zadaniem zabezpieczenia tyłów armii czynnej. W praktyce oznaczało to zwalczanie wszelkich rzeczywistych i domniemanych „wrogich elementów”.
Jednostki Armii Czerwonej/Armii Radzieckiej:
Kluczewo – garnizon radziecki 1945-1992.
Po wojnie niemieckie lotnisko zostało przejęte przez Armię Czerwoną. Powstała tutaj radziecka baza wojskowa i była jedną z największych w zachodniej Polsce. Do 1952 r. na lotnisku Kluczewo stacjonowały różne pułki lotnicze. W tym czasie lotnisko nie było rozbudowywane. Nie budowano żadnych nowych budynków. Większość żołnierzy mieszkała w namiotach, stołowali się w kuchniach polowych. Jednostki te nie szkoliły się, skupiając się jedynie na obronie obiektów lotniska.
W 1952 r. na lotnisko Kluczewo został przebazowany 159 PLM, który (z przerwą 1961 r. – 1964 r.) stacjonował tu do 1992 r. Nastąpiła tego samego roku rozbudowa lotniska. Wioski Burzykowo i Słotnica zostały przejęte przez Armię Radziecką, a jego polscy mieszkańcy przesiedleni zostali do innych wsi. Teren garnizonu był skupiony w kilku kompleksach i obiektach znajdujących się w: Kluczewie, Burzykowie i Słotnicy oraz teren wydzielony na południe od Burzykowa, w okolicy wsi Dębica (pow. pyrzycki). Płaszczyzna lotniskowa umiejscowiona była w trójkącie pomiędzy wspomnianymi trzema miejscowościami. Teren lotniska obejmował 609 ha, na którym było 39 hangarów lotniczych. Na terenie lotniska znajdowały się między innymi: główna DS lotniska operacyjnego, zapasowa DS, DK lotniska operacyjnego, PSS-y, trawiasty pas lotniska operacyjnego, baza paliwowa i składy smarów w Burzykowie, rurociąg paliwowy, dwie bocznice kolejowe, ruchoma baza remontowo-techniczna, magazyny, przepompownie, nalewaki, stacje tankowania, podziemne zbiorniki, cztery poniemieckie hangary remontowe, z których jeden wykorzystywano, po przebudowie, jako salę estradowo-kinową, klub żołnierski i bibliotekę garnizonową oraz zaplecze mieszkaniowe (głównie bloki mieszkalne z wielkiej płyty typu „Leningrad” zlokalizowane w 4 osiedlach) dla kadry zawodowej i jej rodzin, pracowników cywilnych i koszarowe dla żołnierzy służby zasadniczej. Na terenie lotniska powstały także budynki radarowe i naprowadzania samolotów. Powstał także ośrodek wypoczynkowy nad jeziorem Miedwie nazywany Słotnica oraz ośrodek wczasowy w miejscowości Stoki administrowany przez garnizon w Kluczewie. Przez większą część czasu stacjonował w garnizonie radzieckim 159 Gwardyjski Noworosyjski Pułk Lotnictwa Myśliwskiego, 239. Baranowickiej Dywizji Lotnictwa Myśliwskiego (239. DLM) ze składu 4. Armii Lotniczej (4. AL) Północnej Grupy Wojsk Armii Radzieckiej (PGW AR). 159 pułk do 1987 r. miał na wyposażeniu samoloty MiG-21 różnych typów. Po 1987 r. pułk wyposażono w nowoczesne Su 27. Pułk składał się z 4 eskadr lotniczych wyposażonych w ok. 40 samolotów. Ostatnim dowódcą tego pułku był płk pil. Mikołaj Michajłow, natomiast dowódcą 239. DLM był gen. mjr Gienadij Torbow. W okresie użytkowania lotniska przez wojska radzieckie przebywało tam łącznie około 5000 osób, tj. wojskowych i ich rodzin oraz administracją cywilną. 
13 października 1992 r. lotnisko opuściły ostatnie pododdziały jednostki Federacji Rosyjskiej, a teren został przekazany polskiej administracji. W rok później teren zajmowany przez żołnierzy radzieckich przyłączono do garnizonu Stargard. Wojsko Polskie (wydzielone pododdziały z 9pz i z 41pz ze składu 12 Dywizji Zmechanizowanej) zabezpieczyło teren i przystąpiło do oczyszczenia z ewentualnych niewybuchów. Po czasie okazało się, że wojsko nie będzie zainteresowane wykorzystywaniem lotniska i zostało ono wycofane z terenu bazy, teren zabezpieczyła administracja ze Stargardu.
Jednostki wojskowe Północnej Grupy Wojsk Armii Radzieckiej:
Garnizon Wojska Polskiego po 1945.
Początku polskiego garnizonu należy doszukiwać się wraz z wejściem do Stargardu in Pommern (Stargard na Pomorzu) (Starogrodu) 28 maja 1945 dowództwa 12 Dywizji Piechoty. W czasie II wojny światowej kompleksy koszarowe, mimo że były stricte wojskowe, nie poniosły większych strat. Garnizon dysponował kilkoma obiektami koszarowymi o dobrym poziomie technicznym. Do większych należy zaliczyć: kompleks przy ul. Grenadierów (obecnie ul. 11 Listopada) tzw. czerwone koszary oraz kompleks koszarowy przy ul. Żukowa (obecnie Aleja Żołnierza) tzw. białe koszary.
Kompleks czerwone koszary.
 Jednostki Wojska Polskiego :
Kompleks białe koszary.
 Jednostki Wojska Polskiego : 
Garnizon stargardzki po 1989.
Na początku 1990 r., podczas uzgodnień z dowództwem Zjednoczonych Sił Zbrojnych Układu Warszawskiego usankcjonowano zmiany, jakie zaszły w składzie Sił Zbrojnych PRL. W garnizonie w tym okresie nastąpiły zmiany organizacyjne. W 1990 r. został rozformowany 24 Drezdeński Pułk Czołgów Średnich, który w kompleksie czerwonych koszar stacjonował od 1967 r. W 1994 r. został sformowany w kompleksie czerwonych koszar 30 Pułk Artylerii Mieszanej (30 pam) na bazie 37 Pułku Artylerii i 107 Dywizjonu Artylerii Przeciwpancernej. Wchodził w skład 2 Pomorskiej Dywizji Zmechanizowanej, rozformowany w 1998 r. 
W 1995 r. w związku z procesem przejścia na strukturę brygadową został przeformowany 9 Pułk Zmechanizowany na 6 Brygadę Pancerną, a następnie na 6 Brygadę Kawalerii Pancernej, która 30 czerwca 2007 została zlikwidowana, a jej obiekty w kompleksie białe koszary zostały przejęte przez 12 Brygadę Zmechanizowaną i Brygadę Wsparcia Dowodzenia Wielonarodowego Korpusu Północno-Wschodniego. 
W 2000 r., stacjonujący na Miedwiu, rozformowany został 38 Dywizjon Ogniowy OPK będący w strukturze 26 Brygady Rakietowej OPK, a w 2007 r. została rozformowana kompania radiotechniczna (101 krt) stacjonująca w Witkowie Pierwszym. 31 grudnia 2010 r. została rozformowana 12 Kompania Chemiczna stacjonująca w kompleksie czerwone koszary, będąca w składzie 12 Szczecińskiej Dywizji Zmechanizowanej im. Bolesława Krzywoustego. 31 sierpnia 2012 r. Wojskowa Administracja Koszar zakończyła swoją działalność, której zadania przejęła Grupa Zabezpieczenia, Sekcja Obsługi Infrastruktury 15 Wojskowego Oddziału Gospodarczego. Od 2013 r. dowódca garnizonu Stargard Szczeciński objął swoją właściwością miasto Stargard Szczeciński, powiat stargardzki, powiat pyrzycki, powiat myśliborski. W IV kwartale 2013 r., w związku z wprowadzeniem nowego modelu systemu kierowania i dowodzenia Siłami Zbrojnymi Rzeczypospolitej Polskiej, dokonano zmian w podporządkowaniu między innymi jednostek i instytucji garnizonu Stargard Szczeciński. Zmiany weszły w życie z dniem 1 stycznia 2014 roku.
Z dniem 1 stycznia 2014 r. Minister Obrony Narodowej upoważnił Dowódcę Generalnego Rodzajów Sił Zbrojnych do powierzania żołnierzom zawodowym między innymi funkcji dowódcy garnizonu Stargard Szczeciński oraz zwalniania z tej funkcji. W 2015 r. Bielkowie rozpoczął formowanie 102 Batalion Ochrony będący w strukturze Brygady Wsparcia Dowodzenia Wielonarodowego Korpusu Północno-Wschodniego. Z dniem 12 grudnia 2017 garnizon przyjął nazwę Garnizon Stargard, (tuż po wojnie "Starogród", w latach 1950–2015 "Stargard Szczeciński"), którego dowódcą jest dowódca Brygady Wsparcia Dowodzenia Wielonarodowego Korpusu Północno-Wschodniego.
Jednostki i instytucje wojskowe w 2019 r.:

</doc>
<doc id="1263831" url="https://pl.wikipedia.org/wiki?curid=1263831" title="Blok Konstytucyjny">
Blok Konstytucyjny

Blok Konstytucyjny (bułg. "Конституционен блок") – bułgarska koalicja polityczna utworzona 6 czerwca 1922 przez Partię Demokratyczną, Zjednoczoną Partię Narodowo-Postępową i Partię Radykalno-Demokratyczną. Celem koalicji było stworzenie silnej opozycji skierowanej przeciwko sprawującemu władzę autorytarną Bułgarskiemu Ludowemu Związkowi Chłopskiemu i przejęcie rządów w kraju. Blok istniał do 19 lipca 1923, kiedy to zdecydowano o jego rozwiązaniu i budowie Porozumienia Demokratycznego.
Historia Bloku Konstytucyjnego.
Po wyborach do Zwyczajnego Zgromadzenia Narodowego 19. kadencji, przeprowadzonych w końcu marca 1920, Bułgarski Ludowy Związek Chłopski sformował większościowy rząd, na czele którego stanął Aleksandyr Stambolijski. Gabinet Stambolijskiego przeprowadził szereg istotnych, lecz nie najlepiej przygotowanych reform, które zostały źle przyjęte przez znaczną część społeczeństwa oraz partie polityczne reprezentujące interesy burżuazji. W październiku 1921 zawiązało się ponadpartyjne, opozycyjne wobec rządu Porozumienie Narodowe, skupiające m.in. bułgarską inteligencję i przemysłowców. Wkrótce potem członkowie organizacji, wśród których szczególnie aktywni byli Atanas Burow z Zjednoczonej Partii Narodowo-Postępowej oraz Andrej Liapczew i Grigor Wasilew z Partii Demokratycznej, rozpoczęli rozmowy na temat utworzenia koalicji politycznej. W efekcie negocjacji 6 czerwca 1922 powołano Blok Konstytucyjny, do którego obok tych dwóch partii weszła także Partia Radykalno-Demokratyczna. Podstawowym celem ugrupowania było odsunięcie ludowców od sprawowania władzy. 15 lipca działacze Bloku wystosowali odezwę do narodu bułgarskiego, w której głosili konieczność przywrócenia zagwarantowanych w Konstytucji Tyrnowskiej praw i swobód (ograniczonych przez reżim Stambolijskiego) oraz zaprowadzenia w kraju ładu i porządku. 
Początkowo politycy koalicji zamierzali wywierać presję na cara Borysa III i ostatecznie skłonić go do zdymisjonowania rządu Stambolijskiego i rozpisania wyborów parlamentarnych. Atanas Burow uznał jednak taką strategię działania za niewystarczającą i wysunął propozycję zorganizowania masowych demonstracji antyrządowych w ważniejszych miastach kraju. Wniosek Burowa został zaakceptowany. Zaplanowano trzy masowe zjazdy sympatyków Bloku: w Wielkim Tyrnowie (przewidziany na 17 września 1922), w Płowdiwie (1 listopada) i kulminacyjny w stolicy kraju, Sofii (15 listopada).
Wieści o planowanych demonstracjach dotarły do rządu Stambolijskiego, który postanowił im zapobiec przy użyciu siły. W tym celu do Wielkiego Tyrnowa wezwano z całej Bułgarii aktywistów Bułgarskiego Ludowego Związku Chłopskiego, pod pretekstem ich uczestnictwa w Kongresie Plantatorów Buraków. Jednocześnie Komitet na rzecz Dyktatury Wiejskiej (organizacja powołana przez ludowców w maju 1922) wydał okólnik, w którym polecał fizyczne zlikwidowanie liderów opozycji. Realizacji tego makabrycznego planu przeszkodził jednak sprzeciw ministra spraw wewnętrznych, Rajka Daskałowa. 
16 września liderzy Bloku Konstytucyjnego, wśród których byli m.in. Najczo Canow, Teodor Teodorow, Michaił Madżarow, Stojan Danew, Aleksandyr Malinow i Petko Stojanow, wyruszyli pociągiem z Sofii do Wielkiego Tyrnowa. Na stacji w mieście Dolni Dybnik politycy zostali zaatakowani przez uzbrojoną grupę sympatyków ludowców. Napastnicy przez pewien czas maltretowali swoje ofiary, a następnie zamknęli je w koszarach wojskowych. Również na kilku innych dworcach zatrzymano pociągi ze zwolennikami koalicji, które następnie zostały zawrócone. Wielu działaczy opozycyjnych zostało przy tym dotkliwie pobitych. 
Mimo blokad część sympatyków Bloku Konstytucyjnego, wśród których był Burow, 17 września dotarła do Wielkiego Tyrnowa. Tam zatrzymała ich kolumna wojska. Burowowi wręczono telegram podpisany przez zaaresztowanych dzień wcześniej liderów koalicji, w którym wezwali oni swoich zwolenników do zaniechania demonstracji. W tej sytuacji Burow zdecydował o odwołaniu zjazdu. W drodze powrotnej ku stacji kolejowej opozycjoniści zostali niespodziewanie ostrzelani przez bojówki ludowców.
Wkrótce po tych wydarzeniach ocaleli liderzy Bloku (m.in. Burow, Iwan Geszow, Janaki Mołłow, Grigor Wasilew, Stefan Stefanow) schronili się za granicą. Pozostali działacze, m.in. Andrej Liapczew i Stefan Bobczew, zostali zaaresztowani przez siły rządowe. Mimo oficjalnych protestów wystosowanych przez część deputowanych do Zgromadzenia Narodowego, działacze koalicji nie zostali zwolnieni z więzień. 19 listopada 1922 rząd Stambolijskiego rozpisał ogólnonarodowe referendum w sprawie osądzenia ministrów (w większości demokratów i narodowców) w gabinetach Iwana Geszowa (1911–1913), Stojana Danewa (1913) i Aleksandyra Malinowa (1918) za klęski Carstwa Bułgarii w wojnach bałkańskich i w I wojnie światowej. W głosowaniu wzięło udział ponad 800 tys. obywateli, z czego ponad 600 tys. opowiedziało się za propozycją rządu. 
Liderzy Bloku Konstytucyjnego pozostali w więzieniach do zamachu stanu przeprowadzonego 9 czerwca 1923 przez Związek Wojskowy i Porozumienie Narodowe i objęciu funkcji premiera przez Aleksandyra Cankowa. Wkrótce potem działaczom Bloku przedstawiono propozycję budowy prorządowej koalicji, która została przez nich przyjęta. 19 czerwca ugrupowanie dokonało samorozwiązania, po czym po czym pięć dni później Partia Demokratyczna i Partia Radykalno-Demokratyczna utworzyły Związek Demokratyczny. Ten ostatni 10 sierpnia 1923 zjednoczył się z Porozumieniem Narodowym i Zjednoczoną Partią Narodowo-Postępową tworząc Porozumienie Demokratyczne, które następnie sprawowało rządy w Carstwie Bułgarii do 1931.

</doc>
<doc id="1263838" url="https://pl.wikipedia.org/wiki?curid=1263838" title="Bank przy Kościuszki 63 w Łodzi">
Bank przy Kościuszki 63 w Łodzi



</doc>
<doc id="1263839" url="https://pl.wikipedia.org/wiki?curid=1263839" title="Candy Manson">
Candy Manson

Candy Manson (ur. 11 listopada 1983 w Chicago, zm. 15 stycznia 2022) – amerykańska aktorka pornograficzna pochodzenia polskiego.
Życiorys.
Wczesne lata.
Urodziła się i wychowała w Chicago w Illinois w wierze rzymskokatolickiej jako córka polskim imigrantów. Candy straciła dziewictwo w wieku szesnastu lat. Po ukończeniu osiemnastu lat przez cztery lata zaczęła pracować w rodzinnym mieście jako striptizerka.
Kariera.
W 2005 Manson zdobyła tytuł Miss Nude Galaxy i rozpoczęła karierę jako aktorka pornograficzna w filmach: "Big Cocks in Her Little Box 3", "Busty Beauties 19", "Double D POV 2", "Fucking School Girls", "History of Porn", "I'm a Tease", "Jack's Playground 35", "Jack's Teen America 12", "Pretty Pussies Please" i "Strap It To Me 8".
W 2006 wystąpiła w filmach: "2 Girls For Every Guy 2", "After Party", "Bang My Tasty Twat", "Big Giant Titties 2", "Big Wet Tits 3", "Blow Me Sandwich 9", "Boob Bangers 3", "Busty Beauties – More Than a Handful 2", "Clean My Crack 2", "Dicks and Dildos", "Double Decker Sandwich 9", "Fetish Factory 2", "Fine Ass Bitches 4", "Goo 4 Two 3", "Grudgefuck 7", "Hand to Mouth 3", "I Got The Biggest Tits! Wet T-Shirt Contest 9", "Jack's Big Ass Show 4", "Load Sharing", "Love is Blue", "Milfalicious", "My Sister's Hot Friend 4", "Off the Rack 6", "POV Fantasy 5", "Pure Sextacy", "Semen Gobblers 2", "Sperm Filled Sluts 4", "Suck it Dry 3" i "Tits Ahoy 3". 
Latem 2006 roku ze względu na kłopot z agencją zdecydowała się odejść z branży. 21 lutego 2007 Adult Industry News poinformowało o jej powrocie do branży pornograficznej. W tym roku wystąpiła w filmach "Ashton's Anarchy", "Big Loves 2", "For Once A Whore And Ever A Whore", "Happy Tits", "Jack's POV 10", "Juggernauts 7", "LA Tits", "Licensed to Blow", "Me, Myself And I 2", "Mouth 2 Mouth 11", "Naked Aces 2", "Playing With Candy Manson", "Small Sluts Nice Butts 9" i "Squirt on My Big White Cock 2". Powrót okazał się nader udany – w 2007 zdobyła nominację do nagrody AVN Awards w kategorii „Najlepsza nowa gwiazdka”.
W pornograficznej wersji tragedii Williama Shakespeare’a "Makbet" - Bluebird Films "Macbeth Act 1: To Be King" (2010) wystąpiła jako Lady Jane z udziałem Kaii Kane (Lady Makbet), Paula Chaplina (Makbet) i Steve’a Holmesa w roli Banquo.
Candy Manson nie tylko podróżował po kraju jako tancerka w klubach kawalerskich, ale także była występowała w scenach fetysz, jak i filmach BDSM dla różnych stron dla dorosłych, w tym kink.com "Sex and Submission 3688" (2006) z Markiem Davisem, "Candy Manson's Anal Domination" ("Everything Butt 12615", 2011) z Derrickiem Pierce i Isis Love oraz "Big Tittied Rich Girl Mercilessly Fucked In A Dirty Bathroom" ("Bound Gang Bangs 12465", 2011) z Jamesem Deenem, Johnem Strong i Mr. Pete.

</doc>
<doc id="1263840" url="https://pl.wikipedia.org/wiki?curid=1263840" title="Niemiecki Szlak Alei">
Niemiecki Szlak Alei

Niemiecki Szlak Alei (niem. "Deutsche Alleenstraße") – trasa turystyczna o charakterze krajobrazowym na terenie Niemiec, wytyczona wzdłuż alei biegnących od przylądka Arkona na wyspie Rugii po wyspę Reichenau na Jeziorze Bodeńskim. Najdłuższy szlak turystyczny Niemiec (ok. 2500 km).
Szlakiem opiekuje się stowarzyszenie "Arbeitsgemeinschaft Deutsche Alleenstraße e.V.", którego członkami są m.in. niemiecki automobilklub ADAC, Niemiecki Związek Turystyczny (niem. "Deutscher Tourismusverband"), Związek Ochrony Niemieckiego Lasu (niem. "Schutzgemeinschaft Deutscher Wald") oraz stowarzyszenie "“Alte, liebenswerte Bäume in Deutschland e.V.”". 
Przebieg szlaku.
Szlak podzielony jest na osiem odcinków:
Historia.
W 1990 redakcja magazynu ADAC-Motorwelt w reakcji na serię listów od czytelników wzywa do akcji ratowania zabytkowych alei na terenie dawnej NRD i publikuje pierwsze propozycje uregulowania ruchu kołowego mające na względzie ochronę starych przydrożnych drzew. W 1991 do inicjatywy przyłączają się Związek Ochrony Niemieckiego Lasu (niem. "Schutzgemeinschaft Deutscher Wald") oraz stowarzyszenie "“Alte, liebenswerte Bäume in Deutschland e.V.”". W lecie 1992 zapada decyzja o stworzeniu szlaku turystycznego wzdłuż alei, łączącego nowe i stare kraje związkowe. 
W 1993 otwarto dwa pierwsze odcinki trasy pomiędzy Sellin na Rugii a Rheinsbergiem (264 km) oraz pomiędzy Rheinsbergiem a Wittenbergą (168 km). Rok później zarejestrowano stowarzyszenie "Arbeitsgemeinschaft Deutsche Alleenstraße e.V." W 1994-95 otwarto kolejne odcinki szlaku. W październiku 1995 w trakcie pierwszej akcji sadzenia drzew posadzono 250 klonów koło Nienburga nad Soławą. Do 2001 dodano następne cztery odcinki trasy. 
W latach 2001-2007 przeprowadzono kolejne akcje sadzenia drzew, m.in. klonów (koło Gedern w Hesji), lipy drobnolistnej (na L 49 w Nadrenii-Palatynacie), morw, brzóz brodawkowatych, jarzębów domowych (na S 297 koło Tobertitz). 

</doc>
<doc id="1263844" url="https://pl.wikipedia.org/wiki?curid=1263844" title="Megan McCauley">
Megan McCauley

Megan McCauley (ur. 31 sierpnia 1988 w Cleveland, stan Ohio) – amerykańska pop-rockowa piosenkarka i autorka tekstów.

</doc>
<doc id="1263845" url="https://pl.wikipedia.org/wiki?curid=1263845" title="Garnizon Wilno">
Garnizon Wilno

Garnizon Wilno – duży garnizon wojskowy Rzeczypospolitej, garnizon wojsk rosyjskich, Wojska Polskiego II RP, po 1945 wojsk radzieckich, a obecnie litewskich.
Garnizon carski.
Sztab 3 Korpusu Armijnego 
Garnizon Wojska Polskiego II RP.
Prestiż miasta w okresie II Rzeczypospolitej podnosił między innymi fakt, że było ono dużym garnizonem wojskowym. Stacjonowały w nim między innymi:
Piechota
Kawaleria
Artyleria
Korpus Ochrony Pogranicza
Łączność
Pozostałe oddziały i instytucje wojskowe
W 1939, w garnizonie Wilno, zmobilizowane zostały między innymi:
Obsada personalna komendy miasta.
"Obsada personalna komendy miasta w marcu 1939":

</doc>
<doc id="1263846" url="https://pl.wikipedia.org/wiki?curid=1263846" title="Digital intermediate">
Digital intermediate

Digital intermediate (często: „DI”) – termin ten opisuje proces postprodukcji filmu, który zaczyna się digitalizacją obrazu z naświetlonej i wywołanej taśmy filmowej poprzez skanowanie w odpowiedniej rozdzielczości (np. 2K, 4K, 6K). Następnie zostaje on poddany cyfrowej obróbce, w której można dokonać m.in. korekcji kolorów, dodać komputerowe efekty specjalne, czołówkę i napisy. Finalnie, przetworzony materiał, zostaje naświetlony na taśmę filmową.

</doc>
<doc id="1263850" url="https://pl.wikipedia.org/wiki?curid=1263850" title="Partia opozycyjna">
Partia opozycyjna



</doc>
<doc id="1263851" url="https://pl.wikipedia.org/wiki?curid=1263851" title="Zgorzelec (ujednoznacznienie)">
Zgorzelec (ujednoznacznienie)

Zobacz też:

</doc>
<doc id="1263852" url="https://pl.wikipedia.org/wiki?curid=1263852" title="Maria Laskarina">
Maria Laskarina

Maria Laskarina (ur. 1206, zm. w lipcu 1270) – córka cesarza nicejskiego, Teodora I i Anny Angeliny.
Jej starszą siostrą była Irena Laskarina, poślubiona Janowi Dukasowi Watatzesowi. Maria była młodszą córką i dlatego ojciec nie musiał szukać dla niej takiego małżonka, który ewentualnie w przyszłości zostałby jego następcą na tronie. Wykorzystał Marię aby zabezpieczyć sojusz nicejsko-węgierski. W 1218 roku została wydana za mąż za królewicza węgierskiego Belę. Oboje mieli wtedy około dwunastu lat. Urodziła mu potomstwo: 
26 października 1235 zmarł ojciec Beli, a on sam został królem jako "Bela IV". Maria została królową i nosiła ten tytuł przez kolejne 35 lat. Jej mąż zmarł 3 maja 1270. Maria przeżyła go o około 2 miesiące. Zmarła po 3 maja 1270 roku i pochowana w klasztorze dominikanek na Wyspie Małgorzaty w Budapeszcie.

</doc>
<doc id="1263855" url="https://pl.wikipedia.org/wiki?curid=1263855" title="KF Besiana Podujevo">
KF Besiana Podujevo

KF Besiana Podujevë (alb. Klubi Futbollistik Besiana Podujevë) - kosowski klub piłkarski utworzony w 1995 roku. W sezonie 2001/2002 mistrz Kosowa. W roku 2002 Klub zdobył Puchar Kosowa i Superpuchar Kosowa. Swoje mecze Besiana gra na miejskim stadionie w Podujevie.
W sezonie 2008/2009 klub zajął przedostatnie miejsce w lidze, zdobywając 26 punktów i wyprzedzając jedynie Dritę Gjilan. Po 21 kolejkach w sezonie 2009/2010 klub zajmował 13 miejsce w lidze, z dorobkiem 25 punktów. Obecnie zespół występuje w niższej klasie rozgrywkowej.

</doc>
<doc id="1263858" url="https://pl.wikipedia.org/wiki?curid=1263858" title="Reportaż (zespół muzyczny)">
Reportaż (zespół muzyczny)

Reportaż – polska grupa muzyczna grająca zaangażowaną społecznie muzykę eksperymentalną i improwizowaną zaliczaną do rocka awangardowego rozwiązana w kwietniu 2018 r.
Grupa powstała w 1982 w Poznańskim Liceum Sztuk Plastycznych po rozwiązaniu punk rockowej grupy "Sten" i nowofalowej grupy "Socrealizm". Występowała jako trio w składzie Andrzej Karpiński, Piotr Łakomy, Marzena Kaczmarek (po mężu Karpińska). Rok później do grupy dołączył Jacek Hałas. Autorem tekstów i większości kompozycji był Andrzej Karpiński, a opiekunem grupy Henryk Palczewski z ARS2. 
__SPIS__
Atmosferę koncertów tworzyła scenografia, ręcznie malowane obrazy i monologi. Teksty skupiały się na relacjach społecznych, polityce i stanowiły podstawę projektu. Muzyka była przestrzenią do reporterskiego przekazu. W latach 80. XX w., muzyka "Reportażu" została wydana na wielu kasetach i płytach niezależnych wydawnictw z Polski, USA, Belgii, Francji i Włoch m.in. płyta długogrająca "Up the River" (Recommended Records 1988), "Reportaż" Tonpress, 1987).
Promocją grupy zajmował się Henryk Palczewski, Chris Cutler i Guigou Chenevier. "Reportaż" współpracował z najpoważniejszymi wydawnictwami niezależnej sceny rockowej (ReR Megacorp, Cuneiform Records, Inoui Productions, ARS2), koncertował na wielu festiwalach (np. "Marchewka'87") obok znanych artystów (The Wooden Birds, David Thomas, Chris Cutler, The Ex, Test Dept, Minimal Compact, Kempec Dolores, Radio Warszawa, Pociąg Towarowy). W 1985 r. zespół odbył trasę koncertową ze Skeleton Crew (Fred Frith, Tom Cora).
Grupa uczestniczyła w sesjach nagraniowych muzyki Lecha Jankowskiego do filmów braci Quay (np. "Instytut Benjamenta"), współpracowała z Polskim Radiem (muzyka dla teatru, słuchowisk i reportaży radiowych).
Od 2002 r. Andrzej Karpiński kontynuował działalność zespołu jako "Reportaż solo"'. Nagrał i wydał swoje "reportaże" na płytach CD: "Gulasz z Serc" i "Muzyka do Tańca" (materiał dla "Polskiego Teatru Tańca" 2003). Projekty te prezentował na festiwalach muzycznych, teatralnych i filmowych ("Malta", "Era Nowe Horyzonty", "Zdaerzenia" 2003/2004).
Prowadził serię 20. koncertów na puszkach po farbach (Automechanika, Frankfurt nad Menem, 2004) a z francuskim gitarzystą Nicolasem Chatenoud założył w 2005 r. duet "Pogofonic", z którym koncertował w kraju i za granicą (m.in. na Gare aux Oreilles w Avignon/Coustellet, 2007).
Od 2004 r. "Reportaż" stanowił duet Andrzeja Karpińskiego z najpierw kontrabasistą Bogdanem Mizerskim a potem z pianistą i operatorem urządzeń analogowych Witoldem Oleszakiem, z którym nagrał płytę CD "Bezsensory" (ARS2, 2005). Duet koncertował też z wirtuozem liry korbowej Pascalem Lefeuvre (2004), Fredem Frithem (2006) i z Chrisem Cutlerem (2008).
W 2010 r. skład zespołu powrócił niemal do punktu wyjścia. W duecie z Marzeną Karpińską "Reportaż" rozpoczął serię eksperymentów na słowo, głos i perkusję.
Skład.
Reportaż
Historia.
Pierwszy skład 1982–1985.
 
Zespół powstał w listopadzie 1982 w Poznańskim Liceum Sztuk Plastycznych. Pierwszy koncert "Reportaż" odbył się w poznańskim klubie „Nurt” (21 grudnia 1982) podczas „1 Festiwalu Muzyki Nowofalowej” wraz z zaprzyjaźnioną grupą „Radio Warszawa”. Przygotowania do występu trwały bardzo krótko. Muzycy odcinali się od punk rockowego rodowodu, próbując w nowym projekcie muzycznym inaczej wykorzystać elementy New Wave i punk. W początkowym okresie "Reportaż" był pod wpływem „Devo”, „B-52`s”, „Public Image Ltd”
Grupę założył perkusista i wokalista Andrzej Karpiński. Do współpracy zaprosił szkolnego kolegę basistęPiotra Łakomego, z którym przedtem grał w punk rockowym zespole "Sten" i nowofalowym zespole "Socrealizm", oraz Marzenę Kaczmarek również szkolną koleżankę, a potem żonę, obsługującą miniaturowe klawiatury produkcji radzieckiej. Po kilku miesiącach prób do grupy dołączył kolejny plastyk Jacek Hałas, który grał na fortepianie i "Reportaż", jako kwartet (7 stycznia 1983), dał koncert „Piedestał” na „2 Festiwalu Muzyki Nowofalowej” w poznańskim „Nurcie”. Marzena Kaczmarek opuściła grupę i (21 lutego 1983) trio wystąpiło z programem "Łosoś" w Poznańskiej Akademii Sztuk Pięknych, klub "Dno" w Galerii AT. Był to zaledwie szósty koncert zespołu, a zarazem pierwszy z wyraźnie opracowaną, własną formułą występu, która później była modyfikowana wraz z rozwojem muzyki. Muzycy tworzyli pod wpływem Residents, Zamla Mamas Mamma, Cabaret Voltaire.
W tym okresie "Reportaż" grał muzykę w formie kilkuminutowych utworów rockowych o niebanalnych tematach, mocno uwypuklonych napięciach emocjonalnych i ekspresyjnej kolorystyce. Każdy koncert był starannie przygotowywany i stanowił zarówno pod względem muzyki, jak i inscenizacji jednorazowe wydarzenie artystyczne. Koncerty nie były powtarzane, miały osobny tytuł. Specjalna scenografia miała na celu zaakcentowanie atmosfery koncertu, a prezentowane na scenie obrazy ilustrowały poszczególne kompozycje. Namalowane przez członków zespołu ilustracje, stanowiły specyficzny komentarz do utworów. Wszyscy członkowie zespołu byli wtedy uczniami jednej klasy poznańskiego Liceum Plastycznego. Miało to ogromny wpływ na ówczesny styl muzyki "Reportażu" oraz na wygląd sceny.
Muzycy tworzyli i prezentowali kolejne programy koncertowe. (4 czerwca 1983) "Witraż 1" na "Festiwalu Zespołów Nowofalowych" w klubie "Od Nowa" w Toruniu, "Witraż 2" zaprezentowany w warszawskiej Rivierze-Remont na festiwalu "Hot Rock" (15 lipca 1983), lub "Domator" w poznańskim klubie "Nurt" (29 listopada 1983). Koncert "Domator" odbywał się przy włączonym odbiorniku telewizyjnym, zwróconym w kierunku publiczności. Na scenie, w fotelu bujanym, siedział w pidżamie przyjaciel muzyków i czytał prasę. W miarę upływu czasu kompozycje Reportażu przybierały coraz bardziej rozbudowane formy. Pojawiły się elementy impresjonistyczne i ilustracyjne. Zespół wykorzystywał inne gatunki, jak jazz, muzyka poważna, muzyka konkretna, ludowa, elementy kiczu. Zastosowane były one jako symbole, przewrotnie zaadaptowane nabierały innego wymiaru percepcyjnego.
"Reportaż" unikał festiwali, koncentrował bardzo rzadko, preferował koncerty indywidualne. Powstawały kolejne programy, np. "Muzyka Potrzebna" (24-25 września 1984) z amerykańskim duetem awangardy rockowej Skeleton Crew (Fred Frith i Tom Cora). (13 luteg0 1985) w poznańskim Nurcie zaprezentowano koncert "Prosimy nie Powtarzać". Scena wraz z sufitem i podłogą były wyklejone ówczesną gazetą "Rzeczywistość" a pomiędzy muzykami i słuchaczami zawieszona była na szubienicy styropianowa makieta papugi ponad metrowej wielkości. Utwory i teksty niosły komentarze na temat relacji społecznych i polityki. W tym okresie "Reportaż" nawiązał współpracę z londyńską Recommended Records i Chris Cutler umieścił trzy utwory grupy w kwartalniku literacko-muzyczno-plastycznym w postaci LP i wydawnictwa "Recommended Records Quarterly Vol. 1, nr 2" obok muzyków: Fred Frith, Chris Cutler, Dagmar Krause, Tom Cora, Duck and Cover, David Thomas (listopad 1985). Był to najdojrzalszy skład "Reportażu", złożony wyłącznie z plastyków. "Reportaż" był wtedy pod wpływem muzyki grup; Henry Cow, Cassiber, Art Bears.
Drugi skład 1985–1990.
 (29 kwietnia 1985) zaszła gruntowna zmiana składu i idąca za nią zmiana instrumentarium. Od zespołu odszedł Jacek Hałas, a jego miejsce zajęło trzech muzyków. Dwóch z eksperymentalnej grupy Happening, studenci Akademii Muzycznej z Poznania: Paweł Paluch (fagot, flet, ksylofon), Arnold Dąbrowski (fortepian, syntezator, śpiew), oraz wiolonczelista Krzysztof Fajfer. Ten ostatni nie grał jednak długo. (17 października 1985) na koncercie "W oczekiwaniu na to samo" w klubie Nurt w Poznaniu, oraz (7 grudnia 1985) w pilskim WDK na festiwalu "Rock Out" "Reportaż" wystąpił jako kwartet i w takim składzie grał do 1988
Koncepcja muzyki nie zmieniła się. Był to rozbudowany rock, zmierzający w stronę awangardy. Rozszerzone instrumentarium zezwalało na bogate aranżacje o rozleglej kolorystyce. Istotną zmianą formy było wprowadzenie zespołowych improwizacji. Podczas koncertów nastąpiło spotkanie intelektualnego, świadomego przygotowania koncepcji z jej żywiołową, ekspresyjną formą. Aranżowane utwory stały się punktami spinającymi kolektywne improwizacje, a zarazem tematami wyjściowymi. Muzyka nabrała charakteru totalnego rocka. Wymagała ona od słuchacza maksymalnego skupienia podczas całego koncertu. Wystrój sceny zmieniono i odtąd tuż nad głowami muzyków zwisała jedynie mała żarówka, podczas gdy cała scena tonęła w mroku. Elementem plastycznym były ruchy postaci muzyków podczas gry, jakby materialnym urzeczywistnieniem dźwięków.
Prezentując taką właśnie formę koncertów zespół wystąpił na warszawskich festiwalach "Rock Front", "Marchewka", oraz "Kontrola" i "Poza Kontrolą" (1986–1987) z programem "Prawo Ciążenia" oraz z muzyką improwizowaną. "Reportaż" został zaproszony do sesji nagraniowych muzyki Lecha Jankowskiego (ścieżki dźwiękowe do filmów Braci Quay). Grupa zagrała koncert zamknięty dla Braci Quay w klubie "Pod Lipami" w Poznaniu (16 października 1987) oraz nagrała muzykę do wielu audycji i słuchowisk radiowych, np. w reżyserii Waldemara Modestowicza. Muzyka grupy była wykorzystywana w spektaklach teatralnych i filmach dokumentalnych. W (1987) z zespołu odszedł basista Piotr Łakomy i grupa jako trio kontynuowała działalność. Do listy grup wpływających w tym czasie na "Reportaż" można dopisać Art Zoyd.
W (1988) powstał program, a właściwie 60-minutowa kompozycja "W górę Rzeki". Było to opowiadanie z tekstami i monologami Andrzeja Karpińskiego na temat sytuacji w Polsce. Treść projektu miała charakter polityczny, wyraźnie prawicowy. . Program ten prezentowany był w Poznańskim klubie "Słońce", gdańskim Rudym Kocie i warszawskiej Rivierze Remont. W tym czasie "Reportaż" nagrał "Up the River" dla londyńskiej "Recommended Records". Dopiero po sukcesach zagranicznych grupa otrzymała propozycję nagrania płyty dla polskiej wytwórni "Tonpress". Nagrano płytę eksperymentalną. Pierwsza strona zawierała kompozycje aranżowane a druga totalną improwizację, nagraną na żywo, bez żadnych poprawek. Dodatkowym atutem płyty było zaprojektowanie przez Andrzeja Karpińskiego pierwszego, graficznego „środka” polskiej płyty winylowej. Dotąd, krążki graficzne, zawierały informacje tekstowe na jednolitym tle.
"Reportaż" prezentował "W górę Rzeki" w wielu klubach w Polsce. Ostatnim koncertem był występ w duecie (Karpiński/Dąbrowski) w Lublinie, w Chatce Żaka (16 maja 1989). Koncert zatytułowano "Przyśpieszony" i akcja rozgrywała się w pociągu. Znów teksty nawiązywały do obyczajów i problemów społeczno-politycznych. Z powodu choroby Pawła Palucha muzycy byli zmuszeni do redukcji środków wyrazu, przez co powstał nowy, parateatralny koncert "Reportażu". Formuła ta kontynuowana była potem w dalszych metamorfozach zespołu. Z powodu kilkuletniego wyjazdu Andrzeja Karpińskiego za granicę, grupa "Reportaż" w (1990) zawiesiła działalność.
Reaktywacja 2000-2009.
W 2000 "Reportaż" reaktywował się w składzie: Karpiński, Dąbrowski, Paluch. Muzycy eksperymentowali z elektronicznym przetwarzaniem instrumentów akustycznych. Zbudowano system połączeń umożliwiający przetwarzanie wszystkich instrumentów jednocześnie. Fortepian, fagot i perkusję kontrolowano przez przetworniki gitarowe. Muzyka i teksty były improwizowane. Próby trwały trzy lata, lecz nie doszło do żadnego koncertu i od (2003) projekt kontynuował Andrzej Karpiński – "solo". Powstało opowiadanie muzyczne ("Gulasz z Serc"). Andrzej Karpiński grał jednocześnie na zestawie perkusyjnym i mini syntezatorach analogowych uzyskując efekt kilkuosobowego zespołu. W trakcie zapętlonych fraz deklamował swoje teksty używając wielu rekwizytów. Teksty opisywały zdziczały konsumpcjonizm, pozorny postęp człowieka i nadmiar biurokracji, np: . Projekt pierwszy raz zaprezentowano (2003) w pracowni Audiosfery Leszka Knaflewskiego w poznańskiej ASP, oraz na koncertach indywidualnych i festiwalach; Malta (2003), Zdaerzenia (2004).
"Reportaż" w formule solo, skomponował muzykę do spektaklu "Gra 1 czas" Iwony Pasińskiej z Polskiego Teatru Tańca. Materiał ten Karpiński postanowił wydać na płycie. Ukazały się wtedy dwie płyty; "Muzyka do Tańca" i "Gulasz z Serc ", będące pierwszymi wydawnictwami "Reportażu" po kilkuletniej przerwie. W (2004) odbyły się ostatnie koncerty "Reportażu" – "solo". Był to projekt "Muzyka z Fabryki". Andrzej Karpiński nagrał dźwięki przemysłowe w fabryce lakierów i odtwarzał je, grając równocześnie improwizacje perkusyjne na specjalnie zbudowanym instrumencie. Była to perkusja wykonana z puszek po farbach, przetwarzana elektronicznie. Seria koncertów odbywała się przez siedem dni na targach Automechanika, Frankfurt nad Menem (2004).
W 2004 Reportaż rozszerzył skład o kontrabasistę Bogdana Mizerskiego. Wraz z nim powstał projekt "Pogady". Scena wypełniła się wielkimi, plastikowymi literami alfabetu, a muzycy starali się „gadać” ze sobą poprzez improwizacje zelektryfikowanej perkusji Karpińskiego i przetwarzanego elektronicznie kontrabasu Mizerskiego. Na tym tle, były deklamowane lub wykrzykiwane teksty, stanowiące ciągi wyrazów. Słowa wyrażały możliwość zredukowania opisu otoczenia do kilku przymiotników, np: . Projekt Pogady prezentowano m.in. na festiwalach; Malta (2004), Era Nowe Horyzonty (2004).
W tym samym roku Bogdana Mizerskiego zastąpił pianista Witold Oleszak, który dodatkowo obsługiwał klawiatury analogowe. Reportaż pracował nad systemem improwizacji, opartej na miniaturowych motywach muzycznych, zwanych na roboczo przez muzyków Bezsensory. Tak też nazwano nowy, całkowicie instrumentalny projekt Reportażu. Muzycy postanowili dać serię koncertów realizowanych i nagrywanych przez własną konsoletę. Niezmienność parametrów dźwięku zaowocowała wielogodzinnym materiałem nagraniowym wysokiej jakości. Eksperyment trwał ponad rok i muzycy dokonali wyboru fragmentów improwizacji. Powstał materiał na płytę "ezsensory/Nonsensors" wydaną w (2005) przez ARS2.
Andrzej Karpiński pracował nad nowym projektem "Krzesło Eklektyczne". Projekt polegał na półgodzinnych improwizacjach wyłącznie w duetach, z różnymi muzykami, ale w ramach jednego koncertu. Partnerami Karpińskiego mieli być muzycy o przeciwstawnym temperamencie; kontrabasista bluesowy Bogdan Mizerski, muzyk folkowy Jacek Hałas i pianista z punk rockowym rodowodem Witold Oleszak. "Krzesło Eklektyczne" Reportażu otrzymało w (2005) negatywną odpowiedź od festiwalu Era Nowe Horyzonty i Malta. Projektem zainteresował się francuski perkusista, współtwórca RIO i Gare aux Oreilles Guigou Chenevier i zaproponował Karpińskiemu realizację projektu w Awinion, we Francji, gdzie w (2005) odbyło się spotkanie na temat projektu o zmodyfikowanym tytule "Eclectic Chair/Europe Project". Zaproponowano wirtuoza gitary sardyńskiej Paolo Angeli i gitarzystę z grupy Volapuk Guigou Cheneviera Nicolasa Chatenouda. Dotąd wszystko miało się odbywać pod szyldem Reportaż, jednak kalendarz Paolo Angeli nie pozwalał na udział w próbach, które odbyły się tylko w duecie Karpiński – Chatenoud. W muzyce Reportażu nigdy nie występowała gitara elektryczna. Karpiński, być może po przesyceniu punk rockiem (1979-1982), przez wiele lat unikał tego popularnego instrumentu w składzie Reportażu. Z powodów artystycznych postanowiono nie włączać duetu z Awinion do estetyki Reportażu. I tak, w naturalny sposób, powstał polsko/francuski duet Pogofonic.
Na przełomie 2007/2008 Andrzej Karpiński w duecie z Witoldem Oleszakiem rozpoczęli pracę nad dwoma, nowymi projektami Reportażu; "Emotikony i Piktogramy" oraz "Operacja Media". Pierwszy polegał w części na powrocie do projektów z lat 80., na ekspozycji ilustracji w trakcie koncertu. Teraz jednak ilustracje były inspiracją do muzyki improwizowanej. Zbiór współczesnych znaków, emotikonów lub piktogramów tworzył szkice, zaczątki krótkich, często złośliwych komentarzy na aktualne tematy a muzycy improwizowali zgodnie z przedstawianymi obrazami przy świetle żarówki. "Operacja Media" natomiast, odbywała się przy świetle starej lampy medycznej, oświetlającej stół pomiędzy muzykami. Na białym blacie operacyjnym znajdowało się nagłośnione radio i atrapa telewizora, w którym chodziła żywa kura. Muzycy, w białych kitlach, w trakcie koncertu „manipulowali”, demontowali odbiorniki i sprawdzali co mają w środku. Tło sceny stanowiła kompozycja ze starych anten telewizyjnych. Teksty mówiły o współczesnych wojnach medialnych. Projekt realizowano wspólnie z angielskim perkusistą Chrisem Cutlerem.
Powrót do źródeł (od 2010).
Po latach tworzenia przez zespół "Reportaż" muzyki totalnie improwizowanej, trzasków, szelestów, a nawet destrukcji, Karpiński pracował teraz nad bardziej przejrzystą i zorganizowaną formą muzyki. Projekt był niejako kontestacją – panującej kontestacji formy, odpoczynkiem, wyciszeniem, powrotem z dalekiej podróży. Nastąpiła redukcja instrumentarium, eliminacja wszystkiego co zbędne, szczególnie instrumentów klawiszowych. Znów w muzyce "Reportażu" pojawiła się treść. Rozpoczęła się praca nad połączeniem bębnów z głosem, jako pierwotnych źródeł muzyki. Rolę dawnych piszczałek pełnił ozdobny, atonalny mini syntezator wstęgowy. Karpiński stworzył układ elektroniczny umożliwiający nagrywanie pętli akustycznej perkusji i natychmiastowe jej odtwarzanie bez utraty jakości dźwięku. Podobnej obróbce elektronicznej poddawany był głos. Powstało mobilne studio wielośladowe umożliwiające nagrywanie koncertów na żywo. Początkowo do projektu byli zapraszani zawodowi śpiewacy operowi, jednak koncepcja nie spotkała się z ich akceptacją. Ostatecznie w (2013) roku zostały ukończone prace nad projektem "Głos z Wielkopolski czyli Domowy Wyrób Kiełbas". Prostymi środkami uzyskano równowagę między formą a treścią. Połączono słowo z dźwiękiem w kierunku stworzenia bardziej słuchowiska muzycznego niż koncertu. Projekt zawierał autorskie teksty współczesne i utwory aranżowane, wkomponowane między teksty historyczne i muzykę improwizowaną. W projekcie wykorzystano cytaty z Encyklopedii Staropolskiej, opracowanej przez Aleksandra Brücknera, wydanej w (1937) roku przez Dom Wydawniczy TEM (Trzaska, Evert i Michalski), reprint Wydawnictwo Naukowe PWN 1991 r. W tym czasie zespół występował bez basisty Piotra Łakomego w składzie: Andrzej Karpiński – perkusja, głos i Marzena Karpińska – melodeklamacje.

</doc>
<doc id="1263860" url="https://pl.wikipedia.org/wiki?curid=1263860" title="Louise Michel">
Louise Michel

Louise Michel, ps. „Enjolras”, znana też jako "Czerwona Dziewica Montmartru" lub "Dobra Louise" (ur. 29 maja 1830 w Vroncourt-la-Côte, zm. 9 stycznia 1905 w Marsylii) – francuska działaczka anarchistyczna, rewolucjonistka, bojowniczka Komuny Paryskiej, pionierka feminizmu we Francji, nauczycielka i działaczka społeczna, poetka i pisarka, członkini loży masońskiej.
Swoją postawą w czasie Komuny Paryskiej i ośmioletniego zesłania zaskarbiła sobie uznanie nie tylko wśród anarchistów, ale i wśród przeciwników politycznych. Jej pogrzeb zgromadził niemal 100 tys. osób.
Życiorys.
Młodość i wczesna działalność.
Louise Michel urodziła się jako nieślubne dziecko służącej, Marianne Michel i francuskiego arystokraty. Otrzymała, jak na swoją społeczną pozycję, niezwykle staranne wykształcenie. Dziadek Michel czytał jej pisma Woltera, Rousseau i encyklopedystów, jej babcia nauczyła ją śpiewać i grać na pianinie.
W 1850 roku, po śmierci ojca i dziadków, wyrzucona przez przybraną matkę z domu, podjęła – po ukończeniu kursu pedagogicznego na akademii w Chaumont – pracę nauczycielki. Kiedy nie pozwolono jej, po odmowie złożenia przysięgi na wierność Napoleonowi III, na pracę w państwowej szkole, otworzyła własną. Początkowo we wsi Audeloncourt, później wraz ze swoją przyjaciółką Julią Longchamp, którą poznała w Chaumont, założyła szkołę w Millières, gdzie uczyła przez dwa lata.
W 1856 roku przeniosła się do Paryża, by uczyć dzieci na pensji. Dziewięć lat później, w 1865 roku kupiła prywatną szkołę w paryskiej dzielnicy Montmartre, gdzie uczyła dzieci robotników oraz ubogich chłopów z okolic Paryża.
Znana z wpajania młodzieży ideałów wolności i równości, a także niektórych haseł socjalistycznych, była wielokrotnie karana przez władze oświatowe.
Początki aktywności politycznej.
Jako zadeklarowana przeciwniczka Drugiej Republiki została jedną z aktywniejszych postaci w lewicowych środowiskach Paryża. Organizowała polityczne wiece, gdzie poznała blankistę Théophila Ferré i jego siostrę, z czasem swoją najbliższą przyjaciółkę, Marię, stając się orędowniczką żarliwego antyklerykalizmu.
Współdziałała z radykałami paryskiej lewicy: z Ferrérem, z którym żyła w nieformalnym związku, z Eugène’em Varlinem, Raoulem Rigaultem, Émile’em Eudesem czy Jules’em Vallèsem, z którym współpracowała w redakcji gazety „Le Cri du Peuple”. Pisała dramaty i wiersze zaangażowane społecznie, określając się jako blankistka, ateistka i republikanka. Spotkała się kilkukrotnie z Wiktorem Hugo, którego podziwiała jako wzór pisarza zaangażowanego, a jako pseudonim literacki przybrała imię jednego z jego bohaterów-rewolucjonistów, Enjolrasa.
W 1866 roku m.in. wraz z Marią Deraismes, Paule Minck i André Léo powołała pierwszą organizację feministyczną we Francji – Towarzystwo na rzecz Odzyskania Praw Kobiet (Société pour la Revendication des Droits de la Femme). Towarzystwo publikowało prace m.in. Mink, Michel i Éliego Reclusa, walczyło o łatwiejszy dostęp kobiet do edukacji, wyższe płace dla kobiet oraz udzielało pomocy prostytutkom.
Od 1869 roku zasiadała w zarządzie Demokratycznego Stowarzyszenia Moralności, które pod tą nazwą ukrywało prawdziwy cel – ekonomiczne wspieranie robotników. 12 lipca 1870 roku, pośród 100 000 innych osób, uczestniczyła w pogrzebie lewicowego dziennikarza Victora Noir, zabitego przez Piotra Bonaparte, wygłaszając mowę nad jego grobem.
W tym samym roku, w czasie oblężenia Paryża podczas wojny francusko-pruskiej, została wybrana przewodniczącą Komitetu Czujności Obywatelskiej w XVIII okręgu paryskim. Odegrała znaczącą rolę w wydarzeniach z dnia 18 marca 1871 roku, alarmując mieszkańców Montmartre o nadchodzącym wojsku rządowym, usiłującym zabrać ze wzgórza armaty zakupione ze składek mieszkańców Paryża. Skutecznie nawoływała żołnierzy do dezercji i przechodzenia na stronę Komuny.
Komuna Paryska.
Wśród komunardów należała do najbardziej radykalnego skrzydła. Chociaż nadal deklarowała się jako blankistka, często w swoich przemówieniach posługiwała się hasłami typowo anarchistycznymi. W pierwszej fazie Komuny nawoływała do zorganizowania ofensywy w kierunku Wersalu i zniszczenia skąpych wówczas sił rządowych, zanim zdąży on zebrać posiłki. Kiedy okazja na taką operację nie została wykorzystana przez pogrążoną w wewnętrznych sporach Radę Komuny, Michel zaproponowała, że osobiście uda się do Wersalu i zamorduje znienawidzonego szefa rządu Thiersa. I ten plan nie został zrealizowany.
Była gwardzistką Gwardii Narodowej w 61 batalionie, sanitariuszką, a także liderką klubu rewolucyjnego w kościele św. Bernarda w XVIII okręgu paryskim. Z racji wykształcenia szczególnie interesowała się sprawami oświaty i opieki nad dziećmi, w których to sprawach często zabierała głos w Komunie. Brała udział w walkach w pobliżu ratusza i na barykadzie na ulicy Clignacourt. Dobrowolnie oddała się w ręce wersalczyków na wieść o tym, że ci, nie zastawszy jej w domu, aresztowali jako zakładniczkę jej matkę. Zmuszona do obserwowania masowych egzekucji, widziała śmierć prawie wszystkich swoich przyjaciół i współpracowników. Sama jednak nie została rozstrzelana.
Proces i deportacja.
Sądzona 16 grudnia 1871 roku, w przemówieniu na sali sądowej potępiła masakrę przeprowadzoną w Paryżu przez wojska Wersalu, stwierdzając: „skoro każde serce, które bije dla wolności ma prawo tylko do odrobiny ołowiu, i ja proszę o moją porcję”. Skazana na dożywotnie zesłanie, półtora roku oczekiwała na wykonanie wyroku w więzieniu w Auberive, pisząc swoje "Bajki dla dzieci".
Wiktor Hugo poświęcił procesowi Michel swój wiersz "Viro Major".
28 sierpnia 1873 roku została zesłana do Nowej Kaledonii. Na statku, w czasie czteromiesięcznej podróży, poznała m.in. Nathalie Lemel i innych znanych bojowników czasów Komuny, którzy z czasem ostatecznie przekonali ją do anarchizmu. Początkowo była przetrzymywana w fortecy w Numbo na półwyspie Ducos, gdzie prowadziła kursy dla młodzieży, które zapoczątkował komunard i członek Pierwszej Międzynarodówki Augustin-Joseph Verdure, zmarły jeszcze przed przybyciem Michel. W maju 1875 roku została przeniesiona do zachodniej zatoki, gdzie organizowała kursy dla krajowców, ucząc ich czytać i pisać. W 1879 roku otrzymała zezwolenie na osiedlenie się w Nouméi i zorganizowanie tam szkoły dla miejscowych oraz dzieci deportowanych komunardów.
11 lipca 1880 roku, pod wpływem starań ludzi kultury i polityków lewicy, Zgromadzenie Narodowe ogłosiło amnestię dla zesłanych komunardów. 9 listopada 1880 roku Louise Michel wróciła z zesłania, owacyjnie witana przez dziesięciotysięczną manifestację, na czele której stanęli m.in. Louis Blanc, Georges Clemenceau i Henri Rochefort.
Podczas ośmioletniego zesłania zyskała sobie ogromny szacunek miejscowej ludności. Kiedy wypływała do Europy, 20 000 mieszkańców Nowej Kaledonii żegnało ją na nadbrzeżu.
Anarchistka.
Po powrocie do kraju włączyła się w działalność polityczną, stając się jedną z czołowych postaci w europejskim ruchu anarchistycznym. W styczniu 1881 roku wzięła udział w pogrzebie Augusta Blanquiego, przemawiała nad jego grobem. Dwa lata później w rocznicę pogrzebu zorganizowała kolejną manifestację, po której zostaje aresztowana i 9 stycznia skazana na 15 dni więzienia.
9 marca 1883 roku wraz z Émilem Pougetem na paryskiej Alei Inwalidów prowadziła manifestację głodujących bezrobotnych, która przerodziła się w tzw. „rozruchy chlebowe”, podczas których demonstranci wdzierali się do piekarń wynosząc z nich chleb. Aresztowana miesiąc później, osadzona w więzieniu św. Łazarza (Saint-Lazare), 22 czerwca została skazana na 6 lat więzienia. W 1886 roku objęta amnestią i, mimo własnego sprzeciwu wobec łaski, siłą usunięta z więzienia.
Kolejnych pięć lat spędza między organizowaniem manifestacji i odczytów a więzieniem. Wsławiona nieugiętą postawą w czasach Komuny Paryskiej i ośmioletniego zesłania, prowadziła agitację w całej Francji.
W 1888 roku w Hawrze, podczas jednego z mityngów ekstremista Pierre Lucas próbował zastrzelić Michel, raniąc ją jednak niezbyt dotkliwie. W 1890 roku wyemigrowała do Londynu, gdzie współpracowała m.in. z Piotrem Kropotkinem. Rok później założyła, wraz z Agnes Henry, anarchistyczną Szkołę Międzynarodową. W 1892 roku uczestniczyła w serii mityngów, które poprzedziły założenie jidyszowej gazety anarchistycznej „Der Arabajter Frajnd”. Szeroko publikowała w prasie anarchistycznej. W 1895 wróciła do Francji i w tym samym roku wraz z Sébastienem Faure założyła dwutygodnik anarchistyczny „Le Libertaire”, pozyskując do redakcji m.in. Kropotkina i Reclusa. Periodyk z czasem zyskał uznanie również nawet wśród ludzi niechętnych anarchizmowi. Brała udział w konferencji anarchistycznej w Londynie, zwołanej 28 lipca 1896 roku, po wykluczeniu anarchistów z Drugiej Międzynarodówki.
Latem 1904 roku, zaproszona przez feministkę i aktywistkę socjalistyczną Madeleine Pelletier, wstąpiła do masonerii, do Wielkiej Loży Symbolicznej Szkockiej.
Zmarła podczas kolejnego agitacyjnego "tournée". 21 stycznia została pochowana na cmentarzu w Levallois-Perret. W jej pogrzebie uczestniczyło blisko 100 tys. osób.
Pisma.
Pośmiertnie:

</doc>
<doc id="1263862" url="https://pl.wikipedia.org/wiki?curid=1263862" title="DPR">
DPR



</doc>
<doc id="1263866" url="https://pl.wikipedia.org/wiki?curid=1263866" title="Arakan (stan)">
Arakan (stan)



</doc>
<doc id="1263869" url="https://pl.wikipedia.org/wiki?curid=1263869" title="Lud Księgi">
Lud Księgi

Lud Księgi (arab. أهل الكتاب, " Ahl al-Kitâb") – w Koranie określeniem tym nazywani są wyznawcy dwóch religii abrahamowych – chrześcijanie oraz żydzi, a także sabejczycy (sura 5). 
Muzułmanie uważają, że zarówno żydom jak i chrześcijanom dane zostało przesłanie od Boga zawarte w świętych księgach tych religii – Torze i Ewangelii (5:44, 5:46 oraz 5:66). W tych ajatach dodatkowo podkreślany jest autorytet i znaczenie tych ksiąg, które miały być dla chrześcijan i żydów tym, czym Koran dla muzułmanów. Żydzi odrzucili posłanie Proroka Mahometa oraz sprzeniewierzyli się posłannictwu proroków poprzedzających go (Abrahama, Mojżesza). Przez swoje nieposłuszeństwo wobec Boga nie weszli do Ziemi Obiecanej i mieli "błąkać się" za to przez 40 lat (5:26). Wierzenia chrześcijan stoją zaś, wedle Koranu, w sprzeczności z czystym monoteizmem, wierzą oni bowiem w trójjedyną naturę Boga (5:73, 5:77), co jest zgodne z prawdą w odniesieniu do większości wyznań chrześcijańskich.
Żydzi oraz chrześcijanie przez swój monoteizm są wyróżnieni spośród niemuzułmanów, nie są oni traktowani jak poganie (5:69). W surze 5 odnaleźć można pochwałę duchownych chrześcijańskich – księży i mnichów (5:82-83). Mimo to muzułmaninowi nie wolno brać sobie za przyjaciół wyznawców tych religii (5:51).

</doc>
<doc id="1263870" url="https://pl.wikipedia.org/wiki?curid=1263870" title="Herb Mikołajowa">
Herb Mikołajowa

Herb Mikołajowa – współczesny herb miasta przedstawia w polu błękitnym mitrę biskupa prawosławnego naturalną na tle skrzyżowanych ukośnie takich samych posochów, ponad złotą galerą bez masztów, na srebrnej wodzie u podstawy. Za tarczą ukoronowaną coroną muralis o trzech blankach srebrną, dwie kotwice skrzyżowane ukośnie złote, oplecione purpurową wstęgą.
Pierwszy herb miasta.
Pierwszy herb nadany został miastu 7 października 1803 r. przez cesarza Aleksandra I. Przedstawiał w tarczy trójdzielnej w krokiew, w polu pierwszym błękitnym wschodnia mitra biskupia naturalna, w polu środkowym czarnym taka sama kadzielnica, w polu lewym złotym takiż posoch. Religijna symbolika herbu nawiązywała do postaci patrona miasta św. Mikołaja z Myry.
Drugi herb.
Drugi herb miasta został zatwierdzony 16 marca 1883 r. Departament heroldii senatu Rosji wprowadził symbolikę nawiązującą do znaczenia Mikołajowa jako jednego z największych portów południa Imperium. Herb przedstawiał w polu błękitnym mitrę biskupa prawosławnego naturalną na tle skrzyżowanych ukośnie takich samych posochów, ponad złotą galerą bez masztów, na srebrnej wodzie u podstawy. W prawym kantonie błękitnym herb guberni chersońskiej. Za tarczą ukoronowaną coroną muralis o trzech blankach srebrną, dwie kotwice skrzyżowane ukośnie złote, oplecione purpurową wstęgą Orderu św. Aleksandra.
Trzeci herb.
Jako kolejny herb został przyjęty przez radę miejską Mikołajowa w roku 1969 wybrany z prac konkursowych projekt plastyka W. S. Kozłowskiego. W tarczy czerwonej żaglowiec o trzech masztach srebrny pod takimiż żaglami pod skrzyżowanymi sierpem z młotem i nazwą miasta złotymi, w kampanii błękitnej pół zębatego koła złotego.
Czwarty, obecny herb.
Jako obecny herb został przyjęty przez radę miejską 26 września 1997 r. herb miasta z roku 1883, pozbawiony herbu guberni.

</doc>
<doc id="1263871" url="https://pl.wikipedia.org/wiki?curid=1263871" title="Budynek Banku Gospodarstwa Krajowego w Warszawie">
Budynek Banku Gospodarstwa Krajowego w Warszawie

Budynek Banku Gospodarstwa Krajowego w Warszawie – zabytkowy gmach znajdujący się w śródmieściu Warszawy, w Alejach Jerozolimskich 7.
Modernistyczny, monumentalny budynek został wzniesiony w latach 1928–1931 według projektu Rudolfa Świerczyńskiego dla Banku Gospodarstwa Krajowego, ozdobiony płaskorzeźbami Jana Szczepkowskiego, wielokrotnie przebudowywany; w latach 1957–2001 siedziba Polskiej Agencji Prasowej.
Opis.
Pierwotny projekt konkursowy przewidywał zabudowę wzdłuż Alej Jerozolimskich na odcinku między Nowym Światem a ulicą Bracką o powierzchni zabudowy 8247 m². Na rogu Alej Jerozolimskich i Nowego Światu znajdowała się wtedy mleczarnia „Nadświdrzańska“ z ogródkiem.
Przed wojną zrealizowano tylko część zajętą przez Bank Gospodarstwa Krajowego o powierzchni zabudowy 4835 m² z dwiema elewacjami od Alej Jerozolimskich i Nowego Światu. Budynek od strony Alej Jerozolimskich liczył 7 kondygnacji nadziemnych, od Nowego Światu i zaplecza 5 kondygnacji. Nad IV kondygnacją elewację wieńczył gzyms o dużym wysięgu, wyższe kondygnacje cofały się uskokami. Działka przedwojennej części została zabudowana w 100%, trzy dziedzińce w parterze zostały pokryte szklanymi dachami, tworząc sale operacyjne banku.
Budowę rozpoczęto 21 maja 1928, budynek przekazano do użytku 6 grudnia 1931. Żelbetową konstrukcję budynku posadowiono na palach. Fundamenty sąsiednich budynków zostały pogłębione. Projektant konstrukcji inż. Ludwik Tylbor zastosował zbrojenie ponad potrzeby wynikające z obliczeń statycznych. Ściany zewnętrzne wykonano z cegły dziurawki, ścianki działowe z cegły trocinowej.
Elewacje oblicowano płytami z małopolskiego andezytu. We wnętrzach reprezentacyjnych zastosowano okładziny kamienne z marmuru i alabastru. Zastosowano metalowe elementy wykończeniowe z powłokami galwanicznymi i ze stali nierdzewnej. Posadzki wykonano z płyt kamiennych z krajowych marmurów: Bolechowice, Zelejowa, Dębnik, Szewce i Morawica. Na korytarzach zastosowano wykładziny tekstylne i gumowe. W pokojach biurowych ułożono klepkę.
Przy wystroju plastycznym wnętrz współpracowali m.in. Wojciech Jastrzębowski (witraże) oraz Felicjan Szczęsny Kowarski, Wacław Borowski i Romuald Kamil Witkowski (malarstwo).
Gmach nie został zniszczony w czasie II wojny światowej. Po 1945 w budynku mieściły się m.in. biura Zarządu Miejskiego m.st. Warszawy.
W okresie powojennym dzięki przebiciu ulicy Mysiej na przedłużeniu ulicy Nowogrodzkiej gmach został rozbudowany. Powstały nowe skrzydła od ulic Brackiej i Mysiej. Obiekt projektowany przed wojną w zabudowie obrzeżnej stał się budynkiem wolnostojącym. Projektanci powojennej rozbudowy zastosowali w elewacjach detale architektoniczne pierwotnego projektu, dzięki czemu powstał obiekt o jednorodnej architekturze.
W 1965 gmach został wpisany do rejestru zabytków.
W 2020 rozpoczęła się gruntowna modernizacja wnętrz budynku według projektu biura JEMS Archtitekci.

</doc>
<doc id="1263873" url="https://pl.wikipedia.org/wiki?curid=1263873" title="Kujtim Çashku">
Kujtim Çashku

Kujtim Çashku (ur. 5 sierpnia 1950 w Tiranie) – albański reżyser, scenarzysta i producent filmowy.
Życiorys.
W 1972 ukończył studia w Instytucie Sztuk Pięknych w Tiranie, a następnie kształcił się w Instytucie Teatru i Kinematografii w Bukareszcie. Już w czasie studiów nakręcił 4 filmy krótkometrażowe, w tym "Korytarz" (alb. Korridori), którego akcja rozgrywa się na korytarzu szpitala psychiatrycznego. W 1975 r. rozpoczął pracę jako asystent reżysera Pirro Milkaniego przy realizacji filmu "Wezwanie" (Thirrja). W 1977 nakręcił samodzielnie film dokumentalny "Wiosna w naszych sercach" (alb. Pranverë në zemrat tona), który nie został zaakceptowany przez władze partyjne i zakazano jego rozpowszechniania. Kolejne filmy mógł kręcić wspólnie z bardziej doświadczonymi reżyserami. Sławę przyniósł mu film "Dora e ngrohtë", zrealizowany w 1983 r. na podstawie powieści Neshata Tozaja. W 1987 r. został uhonorowany tytułem „Zasłużonego Artysty” (alb. "Artist i merituar").
W roku 1993 Çashku odbył studia podyplomowe w Nowym Jorku. Po powrocie do kraju założył firmę producencką Orafilm. Największe sukcesy przyniósł reżyserowi zrealizowany w koprodukcji albańsko-francusko-polskiej film "Pułkownik Bunkier", prezentowany na 11 festiwalach filmowych, nagradzany w Izmirze i Saint-Étienne. Kolejny film reżysera "Syri magjik" zdobył nagrody na festiwalach w Kairze i w Wenecji. W tym okresie współpracował z Filipem Bajonem, jednym ze współproducentów filmu. W 2000 r. był jednym z inicjatorów powstania Stowarzyszenia Filmowców Albańskich, którego został pierwszym prezesem. Jest założycielem i pierwszym dyrektorem pierwszej albańskiej szkoły filmowej – Marubi w Tiranie.
W 1991 należał do grona założycieli Demokratycznej Partii Albanii. Był też jednym z założycieli albańskiej filii Komitetu Helsińskiego, którego został wiceprzewodniczącym.
W 2016 został uhonorowany doktoratem honoris causa uniwersytetu Utica w Nowym Jorku.

</doc>
<doc id="1263881" url="https://pl.wikipedia.org/wiki?curid=1263881" title="Alberto Pasini">
Alberto Pasini

Alberto Pasini (ur. 3 września 1826 w Busseto, zm. 15 grudnia 1899 w Cavoretto pod Turynem) – włoski malarz orientalista.
Od 17. roku życia studiował malarstwo w Accademia di Belle Arti w Parmie, początkowo w sekcji pejzażu, a od 1848 w sekcji rysunku. Pod wpływem Paolo Toschi w 1851 r. podjął dalsze studia w Paryżu. Tam zaprzyjaźnił się z malarzem Théodore Chassériau, którego zastąpił w udziale we francuskiej misji do Persji. Był oficjalnym artystą dyplomaty Prospera Bourée. Po 10-miesięcznym pobycie w Teheranie, powrócił do Europy przez północny Iran i Armenię.
Pod wpływem tej podróży Passini całkowicie poświęcił się tematyce orientalnej, zdobywając uznanie jako doskonały kolorysta, perfekcyjnie operujący światłem. W latach 1859 i 1867 ponownie odbył długie podróże na Bliski Wschód i do Konstantynopola. Odwiedzał również Hiszpanię i Wenecję. Namalował kilka obrazów dla sułtana tureckiego Abdülaziz`a. Mieszkał w Cavoretto pod Turynem, od 1860 r. był żonaty z Marianną Celli. Regularnie wystawiał w Salonie Paryskim. Jego obrazy cieszą się nadal popularnością.

</doc>
<doc id="1263882" url="https://pl.wikipedia.org/wiki?curid=1263882" title="Gimnazjum Polskie w Poniewieżu">
Gimnazjum Polskie w Poniewieżu

Gimnazjum Polskie w Poniewieżu (lit. "Panevėžio lenkų gimnazija") – polska szkoła średnia działająca w latach 1919–1940, jedno z czterech gimnazjów z wykładowym językiem polskim w przedwojennej Litwie. 
Historia.
Szkoła została otwarta 7 lutego 1919. Główne zasługi na rzecz jej powstania położył Bronisław Krasowski, który jednak szybko został aresztowany przez bolszewików i musiał opuścić Poniewież. Po odejściu sowietów dyrektorem został Hipolit Pereszczako, na czele zarządu gimnazjum stanął zaś Zygmunt Staniewicz. 
Początkowo gimnazjum liczyło 4 klasy, jednak z każdym rokiem ich przybywało. W 1919 w szkole uczyło się 80 uczniów, zaś w 1929 – 436. W 1923 szkołę opuścili pierwsi maturzyści w liczbie 21. W ciągu pierwszych 10 lat (1919–1929) wydano 151 świadectw maturalnych. 
W szkole istniało kółko literackie, orkiestra i chór, a także drużyna harcerska im. Tadeusza Kościuszki (do 1924) i uczniowski oddział straży ogniowej. Gimnazjum prowadziło aktywną działalność kulturalną. 
Od 1921 szkoła cieszyła się pełnymi prawami publicznymi na terenie RP, zaś do 1924 obowiązywał w niej taki sam program, jak w szkołach polskich. W 1926 szkole przyznano prawa tzw. szkoły rządowej. Gimnazjum było jedyną polskojęzyczną szkołą średnią na Litwie, której maturę w latach 1926–1936 uznawały władze litewskie. Absolwentami poniewieskiej szkoły byli m.in. lekarz i działacz polonijny na Litwie Adam Dowgird oraz poeta emigracyjny Zygmunt Ławrynowicz. Uczył się tu również hrabia Alfred Tyszkiewicz. 
Przez pierwsze dziesięciolecie szkoła mieściła się przy ulicy Mariańskiej, w 1930 została przeniesiona na ulicę Nadbrzeżną 18 (Kranto 18). Obecnie w budynku dawnego gimnazjum mieści się szkoła specjalna. 
Kapelanem gimnazjum był ks. Dyrginczus.

</doc>
<doc id="1263885" url="https://pl.wikipedia.org/wiki?curid=1263885" title="Jenő Jendrassik">
Jenő Jendrassik

Jenő Lipot András Jendrassik (niem. "Andreas Eugen Jendrassik", ur. 18 listopada 1824 w Kapnikbánya, okręg Marmarosz, zm. 3 marca 1891 w Budapeszcie) – węgierski lekarz, fizjolog i filozof.
Życiorys.
Jenő Jendrassik urodził się 18 listopada 1924 roku (spotykane też daty 15 listopada 1829 i 1825) w Kapnikbánya w okręgu Marmarosz w Siedmiogrodzie. Jego ojciec, którego przodkowie pochodzili z Moraw, był właścicielem kopalni. Jendrassik uczęszczał do franciszkańskiej szkoły w Nagybánya (Baia Mare). Ponieważ był bardzo zdolnym uczniem, został wysłany do Uniwersytetu w Peszcie. Zgodnie ze swymi zainteresowaniami studiował matematykę, fizykę i filozofię. Jego ulubionymi filozofami byli Seneka i Goethe, których twórczość miała wpłynąć na jego życie. Następnie zaczął studia prawnicze, które jednak wkrótce porzucił. Później przez krótki czas uczęszczał na wykłady z anatomii.
W 1847 roku został studentem wydziału medycznego Uniwersytetu Wiedeńskiego. Pracował nawet jako asystent chirurga, ale po pewnym czasie doszedł do wniosku że woli zajmować się teorią. Jako uczeń pracował w Instytucie Fizjologii Brückego, a później w laboratorium Ludwiga w Lipsku. W 1853 roku ukończył studia. W 1855 Jendrassik musiał wrócić do Siedmiogrodu, ponieważ wybuchła tam epidemia cholery i brakowało lekarzy w kraju.
Trafił tam 11 lipca 1857 i zgodnie ze swoją specjalnością został wybrany profesorem w Instytucie Chirurgii Medycznej w Kolozsvár, otrzymując uprawnienia do wykładania patologii, farmakologii, anatomii opisowej i medycyny sadowej. Gdy w 1860 roku Czermak zostawił wakat na Uniwersytecie w Peszcie (w związku ze swoją słabą znajomością węgierskiego), Jenő Jendrassik zastąpił go na tym stanowisku.
W pracy na uczelni, Jendrassik przykładał wagę do poprawności językowej, próbował też znaleźć węgierskie odpowiedniki dla wielu medycznych terminów. W swoim tłumaczeniu prac oftalmologicznych Helmholtza zamieścił appendix, w którym podał nowe określenia i swoje definicje do terminów użytych w tekście, które do dziś są na Węgrzech w użyciu. Doceniał też rolę matematyki i jako pierwszy wykładał fizykę medyczną jako samodzielny przedmiot w latach 1871-78. W 1879 roku Loránd Eötvös zlikwidował katedrę fizyki medycznej z powodów finansowych.
Za kadencji Jendrassika Instytut Fizjologii osiągnął poziom porównywalny z zachodnimi uczelniami. Uroczyste otwarcie zreorganizowanego Instytutu, z naukowymi demonstracjami i pokazami, odbyło się 20 maja 1876 roku.
Obok obowiązków akademickich Jendrassik pełnił też funkcje administracyjne na swojej uczelni: przez dwie kadencje był dziekanem, przez jedną sekretarzem wydziału medycznego. Został członkiem korespondentem Węgierskiej Akademii Nauk w 1863 roku i członkiem rzeczywistym w 1880.
Dorobek naukowy.
Głównym polem zainteresowań Jendrassika była fizjologia mięśni; badał przemiany chemiczne zachodzące w pracujących mięśniach, a także, w oparciu o prace Pflügera, podatność mięśni i korelacje między intensywnością i jakością skurczu a rodzajem działającego bodźca. Asystentem Jendrassika był fizjolog Kálmán Balogh, który pod jego wpływem, a także Ludwiga, przedstawił w tym czasie wiele interesujących prac. Napisał też pierwszy węgierski podręcznik fizjologii.
Uczniami Jendrassika byli między innymi Kálmán Balogh, Aurél Török, Lajos Thanhoffer, Imre Regéczi i Nándor Klug, wywarł również wpływ na Ferenca Tangla, Sándora Korányiego, i własnego syna Ernő Jendrassika, który został neurologiem.
Zmarł 3 marca (błędna data 4 marca) 1891 roku.

</doc>
<doc id="1263891" url="https://pl.wikipedia.org/wiki?curid=1263891" title="Joseph Yorke">
Joseph Yorke

Generał Sir Joseph Yorke, Lord Dover (ur. 1723, zm. 4 XII 1792) – brytyjski dyplomata i wojskowy.
Ojcem Josepha Yorke'a był Philip Yorke, 1. hrabia Hardwicke, a matką Margaret Cocks. Tytuł 2. hrabiego Hardwicke odziedziczył jednak jego starzy brat. Sir Joseph poślubił Dunkę Christine Charlotte Margaret de Stocken (Lady Dover) 22 czerwca 1783 roku. Nie mieli dzieci.
Joseph był adiutantem ("aide-de-camp") Księcia Cumberlandu (bitwa pod Fontenoy (1745), bitwa pod Culloden (1746). Jako "Sir" Joseph Yorke, został w 1751 roku brytyjskim posłem w Hadze ("minister"), gdzie pozostał przez wiele lat. W 1761 roku podwyższono jego rangę dyplomatyczną i został ambasadorem zwyczajnym. Misje dyplomatyczną w Holandii pełnił, aż do 1780 roku.
W 1777 roku, Sir Joseph, jako ambasador brytyjski, zażądał by gubernator John de Graaff został zwolniony, za to, że pozdrowił (uznając ją tym samym) flagę USA. Amerykanin John Adams, dyplomata i późniejszy prezydent, pamiętał o tym i ze szczególną satysfakcją usłyszał w kwietniu 1782 roku deklaracje uznania USA przez Holandię, co uznał za największy sukces w życiu: ""One thing, thank God is certain," he wrote; "I have planted the American standard at the Hague. There let it wave and fly in triumph over Sir Joseph Yorke and British pride"."
Stanisław August Poniatowski znał dobrze Yorke'a i jego ród, którzy często odgrywali wobec Stanisława rolę quasi-mecenasów i dostarczycieli listów polecających, gdy jako młody polski książę podróżował po Zachodzie.
Joseph Yorke zmarł w 1792 roku w wieku 69 lat.

</doc>
<doc id="1263892" url="https://pl.wikipedia.org/wiki?curid=1263892" title="Hipoteza zoo">
Hipoteza zoo

Hipoteza zoo – jedna z wielu sugestii, które narodziły się w odpowiedzi na paradoks Fermiego, dotycząca braku dowodów na istnienie inteligentnego życia pozaziemskiego. 
Na podstawie hipotezy obcy unikają kontaktu z ludźmi lub unikają wpływu na ludzką cywilizację, obserwując ją z odległości, tak jak pracownicy zoo obserwują zwierzęta. Popierający hipotezę twierdzą, iż obcy mogą korzystać z aparatury schowanej w Układzie Słonecznym do prowadzenia analizy i obserwacji ludzkości. Jest również zasugerowane, iż obcy nawiążą kontakt, gdy ludzie osiągną pewien stopień rozwoju.

</doc>
<doc id="1263895" url="https://pl.wikipedia.org/wiki?curid=1263895" title="Jenő Jendrassik (malarz)">
Jenő Jendrassik (malarz)

Jenő Jendrassik (ur. 1860 w Peszcie, zm. 1919 w Kökényesd) – węgierski malarz.
Studiował malarstwo w Monachijskiej Akademii Malarstwa, po powrocie do kraju wystawiał swoje prace w Budapeszteńskiej Galerii Sztuki. Jego obrazy były zachowawcze, sentymentalne w wymowie i tematyce. W późniejszym czasie Jendrassik portretował dzieci rodziców klas wyższych. Niektóre prace wystawiane są dziś w Węgierskiej Galerii Narodowej.

</doc>
<doc id="1263898" url="https://pl.wikipedia.org/wiki?curid=1263898" title="Zbigniew Jaskowski">
Zbigniew Jaskowski

Zbigniew Stanisław Jaskowski (ur. 15 marca 1929 w Krakowie, zm. 7 czerwca 2006 tamże) – polski piłkarz, napastnik. Olimpijczyk z Helsinek.
Życiorys.
Całą karierę spędził w Wiśle Kraków. W 1949 i 1950 zdobywał tytuł mistrza Polski, w 1951 znajdował się wśród zwycięzców ligi. W reprezentacji Polski zagrał tylko raz – 18 maja 1952 Polska przegrała 0:1 z Bułgarią w meczu towarzyskim. Dwa miesiące znalazł się w kadrze na igrzyska olimpijskie, jednak w turnieju nie zagrał.
Równolegle z karierą piłkarską ukończył studia na ASP na wydziale konserwacji. Pracował w tym zawodzie, ale był także malarzem i grafikiem, brał udział w licznych wystawach w kraju i za granicą.
Został pochowany na Cmentarzu Salwatorskim (sektor SC8-1-2).

</doc>
<doc id="1263899" url="https://pl.wikipedia.org/wiki?curid=1263899" title="James Harris (1. hrabia Malmesbury)">
James Harris (1. hrabia Malmesbury)

James Harris (ur. 21 kwietnia 1746 w Salisbury, zm. 21 listopada 1820) – brytyjski arystokrata (1. hrabia Malmesbury) i dyplomata.
Życiorys.
Uczył się w Winchesterze, Oxfordzie i holenderskim mieście Lejda. W roku 1768 został sekretarzem ambasady brytyjskiej w Madrycie, gdzie przez krótki czas pełnił funkcję chargé d’affaires, w okresie, gdy sir James Grey już odjechał, a nowy ambasador, George Pitt, jeszcze nie przybył. Wykrył w tym czasie hiszpański plan uderzenia na Falklandy.
W nagrodę za ten sukces mianowano go w styczniu 1772 roku wysłannikiem w randze ministra pełnomocnego ("minister plenipotentiary to the court of Prussia") w Berlinie.
W roku 1777 przeniesiono go do Petersburga, gdzie udało mu się obłaskawić Katarzynę II, niechętną Brytyjczykom. Pod koniec roku 1778 otrzymał Order Łaźni, lecz w 1782 roku musiał wracać z Rosji do Anglii z powodu kłopotów zdrowotnych (klimat). Jego przyjaciel Charles James Fox uczynił go w 1784 roku ministrem brytyjskim w Hadze, a William Pitt Młodszy potwierdził nominację nieco później.
Położył znaczne zasługi dla kształtowania polityki Williama Pitta Młodszego w utrzymaniu wpływów Anglii w Europie, w tym m.in. w obaleniu partii „Patriotów” w Niderlandach przez króla Prus. Pitt uczynił go za to baronem Malmesbury (IX 1788). Król Prus Fryderyk Wilhelm II Hohenzollern pozwolił mu używać swoich insygniów (orła pruskiego), a Wilhelm V Orański swojego motto: "Je maintiendrai".

</doc>
<doc id="1263905" url="https://pl.wikipedia.org/wiki?curid=1263905" title="Długie pożegnanie">
Długie pożegnanie

Długie pożegnanie (ang. "The Long Goodbye") – powieść kryminalna Raymonda Chandlera wydana w 1953 (pierwsze polskie wydanie w 1979). Kolejna w serii, których głównym bohaterem i narratorem jest prywatny detektyw Philip Marlowe.
"Długie pożegnanie" przez wielu jest uznawane za najlepszą książkę autora. W 1955 zdobyła Nagrodę im. Edgara Allana Poego, przyznawaną przez Mystery Writers of America.
Fabuła.
Akcja rozgrywa się w Kalifornii po drugiej wojnie światowej. Tło społeczne jest szeroko zarysowane. Tytuł nawiązuje do niełatwej przyjaźni Marlowe’a z przypadkowo poznanym alkoholikiem Terrym Lennoxem, niegdyś bohaterem wojennym, obecnie żyjącym na koszt bogatej żony. Innymi ważnymi postaciami są: dobrze zarabiający pisarz bestsellerów, który ma problemy z pisaniem i piciem (element autobiograficzny) oraz jego oziębła i niezrównoważona psychicznie żona. Postacie drugoplanowe to gangsterzy z Las Vegas i szanowani milionerzy.

</doc>
<doc id="1263906" url="https://pl.wikipedia.org/wiki?curid=1263906" title="Osiedle Piastowskie (Zielona Góra)">
Osiedle Piastowskie (Zielona Góra)

Osiedle Piastowskie – dzielnica mieszkaniowa położona w zachodniej części miasta na północnych stokach Wzgórz Piastowskich. Osiedle przylega bezpośrednio do lasów komunalnych od strony zachodniej, a od strony południowej Parku Piastowskiego. Od północy graniczy z osiedlem Przyjaźni a od wschodu z osiedlem Słonecznym.
Osiedle Piastowskie powstało wraz z wybudowaniem pierwszych bloków przy ulicy Ignacego Krasickiego w 1963 roku. Wraz z upływem lat rozrastało się w kierunku zachodnim. We wschodniej części osiedla występują czteropiętrowe bloki mieszkalne, a w zachodniej także wieżowce. Po upadku komunizmu w Polsce do osiedla Piastowskiego przyłączono osiedle XXXV-lecia PRL, zbudowane w latach osiemdziesiątych (ulice Zachodnia, Pionierów Zielonej Góry i północną część ulicy Tadeusza Zawadzkiego). Ulica Tadeusza Zawadzkiego „Zośki” nosiła do 1991 roku nazwę Aleksandra Zawadzkiego.
Szkoły na osiedlu.
Na osiedlu Piastowskim znajdują się także przedszkole nr 8, przedszkole nr 14 oraz żłobek nr 4. Pozostałymi obiektami są między innymi Urząd Miasta - Wydział Oświaty i Spraw Społecznych (ul. Zachodnia), Lubuskie Towarzystwo Muzyczne (ul. Krasickiego), Centrum Usług Opiekuńczych (ul. Jacka Kaczmarskiego), Środowiskowe Domy Samopomocy nr 1 i nr 2 (ul. Jacka Kaczmarskiego), „Poczta Polska” Urząd Pocztowy Zielona Góra 6 (ul. Ptasia), dwie apteki (ul. Anieli Krzywoń i ul. Wiśniowa), stacja benzynowa (Circle K, ul. Wyszyńskiego), markety (E.Leclerc, Aldi, Netto, Chata Polska, Biedronka) a także bazar przy ul. Anieli Krzywoń.
Z osiedlem Piastowskim związana jest grupa filmowa Sky Piastowskie, na którym między innymi powstał jej film Że życie ma sens.

</doc>
<doc id="1263909" url="https://pl.wikipedia.org/wiki?curid=1263909" title="The 30th Anniversary Concert Celebration">
The 30th Anniversary Concert Celebration

The 30th Anniversary Concert Celebration – koncertowy album, hołd dla Boba Dylana nagrany przez różnych wykonawców i Boba Dylana 16 października 1992 r. i wydany w sierpniu 1993.
Historia i charakter albumu.
Koncert zorganizowany został dla uczczenia 30. rocznicy pierwszych oficjalnych nagrań płytowych Boba Dylana. Utwory Dylana zostały wykonane zarówno przez weteranów folku i rocka, jak i nowszych artystów. Koncert stał się tym samym rodzajem hołdu dla Dylana jako artysty, wykonawcy i kompozytora.
Głównym zespołem akompaniującym była grupa Booker T. and the M.G.’s, czyli Booker T. Jones, Steve Cropper, Donald „Duck” Dunn i zamiast zmarłego Ala Jacksona – Anton Fig.
Kierownikiem artystycznym był gitarzysta i bandleader G.E. Smith, znany m.in. z programu TV „Saturday Night Live”
Dylan wykonał pięć utworów: „Song to Woody”, „It’s Alright, Ma (I’m Only Bleeding)”, „My Back Pages”, „Knockin’ on Heaven’s Door”, „Girl from the North Country”. 1, 2 i 5 wykonał solo z towarzyszeniem gitary, a pozostałe z innymi artystami. Pierwsza piosenka została pominięta zarówno na albumie jak i na wydaniu koncertu na wideo i laserowym dysku. „My Back Pages” oraz „Knockin’ on Heaven’s Door” ukazały się w sierpniu 1993 r. na singlu.

</doc>
<doc id="1263911" url="https://pl.wikipedia.org/wiki?curid=1263911" title="Booker T. &amp; the M.G.'s">
Booker T. &amp; the M.G.'s



</doc>
<doc id="1263912" url="https://pl.wikipedia.org/wiki?curid=1263912" title="Herman Teirlinck">
Herman Teirlinck

Herman Louis Cesar Teirlinck (ur. 24 lutego 1879, zm. 4 lutego 1967) – belgijski pisarz. Był piątym dzieckiem i jedynym synem brukselskich nauczycieli Isidoora Teirlinck i Ody van Nieuwenhove. W dzieciństwie miał mizerny wygląd. Większość swojego czasu spędzał na wsi Zedelgem wraz z dziadkami ze strony ojca.
Edukacja.
Między 1886 a 1890 chodził do szkoły podstawowej Karel Buls w Brukseli. Uczęszczał do szkoły średniej Koninklijk Atheneum w Brukseli gdzie studiował grekę i łacinę. W 1879 na prośbę ojca zaczął studiować Faculté des Sciences na Université Libre de Bruxelles, ale chciał stać się pisarzem, a nie naukowcem. Kiedy ukończył pierwszy rok medycyny na Universite Libre de Bruxelles przeniósł się na Uniwersytet w Gandawie by studiować filologię germańską; tutaj też sobie nie radził i w końcu porzucił uniwersytet w Gandewie. Pierwsze jego swoje poematy to Metter Sonnewende (1899) i Verzen (1900). W Gandawie poznał Karela van de Woestijne, z którym się przyjaźnił aż do jego śmierci w 1929.

</doc>
<doc id="1263914" url="https://pl.wikipedia.org/wiki?curid=1263914" title="FC Elva">
FC Elva

 
FC Elva – estoński klub piłkarski z siedzibą w Elvie.
Historia.
Klub został założony w 2000. W 2005 i 2007 występował w Esiliiga.

</doc>
<doc id="1263915" url="https://pl.wikipedia.org/wiki?curid=1263915" title="Halowe Mistrzostwa Polski Seniorów w Lekkoatletyce 1989">
Halowe Mistrzostwa Polski Seniorów w Lekkoatletyce 1989

30. Halowe Mistrzostwa Polski Seniorów w Lekkoatletyce – zawody sportowe, które rozegrano 4 i 5 lutego 1989 w Zabrzu w hali Górnika.

</doc>
<doc id="1263918" url="https://pl.wikipedia.org/wiki?curid=1263918" title="Ma’ale Gilboa">
Ma’ale Gilboa

Ma’ale Gilboa (hebr. מעלה גלבוע; ang. Ma'ale Gilboa; pol. "Stok Gilboa") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek "Ruchu Religijnych Kibuców" ("Ha-Kibbuc Ha-Dati").
Położenie.
Kibuc Ma’ale Gilboa jest położony na wysokości od 410 do 470 metrów n.p.m. w centralnej części masywu Wzgórz Gilboa na północy Izraela. Leży na południowo-wschodnich zboczach szczytu Micpe Gilboa (500 m n.p.m.). Na południu wznosi się szczyt Har Awinadaw (440 m n.p.m.), a na północy Har Jicpor (475 m n.p.m.). W kierunku północno-wschodnim i wschodnim teren stromo opada do Doliny Bet Sze’an, która leży w depresji Doliny Jordanu. Z tego powodu różnica wysokości jest dużo większa i wynosi tutaj ponad 500 metrów. Na północ od kibucu jest głęboki wąwóz, którego dnem spływa na wschód strumień Jicpor. Na wschód od kibucu płynie strumień Cwija. Wzgórza położone na północy są zalesione. Po stronie południowej teren łagodnie opada ku przełęczy pod górą Har Awinadaw. Ten niewielki obszar jest wykorzystywany pod uprawy rolnicze. Po stronie zachodniej teren opada głębokimi wadi ku wzgórzom Samarii. W otoczeniu kibucu Ma’ale Gilboa znajdują się kibuce Meraw, Szeluchot, Reszafim, Mesillot, Nir Dawid i Bet Alfa, oraz moszaw Rewaja. W odległości około 500 metrów na zachód od kibucu przebiega mur bezpieczeństwa, który oddziela terytorium Izraela od Autonomii Palestyńskiej. Po stronie palestyńskiej znajduje się wioski Dajr Abu Da’if, Faku’a, Bajt Kad i Dżalbun.
Ma’ale Gilboa jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
Pod koniec I wojny izraelsko-arabskiej w styczniu 1949 roku nastąpiła stabilizacja linii frontu w tym rejonie. Zawarty w dniu 3 kwietnia 1949 roku rozejm izraelsko-jordański ustalił przebieg linii demarkacyjnej pomiędzy wojskami izraelskimi i jordańskimi. Linia ta przebiegała grzbietem szczytowym Wzgórz Gilboa. Aby lepiej strzec granicy, w dniu 29 listopada 1962 roku powstała w tym miejscu placówka wojskowa. Zamieszkali w niej członkowie młodzieżowego ruchu Nachal, którzy łączyli służbę wojskową ze studiami religijnymi. Poza uprawą roli i studiami religijnymi, do ich codziennych zadań należało pełnienie normalnych obowiązków służbowych Sił Obronnych Izraela.
W wyniku wojny sześciodniowej w 1967 roku całe terytorium Judei i Samarii znalazło się pod kontrolą Izraela. Tym samym skończyła się potrzeba strzeżenia granicy izraelsko-jordańskiej, która już nie przebiegała przez Wzgórza Gilboa. Z tego powodu, od 1967 roku w tutejszej placówce wojskowej zaczęli osiedlać się pierwsi cywile. W 1968 roku nastąpiło formalne przekształcenie placówki wojskowej w cywilny kibuc Ma’ale Gilboa. Jego nazwa nawiązywała do górskiej okolicy i oznaczała "Stoki Gilboa". Zamieszkali tutaj religijni osadnicy, będący członkami "Ruchu Religijnych Kibuców". Wraz z sąsiednim kibucem Meraw stworzyli oni grupę religijnych kibuców we Wzgórzach Gilboa. Z racji swojego położenia powinny one należeć do Samorządu Regionu Ha-Gilboa, jednak w Dolinie Bet Sze’an znajdowała się już grupa religijnych kibuców, i z tego powodu Ma’ale Gilboa i Meraw znalazły się pod jurysdykcją Samorządu Regionu Emek ha-Majanot. Pod koniec lat 90. XX wieku kibuc znalazł się w głębokim kryzysie ekonomicznym. W 1997 roku trudna sytuacja finansowa prawie doprowadziła do rozwiązania kibucu. W następnych latach przeprowadzono prywatyzację, zachowując kolektywną organizację instytucji kultury, edukacji i ochrony zdrowia. W 2002 roku w sąsiedztwie kibucu wybudowano mur bezpieczeństwa oddzielający państwo Izrael od terytoriów Autonomii Palestyńskiej. Zwiększyło to poczucie bezpieczeństwa w kibucu i umożliwiło zrealizowanie rok później budowy nowego osiedla mieszkaniowego. Planuje się wybudowanie 200 nowych domów.
Demografia.
Większość mieszkańców kibucu jest Żydami:
Gospodarka i infrastruktura.
Gospodarka kibucu opiera się na intensywnym rolnictwie. Wśród upraw polnych dominuje marchew. Poza tym w kibucu jest farma drobiu hodująca indyki na mięso oraz hodowla bydła mlecznego. W kibucu jest przychodnia zdrowia, pralnia, warsztat mechaniczny oraz sklep wielobranżowy.
Transport.
Z kibucu wyjeżdża się na wschód na drogę nr 667, którą jadąc na południe dojeżdża się do kibucu Meraw, lub jadąc na północ dojeżdża się do moszawu Nurit. Lokalną drogą nr 6666 można zjechać ze Wzgórz Gilboa na północny wschód do Doliny Bet Sze’an, do drogi nr 669 między kibucami Nir Dawid i Bet Alfa.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Sede Elijjahu. Kibuc jest siedzibą jesziwy "Ma'ale Gilboa", której studenci łączą dwa lata studiów religijnych z trzyletnią służbą wojskową. Kibuc posiada własną synagogę i mykwę. W kibucu jest także ośrodek kultury z biblioteką, basen kąpielowy oraz boisko do piłki nożnej.
Turystyka.
Największą tutejszą atrakcją turystyczną jest Rezerwat przyrody Gilboa Mizrachi. Chroni on typową roślinność Wzgórz Gilboa. Ze szczytu Micpe Gilboa rozciąga się panorama na całą okolicę.

</doc>
<doc id="1263922" url="https://pl.wikipedia.org/wiki?curid=1263922" title="Ma’oz Chajjim">
Ma’oz Chajjim

Ma’oz Chajjim (hebr. מעוז חיים; ang. Ma’oz Hayyim lub Maoz Haim; pol. "Twierdza Chaima") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Ma’oz Chajjim jest położony na wysokości 245 metrów p.p.m. w Dolinie Bet Sze’an, będącej częścią Doliny Jordanu na północy Izraela. Okoliczny teren łagodnie opada w kierunku wschodnim, gdzie w odległości około 500 metrów od kibucu przepływa rzeka Jordan. Na północny zachód od kibucu znajdują się liczne stawy hodowlane zasilane wodą z rzeki Charod. Na północy łączy się ona ze strumieniem Nachal Chamadja, i w odległości około 1,5 km na północ od kibucu, wpadają do rzeki Jordan. Obszar znajdujący się na południu jest stosunkowo płaski. Tereny te są wykorzystywane pod intensywną działalność rolniczą. W otoczeniu kibucu Ma’oz Chajjim znajdują się kibuce Chamadja, Newe Etan i Kefar Ruppin. Wzdłuż rzeki Jordan przebiega granica jordańsko-izraelska. Jest tu przejście graniczne Rzeka Jordan. Po stronie jordańskiej jest miejscowość Al-Maszari, oraz wioski Al-Harawijja, Al-Dżasura i Kalla’at.
Ma’oz Chajjim jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
Pierwotnie w okolicy tej znajdowała się arabska wieś al-Ghazzawija. W wyniku I wojny światowej w 1918 roku cała Palestyna przeszła pod panowanie Brytyjczyków, którzy w 1921 roku utworzyli Brytyjski Mandat Palestyny. Otworzyło to drogę dla osadnictwa żydowskiego w Palestynie. Organizacje syjonistyczne od początku 30. lat XX wieku interesowały się Doliną Bet Sze’an i wykupywały grunty rolne od arabskich właścicieli, jednak pierwsza żydowska osada powstała tutaj dopiero w 1936 roku - był to położony w zachodniej części doliny kibuc Nir Dawid. W 1937 roku na północy doliny powstały kibuc Sede Nachum i moszaw Bet Josef, oraz położone bliżej rzeki Jordan dwa kibuce Ma’oz Chajjim i bardziej na południu Tirat Cewi.
Grupa założycielska składała się z żydowskich imigrantów z Polski i Niemiec. Po przejściu szkolenia rolniczego przyjechali oni do Doliny Bet Sze’an i w 1937 roku założyli w pobliżu rzeki Jordan nowy kibuc. Była to typowa na owe czasy żydowska osada rolnicza z obronną palisadą i wieżą obserwacyjną. Początkowo nazywała się on Ma’oz (hebr. מעוז; pol. "Twierdza"). Były to bardzo niebezpieczne czasy, gdyż trwało arabskie powstanie w Palestynie. W późniejszym czasie zmieniono nazwę na Ma’oz Chajjim (pol. "Twierdza Chaima"), oddając w ten sposób cześć Chaimowi Szturman. Był on członkiem organizacji paramilitarnej Hagana. W dniu 14 września 1938 roku zginął on wraz z dwoma przyjaciółmi, gdy ich samochód najechał na podłożoną przez Arabów minę. W 1941 wybudowano pierwszy dom – wcześniej mieszkano w namiotach. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że kibuc Ma’oz Chajjim miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. Już w pierwszych dniach wojny całkowicie została sparaliżowana żydowska komunikacja w okolicy, co zmusiło organizację żydowskiej samoobrony Haganę do przeprowadzenia licznych operacji w tym rejonie. Na początku I wojny izraelsko-arabskiej w dniu 20 maja 1948 roku zajęta i wysiedlona została arabska wieś al-Ghazzawija. Po wojnie, jej grunty przejął kibuc Ma’oz Chajjim.
Podczas wojny na wyczerpanie (1967-1970) kibuc był wielokrotnie ostrzeliwany przez jordańską artylerię. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Demografia.
W kibucu w większości mieszkają Żydzi:
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawy polowe obejmują buraki cukrowe, marchew, cebulę, ziemniaki, bawełnę, lucernę, arbuzy, pszenicę, słoneczniki, kukurydzę. W sadach uprawia się mango, awokado i liczi chińskie. Jest także ferma drobiu nastawiona na produkcję jaj, oraz obora bydła mlecznego. Na północ od kibucu są duże stawy hodowlane produkujące ryby. Z przemysłu znajduje się tutaj zakład "Polyraz Plastic Industries", produkujący opakowania z tworzyw sztucznych. W kibucu jest przychodnia zdrowia, sklep wielobranżowy i warsztat mechaniczny.
Transport.
Z kibucu wyjeżdża się na wschód na lokalną drogę nr 6688, którą jadąc na południe dojeżdża się do kibucu Kefar Ruppin, lub jadąc na północ, dojeżdża się do przebiegającej przy kibucu drogi nr 71. Jadąc nią na wschód dojeżdża się do przejścia granicznego izraelsko-jordańskiego na rzece Jordan. Natomiast jadąc na zachód dojeżdża się do kibucu Newe Etan, i dalej do skrzyżowania z drogą nr 90 i miasta Bet Sze’an.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Chamadja i szkoły średniej w kibucu Newe Etan. W kibucu jest ośrodek kultury z biblioteką, basen kąpielowy, sala sportowa z siłownią i centrum fitness, boisko do piłki nożnej oraz korty tenisowe. Przy obiektach sportowych jest ogród publiczny Gan Zikaron, poświęcony pamięci założycieli kibucu.
Turystyka.
Przy wjeździe do kibucu znajdują się betonowe zapory, które podczas minionych wojen służyły do blokowania wjazdu oraz jako osłony przed ostrzałem. W północno-zachodniej części kibucu utworzono ogród "Gan Zikaron", w którym znajduje się między innymi pomnik pamięci ofiar Holocaustu. Bezpośrednio w sąsiedztwie kibucu, na zachód od zewnętrznego ogrodzenia, znajduje się stanowisko archeologiczne na którym odkryto pozostałości średniowiecznej synagogi. Wykopaliska odkryły podłogową mozaikę z wizerunkiem siedmioramiennego świecznika. Synagoga jest datowana na okres V-VII wieku.
Okoliczne stawy hodowlane są popularnym miejscem obserwacji ptactwa wodnego, które odpoczywa tutaj podczas migracji. Stawy rybne zajmują powierzchnię około 1000 hektarów. Natomiast na południe od kibucu jest położony rezerwat przyrody Choreszat zakkum Ma’oz Chajjim, w którym rosną rzadko spotykane drzewa balsamowe.

</doc>
<doc id="1263923" url="https://pl.wikipedia.org/wiki?curid=1263923" title="Brązowy podkarzeł">
Brązowy podkarzeł

Brązowy podkarzeł (ang. "sub-brown dwarf") – obiekt astronomiczny o masie mniejszej niż minimalna masa brązowego karła (około 13 mas Jowisza), który utworzył się w wyniku zagęszczenia obłoku pyłowo-gazowego, czyli jak gwiazda, a nie jak planeta. W odróżnieniu od brązowych karłów, podkarły nie mają wystarczającej masy, aby doszło w nich do fuzji deuteru. Jako że astronomowie najczęściej obserwują obiekty już ukształtowane, różnica pomiędzy brązowym podkarłem a planetą nie jest według tej definicji oczywista.
Według innej definicji, brązowy podkarzeł to ciało niebieskie o masie planety, ale nie obiegające żadnej gwiazdy. Taki obiekt nazywa się także planetą samotną lub swobodną (ang. "free-floating planet"), albo „dziką planetą” (ang. "rogue planet").
Nazewnictwo.
Kolejne odkrycia interesujących obiektów astronomicznych zmuszają naukowców do uściślenia stosowanej terminologii. Definicja planety z 2006 roku dotyczy jedynie Układu Słonecznego, więc nie rozwiązuje problemu rozgraniczenia planet-olbrzymów i brązowych karłów. Uczeni dzielą się zasadniczo na dwa obozy: tych, którzy opierają definicję na sposobie powstania ciała niebieskiego i tych, którzy uznają za kryterium podziału jego właściwości fizyczne.
Inną kwestią jest nazewnictwo satelitów. Jeżeli ciało, które nie okrąża żadnej gwiazdy, nazwiemy brązowym podkarłem, to obiekty, które je okrążają, będą planetami. Jeśli jednak nazwiemy je planetą, to obiekty na jego orbicie nazwać trzeba będzie księżycami, choć oczywiście fizycznie w układzie nic się nie zmieni.
Odkrycia.
Obserwacje przeprowadzone w podczerwieni przez Kosmiczny Teleskop Spitzera ujawniły istnienie wielu słabo świecących obiektów, związanych z gromadami gwiazd, szczególnie w obszarach ich formowania. Wiele z nich zostało później zaliczonych do brązowych karłów, tylko nieliczne okazały się mieć dostatecznie niskie masy, by być podkarłami. „Encyklopedia pozasłonecznych układów planetarnych” stwierdza istnienie 13 potencjalnych obiektów tego typu.

</doc>
<doc id="1263926" url="https://pl.wikipedia.org/wiki?curid=1263926" title="Rogownica kutnerowata">
Rogownica kutnerowata

Rogownica kutnerowata ("Cerastium tomentosum" L.) – gatunek byliny należący do rodziny goździkowatych. Rośnie dziko na terenach górskich w południowej części Półwyspu Apenińskiego i Sycylii. Popularna roślina ozdobna, uprawiana także w Polsce, gdzie czasami przejściowo dziczeje (efemerofit).

</doc>
<doc id="1263927" url="https://pl.wikipedia.org/wiki?curid=1263927" title="Cerastium tomentosum">
Cerastium tomentosum



</doc>
<doc id="1263928" url="https://pl.wikipedia.org/wiki?curid=1263928" title="John Moore (wojskowy)">
John Moore (wojskowy)

John Moore (ur. 13 listopada 1761 w Glasgow, zm. 16 stycznia 1809 w A Coruña) – brytyjski generał.
Urodził się w Glasgow, a w wieku 11 lat wraz z ojcem i księciem Hamiltonem wyruszył w wielką podróż po Francji, Włoszech i Niemczech. Dwa lata mieszkali w Genewie, gdzie młody Moore uczęszczał do szkoły.
Początki kariery wojskowej i politycznej.
Moore wstąpił do Armii Brytyjskiej w roku 1776 jako chorąży w 51. pułku piechoty stacjonującym na Minorce. Po raz pierwszy brał udział w akcji bojowej w 1778 podczas Rewolucji Amerykańskiej jako porucznik 82. pułku pod dowództwem Douglasa Hamiltona. W 1783 wrócił na Wyspy, by w rok później zostać wybranym do parlamentu z miasteczka Lanark w Szkocji. W parlamencie zasiadał przez kolejnych sześć lat.
W 1787 został mianowany majorem i (po krótkim epizodzie w 60. pułku) wrócił do swej macierzystej jednostki. W 1791 51. pułk piechoty został ponownie skierowany nad Morze Śródziemne. Moore wziął udział w kampanii Korsykańskiej i został ranny pod Calvi. Wkrótce otrzymał awans na pułkownika i został adiutantem generała Charlesa Stuarta. Nieporozumienia między Moore’em a ówczesnym brytyjskim wicekrólem Korsyki spowodowały odwołanie go i skierowanie do Indii Zachodnich pod dowództwo sir Ralpha Abercromby'ego.
W Irlandii.
W 1798 otrzymał stopień generała-majora i został wysłany do Dublina, by wziąć udział w tłumieniu irlandzkiego powstania. Był osobiście chwalony za przyczynienie się do zwycięstwa w jednej z bitew, po której zajął miasto Wexford, uprzedzając bezlitosnego generała Lake’a i zapobiegając w ten sposób splądrowaniu miasta. Powstanie zostało zdławione z bezprzykładną brutalnością; Moore był jednym z niewielu oficerów, którzy przeciwstawiali się zbrodniom ludobójstwa.
Twórca lekkiej piechoty.
W 1799 wziął udział, jako dowódca brygady w ekspedycji do Holandii; jego oddziały zostały pokonane pod Egmont, a on sam został poważnie ranny. Po dojściu do zdrowia dowodził 52. pułkiem podczas kampanii w Egipcie.
Po powrocie do Anglii w 1803 objął dowództwo brygady w ośrodku szkoleniowym „Shorncliffe” w pobliżu Folkestone, gdzie wprowadził unowocześnione metody szkolenia, co doprowadziło do utworzenia pierwszych formacji piechoty lekkiej w Armii Brytyjskiej. Zdobył sobie reputację znakomitego szkoleniowca i ludzkiego dowódcy. Gdy wznoszono nowe koszary architekci pytali go podobno jak wyznaczyć przejścia dla pieszych między budynkami; odpowiedział: "„pozwólmy żołnierzom chodzić przez kilka miesięcy jak chcą i będziemy wiedzieli, gdzie położyć chodniki”". Dzisiejsze koszary noszą nazwę „Sir John Moore Barracks”. Historyk brytyjski Arthur Bryant pisał o nim: „"Wkład Moore’a to nie tylko znakomita lekka piechota, powstała właśnie dzięki niemu, ale także przekonanie, że dobrego żołnierza można wyszkolić jedynie wtedy, gdy wykorzysta się wszystko najlepsze w jego psychice, mentalności i odczuciach"”.
Wojny z Francją 1803-1808.
Kiedy stało się jasne, że Napoleon planuje inwazję i desant na Wyspach, Moore'owi powierzono obronę odcinka od Dover po Przylądek Dungeness w hrabstwie Kent. Jego inicjatywą była budowa tzw. wież Martello, szeregu umocnień, uzupełniających wcześnie wzniesioną Redutę Shorncliffe, wzorowanych na wieży obronnej, wzniesionej przez Genueńczyków na przylądku Mortella (Korsyka), gdzie Brytyjczycy mieli poważne problemy atakując zarówno od strony lądu, jak i z morza. On był też pomysłodawcą przekopania kanału żeglownego, tzw. „Royal Military Canal” w hrabstwach Kent i Sussex, oraz powołania pod broń około 340 000 ochotników do obrony wnętrza kraju w przypadku, gdyby siły inwazyjne pokonały regularną armię na wybrzeżu. W roku 1804 Moore został uszlachcony i mianowany generałem-porucznikiem. W dwa lata później wrócił nad Morze Śródziemne, a następnie nad Bałtyk, gdzie miał pomagać szwedzkim sprzymierzeńcom. Niesnaski między nim a królem Szwecji Gustawem IV, doprowadziły do odwołania go i wysłania do Portugalii.
Wojna w Hiszpanii.
Moore objął dowodzenie siłami brytyjskimi na Półwyspie Iberyjskim po odwołaniu generałów Burrarda, Dalrymple'ego i Wellesleya, wezwanych na przesłuchania w związku ze sprawą tzw. układu z Sintry. Kiedy Napoleon wkroczył do Hiszpanii na czele 200-tysięcznej armii, Moore, który zapędził się daleko na północ, został zmuszony do odwrotu w kierunku jedynych portów, skąd mógłby się ewakuować - La Coruna i Vigo. Cofając się spiesznie i mając Francuzów niemal na karku Moore dotarł do La Coruny i zajął pozycje obronne pod miastem, przygotowując jednocześnie ewakuację swych wojsk na okręty. Jednak podczas bitwy został śmiertelnie ranny od "„uderzenia w pierś i lewe ramię pociskiem armatnim, który połamał mu żebra, zmiażdżył bark i płuca”". Przez kilka godzin był jeszcze przytomny, a jego ostatnie słowa, skierowane do adiutanta, Jamesa StanHope’a brzmiały: "„Wspomnij o mnie swojej siostrze, Stanhope”", mając na myśli swoją długoletnią przyjaciółkę Hester Stanhope. Został pochowany na obrzeżach miasta.
Gdy Francuzi zajęli miasto, na polecenie marszałka Soulta wzniesiono mu pomnik nagrobny, przebudowany w roku 1811. W rodzinnym Glasgow posiada swój pomnik na George Square, a w Anglii pomnik w katedrze św. Pawła w Londynie i konny pomnik w Shorncliffe.
Odznaczony Orderem Łaźni.

</doc>
<doc id="1263929" url="https://pl.wikipedia.org/wiki?curid=1263929" title="Sir John Moore">
Sir John Moore



</doc>
<doc id="1263939" url="https://pl.wikipedia.org/wiki?curid=1263939" title="Holger Drachmann">
Holger Drachmann

Holger Henrik Herholdt Drachmann (ur. 9 października 1846 w Kopenhadze, zm. 14 stycznia 1908 w Hornbæk na Zelandii) był duńskim pisarzem, poetą i malarzem.
Życiorys i twórczość.
Drachmann był synem znanego lekarza Andersa Georga Drachmanna, który w młodości był lekarzem okrętowym. Mając 19 lat, Drachmann poznał malarza Carla Blocha, który właśnie powrócił z zagranicy, i pod jego wpływem rozpoczął studia malarskie na Akademii Sztuk Pięknych w Kopenhadze. Studiował u profesora Sørensena, który ukierunkował go na malowanie scen z życia żeglarzy. Odniósł na tym polu niejeden sukces, lecz wskutek prywatnych kłopotów opuścił Danię i przez dłuższy czas przebywał w Londynie. Podróżował także po Europie (Anglia, Szkocja, Francja, Hiszpania, Włochy). Zaniechał wtedy malarstwa, prowadził zaś stamtąd ożywioną korespondencję, wkrótce zaczął regularnie pisać korespondencje dla duńskich gazet. W Londynie też poznał społeczne nieprawidłowości tamtej epoki.
Powróciwszy do Danii, mieszkał początkowo na wyspie Bornholm i uprawiał malarstwo (sceny morskie). W roku 1872 po przeniesieniu się do Kopenhagi związał się z kręgiem poetyckim "nowoczesnego przełomu" wokół Georga Brandesa. Jako entuzjastyczny pochwalca Komuny Paryskiej i ironizujący krytyk myślowego ograniczenia w Danii został do niego przyjęty z otwartymi ramionami. W swej późniejszej liryce opiewał morze jako symbol niepokoju, wolności i siły. Opisując życie rybaków w przeważnie realistycznych opowiadaniach dawał wyraz swego przywiązania do ojczyzny. Twórczość Drachmanna jest odbiciem problemów duńskiego mieszczaństwa i jej kierunek waha się pomiędzy umiarkowanym konserwatzymem a liberalizmem.
Drachmann, duch niespokojny, zmieniał tendencję i formę swych utworów, najwyżej wzniósł się w utworach mniejszych rozmiarów: w nastrojowych poezjach (od 1872),
krótkich opowiadaniach i szkicach (głównie psychologicznych) oraz dramatach baśniowych. Był bardzo płodny, lecz nierówny, wykazywał często brak smaku; najsilniej działał przez świeżą bezpośredniość i prosty, męski styl swej prozy. Pierwotnie przedstawiciel lewicy literackiej pod przywództwem Brandesa, zrażony jego internacjonalizmem dał następnie wyraz gorącym uczuciom narodowym, by wreszcie stanąć znów w szeregach lewicowego radykalizmu.

</doc>
<doc id="1263955" url="https://pl.wikipedia.org/wiki?curid=1263955" title="Arthur Drews">
Arthur Drews

Christian Heinrich Arthur Drews (ur. 1 listopada 1865 w Uetersen (Holsztyn), zm. 19 lipca 1935 w Achern) – niemiecki filozof.

</doc>
<doc id="1263959" url="https://pl.wikipedia.org/wiki?curid=1263959" title="Moradabad">
Moradabad

Moradabad może dotyczyć: 

</doc>
<doc id="1263960" url="https://pl.wikipedia.org/wiki?curid=1263960" title="Corona 75">
Corona 75

Corona 75 – amerykański satelita rozpoznawczy. Był 25. statkiem serii Keyhole-4 "ARGON" tajnego programu CORONA. Jego zadaniem było wykonanie wywiadowczych zdjęć Ziemi. Satelita wyniósł ładunek dodatkowy w postaci satelity zwiadu elektronicznego Hitchhiker 3. Większość materiału filmowego była zamglona. Satelita prowadził także pomiary promieniowania kosmicznego. Kapsułę powrotną przechwycono nad Oceanem Spokojnym.
Udane misje serii KH-4 wykonały łącznie 101 743 zdjęcia na prawie 72 917 metrach taśmy filmowej.

</doc>
<doc id="1263961" url="https://pl.wikipedia.org/wiki?curid=1263961" title="Tomasz Drezner">
Tomasz Drezner

Tomasz Drezner, znany też jako Dresner, Dresnerus Leopolitanus (ur. 1560 we Lwowie, zm. 13 marca 1616) – profesor prawa w Akademii Zamojskiej.
Życiorys.
Syn złotnika Hansa Kleina, Niemca, który przyjął miejskie prawo lwowskie i w aktach miejskich występował jako Hansus Vondresen lub Wondrezen, oraz nieznanej z imienia córki Jana Leszczyńskiego, ślusarza. Nauki początkowe pobierał prawdopodobnie w miejskiej szkole lwowskiej, pozostając wówczas pod opieką S. Szymonowica, swego długoletniego protektora. Przebywał na dworze Jana Zamoyskiego, lecz wkrótce, na skutek nieznanych bliżej wykroczeń, opuścił go. W roku 1595 trafił do więzienia grodzkiego w Przemyślu, skąd niebawem zbiegł. Później przebywał we Lwowie, następnie w Krakowie, by osiąść na dworze arcybiskupa lwowskiego J. Dymitra Solikowskiego. W tym samym czasie, dzięki wstawiennictwu Szymonowica, nawiązał ponowny kontakt z Janem Zamoyskim i w roku 1600 udał się na jego koszt na zagraniczne studia prawnicze. W roku 1601 kształcił się w Orleanie, w 1602 w Paryżu i Bourges, potem zaś w latach 1603–1604 w Padwie. Kolejne 2 lata spędził w Rzymie, gdzie 30 października 1606 roku uzyskał stopień doktora obojga praw. Około roku 1609 został profesorem Akademii Zamoyskiej, a w roku 1615 jej rektorem. Piastował także stanowisko asesora sądu wyższego w Zamościu.
Twórczość.
Autor kilku cennych dzieł z zakresu prawa polskiego, np. "Processus iudiciarius Regni Poloniae" (Zamość 1601). Napisał także szereg wierszy pobożnych i moralnych.
Krystyna Bukowska wydała w 1960 monografię pt. "Tomasz Drezner, polski romanista XVII wieku, i jego znaczenie dla nauki prawa w Polsce".

</doc>
<doc id="1263962" url="https://pl.wikipedia.org/wiki?curid=1263962" title="Pstrogłów żółtogardły">
Pstrogłów żółtogardły

Pstrogłów żółtogardły ("Psilopogon haemacephalus") – gatunek małego ptaka z podrodziny pstrogłowów (Megalaiminae) w rodzinie tukanowatych (Ramphastidae). Występuje w południowej i południowo-wschodniej Azji. Nie jest zagrożony.
Podgatunki i zasięg występowania.
Wyróżniono dziewięć podgatunków "P. haemacephalus":
Proponowane podgatunki "confusa" i "lutea", opisane z Półwyspu Indyjskiego, zostały zsynonimizowane z podgatunkiem "indica".
Morfologia.
Długość ciała: 15–17 cm. Masa ciała: 30–55 g. Zależnie od podgatunku, głowa czerwona z czarnymi pasami lub żółta z czarnymi pasami i czerwonym czołem. U wszystkich grzbiet zielony, brzuch jasny, ciemno prążkowany.
Ekologia.
Żeruje na owocach różnej wielkości, od fig po mango. W locie łapie duże owady.
Okres lęgowy długi, możliwe, że wyprowadza dwa lęgi. Składa 3 jaja, inkubacja trwa ok. 14 dni, wysiadują i samiec, i samica. Oboje rodzice opiekują się młodymi.
Status.
Międzynarodowa Unia Ochrony Przyrody (IUCN) uznaje pstrogłowa żółtogardłego za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako szeroko rozpowszechniony i pospolity. Trend liczebności populacji jest wzrostowy.

</doc>
<doc id="1263965" url="https://pl.wikipedia.org/wiki?curid=1263965" title="Herb Kosowa Lackiego">
Herb Kosowa Lackiego

Herb Kosowa Lackiego – jeden z symboli miasta Kosów Lacki i gminy Kosów Lacki w postaci herbu.
Wygląd i symbolika.
Herb przedstawia w czerwonej tarczy białego byka (ciołka) o złotych rogach i kopytach, stojącego na zielonej murawie. Nad bykiem czarny napis „KOSÓW LACKI”, wzdłuż obrzeża tarczy biegnie cienka, biała linia.
Historia.
Herb ma rodowód XIV-wieczny. W 1417 Kosów wraz z przyległymi terenami został podarowany przez wielkiego księcia litewskiego Witolda Marcinowi Ciołkowi, staroście pułtuskiemu, jako dowód uznania jego zasług rycerskich w służbie wojennej. Książę nadał mu również herb Ciołek, a od nazwy jego nowej wsi nazwisko Kossow. Herb ten przyjęło następnie także miasto. Później dodano nowe elementy: napis z nazwą miasta oraz białą linię na obrzeżu tarczy herbowej.

</doc>
<doc id="1263966" url="https://pl.wikipedia.org/wiki?curid=1263966" title="Rogownica Biebersteina">
Rogownica Biebersteina

Rogownica Biebersteina ("Cerastium biebersteinii" DC.) – gatunek byliny należący do rodziny goździkowatych. Pochodzi z Krymu. Jest uprawiany jako roślina ozdobna.

</doc>
<doc id="1263970" url="https://pl.wikipedia.org/wiki?curid=1263970" title="Edmundas Frykas">
Edmundas Frykas

Edmundas Alfonsas Frykas (ur. 10 marca 1876 w Kownie, zm. w 1944 w Niemczech) – litewski inżynier i architekt, syn litewskiego architekta Edmundasa Frykasa st.
Życiorys.
Ukończył gimnazjum w Kownie, później studiował na Uniwersytecie Politechnicznym w Petersburgu. Po odzyskaniu przez Litwę niepodległości w 1918 roku kierował wydziałem budownictwa w kowieńskim ratuszu.
Był autorem licznych budowli na terenie Litwy, m.in. gmachu litewskiej korporacji studenckiej "„Neo Lithuania”" w Kownie (1923–1927), gimnazjum w Szawlach (1925), ministerstwa sprawiedliwości Litwy (obecnie filharmonia, 1925–1928), gimnazjum polskiego w Kownie (1931) oraz kowieńskiego Towarzystwa Kredytowego (1931). Projektował liczne dworce kolejowe na terenie Litwy, m.in. w Taurogach, Rakiszkach, Wyłkowyszkach i Kretyndze.

</doc>
<doc id="1263971" url="https://pl.wikipedia.org/wiki?curid=1263971" title="Dimitrij Ovtcharov">
Dimitrij Ovtcharov

Dimitrij Ovtcharov (ukr. Дмитро Овчаров, "Dmytro Owczarow"; ros. Дмитрий Овчаров, "Dmitrij Owczarow"; ur. 2 września 1988 w Kijowie) – niemiecki tenisista stołowy, pochodzenia ukraińskiego. Zawodnik kadry narodowej i olimpijskiej tenisa stołowego w Niemczech oraz rosyjskiego klubu Gazprom Fakel Orenburg. Od 2004 r. jest sponsorowany przez niemiecką firmę tenisa stołowego Donic. 23 sierpnia 2010 roku został przyłapany na stosowaniu dopingu, za co groziła mu dwuletnia dyskwalifikacja, jednak 15 października 2010 roku został uniewinniony.

</doc>
<doc id="1263972" url="https://pl.wikipedia.org/wiki?curid=1263972" title="Gogolewski">
Gogolewski

Gogolewski – nazwisko rodowe. Nazwisko wymieniane w spisie Szlachty Ziemi Ciechanowskiej.

</doc>
<doc id="1263975" url="https://pl.wikipedia.org/wiki?curid=1263975" title="Cerastium biebersteinii">
Cerastium biebersteinii



</doc>
<doc id="1263978" url="https://pl.wikipedia.org/wiki?curid=1263978" title="Koalicja na Rzecz Bułgarii">
Koalicja na Rzecz Bułgarii



</doc>
<doc id="1263980" url="https://pl.wikipedia.org/wiki?curid=1263980" title="Gimnazjum Maironisa w Kownie">
Gimnazjum Maironisa w Kownie

Gimnazjum Maironisa w Kownie (lit. "Kauno Maironio gimnazija") - najstarsza litewska szkoła średnia w Kownie, mieszcząca się przy ul. Gimnazijos 3. 
Gimnazjum powstało w 1843 roku na bazie szkoły przeniesionej z Krożów. Od 1863 roku mieści się w obecnym budynku. 

</doc>
<doc id="1263981" url="https://pl.wikipedia.org/wiki?curid=1263981" title="XeTeX">
XeTeX

XeTeX (wymowa IPA: ) to program komputerowy
będący wariantem TeX-a. Umożliwia korzystanie ze standardu Unicode oraz fontów komputerowych
we współczesnych formatach, takich jak OpenType
oraz AAT. Twórcą XeTeX-a jest Jonathan Kew.
Wstępne wersje XeTeX-a były dostępne tylko na platformie
Mac OS X. Wersje programu na platformę Linux i Windows pojawiły się w 2006 r.
Odtąd XeTeX jest dołączany do współczesnych dystrybucji TeX-a, takich jak: TeX Live, MikTeX (od wersji 2.7), MacTeX.
Dostępny jest także w postaci pakietów instalacyjnych w wielu dystrybucjach Linuksa
(SUSE, Ubuntu).
XeTeX produkuje pliki w pośrednim formacie xdv (extended dvi) które następnie przekształcane są do formatu wynikowego PDF przez konwerter xdvipdfmx.
Wraz z XeTeXem można używać zestawów makr LaTeX oraz ConTeXt.

</doc>
<doc id="1263983" url="https://pl.wikipedia.org/wiki?curid=1263983" title="Piotr Nalepa">
Piotr Nalepa

Piotr Nalepa (ur. 1965) – gitarzysta i kompozytor, syn Miry Kubasińskiej i Tadeusza Nalepy.
Życiorys.
Karierę rozpoczynał u boku ojca, w którego zespole występował nieprzerwanie od 1993 r.
W latach 2007-09 był współorganizatorem Breakout Festiwal dedykowanemu pamięci Miry Kubasińskiej i Tadeusza Nalepy.
Od 2007 roku rokrocznie zasiada w jury Festiwalu Bluesowo-Rockowego im. Miry Kubasińskiej „Wielki Ogień” odbywającego się w Ostrowcu Świętokrzyskim.
W styczniu 2008 r. z okazji 40. rocznicy założenia grupy Breakout ruszyła trasa Piotr Nalepa Breakout Tour, w której muzykowi towarzyszył zespół Nie-bo oraz gościnnie Maciej Maleńczuk, z którym chęć współpracy wyraził przed śmiercią Tadeusz Nalepa. Do listopada 2008 r. odbyło się ok. 30 koncertów w ramach trasy Piotr Nalepa Breakout Tour (w tym kilka za granicą).
14 sierpnia 2009 r. Piotr Nalepa wystąpił z grupą Nie-bo na dziedzińcu Urzędu Miasta Poznania. Koncert zorganizowano z okazji 50. rocznicy polskiego Rock &amp; Roll'a, a dedykowany był ojcu polskiego big-beatu Franciszkowi Walickiemu, który skończył 88 lat. 
W latach 2008 -2009 w Cieszanowie odbyły się dwie edycje Breakout Festiwal, którym patronował i występował na nich Piotr Nalepa. W 2010 roku podczas kolejnej edycji festiwalu, który przeniósł się do Rzeszowa, występował zespół Piotr Nalepa Breakout Tour oraz zespół Dżem. W 2020 roku odbyła się 11 edycja festiwalu pod nazwą Rzeszów Breakout Days, współorganizowna przez Estradę Rzeszowską, podczas której m.in. występował Piotr Nalepa ze swym zespołem.
Piotr Nalepa współpracował także z innymi artystami, głównie jako kompozytor, m.in. Kasią Kowalską i Januszem Panasewiczem. Brał także udział w nagrywaniu muzyki do filmów "Sposób na Alcybiadesa" (1997) i "Spona" (1998).

</doc>
<doc id="1263987" url="https://pl.wikipedia.org/wiki?curid=1263987" title="Ruch na Rzecz Praw i Wolności">
Ruch na Rzecz Praw i Wolności



</doc>
<doc id="1263992" url="https://pl.wikipedia.org/wiki?curid=1263992" title="Jan Chrościejewski">
Jan Chrościejewski

Jan Hieronim Chrościejewski (ur. ok. 1555, zm. między 18 grudnia 1627 a 14 września 1628 w Poznaniu) – doktor filozofii i medycyny, burmistrz poznański.
Jan Hieronim Chrościejewski urodził się ok. 1555 w Poznaniu i był synem słynnego renesansowego lekarza i poety Stanisława Chrościejewskiego oraz Ewy z Lutosławskich. W 1575 ukończył Kolegium Lubrańskiego i rozpoczął studia w Krakowie, gdzie w 1576 został bakałarzem sztuk wyzwolonych. Pisywał w młodości łacińskie wiersze, a w dziele ojca: "„Libellus de humoribus”" (Kraków 1570) umieszczone są dwa z nich. Rada miejska w Poznaniu w uznaniu zasług ojca w marcu 1582 wyasygnowała 28 zł polskich na jego studia. Wyjechał do Padwy, gdzie został uczniem Girolamo Mercuriali, profesora uniwersytetów w Padwie, Bolonii i Pizie, lekarza książąt i dożów weneckich i gdzie zdobył w lipcu 1582 stopień dra filozofii i medycyny. To pod jego wpływem napisał pracę o chorobach dzieci wydaną w Wenecji w 1583 roku. Praca ta uznawana jest za pierwszy podręcznik polskiej pediatrii: "De morbis puerorum tractatus locupletissimi, varia_q; doctrina referti non sol_um medicis, verumetiam philosophis magnopere utiles; ; ex ore ... Hieronymi Mercurialis ... diligenter excepti, atque in libros tres digesti: opera Iohannis Chrosczieyoioskii". 
Chrościejewski osiadł po studiach w Poznaniu i zajął się praktyką lekarską, gdzie zdobył sławę zdolnego medyka. Wyrazem szacunku i zaufania dla niego były powierzane mu urzędy: rajcy w latach 1587/88 i 1588/89, a burmistrza w latach 1589/90, 1590/91 oraz 1611/12. Wraz z J. Borkiem wydał w 1612, pierwszy w dziejach poznańskiej medycyny statut o bezpłatnym leczeniu ubogich chorych. Jako człowiek majętnym posiadał m.in. 3 kamienice przy ul. Żydowskiej i 1 na Rynku w Poznaniu. Zmarł w Poznaniu między 18 grudnia 1627 a 14 września 1628.
W 1591 występuje jako jego żona Apolonia, córka lekarza poznańskiego Stefana Mikana. Powtórnie ożenił się z Anną, córką burmistrza poznańskiego Aleksandra Ungera. Z pierwszego małżeństwa miał syna Stefana, jezuitę, z drugiego córki: Annę i Elżbietę oraz syna Jana Wojciecha, swego spadkobiercę. W 1965, w stulecie Wydziału Lekarskiego Poznańskiego Towarzystwa Przyjaciół Nauk, upamiętniono jego zasługi przez wmurowanie pamiątkowej tablicy w ścianę domu nr 71 przy Starym Rynku w Poznaniu.

</doc>
<doc id="1263994" url="https://pl.wikipedia.org/wiki?curid=1263994" title="Uniwersytet Kłajpedzki">
Uniwersytet Kłajpedzki

Uniwersytet Kłajpedzki (lit. "Klaipėdos universitetas", KU) – uczelnia w Kłajpedzie, założona w 1991 roku.
Opis.
Uniwersytet powstał w styczniu 1991 roku na bazie filii uczelni kowieńskiej i wileńskiej. Początkowo obejmował cztery wydziały:
Do 2013 studiowało na nim 30 tys. studentów.
Obecnie składa się z następujących wydziałów:

</doc>
<doc id="1263999" url="https://pl.wikipedia.org/wiki?curid=1263999" title="Romuald Drobaczyński">
Romuald Drobaczyński

Romuald Drobaczyński (ur. 12 listopada 1930 w Mir, zm. 19 czerwca 2012 w Gdańsku) – polski reżyser dubbingowy i filmowy. W 1955 roku ukończył studia na Wydziale Reżyserii PWSF w Łodzi (dyplom w 1959). Został pochowany na Cmentarzu Łostowickim w Gdańsku.

</doc>
<doc id="1264005" url="https://pl.wikipedia.org/wiki?curid=1264005" title="Meraw">
Meraw

Meraw (hebr. מירב; ang. Merav) – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek "Ruchu Religijnych Kibuców" ("Ha-Kibbuc Ha-Dati").
Położenie.
Kibuc Meraw jest położony na wysokości od 390 do 440 metrów n.p.m. w centralnej części masywu Wzgórz Gilboa na północy Izraela. Leży na szczycie i południowo-wschodnich zboczach góry Har Awinadaw (440 m n.p.m.). Na północy wznosi się szczyt Micpe Gilboa (500 m n.p.m.), na północnym wschodzie Matlul Awinadaw (383 m n.p.m.), a na południu Har Malkiszua (536 m n.p.m.). W kierunku wschodnim teren stromo opada do Doliny Bet Sze’an, która leży w depresji Doliny Jordanu. Z tego powodu różnica wysokości jest dużo większa i wynosi tutaj ponad 500 metrów. Do doliny spływa tędy głębokim wadi strumień Nachal Awinadaw. Na północnym wschodzie są źródła strumienia Nachal Cwija, na południowym wschodzie strumienia Nachal Malchiszua (spływają do Doliny Bet Sze’an), a na południu źródła strumienia Nachal Kiszon (spływa na zachód). Po stronie północnej teren łagodnie opada ku przełęczy pod górą Micpe Gilboa. Ten niewielki obszar jest wykorzystywany pod uprawy rolnicze. Po stronie zachodniej teren opada głębokimi wadi ku wzgórzom Samarii. W otoczeniu kibucu Meraw znajdują się kibuce Ma’ale Gilboa, Reszafim i Szeluchot, moszaw Rewaja, oraz wieś Malkiszua. W odległości około 200 metrów na zachód od kibucu przebiega mur bezpieczeństwa oddzielający terytorium Izraela od Autonomii Palestyńskiej. Po stronie palestyńskiej znajdują się wioski Dżalbun, Dajr Abu Da’if, Umm at-Tut, Dżalkamus i Al-Mughajjir.
Meraw jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
W wyniku wojny sześciodniowej w 1967 roku całe terytorium Judei i Samarii znalazło się pod kontrolą Izraela, a grzbietem Wzgórz Gilboa przebiegała granica terytoriów okupowanych. W celu strzeżenia granicy, już w 1962 roku powstała w pobliżu placówka wojskowa, którą w 1968 roku przekształcono w kibuc Ma’ale Gilboa. W 1982 roku w rejonie pobliskiego szczytu Har Malkiszua powstała druga placówka wojskowa. Służyli w niej członkowie ruchu Nachal, którzy łączyli służbę wojskową ze studiami religijnymi. W 1987 roku postanowiono przekształcić ją w cywilny kibuc. Aby ułatwić jego funkcjonowanie, wybrano dla niego nową lokalizację, która znajdowała się około 1,5 km na północny zachód na szczycie góry Har Awinadaw. Nowy kibuc nazwano Meraw. Niektórzy łączą jego nazwę z historią śmierci króla Saula i jego trzech synów w bitwie na wzgórzu Gilboa. Uważają oni, że bitwa miała miejsce w bezpośrednim sąsiedztwie kibucu. Najstarsza córka króla Saula miała na imię Merab ("Meraw"). Jednak nazwa kibucu może być również tłumaczona na dwa inne sposoby. Słowo "meraw" może być tłumaczone jako "dużo wody [rosy]" lub "większość".
W kibucu Meraw zamieszkali członkowie ruchu religijnego Bene Akiwa, którzy byli stowarzyszeni z "Ruchem Religijnych Kibuców". Wraz z sąsiednim kibucem Ma’ale Gilboa stworzyli blok religijnych kibuców na Wzgórzach Gilboa. Z racji swojego położenia powinny one należeć do Samorządu Regionu Ha-Gilboa, jednak w Dolinie Bet Sze’an znajdowała się już grupa religijnych kibuców, i z tego powodu Meraw i Ma’ale Gilboa znalazły się pod jurysdykcją Samorządu Regionu Emek ha-Majanot. W 1990 roku w sąsiedztwie utworzono wieś terapeutyczną Malkiszua (powstała w pierwotnej lokalizacji kibucu Meraw). Do czasu wybuchu w 2000 roku palestyńskiego powstania Intifada Al-Aksa, w kibucu było stale zatrudnionych około 100 Palestyńczyków z pobliskiej wioski Jalbun. Jednak w 2001 roku doszło do ataku terrorystycznego, w którym zginęła mieszkanka kibucu. W konsekwencji w sąsiedztwie kibucu wybudowano mur bezpieczeństwa oddzielający państwo Izrael od terytoriów Autonomii Palestyńskiej. Zwiększyło to poczucie bezpieczeństwa w kibucu. Palestyńczycy utracili jednak miejsca pracy. Przy budowie muru nastąpiła także aneksja części palestyńskich ziem.
Demografia.
Większość mieszkańców kibucu jest Żydami:
Gospodarka i infrastruktura.
Gospodarka kibucu opiera się na intensywnym rolnictwie, sadownictwie, fermie drobiu i hodowli bydła mlecznego. Z przemysłu znajduje się zakład produkujący świeczki. W kibucu jest przychodnia zdrowia z gabinetem stomatologicznym, sklep wielobranżowy i warsztat mechaniczny.
Transport.
Z kibucu wyjeżdża się na wschód na drogę nr 667, którą jadąc na północ dojeżdża się do kibucu Ma’ale Gilboa, lub jadąc na południowy wschód dojeżdża się do skrzyżowania z drogą nr 90 przy moszawie Sede Terumot. Lokalna droga prowadzi na południowy zachód do wsi terapeutycznej Malkiszua.
Edukacja i kultura.
Kibuc utrzymuje przedszkole. Starsze dzieci są dowożone do szkoły podstawowej w kibucu Sede Elijjahu. Kibuc posiada własną synagogę i mykwę. W kibucu znajduje się ośrodek kultury z biblioteką, oraz boisko do piłki nożnej.
Turystyka.
Największą tutejszą atrakcją turystyczną jest Rezerwat przyrody Gilboa Mizrachi. Chroni on typową roślinność Wzgórz Gilboa. Ze szczytu Micpe Gilboa rozciąga się panorama na całą okolicę. W wadi strumienia Nachal Awinadaw znajdują się jaskinie krasowe. W okolicy wytyczono szlaki turystyczne, umożliwiające zwiedzanie wzgórz.

</doc>
<doc id="1264006" url="https://pl.wikipedia.org/wiki?curid=1264006" title="3 Kozacka Dywizja Piechoty">
3 Kozacka Dywizja Piechoty

3 Kozacka Dywizja Piechoty (niem. 3. Kosaken-Plastun[Infanterie]-Division) – kolaboracyjny związek taktyczny piechoty złożony z Kozaków w służbie armii niemieckiej pod koniec II wojny światowej
W lutym 1945 r. w związku z utworzeniem XV Kozackiego Korpusu Kawalerii SS na bazie 5 Dońskiego Pułku Kawalerii płk. Iwana N. Kononowa rozpoczęło się formowanie Samodzielnej Kozackiej Brygady Płastuńskiej (płastuński jest określeniem kozackiej piechoty). W jej skład wszedł też 700-osobowy 360 Kozacki Pułk Grenadierów płk. von Rentelna. W marcu-kwietniu 1945 r. brygada została przekształcona w 3 Kozacką Dywizję Płastuńską pod dowództwem płk. I. N. Kononowa (do kwietnia), następnie płk. von Rentelna, a na końcu ppłk. I. B. Borysowa. Szefem sztabu był mjr Gleb P. Saciuk, zaś niemieckim oficerem łącznikowym – mjr Graf von Rittberg. W jej skład wchodził 7 pułk płastuński, dowodzony przez ppłk. I. B. Borysowa, 8 pułk płastuński – esauła Sacharowa, 9 kałmucki pułk kawalerii (wywodzący się z Korpusu Kawalerii Kałmuckiej) – płk. Hoersta i 3 batalion rozpoznawczy – rtm. Bondarenkę (działający samodzielnie). Według części źródeł dywizja miała też batalion artylerii. Dywizja liczyła ok. 7 tys. ludzi.
Dywizja walczyła w okupowanej Jugosławii w dolinie Drawy przeciwko komunistycznej partyzantce Josipa Broz Tity i wojskom bułgarskim, które przeszły na stronę Sowietów. Skpitulowała w pierwszych dniach maja 1945 r. w Austrii przed Brytyjczykami. 28 maja jej żołnierze zostali przekazani Sowietom. Część z nich dokonała samobójstwa, m.in. ostatni dowódca ppłk I. B. Borysow.

</doc>
<doc id="1264008" url="https://pl.wikipedia.org/wiki?curid=1264008" title="Mesillot">
Mesillot

Mesillot (hebr. מסילות; ang. Mesillot lub Mesilot; pol. "Drogi") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Mesillot jest położony na wysokości 117 metrów p.p.m. w intensywnie użytkowanej rolniczo Dolinie Bet Sze’an, u podnóża masywu górskiego Gilboa w Dolnej Galilei. Okoliczny teren jest płaski, opada jednak w kierunku wschodnim w depresję rzeki Jordan. Na północ od kibucu przepływa niewielka rzeka Charod, a na południe strumień Kibutsim. W okolicy są liczne stawy hodowlane oraz tereny rolnicze. W jego otoczeniu znajduje się miasto Bet Sze’an, oraz kibuce Reszafim, Meraw, Ma’ale Gilboa, Nir Dawid i Sede Nachum.
Mesillot jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Historia.
Pierwotnie w okolicy tej znajdowała się arabska wieś Tall al-Szawk. Została ona wysiedlona i zniszczona w dniu 12 maja 1948 roku podczas wojny domowej w Mandacie Palestyny. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Grupa założycielska kibucu Mesillot zawiązała się w 1932 roku. W jej skład wchodzili żydowscy imigranci z Polski, do których później dołączyli imigranci z Bułgarii. Byli to członkowie młodzieżowego ruchu syjonistycznego ruchu Ha-Szomer Ha-Cair. Przez kilka pierwszych lat uczyli się oni rolnictwa i zdobywali doświadczenie w rejonie osady Nes Cijjona. W lipcu 1937 roku przyjechali do Doliny Bet Sze’an i w dniu 22 grudnia 1938 roku założyli kibuc Mesillot. Była to typowa osada rolnicza, z obronną palisadą i wieżą obserwacyjną. Początkowo nazywał się En Gilboa (hebr. עין גלבוע), a później zmieniono jego nazwę na obecną. Podczas I wojny izraelsko-arabskiej w 1948 roku kibuc został zbombardowany przez iracki samolot. W nalocie zginęła jedna osoba, a kilka zostało rannych. W kolejnych latach do kibucu przyjechali imigranci z Egiptu i Argentyny.
Nazwa.
Nazwa kibucu oznacza „"drogi"” i odnosi się do wersetu biblijnego wyrażającego ufność narodu w Boga. Nazwa ta wyraża także stan pierwszych osadników, którzy znajdowali się na rozdrożu, i założyli swój dom właśnie między dwoma drogami pośrodku Doliny Bet Sze’an.
Kultura i sport.
W kibucu jest ośrodek kultury z biblioteką, basen kąpielowy, sala sportowa z siłownią oraz trzy boiska do piłki nożnej.
Edukacja.
Kibuc utrzymuje przedszkole i szkołę podstawową "Rimon". Starsze dzieci są dowożone do szkoły średniej w kibucu Newe Etan. Jest tu także szkoła sportowa piłki nożnej HaPoel Bet Sze’an.
Gospodarka i infrastruktura.
Gospodarka kibucu opiera się na intensywnym rolnictwie, sadownictwie, hodowli drobiu i bydła mlecznego, oraz stawach hodowlanych. Uprawy rolne obejmują pszenicę, koniczynę, kukurydzę, słonecznik, groch, pomidory, bawełnę, warzywa i inne rośliny. Sady obejmują plantację bananów, granatów, orzeszków ziemnych i winorośli. Najważniejszym tutejszym zakładem jest założona w 1961 fabryka kabli stalowych "Wire Rope Works Messilot Ltd.", która zatrudnia około 60 pracowników. Firma "Mofaz" produkuje biżuterię ze złota i srebra. W kibucu jest przychodnia zdrowia, warsztat mechaniczny i elektryczny, oraz stolarnia.
Transport.
Z kibucu można wyjechać na północ i na południe. Na południe wyjeżdża się na drogę nr 669, którą jadąc na północny zachód dojeżdża się do skrzyżowania z drogą nr 6667 i dalej do kibucu Nir Dawid, lub jadąc na południowy wschód dojeżdża się do kibuców Reszafim i Szeluchot, i dalej do skrzyżowania z drogą nr 90. Natomiast wyjazd na północ jest na drogę nr 6667, którą jadąc na zachód dojeżdża się do skrzyżowania z drogą nr 669, lub jadąc na wschód dojeżdża się do miasta Bet Sze’an.

</doc>
<doc id="1264009" url="https://pl.wikipedia.org/wiki?curid=1264009" title="Newe Etan">
Newe Etan

Newe Etan (hebr. נווה איתן; ang. Neve Eitan; pol. "Zielone pastwisko") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Newe Etan jest położony na wysokości 227 metrów p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest płaski, wykorzystywany w celach rolniczych i pod stawy hodowlane. W odległości około 2 km na północny wschód od kibucu przepływa rzeka Jordan stanowiąca granicę z Jordanią. Na wschód od kibucu jest przejście graniczne Rzeka Jordan. W jego otoczeniu jest miasto Bet Sze’an, oraz kibuce Chamadja, Ma’oz Chajjim, Kefar Ruppin i En ha-Naciw. Na zachód od kibucu jest strefa przemysłowa Bet Sze’an.
Newe Etan jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Historia.
Pierwotnie w okolicy tej znajdowała się arabska wioska al-Ghazzawija. Została ona wysiedlona i zniszczona w dniu 20 maja 1948 podczas I wojny izraelsko-arabskiej. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Kibuc został założony w dniu 25 listopada 1938 przez żydowskich imigrantów z Polski, będących członkami ruchu Bene Akiwa. Była to typowa osada rolnicza, z obronną palisadą i wieżą obserwacyjną. Z czasem do kibucu dołączyli członkowie młodzieżowej organizacji syjonistycznej HaNoar HaOved VeHaLomed. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Nazwa.
Nazwa kibucu oznacza „"zielone pastwisko"” w znaczeniu bezpiecznego i silnego miejsca zamieszkania. Jest ona zaczerpnięta z Biblii i wskazuje na bliskie położenie od rzeki Jordan.
Kultura i sport.
W kibucu jest ośrodek kultury z biblioteką, basen kąpielowy, sala sportowa z siłownią i boisko do piłki nożnej.
Edukacja.
Kibuc utrzymuje przedszkole i szkołę średnią. Dzieci są dowożone do szkoły podstawowej w kibucu Chamadja.
Turystyka.
W kibucu znajduje się firma turystyczna, oferująca zakwaterowanie i wycieczki po Dolinie Bet Sze’an.
Gospodarka i infrastruktura.
Gospodarka kibucu opiera się na intensywnym rolnictwie, sadownictwie, hodowli bydła mlecznego i stawach hodowlanych. Jest tutaj zakład "Bottz", rozwijający ekologiczne technologie budowlane. W kibucu jest przychodnia zdrowia z gabinetem stomatologicznym, dom opieki dla osób starszych, pralnia, zakład kosmetyczny, sklep wielobranżowy, warsztat mechaniczny i elektryczny.
Transport.
Z kibucu wyjeżdża się na północ na drogę nr 71, którą jadąc na wschód dojeżdża się do kibucu Ma’oz Chajjim i dalej do izraelsko-jordańskiego przejścia granicznego na rzece Jordan, lub jadąc na zachód dojeżdża się do strefy przemysłowej miasta Bet Sze’an i skrzyżowania z drogą nr 90. Przy strefie przemysłowej znajduje się skrzyżowanie z drogą nr 7079, którą można dojechać do miasta Bet Sze’an lub odbić lokalną drogą na południe do kibucu En ha-Naciw. Z kibucu wychodzi także lokalna droga w kierunku południowo-zachodnim, którą dojeżdża się do drogi nr 6688 i dalej do kibucu Kefar Ruppin.

</doc>
<doc id="1264010" url="https://pl.wikipedia.org/wiki?curid=1264010" title="Trzmielina Fortune’a">
Trzmielina Fortune’a

Trzmielina Fortune’a, trzmielina pnąca ("Euonymus fortunei" (Turcz.) Hand.-Mazz.) – gatunek krzewu z rodziny dławiszowatych ("Celastraceae"). Pochodzi z Japonii, Chin i Korei. W Europie zaczęto go uprawiać w 1907 r. W Polsce jest uprawiany jako roślina ozdobna. Nazwa pochodzi od Roberta Fortune’a, który przywiózł tę roślinę z Chin do Europy.
Zastosowanie.
Roślina ozdobna. Jest dość często uprawiana, ze względu na swój ładny pokrój, ale przede wszystkim ozdobne liście. Rośnie wolno. Nadaje się na rabaty, gdyż tworzy ładne zestawienia kolorystyczne z innymi roślinami, bywa też używana jako roślina okrywowa, może też rosnąć samotnie na strzyżonym trawniku. Często jest uprawiana w dużych donicach i skrzynkach, zwykle w zestawieniu z innymi roślinami, szczególnie iglakami. Kwitną starsze egzemplarze. Zapylana przez muchówki, które wabi silną piżmową wonią. 

</doc>
<doc id="1264011" url="https://pl.wikipedia.org/wiki?curid=1264011" title="Euonymus fortunei">
Euonymus fortunei



</doc>
<doc id="1264013" url="https://pl.wikipedia.org/wiki?curid=1264013" title="Herb powiatu aleksandrowskiego">
Herb powiatu aleksandrowskiego

 
Herb powiatu aleksandrowskiego przedstawia na tarczy herbowej dwudzielnej w słup pod wspólną złotą koroną w polu prawym srebrnym łeb połulwa czerwonego, a w polu lewym czerwonym łeb połuorła srebrnego. 
Herb został ustanowiony "Uchwałą Nr XVIII/215/2001 Rady Powiatu w Aleksandrowie Kujawskim z dnia 26 kwietnia 2001 r." 

</doc>
<doc id="1264014" url="https://pl.wikipedia.org/wiki?curid=1264014" title="Asekurant">
Asekurant

Asekurant - poprzez pojęcie asekuranta rozumiemy osobę, która odmawia uczestnictwa w grze sprawiedliwej. Przeciwieństwem takiej osoby jest hazardzista.

</doc>
<doc id="1264015" url="https://pl.wikipedia.org/wiki?curid=1264015" title="Ian Astbury">
Ian Astbury

Ian Robert Astbury (ur. 14 maja 1962 w Heswall, Wielka Brytania) – wokalista grupy The Cult, w latach 2002-2007 śpiewał w zespole The Doors of the 21st Century.
W 2000 roku wydał solowy album Spirit\Light\Speed. W 2006 roku piosenkarz został sklasyfikowany na 90. miejscu listy 100 najlepszych wokalistów wszech czasów według Hit Parader.

</doc>
<doc id="1264017" url="https://pl.wikipedia.org/wiki?curid=1264017" title="Aparaty kościelne">
Aparaty kościelne

Aparaty kościelne – przedmioty służące do celów liturgicznych; najwięcej ich jest używanych w liturgii katolickiej.
Aparaty kościelne obejmują cztery zasadnicze grupy:

</doc>
<doc id="1264020" url="https://pl.wikipedia.org/wiki?curid=1264020" title="Hazardzista">
Hazardzista

Hazardzista – osoba, która decyduje uczestniczyć się w grze z elementami losowości (występującymi w mniejszym lub większym stopniu), ryzykując pieniądze lub inne dobra w celu uzyskania wypłaty w formie pieniędzy, prestiżu, czy po prostu zadowolenia.
Według E. Czarny i E. Nojszewskiej w grze zupełnie losowej hazardzistą można nazwać osobę, która dobrowolnie uczestniczy w grze, która nie ma cech gry sprawiedliwej – tzn. wartość oczekiwana funkcji wypłat gracza jest mniejsza od zera. W grach gdzie losowość decyduje o wyniku tylko częściowo (a częściowo umiejętności graczy) np. brydż, poker albo w grach o zupełnym braku losowości (np. szachy), nie można stosować tej definicji z przyczyny braku możliwości wyznaczenia prawdopodobieństwa wygranej dla poszczególnego gracza. Przeciwieństwem hazardzisty jest asekurant.
Według dr Roberta L. Clustera (uważanego za ojca profesjonalnej opieki nad nałogowymi hazardzistami) prawdziwa jest tylko pierwsza część: hazardzista to osoba uczestnicząca w grze losowej ryzykująca utratę czegoś wartościowego. Dopuszcza on określenie hazardzistą osoby, która zarabia na hazardzie.
W opinii publicznej panuje powszechne wyobrażenie hazardzisty jako osoby, która ma problem z hazardem, co nie zawsze jest prawdą.

</doc>
<doc id="1264021" url="https://pl.wikipedia.org/wiki?curid=1264021" title="Newe Ur">
Newe Ur

Newe Ur (hebr. נווה אור; ang. Neve Ur) – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("HaTenoa’a HaKibbutzit").
Położenie.
Kibuc Newe Ur jest położony na wysokości 224 m p.p.m. w intensywnie użytkowanej rolniczo Dolinie Bet Sze’an, będącej częścią depresji Rowu Jordanu. Na północ od kibucu przepływa strumień Nachal Tawor, który ma swoje ujście w położonej około 1 km na wschodzie rzece Jordan. Rzeka Jordan stanowi granicę z Jordanią. Strumień Tawor jest uznawany za północną granicę Doliny Bet Sze’an. Dodatkowo w rejonie kibucu przepływają jeszcze strumienie Bidra, Ha-Jadid i Minta, których wody są wykorzystywane w rolnictwie i stawach hodowlanych. Na zachód od kibucu znajduje się stroma skarpa płaskowyżu Ramot Jissachar (280 m n.p.m.). Na najwyższym wzgórzu wznoszą się ruiny zamku Belvoir. W jego otoczeniu znajdują się kibuce Geszer, Sede Nachum i Bet ha-Szitta, moszawy Bet Josef i Jardena, wioska komunalna Moledet, oraz wioska beduińska At-Tajjiba. Po stronie jordańskiej jest miasto Asz-Szuna asz-Szamalijja i wioska al-Mansijah.
Newe Ur jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
W kibucu w większości mieszkają Żydzi, jednak nie wszyscy identyfikują się z judaizmem. Tutejsza populacja jest świecka:
Historia.
Pierwotnie w okolicy tej znajdowały się arabskie wioski Umm Sabuna, az-Zawija i al-Mazar. Pierwsza została wysiedlona i zniszczona 21 maja 1948 roku podczas I wojny izraelsko-arabskiej. Druga została zniszczona w dniach 15-18 maja 1948 roku. Trzecia została zniszczona 16 maja 1948 roku. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Po zakończeniu I wojny izraelsko-arabskiej władze izraelskie widziały konieczność stworzenia ciągłej linii obronnej wzdłuż rzeki Jordan. Wymagało to utworzenia linii posterunków wojskowych, których utrzymanie było łatwiejsze przy połączeniu z istniejącą w sąsiedztwie osadą rolniczą. Z tego powodu w marcu 1949 roku utworzono tutejszy kibuc. Początkowo osiedlili się w nim żydowscy imigranci z Iraku, którzy nadali mu nazwę Ur. Nazwa ta odnosiła się do starożytnego miasta Ur w Mezopotamii. Warunki życia były tutaj tak trudne, że osadnicy po krótkim czasie wyjechali. Zastąpiła ich grupa młodych wolontariuszy, jednak w 1951 doszło do wewnętrznego rozłamu na tle poglądów politycznych i część mieszkańców wyjechała. W 1952 roku do osiedla przybyła nowa grupa imigrantów pochodzących z Węgier i Polski. Byli to członkowie młodzieżowej organizacji syjonistycznej Ha-Noar Ha-Oved VeHaLomed. Zmieniono wówczas nazwę kibucu na obecną. W 1956 roku osada została podłączona do krajowej sieci elektrycznej, pomimo to przez cały czas przeżywała ona poważne trudności. Dopiero w 1965 roku powstała grupa stałych mieszkańców kibucu, co umożliwiło jego stabilny rozwój. Podczas wojny na wyczerpanie (1967-1970) kibuc był prawie codziennie ostrzeliwany przez jordańską artylerię. Zwłaszcza początek wojny był niezwykle trudny, ponieważ kibuc nie był jeszcze dobrze zorganizowany. Pracujący na polach robotnicy byli nieustannie narażeni na ataki i ostrzał terrorystów. Sytuacja wymusiła na mieszkańcach budowę schronów. Dzieci przez długi okres musiały stale spać w schronach. W kwietniu 1968 roku w pobliżu rzeki Jordan został ranny kierowca traktora. Pod koniec 1990 roku w kibucu osiedliła się grupa imigrantów z krajów byłego ZSRR. Podczas pierwszej Intifady, w kwietniu 1991 roku grupa palestyńskich terrorystów przeniknęła do kibucu, mordując jednego mieszkańca i raniąc drugą osobę. Pod koniec lat 90. XX wieku kibuc znalazł się w kryzysie finansowym, który wymusił przeprowadzenie w 2004 roku procesu prywatyzacji. Zachowano jednak kolektywną organizację instytucji kultury, edukacji i ochrony zdrowia.
Kultura i sport.
W kibucu jest ośrodek kultury z biblioteką, basen kąpielowy, sala sportowa z siłownią i korty tenisowe.
Edukacja.
Kibuc utrzymuje przedszkole. Starsze dzieci są dowożone do szkoły podstawowej do kibucu Chamadja i szkoły średniej w kibucu Newe Etan.
Turystyka.
Na pobliskiej górze, położonej około 3 km na zachód od kibucu, znajdują się ruiny twierdzy Belvoir, którą wybudowali w 1130 roku krzyżowcy. Dodatkową atrakcją jest rezerwat przyrody Nachal Tawor. Na terenie rezerwatu wytyczono piesze szlaki turystyczne. Aby uniknąć zniszczenia unikalnego krajobrazu wytyczono w rezerwacie tylko kilka dróg, które są dostępne dla samochodów terenowych.
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawy rolne obejmują pszenicę, kukurydzę, groch, słonecznik, fasolę, pomidory, czosnek, pietruszkę, arbuzy i pomidory. W sadach uprawia się oliwki, banany, cytrusy, pomelo, cytryny, pomarańcze i grejpfruty. W tutejszej fermie drobiu hoduje się indyki i kury. Hoduje się także bydło mleczne oraz cielaki na mięso. Kibuc jest także znany ze stawów hodowlanych. Tutejsza odlewnia "Ortal Diecasting" specjalizuje się w precyzyjnych wyrobach odlewniczych z aluminium, magnezu i cynku dla przemysłu motoryzacyjnego w Europie. Firma "Adom" specjalizuje się w projektach graficznych, tworzeniu stron internetowych, fotografią cyfrową itp.. W kibucu jest przychodnia zdrowia z gabinetem stomatologicznym, pralnia, gabinet kosmetyczny, sklep wielobranżowy i warsztat mechaniczny.
Transport.
Z kibucu wyjeżdża się na zachód na drogę nr 90, którą jadąc na północ dojeżdża się do kibucu Geszer, lub jadąc na południe dojeżdża się do moszawów Bet Josef i Jardena.

</doc>
<doc id="1264026" url="https://pl.wikipedia.org/wiki?curid=1264026" title="Sholay">
Sholay

Sholay (hindi शोले, urdu شعلے) (tytuł angielski "Embers", "Flames", "Flames of the Sun", niemiecki "Flammen der Sonne") – indyjski film akcji, wyreżyserowany w 1975 roku przez Ramesh Sippy, autora "Seeta Aur Geeta" i "Zamaana Deewana". W rolach głównych Dharmendra i Amitabh Bachchan. W drugoplanowych Hema Malini, Sanjeev Kumar, Jaya Bhaduri i Amjad Khan w negatywnej roli Gabbar Singha.
Fabuła.
Film opowiada historię oficera policji, któremu Gabbar Singh zabił rodzinę. Postanawia on dokonać zemsty na bandycie. Wynajmuje dwóch skazanych Jai'a i Veeru, aby złapali Gabbara Singha żywego za solidną zapłatę. 
Muzyka.
Muzykę do filmu skomponował Rahul Dev Burman, nagrodzony za ', "Masoom", "Sanam Teri Kasam". Twórca muzyki m.in. do takich filmów jak "Parinda", "Alibaba Aur 40 Chor", "Shakti (film)", "Deewaar (film 1975)", "Caravan" czy "Seeta Aur Geeta". Największym jego sukcesem była muzyka do Sholay.
Nagrano też piosenkę "Aa Shuru Hota Hai Phir", której nie przedstawiono w filmie. Popularnymi do dziś cytowanymi stały się też dialogi z filmu – wydano je na kasecie.
Wyróżnienia.
W 1999 BBC Indie ogłosiło go "Film of the Millennium". W 2005 w "Indiatimes Movies" film zaliczono do 25 najbardziej godnych uwagi filmów Bollywoodu, ("Top 25 Must See Bollywood Films").
. W tym samym roku jury na 50-lecie Nagród Filmfare przyznało mu specjalną nagrodę najlepszego filmu 50 lat Bollywoodu. To film, który w historii kina Indii przyniósł największy dochód.

</doc>
<doc id="1264028" url="https://pl.wikipedia.org/wiki?curid=1264028" title="Stanowienie prawa">
Stanowienie prawa

Stanowienie prawa, prawodawstwo (inaczej: tworzenie prawa) – kreowanie nowego prawa (nowych normy prawnych).
Podmioty tworzące prawo.
Dzisiaj twórcami prawa są:
Woluntarystyczne (władcze, arbitralne) i konsensualne (negocjacyjne) tworzenie prawa.
Woluntarystyczne (władcze, arbitralne) tworzenie prawa to takie, jakie nie liczy się z wolą adresatów prawa (tych, którzy będą go mieli później przestrzegać).
Konsensualne (negocjacyjne) tworzenie prawa to takie, jakie uwzględnia stanowisko jego przyszłych adresatów.
Szczególnym przypadkiem stanowienia prawa jest współstanowienie. Mamy z nim do czynienia, gdy czynność stanowienia prawa wymaga decyzji więcej niż jednego organu państwa.

</doc>
<doc id="1264031" url="https://pl.wikipedia.org/wiki?curid=1264031" title="Stanowienie">
Stanowienie



</doc>
<doc id="1264032" url="https://pl.wikipedia.org/wiki?curid=1264032" title="Współstanowienie">
Współstanowienie



</doc>
<doc id="1264033" url="https://pl.wikipedia.org/wiki?curid=1264033" title="CI Games">
CI Games

CI Games (wcześniej "City Interactive") – polskie przedsiębiorstwo z siedzibą w Warszawie, zajmujące się produkcją, wydawnictwem i dystrybucją gier komputerowych.
Historia.
City Interactive powstało w 2003 roku na bazie wydawcy gier komputerowych Lemon Interactive oraz studiów deweloperskich We Open Eyes i Tatanka. W lutym 2007 roku przyłączono polskie studio Detalion, zajmujące się tworzeniem gier przygodowych. 30 listopada 2007 roku City Interactive zadebiutowało na giełdzie papierów wartościowych w Warszawie. W sierpniu 2013 roku spółka zmieniła nazwę z City Interactive na CI Games.
Działalność.
Rozpoczęło działalność seryjną produkcją tanich gier z gatunku first-person shooter (', ', "Mortyr: Operacja Sztorm" oraz "Rajd na Berlin: Cień Stalingradu"). W miarę działalności rozszerzyło działalność o tworzenie gier z innych gatunków (gra przygodowa "Art of Murder", zręcznościowe gry lotnicze "Wings of Honour" i "Combat Wings"). Kolejne dzieło studia, "", sprzedało się w liczbie ponad 1 miliona egzemplarzy. CI Games dystrybuuje także gry niezależne, takie jak "BreakQuest", "World of Goo" i "Braid".
Wyprodukowane gry.
Źródło: Gry-Online:

</doc>
<doc id="1264034" url="https://pl.wikipedia.org/wiki?curid=1264034" title="Precedens prawotwórczy">
Precedens prawotwórczy

Precedens prawotwórczy – orzeczenie (wyrok, postanowienie itp.) sądu państwowego (szczególnie w systemie common law), tworzące normę prawną i mające moc wiążącą w stosunku do późniejszych rozstrzygnięć podobnych przypadków.
Wprowadzenie.
Wyrok można uznać za precedens prawotwórczy wówczas, gdy zachodzą dwa konieczne w tym celu warunki:
O ile drugi z warunków jest typowy dla każdego z precedensów o tyle pierwszy można rozumieć na następujące sposoby:
Powyższe dwa sposoby same oczywiście nie przesądzają jeszcze o precedensowym charakterze wyroku, który zawiera jakaś nowość, jest niezgodny z tym czego wymagał dotychczasowy stan prawny. Dopiero połączenie tej "nowości" (tzw. "nowego prawa") z możliwością wpływania na orzekanie w sprawach przyszłych pozwala zakwalifikować dany wyrok jako precedens prawotwórczy.
W przypadku gdy tą "nowością" jest nowa norma, wówczas ma ona wpływ na rozstrzyganie spraw przyszłych i tym samym na treść stosowanego w nich prawa. Natomiast jeśli ta "nowość" nie polega na wprowadzeniu do stosowania nowej normy, wtedy sprzeczny z dotychczasowym stanem prawnym wyrok sądowy może oddziaływać na występujące w przyszłości sprawy podobne za pomocą analogii. Odbywa się to na mocy zasady, zgodnie z którą sprawy podobne należy rozstrzygać w sposób podobny. Przy czym decydujące znaczenie ma tutaj podobieństwo faktyczne między sprawą precedensową a sprawą przyszłą.
Precedensów prawotwórczych nie można więc ograniczać tylko do przypadków wydawania wyroków w sytuacji luki w prawie. Precedensem prawotwórczym może być orzeczenie sądowe zmieniające utrwaloną linię orzeczniczą lub też wyrok sprzeczny z normą prawa stanowionego. Wydanie wyroku nie musi wiązać się też z powstaniem normy generalnej, ponieważ – co do zasady – wyrok ustala stan prawny między stronami w indywidualnym przypadku.
W systemie common law orzeczenie sądowe zawiera zasadę ogólną, wyprowadzoną z ustalonego orzecznictwa (tzw. "ratio decidendi") oraz elementy istotne dla danej, konkretnej sprawy.
Skutki w prawie polskim.
W wyniku wydanego orzeczenia, czy w przypadku organu administracji – wydanej decyzji administracyjnej, rozstrzygnięcie tworzy normę. Waga takiej normy, a więc kwestia jej obowiązywania w systemie prawnym zależy wyłącznie od tego, w jaki sposób ustawodawca skonstruował katalog źródeł prawa. W Polsce Konstytucja Rzeczypospolitej Polskiej w artykułach 87 – 94 zawiera zamknięty katalog źródeł prawa i nie ujmuje w nim precedensu. Oznacza to, że jakiekolwiek rozstrzygnięcie o charakterze precedensowym nie może stanowić normy generalnej, a więc stać się podstawą prawną dalszego orzecznictwa w tej kwestii. Część nauki prawa stoi jednak na stanowisku, iż Konstytucja zawiera jedynie zamknięty katalog pisanych źródeł prawa (a więc prawa stanowionego) i nie stanowi to przeszkody do uznania innych faktów za prawotwórcze.
Jednakże Trybunał Konstytucyjny może uchylać przepisy prawa obowiązującego, odwołując się nie tylko do konkretnego przepisu Konstytucji, lecz także do ogólnych zasad demokratycznego państwa prawnego.
W polskim systemie prawnym sądy powszechne, wojskowe oraz administracyjne zgodnie z przyznaną im konstytucyjnie niezależnością, nie są w sferze orzecznictwa związane decyzjami innych sądów, a wyjątkiem mogą być tu tylko kwestie prejudycjalności, a więc wyjątki wyraźnie wskazane w ustawie. Mogą one polegać na przykład na związaniu sądów decyzjami innych organów, które kształtują prawo lub stosunek prawny czego przykładem jest obowiązek wzięcia pod uwagę prawomocnie orzeczonego przez sąd rozwodu, w sytuacji gdy inny sąd na podstawie dziedziczenia ustawowego wydaje postanowienie o nabyciu spadku po zmarłym, który był wcześniej rozwiedziony. Taka niezależność w sferze judykatury, dotyczy wszystkich orzeczeń, w tym także precedensów. Teoretycy prawa często przytaczają sentencję, iż "precedensy stanowią latarnie, które powinny oświetlać drogę wymiarowi sprawiedliwości", a więc pomagać w podejmowaniu rozstrzygnięć i wskazywać się jako jedno z możliwych rozwiązań, w granicach sędziowskiej niezależności.
Takie ujęcie problemu występuje właściwie we wszystkich krajach kontynentalnego porządku prawnego. W krajach anglosaskiej kultury prawnej, precedensy to podstawowy element sądownictwa, czego doskonałym przykładem jest angielski system Common Law.

</doc>
<doc id="1264039" url="https://pl.wikipedia.org/wiki?curid=1264039" title="Prawodawca">
Prawodawca

Termin prawodawca może być rozumiany dwojako:

</doc>
<doc id="1264040" url="https://pl.wikipedia.org/wiki?curid=1264040" title="Acid3">
Acid3

Acid3 – test z serii Acid, który ma pomóc przeglądarkom internetowym w spełnieniu standardów internetowych wyznaczanych przez organizację W3C.
Test był opracowywany w ramach organizacji "Web Standards Project" (WaSP) od kwietnia 2007, a oficjalnie wydany 3 marca 2008. Głównym twórcą Acid3 był Ian Hickson, który przygotowywał również poprzednią wersję – Acid2.
Przebieg testu.
Acid3 przebiega nieco inaczej niż jego poprzednik. Składa się on z wielu mniejszych podtestów, które są uruchamiane zaraz po wejściu na stronę, a wyniki podawane są na bieżąco. Stąd łatwiej można ocenić, ile z testowanych właściwości nie działa jeszcze zgodnie ze standardami.
Zgodnie z zaleceniami twórców, testy powinny być przeprowadzane przy standardowych ustawieniach przeglądarki, czyli takich, które posiadałby użytkownik, który nie chciał, bądź nie potrafił niczego zmienić po jej zainstalowaniu.
Aby przeglądarka przeszła test w całości, nie tylko musi osiągnąć wynik 100/100, ale także animacja powinna przebiegać płynnie, a po zakończeniu poszczególnych podtestów strona powinna wyglądać identycznie (co do piksela) jak strona wzorcowa oglądana w tej samej przeglądarce. Sama strona wzorcowa może jednak wyglądać nieco inaczej w różnych przeglądarkach ze względu na różnice w rasteryzacji fontów.
Wymagana płynność animacji została określona na ok. 30 fps (33 ms na test). Można to zweryfikować oglądając szczegółowy raport wydajności i błędów. W tym celu, po zakończeniu testu, należy przytrzymać klawisz SHIFT i kliknąć myszką na A (w słowie Acid).
Testowane elementy.
Poprzedni test sprawdzał standardy, które mają większe znaczenie w statycznych stronach. Obecny ma na celu sprawdzenie zdolności przeglądarek do wyświetlania i tworzenia dynamicznych stron według powszechnie przyjętych standardów tj. obiektowego modelu dokumentu (DOM) na poziomie 2 (DOM Level 2) i standardu dla dynamicznych skryptów wykonywanych po stronie użytkownika – ECMAScript.
Dodatkowo testowane są również niektóre z elementów innych standardów uznanych przez twórców testu za szczególnie przydatne do tworzenia dynamicznych stron Web 2.0, tj.
Elementy, które można sprawdzić jedynie poprzez porównanie ze stroną wzorcową:
Możliwość pobierania fontów jest testowana za pomocą niestandardowego fontu TrueType „Ahem”, w którym większość znaków, to po prostu zamalowany kwadrat. Za pomocą tego fontu w prawym górnym rogu ekranu wyświetlana jest litera X. Kolor tła jest ustawiony na różowy, a znaków na biały, dlatego jeśli font nie zostanie prawidłowo pobrany, to w rogu pojawi się biała litera X na różowym tle, a w przeciwnym wypadku tło będzie zasłonięte przez znak.
Natomiast cień powinien być widoczny dla tekstu „Acid3”, który jest narysowany dużym stopniem pisma.
Podział na podtesty.
Acid3 został podzielony na 100 podtestów podzielonych z kolei na 6 grup, zwanych „wiadrami” (ang. "buckets"):
Wynik testów w poszczególnych przeglądarkach.
Wartość licznika procentowego opiera się na liczbie zdanych podtestów. Oznacza to, że niektóre przeglądarki mogą mieć większy wynik w teście, a jednocześnie nie będzie to oznaczać, że są bardziej odpowiednie dla dynamicznych stron serwisów Web 2.0 (mogą np. przejść więcej mniej istotnych testów).
Pierwsza zapowiedź przejścia wszystkich testów padała w zapowiedzi Opery. Testowa wersja ich silnika WinGogi/LinGogi została jednak wydana 28 marca 2008. Było to dzień po tym, jak twórcy WebKit wydali pierwszą publiczną wersję przeglądarki, która potrafiła przejść test w sensie zgodności ze standardami (wynik 100/100). Jednak (podobnie jak w wersji Opery) parę podtestów wciąż działało zbyt wolno, by cały test był w pełni udany.
17 września 2011 Ian Hickson oraz Håkon Wium Lie ogłosili, że niektóre testy Acid3 związane z fontami SVG, animacjami SMIL w SVG i paroma innymi zostały wyłączone. Zmiany te spowodowały, że część przeglądarek, które miały wówczas problemy z tymi testami, zaczęły przechodzić cały test Acid3 w sensie zgodności z testowanymi standardami (m.in. Internet Explorer oraz Firefox). Jak tłumaczył Ian Hickson, zmiany były spowodowane koniecznością wprowadzenia zmian w samych standardach.
Rozwój Acid3 i jego wpływ na rozwój przeglądarek.
Prace nad pierwszą wersją testu.
Ian Hickson rozpoczął prace nad Acid3 już w kwietniu 2007, jednak prace postępowały powoli. W grudniu 2007 prace zostały wznowione, a szersze informacje o nich zostały podane 10 stycznia 2008 w blogach przez Anne van Kesteren i Dustina Brewer. W tym czasie zestaw był osiągalny pod wiele mówiącym adresem: „http://www.hixie.ch/tests/evil/acid/003/NOT_READY_PLEASE_DO_NOT_USE.html” ("...jeszcze nie gotowy, proszę nie używać"). To nie powstrzymało jednak szerokiego zainteresowania ze strony społeczności programistów internetowych.
14 stycznia 2008 wciąż brakowało jeszcze 16 ze stu planowanych podtestów, stąd najpierw na blogu Iana Hicksona, a potem także na stronie WaSP ogłoszono konkurs na dopisanie pozostałych 16 podtestów.
Poniżej wymienieni programiści mają swój udział w budowaniu ostatecznej wersji testu Acid3, właśnie poprzez udział we wspomnianym konkursie:
Rozwój przeglądarek i zmiany w teście.
Wpływ Acid3 na rozwój przeglądarek internetowych okazał się znaczący jeszcze przed jego oficjalnym wydaniem. Dla przykładu silnik przeglądarek internetowych WebKit, w ciągu mniej niż miesiąca uzyskał wzrost liczby zdanych podtestów z 60 do 87.
Jak określał to główny twórca testu, Ian Hickson, pierwszą wersję Acid3 uznano za „wystarczająco stabilną”, by można było jej używać. Hickson przewidywał początkowo, że po paru miesiącach wyniki przeglądarek będą zbliżać się do wyniku 100/100, a programiści zaczną zgłaszać błędy w podtestach.
Tymczasem już po niecałym miesiącu od premiery testu programiści Opery i Apple (Safari) ogłosili, że robocze wersje ich przeglądarek przechodzą test. Jednocześnie programiści faktycznie wraz ze zbliżaniem się do setki zaczęli zgłaszać błędy w teście. 26 marca 2008 Hickson ogłosił na swoim blogu, że część ze zgłaszanych uwag była zasadna i wprowadził odpowiednie poprawki w kilku podtestach, a część z nich zaktualizował. Jeszcze tego samego dnia programista Apple znalazł błąd w podteście związanym z SVG i pomógł go naprawić. Błąd ten wiązał się z mylną interpretacją specyfikacji i dlatego Opera przechodząc ten podtest w starej wersji, również zachowywała się nieprawidłowo. Dwa dni później 29 marca 2008 Ian opisał dodatkowy problem i drobną zmianę w podteście dotyczącym sztucznego fontu „Ahem”, który jednak dotyczył tylko Maca, a więc nie zmienia wyniku Opery. Problem był powiązany z antyaliasingiem czcionek, który zmieniał wielkość znaku, który zasłaniał wówczas część obramowania, co twórcy Safari próbowali ominąć poprzez wyłączenie antyaliasingu tego fontu.
Parę dni później Hickson zmienił jeszcze jeden podtest (nr 26), który jest jednym z testów badających wydajność przeglądarki. Zmiana ma ułatwić miarodajne testowanie przeglądarek na różnych komputerach. Wyjaśnił także, co miał na myśli pisząc, że animacja musi być płynna. Mianowicie żaden z testów nie może trwać dłużej niż 33 ms, przy czym według Hicksona tak naprawdę tylko wspomniany podtest nr 26 powinien zajmować znaczącą ilość czasu. To wszystko przy założeniu, że dane są pobierane z cache'u przeglądarki, a więc przy ponownym uruchomieniu testu. Jednak w związku z tym, że standardy nie określają ściśle wydajności, wynik liczbowy 100/100 jest wystarczający do przejścia testu w sensie zgodności ze standardami.

</doc>
<doc id="1264042" url="https://pl.wikipedia.org/wiki?curid=1264042" title="Bolesław Piekarski">
Bolesław Piekarski

Bolesław Piekarski, lit. "Boleslovas Piekarskis" (ur. 12 stycznia 1911 w Petersburgu, zm. 19 kwietnia 1971 w Wilnie) – litewski dyrygent i pedagog.
Uczył się w szkole zawodowej w Petersburgu. Po 1925 roku jego rodzina wyjechała do Poniewieża, gdzie w 1933 roku ukończył gimnazjum polskie. W latach 1933–37 studiował biologię na Uniwersytecie Witolda Wielkiego, równolegle pobierając nauki w kowieńskim konserwatorium (1934-42) oraz prowadząc lekcje muzyki w polskim gimnazjum poniewiskim. 
Od 1940 do 1942 roku uczył muzyki i prowadził chór w Ucianie, po II wojnie światowej (1944–49) tę samą pracę wykonywał w Kownie (w gimnazjach VIII i III). Od 1950 roku zaangażowany w działalność Litewskiego Konserwatorium w Kownie (kierował jego chórem i prowadził wykłady z zakresu muzyki), ponadto od 1950 do 1971 roku dyrygował chórem w szkole Juozasa Tallata-Kelpšy. 

</doc>
<doc id="1264048" url="https://pl.wikipedia.org/wiki?curid=1264048" title="Siergiej Bubka">
Siergiej Bubka



</doc>
<doc id="1264049" url="https://pl.wikipedia.org/wiki?curid=1264049" title="Florentin Petre">
Florentin Petre

Florentin Petre (ur. 15 stycznia 1976 w Bukareszcie) – piłkarz rumuński grający na pozycji prawego pomocnika.
Kariera klubowa.
Petre urodził się w Bukareszcie. Piłkarskie treningi rozpoczął w tamtejszym klubie FC Dinamo Bukareszt, a w 1994 roku został członkiem pierwszej drużyny. W pierwszej lidze zadebiutował 15 października w wygranym 2:0 meczu z Universitatea Cluj, w którym jednocześnie zdobył swojego pierwszego gola w profesjonalnej karierze. W rundzie jesiennej sezonu 1994/1995 zaliczył 7 meczów dla Dinama, a wiosną wypożyczono go do UTA Arad, gdzie grał w pierwszym składzie i strzelił 3 gole, jednak zespół spadł do drugiej ligi. Po sezonie Petre wrócił do Dinama. Już w sezonie 1995/1996 był podstawowym zawodnikiem klubu, a w 1997 roku zajął z nim 3. miejsce w lidze. Rok później zaliczył 8 trafień w lidze, a powtórzył to także w sezonie 1998/1999 (był to jego najlepszy dorobek bramkowy za czasów występów w Divizii A) i wtedy wywalczył wicemistrzostwo Rumunii. W sezonie 1999/2000 zdobył 7 goli w 22 meczach i po raz pierwszy w karierze został mistrzem kraju. Zdobył też swój pierwszy Puchar Rumunii. Przez kolejne dwa lata z powodu kontuzji opuścił większą liczbę meczów i wystąpił zaledwie 14 razy. W tym okresie Dinamo został wicemistrzem Rumunii w 2001, a w 2001 wywalczyło tytuł mistrzowski. W kolejnych latach powrócił do pierwszej jedenastki. W 2003 i 2004 zdobywał kolejne puchary krajowe, a w 2004 dodatkowo kolejny tytuł mistrzowski. Natomiast w 2005 zajął 2. miejsce w lidze rumuńskiej. W Dinamie występował do lata 2006. Wystąpił w 252 meczach i strzelił 43 gole.
W 2006 roku Petre przeszedł do bułgarskiego klubu CSKA Sofia. Podpisał trzyletni kontrakt. W jego barwach zaliczył 26 występów w sezonie 2006/2007 i zdobył 10 goli, uzyskując swój najlepszy dorobek bramkowy w karierze. Wywalczył wicemistrzostwo kraju. W lipcu 2008 wyjechał do rosyjskiego Tereka Grozny, który zaplacil za niego 250 tysięcy euro.
Kariera reprezentacyjna.
W reprezentacji Rumunii Petre zadebiutował 19 sierpnia 1998 roku w zremisowanym 0:0 wyjazdowym meczu z Norwegią. W 2000 roku został powołany przez selekcjonera Emerica Ieneia do kadry na Euro 2000. Tam zagrał we dwóch spotkaniach: grupowym, przegranym 0:1 z Portugalią oraz w przegranym 0:1 ćwierćfinale z Włochami. W 2008 roku był członkiem rumuńskiej kadry na Euro 2008. Na tym turnieju zaliczył dwa mecze: z Włochami (1:1) oraz z Holandią (0:2).

</doc>
<doc id="1264051" url="https://pl.wikipedia.org/wiki?curid=1264051" title="Jakub Filip Kierzkowski">
Jakub Filip Kierzkowski

Jakub Filip Kierzkowski herbu Krzywda (ur. 17 kwietnia 1771 w Smoszewie, zm. 1862) – polski żołnierz, pamiętnikarz, uczestnik powstania listopadowego.
Życiorys.
Pochodził z wielkopolskiej linii Kierzkowskich, rodu wzmiankowanego już w XV wieku, wywodzącego się z Kierzkowa w Ziemi Radomskiej.
W sierpniu 1788 zaciągnął się do wojska. Służbę rozpoczął jako kadet w 1 regimencie pieszym koronnym. Rok później awansuje na kaprala. Prawdopodobnie w tym stopniu wziął udział w wojnie polsko-rosyjskiej 1792. Wziął również udział w powstaniu kościuszkowskim. Walczył na Saint-Domingue w oddziałach utworzonych z żołnierzy Legionów Polskich we Włoszech pod dowództwem Karola Kniaziewicza, a w 1812 wziął udział w wyprawie moskiewskiej i kolejno w powstaniu listopadowym.
Jest autorem pamiętnika – „Pamiętniki Jakuba Filipa Kierzkowskiego kapitana wojska francuskiego, kawalera Krzyża Legii Honorowej, a na ostatku majora wojska polskiego 1831 roku” (I wyd. 1866).
Miał trzech synów i córkę. Jednym z jego synów był Aleksander Edward Kierzkowski, polityk kanadyjski, pierwszy poseł polskiego pochodzenia w kanadyjskiej Izbie Gmin.

</doc>
<doc id="1264054" url="https://pl.wikipedia.org/wiki?curid=1264054" title="Akt wykonawczy">
Akt wykonawczy

Akt wykonawczy - powszechnie obowiązujący akt normatywny wydawany przez kompetentny organ państwa na podstawie udzielonego mu w innym akcie normatywnym upoważnienia. 
W większości demokratycznych państw prawo wydawania aktów wykonawczych zarezerwowane jest dla władzy wykonawczej. Należy jednak zastrzec, iż władzy tej brak jest bezpośrednich kompetencji do wydawania takiego dokumentu - prawo takie otrzymuje dopiero w chwili, gdy organ władzy ustawodawczej upoważni ją do uregulowania danych kwestii.

</doc>
<doc id="1264060" url="https://pl.wikipedia.org/wiki?curid=1264060" title="Rozporządzenie (UE)">
Rozporządzenie (UE)



</doc>
<doc id="1264061" url="https://pl.wikipedia.org/wiki?curid=1264061" title="Regulation">
Regulation



</doc>
<doc id="1264065" url="https://pl.wikipedia.org/wiki?curid=1264065" title="Decyzja">
Decyzja



</doc>
<doc id="1264067" url="https://pl.wikipedia.org/wiki?curid=1264067" title="Decyzja (Unia Europejska)">
Decyzja (Unia Europejska)

Decyzja – jeden z aktów prawnych wydawanych przez instytucje Unii Europejskiej – Radę, Komisję i Parlament Europejski akt stosowania prawa wspólnotowego o charakterze indywidualnym. Czasami decyzje mają zastosowanie do wszystkich państw członkowskich UE. Decyzje co do zasady nie zawierają norm o charakterze generalnym i abstrakcyjnym.
Decyzje podjęte wspólnie przez Parlament Europejski i Radę ogłaszane są w Dzienniku Urzędowym Unii Europejskiej i wchodzą w życie w terminie przez nie wskazanym lub dwudziestego dnia od ogłoszenia.

</doc>
<doc id="1264076" url="https://pl.wikipedia.org/wiki?curid=1264076" title="Seweryn Nowicki">
Seweryn Nowicki

Seweryn Nowicki (ur. 14 lipca 1902, zm. 18 listopada 1980 w Warszawie) − polski reżyser dubbingowy, pionier sztuki dubbingu w Polsce.
Dyrektor Wytwórni Filmów Fabularnych i Wytwórni Filmów Oświatowych w Łodzi, wykładowca Państwowej Wyższej Szkoły Filmowej, założyciel i dyrektor Studia Opracowań Filmów w Łodzi.
Odznaczony m.in. Krzyżem Kawalerskim Orderu Odrodzenia Polski.
Reżyser dubbingu.
ponadto

</doc>
<doc id="1264083" url="https://pl.wikipedia.org/wiki?curid=1264083" title="Islas Marías">
Islas Marías

Islas Marías (Wyspy Marii) – archipelag na Oceanie Spokojnym, ok. 100 km na zachód od Meksyku, od miasta Nayarit, składający się z czterech wysp i kilku skał, największa wyspa María Madre jest zamieszkała przez 1116 mieszkańców. Od roku 1905 na tej wyspie istnieje federalna kolonia karna. W 2010 na wyspach utworzono rezerwat biosfery.
Niektórzy skazani mogą przebywać z rodzinami. Więźniowie mieszkają w niewielkich domkach, z dostępem do telefonu, telegrafu, telewizji oraz poczty. Dzieci mogą tu uczęszczać do szkoły podstawowej, raz w tygodniu na wyspę przypływa statek marynarki wojennej i przywozi nowe dostawy oraz gości. Więźniowie muszą pracować po kilka godzin dziennie, zarabiając na swoje utrzymanie oraz wdrażają się do życia na wolności. Rano więźniowie muszą się stawić na apelu, a po 21.00 nie wolno im opuszczać kwater.

</doc>
<doc id="1264084" url="https://pl.wikipedia.org/wiki?curid=1264084" title="Edmund Dell">
Edmund Dell

Edmund Emanuel Dell (ur. 15 sierpnia 1921 w Londynie, zm. 28 października 1999 tamże) – brytyjski polityk, członek Partii Pracy, Partii Socjaldemokratycznej i Liberalnych Demokratów, minister w rządach Harolda Wilsona i Jamesa Callaghana.
Życiorys.
Pochodził z rodziny o żydowskich korzeniach. Podczas II wojny światowej walczył w szeregach Korpusu Strzelców oraz w Królewskiej Artylerii. Dosłużył się rangi porucznika. Po wojnie studiował w Queen’s College na Uniwersytecie Cambrige, uzyskując w 1947 r. dyplom z historii nowożytnej. Następnie rozpoczął pracę w Imperial Chemical Industries w Manchesterze, gdzie odpowiadał za handel z państwami Ameryki Łacińskiej. Wkrótce został wiceprezesem Plastics Division.
W 1953 r. Dell został wybrany do rady miasta Manchesteru, gdzie zasiadał przez 7 lat. W 1955 r. podjął nieudaną próbę dostania się do Izby Gmin z okręgu Middleton and Prestwich. W wyborach 1959 r. Dell nie wystartował. Wygrał wreszcie wybory 1964 r. i zasiadł w Izbie Gmin jako reprezentant okręgu Birkenhead. Wkrótce został parlamentarnym prywatnym sekretarzem Johna Diamonda. W 1968 r. został ministrem stanu ds. handlu. W 1969 r. objął analogiczne stanowisko w ministerstwie zatrudnienia. W 1970 r. został członkiem Tajnej Rady.
Był jednym z 69 laburzystowskich deputowanych, którzy w 1971 r. zagłosowali za przystąpieniem Wielkiej Brytanii do EWG. Kiedy Partia Pracy znalazła się w opozycji Dell pełnił funkcję przewodniczącego komisji wydatków publicznych. Po powrocie laburzystów do władzy w 1974 r. został Paymaster-General w rządzie Wilsona, a kiedy premierem został Callaghan w 1976 r. został członkiem gabinetu jako minister handlu. Zrezygnował z tego stanowiska w 1978 r.
W Izbie Gmin zasiadał do 1979 r. Po rozłamie w Partii Pracy w 1981 r. przeszedł do Partii Socjaldemokratycznej, a po jej fuzji z Partią Liberalną w 1988 r. został członkiem Liberalnych Demokratów. Dell uczestniczył jako reprezentant socjaldemokratów w negocjacjach dotyczących połączenia obu partii.
Jako były deputowany prowadził karierę w biznesie. Był przewodniczącym Guinness Peat, założycielem Channel 4 w 1982 r., oraz dyrektorem Shell Trading. W latach 1991–1992 był przewodniczącym Londyńskiej Izby Handlu i Przemysłu. W 1996 r. napisał książkę "The Chancellors: A History Of Chancellors Of The Exchequer 1945–90". Po jego śmierci w 2000 r. ukazała się jego kolejna książka, "A Strange Eventful History, Democratic Socialism in Britain".
Życie prywatne.
Przez 36 lat był mężem Susan Gottschalk.

</doc>
<doc id="1264090" url="https://pl.wikipedia.org/wiki?curid=1264090" title="Herb Grabowa nad Prosną">
Herb Grabowa nad Prosną

Herb Grabowa nad Prosną – jeden z symboli miasta Grabów nad Prosną (gmina) i gminy Grabów nad Prosną (gmina) w postaci herbu.
Wygląd i symbolika.
Herb przedstawia białego pelikana na czerwonym tle, karmiącego własną krwią trzy pisklęta w zielonym gnieździe.
Historia.
Godło znane od XVI wieku, zostało zatwierdzone 3 października 1936 roku przez Ministerstwo Spraw Wewnętrznych jako herb miasta, a 12 września 1990 roku stało się herbem całej gminy.

</doc>
<doc id="1264094" url="https://pl.wikipedia.org/wiki?curid=1264094" title="Okręg wyborczy Birkenhead">
Okręg wyborczy Birkenhead

Okręg wyborczy Birkenhead powstał w 1861 r. i wysyłał do brytyjskiej Izby Gmin jednego deputowanego. Okręg został zlikwidowany w 1918 r., ale przywrócono go ponownie w 1950 r. Okręg obejmuje Birkenhead, część Metropolitan Borough of Wirral w hrabstwie Merseyside.

</doc>
<doc id="1264098" url="https://pl.wikipedia.org/wiki?curid=1264098" title="Stadion Nagai">
Stadion Nagai

 – stadion położony w japońskim mieście Osaka, na którym domowe mecze rozgrywa piłkarska drużyna Cerezo Osaka. Obiekt jest również wykorzystywany do organizacji zawodów lekkoatletycznych.
Historia.
Stadion został otwarty w 1964, początkowo mógł pomieścić 23 000 widzów. W 1996 obiekt został rozbudowany i od tego momentu posiada 50 000 miejsc siedzących.
Rozegrano tu trzy mecze Mistrzostw Świata 2002:
Mecze fazy grupowej:
Ćwierćfinał:
Na stadionie odbyły się też Mistrzostwa Świata w Lekkoatletyce 2007. 

</doc>
<doc id="1264099" url="https://pl.wikipedia.org/wiki?curid=1264099" title="Herb gminy Bielawy">
Herb gminy Bielawy

Herb gminy Bielawy przedstawia w polu srebrnym mury miejskie czerwone z trzema wieżami o trzech blankach każda. W wieżach okienka czarne, w murze, pod każdą z wież także okienko.
Historia.
Zachowały się dwie pieczęcie Bielaw z czasów gdy miejscowość posiadała prawa miejskie (1403-1870). Obecny herb gminy wzorowany jest na najstarszej pieczęci z 1535 roku, na której widniał mur miejski z trzema blankowanymi wieżami. Zachowała się też pieczęć z 1778 przypisywana Bielawom, na której widniało godło herbu Pilawa.
Obecne opracowanie herbu przyjęto Uchwałą Nr XXX/113/2005 z dnia 26 kwietnia 2005 r.

</doc>
<doc id="1264102" url="https://pl.wikipedia.org/wiki?curid=1264102" title="Flaga Grabowa nad Prosną">
Flaga Grabowa nad Prosną



</doc>
<doc id="1264105" url="https://pl.wikipedia.org/wiki?curid=1264105" title="Károly Schaffer">
Károly Schaffer

Károly Schaffer, także Karl Schaffer (ur. 7 września 1864 w Wiedniu, zm. 16 października 1939 w Budapeszcie) – węgierski lekarz neurolog, neuropatolog i psychiatra. Włókna aksonów neuronów CA3 do CA1 hipokampa, tzw. kolaterale Schaffera, nazwane są na jego cześć. Twórca własnej szkoły neuropatologicznej.
Życiorys.
Urodził się w Wiedniu, gdzie pracował na kontrakcie jego ojciec, z zawodu artysta rzeźbiarz. Od urodzenia posługiwał się niemieckim jako drugim językiem ojczystym, jednak uważał się za Węgra i w domu rodzinnym rozmawiał po węgiersku (inaczej niż jego brat Frigyes). Studiował medycynę w Budapeszcie, uczęszczał też na wykłady Theodora Meynerta w Wiedniu. Ukończył studia w roku 1888, po czym podjął pracę jako asystent Károly'ego Laufenauera w jego budapeszteńskim laboratorium. W tym samym roku opublikował pierwszą pracę neuropatologiczną w niemieckim czasopiśmie „Archiv für Psychiatrie und Nervenkrankheiten”. Od 1889 do 1895 roku pracował jako asystent w Wydziale Psychiatrii Uniwersytetu w Budapeszcie. W 1891 roku studiował we Frankfurcie nad Menem u Weigerta i Edingera. W 1893 roku został Privatdozentem neuropatologii i neurologii. W 1895 roku opuścił klinikę Laufenauera i podjął pracę jako lekarz w Szpitalu Elżbiety oraz neurolog w Poliklinice Księcia Alberta Apponyi. W 1899 roku został profesorem, jednak bez katedry. W 1912 roku Schaffer otrzymał tytuł profesora nadzwyczajnego, i powierzono mu nowo utworzony Wydział Histologii Mózgu. W 1919 roku został profesorem zwyczajnym psychopatologii i neuropatologii. W 1925 został profesorem psychiatrii. 
W latach 1902–1905 opisał szczegółowo neuropatologię choroby Taya-Sachsa. 
Uczniami Schaffera byli m.in. Dezső Miskolczy, István Környey, Kálmán Sánta, Lajos Angyal, Béla Hechst-Horányi, Artúr Sarbó, László Epstein, Rezső Bálint, Sándor Ferenczi, Tibor Lehoczky, Ernő Frey, László Balassa, László Meduna i Pál Ranschburg.
Zmarł 16 października 1939 w Budapeszcie. Wspomnienia pośmiertne napisali Miskolczy i Scholz.

</doc>
<doc id="1264106" url="https://pl.wikipedia.org/wiki?curid=1264106" title="Droga krajowa B175 (Niemcy)">
Droga krajowa B175 (Niemcy)

Droga krajowa 175 () – niemiecka droga krajowa przebiegająca z zachodu na północny wschód od skrzyżowania z drogą B2 w Großebersdorf w Turyngii do skrzyżowania z drogą B101 w Nossen w Saksonii.
Miejscowości leżące przy B175.
Turyngia.
Großebersdorf, Frießnitz, Burkersdorf bei Weida, Weida, Zickra, Berga/Elster, Kleinkundorf, Zwirtzschen, Seelingstädt, Chursdorf.
Saksonia.
Oberalbertsdorf, Langenbernsdorf, Werdau, Sorge, Zwickau, Mosel, Glauchau, Kleinchursdorf, Kertzsch, Waldenburg, Schlagwitz, Penig, Obergräfenhain, Dölitzsch, Rochlitz, Zschaagwitz, Aitzendorf, Geringswalde, Hartha, Masten, Döbeln, Juchhöh, Choren, Rhäsa, Nossen.

</doc>
<doc id="1264111" url="https://pl.wikipedia.org/wiki?curid=1264111" title="John Moore (brytyjski polityk)">
John Moore (brytyjski polityk)

John Edward Michael Moore, baron Moore of Lower Marsh (ur. 26 listopada 1937, zm. 20 maja 2019) – brytyjski polityk, minister w rządach Margaret Thatcher. Przez długi czas uznawany za wschodzącą gwiazdę Partii Konserwatywnej i jej przyszłego lidera.
Wykształcenie odebrał w London School of Economics. Następnie pracował w biznesie. W Izbie Gmin zasiadał od 1974, kiedy to wygrał wybory w okręgu Croydon Central. W 1983 został ekonomicznym sekretarzem skarbu. W latach 1983-1986 był finansowym sekretarzem skarbu. W 1986 został członkiem gabinetu jako minister transportu. Rok później został ministrem służby socjalnej. Na tym stanowisku stał się celem ataków opozycji, krytykującej go za próbę prywatyzacji Narodowej Służby Zdrowia. W tym czasie stan zdrowia Moore'a zaczął się pogarszać. Pewnego razu minister zemdlał na posiedzeniu gabinetu. W 1988 wyłączono spod jego kompetencji sprawy zdrowia. Moore był odtąd ministrem zabezpieczenia socjalnego. Na tym stanowisku pozostawał do 1989.
W Izbie Gmin zasiadał do 1992. Następnie został kreowany parem dożywotnim jako baron Moore of Lower Marsh i zasiadł w Izbie Lordów. Jednocześnie był przewodniczącym i dyrektorem wielu przedsiębiorstw, m.in. Rolls Royce plc. Do niedawna był przewodniczącym europejskiej Monitor Group.

</doc>
<doc id="1264112" url="https://pl.wikipedia.org/wiki?curid=1264112" title="John Moore">
John Moore



</doc>
<doc id="1264113" url="https://pl.wikipedia.org/wiki?curid=1264113" title="Elwyn Jones">
Elwyn Jones

Frederick Elwyn Elwyn-Jones, "baron Elwyn-Jones", znany jako "Elwyn Jones" (ur. 24 października 1909 w Llanelli, zm. 4 grudnia 1989) – brytyjski prawnik, dziennikarz i polityk, członek Partii Pracy, minister w rządach Harolda Wilsona i Jamesa Callaghana.
Wykształcenie odebrał na Uniwersytecie Walii w Aberyswyth oraz w Gonville and Caius College na Uniwersytecie Cambridge. Studiował prawo. Po studiach został tymczasowym sędzią ("Recorder") w hrabstwie Merthyr Tydfil. W tym czasie pracował również jako dziennikarz. Był niższym rangą brytyjskim urzędnikiem podczas procesów norymberskich oraz podczas procesu marszałka von Mansteina w Hamburgu.
W 1945 r. został wybrany do Izby Gmin jako reprezentant okręgu Plaistow. Po likwidacji tego okręgu w 1950 r. Jones przeniósł się do okręgu West Ham South. Od lutego do maja 1974 r. reprezentował okręg wyborczy Newham South.
Kiedy premierem został Harold Wilson w 1964 r. Jones objął stanowisko prokuratora generalnego Anglii i Walii. Na tym stanowisku był oskarżcielem w sprawie morderców z Moor - Iana Bradyego i Myry Hindley, oskarżonych o zamordowanie pięciorga dzieci w latach 1963-1965. W 1974 r. został kreowany parem dożywotnim jako baron Elwyn-Jones i zasiadł w Izbie Lordów. W gabinetach Wilsona i Callaghana pełnił funkcję Lorda Kanclerza. Od 1964 r. był członkiem Tajnej Rady.
W 1937 r. poślubił Pearl Binder (1904 - 1990). Miał z nią syna i dwie córki. Zmarł w 1989 r. i został pochowany na Central London Cemetery.

</doc>
<doc id="1264115" url="https://pl.wikipedia.org/wiki?curid=1264115" title="Okręg wyborczy Plaistow">
Okręg wyborczy Plaistow

Okręg wyborczy Plaistow powstał w 1918 r. i wysyłał do brytyjskiej Izby Gmin jednego deputowanego. Okręg obejmował Plaistow, część dystryktu West Ham w hrabstwie Essex. Został zlikwidowany w 1950 r.

</doc>
<doc id="1264116" url="https://pl.wikipedia.org/wiki?curid=1264116" title="New York Crasnals">
New York Crasnals

New York Crasnals – polski zespół muzyczny założony w styczniu 2004 w Krakowie przez trójkę muzyków działającego w latach 2002-2004 post-rockowego zespołu Idioten Camera: Jacka Smolickiego (wokal, gitara, sample), Marcina Białotę (bas) i Michał Smolickiego (perkusja).
Już po kilku miesiącach działalności ukazało się pierwsze demo zespołu - "Uwaga! Roboty Na Wysokości". Mimo garażowego brzmienia, utworami NYC zainteresowały się lokalne stacje radiowe (zespół koncertował także w studiu S-5 Radia Kraków). W 2005 zespół zarejestrował materiał na swoją pierwszą płytę, wydaną pierwotnie własnym nakładem jako "Moralless Parables", a ostatecznie jako EPkę "Crack Of City" w małym niezależnym wydawnictwie Everycolor Production. Kompozycje New York Crasnals zaczynają pojawiać się w radiowej Trójce, co owocuje umieszczeniem kompozycji "Long-sleeved Marco Polo" na składance "Offensywa 2" sygnowanej przez Piotra Stelmacha. W 2007 zespół wziął również udział w projekcie Warszawa. Tribute to Joy Division, będącym zbiorem coverów manchesterskiej grupy w wykonaniu polskich zespołów z kręgu muzyki alternatywnej.
W grudniu 2007 nakładem Kuka Records ukazała się debiutancka płyta długogrająca NYC - "Faces And Noises We Can Make". W 2008 roku grupa wzięła udział w największych polskich letnich festiwalach alternatywnych: Open'er Festival w Gdyni oraz Off Festival w Mysłowicach, występując także jako support brytyjskiego zespołu The Futureheads.
W styczniu 2009 roku grupa otrzymała nominację w kategorii artysta roku w Krakowie plebiscytu Gazety Wyborczej.
12 czerwca 2010 zespół wydał swoją drugą płytę długogrającą "Women In Love, Men In Uniforms". W ramach promocji nowego materiału grupa koncertowała na antenie Polskiego Radia Euro.
Skład.
Poprzednie zespoły członków NYC: Idioten Camera (2000-2004), Michał Smolicki występował w 2006 wraz z krakowskim zespołem Music Unsola.
Działalność solowa: Jacek Smolicki działa pod szyldem S-mol, Marcin Białota prowadzi swój projekt Paharose, a Michał Smolicki grupy Bad Light District, Jesus And The Hooligans.

</doc>
<doc id="1264119" url="https://pl.wikipedia.org/wiki?curid=1264119" title="Liga Portugal 2">
Liga Portugal 2

Liga Portugal 2 – druga najwyższa klasa rozgrywek piłkarskich w Portugalii. Obecnie występuje w niej 18 drużyn. Dwie najlepsze awansują do Primeira Liga (pierwszy poziom rozgrywkowy), natomiast dwie ostatnie spadają do Ligi 3 (trzeci poziom rozgrywkowy). W rozgrywkach uczestniczą również rezerwy drużyn grających w najwyższej lidze. Zespoły te nie mogą awansować do wyższej klasy rozgrywkowej, są natomiast degradowane gdy zajmą miejsce do spadku lub gdy pierwsza drużyna z wyższej ligi zostaje zdegradowana.

</doc>
<doc id="1264121" url="https://pl.wikipedia.org/wiki?curid=1264121" title="Okręg wyborczy West Ham South">
Okręg wyborczy West Ham South

Okręg wyborczy West Ham South powstał w 1885 r. i wysyłał do brytyjskiej Izby Gmin jednego deputowanego. Okręg obejmował południową część okręgu West Ham. Został zlikwidowany w 1918 r., ale utworzono go ponownie w 1950 r. Ostatecznie zniesiono go w 1974 r.

</doc>
<doc id="1264123" url="https://pl.wikipedia.org/wiki?curid=1264123" title="Liga De Honra">
Liga De Honra



</doc>
<doc id="1264127" url="https://pl.wikipedia.org/wiki?curid=1264127" title="Okręg wyborczy Newham South">
Okręg wyborczy Newham South

Okręg wyborczy Newham South powstał w 1974 r. i wysyłał do brytyjskiej Izby Gmin jednego deputowanego. Okręg obejmował południową część London Borough of Newham. Został zlikwidowany w 1997 r.

</doc>
<doc id="1264134" url="https://pl.wikipedia.org/wiki?curid=1264134" title="Maria Disslowa">
Maria Disslowa

Maria Disslowa (ur. 1870, zm. 1936) – polska publicystka, pedagog, wieloletnia dyrektorka Szkoły Gospodarstwa Domowego we Lwowie. Autorka książek kucharskich w latach 30., m.in. "", wydanej w Poznaniu, opatrzonej komentarzem dietetyczki Marii Morzkowskiej z aprobatą Instytutu Gospodarstwa Domowego w Warszawie.

</doc>
<doc id="1264138" url="https://pl.wikipedia.org/wiki?curid=1264138" title="Ironpython">
Ironpython



</doc>
<doc id="1264139" url="https://pl.wikipedia.org/wiki?curid=1264139" title="Love Me (album Lee Jung-hyun)">
Love Me (album Lee Jung-hyun)

Love Me – pierwszy chiński album południowokoreańskiej piosenkarki Lee Jung-hyun. Został nagrany w 2007 r. i wydany 6 marca 2008 r. Hitem w tym albumie jest piosenka "Love Me". Wszystkie inne piosenki pochodzą z poprzedniego albumu - "Fantastic Girl".

</doc>
<doc id="1264140" url="https://pl.wikipedia.org/wiki?curid=1264140" title="Salli Richardson-Whitfield">
Salli Richardson-Whitfield

Salli Elise Richardson-Whitfield (ur. 23 listopada 1967 w Chicago) − amerykańska aktorka i reżyser. W 1985 ukończyła University of Chicago Laboratory Schools.

</doc>
<doc id="1264141" url="https://pl.wikipedia.org/wiki?curid=1264141" title="Cmentarz Storożowski w Mińsku">
Cmentarz Storożowski w Mińsku

Cmentarz Storożowski w Mińsku (ros. Сторожовское кладбище) – nieistniejący zabytkowy cmentarz położony w Mińsku na Białorusi.
Cmentarz powstał po rozbiorach Rzeczypospolitej, gdy Katarzyna II wydała ukaz o zakazie pochówków w centrach miast. Utworzono wówczas trzy nowe nekropolie: dla rzymskich katolików na Kalwarii, dla unitów na Złotej Górce, a dla prawosławnych właśnie Cmentarz Storożowski (zwany cmentarzem na Perespie).
W 1937 obiekt został zamknięty, jednak w czasie okupacji niemieckiej Mińska nadal chowano tu zmarłych. Po II wojnie światowej zdecydowano o jego likwidacji przenosząc niektóre nagrobki (np. rewolucjonisty Iwana Pulichowa) na Cmentarz Wojskowy. Większość pomników została jednak w barbarzyński sposób zniszczona (m.in. grób białoruskiego socjalisty Alesia Burbisa).
W latach pięćdziesiątych XX wieku dokonano profanacji cmentarza budując na jego miejscu kino Spartak. Obecnie znajduje się w nim Młodzieżowy Teatr.

</doc>
<doc id="1264142" url="https://pl.wikipedia.org/wiki?curid=1264142" title="György Jendrassik">
György Jendrassik

György Jendrassik (ur. 13 maja 1898 w Budapeszcie, zm. 8 lutego 1954 w Londynie) – węgierski inżynier, wynalazca silnika turbośmigłowego.
Jendrassik studiował na Politechnice Budapeszteńskiej, następnie na Uniwersytecie w Berlinie, gdzie miał możliwość uczęszczania na wykłady Einsteina i Plancka. W 1922 roku w Budapeszcie dostał dyplom inżyniera mechanika. Od 1927 roku pracował w zakładach Ganz, i pomógł ulepszyć używane tam silniki wysokoprężne. Zaprojektował wówczas słynny silnik Jendrassik Cs-1, początkowo w wersji z pojedynczym i podwójnym cylindrem, później w wersji czterosuwowej z czterema i sześcioma cylindrami.
Następnie Jendrassik skupił się na pracy nad turbinami gazowymi i w tym celu założył w 1936 roku przedsiębiorstwo Találmánykifejlesztő és Értékesítő KFT.-t. Od 1942 do 1945 roku był dyrektorem fabryki, w 1943 został członkiem korespondentem Węgierskiej Akademii Nauk. W węgierskim urzędzie patentowym zarejestrowanych jest 77 jest wynalazków.
Po wojnie Jendrassik utracił zaufanie władz i nie był w stanie kontynuować swojej pracy. Opuścił kraj; przez pewien czas mieszkał w Argentynie, potem w Wielkiej Brytanii, gdzie zmarł w 1954 roku.

</doc>
<doc id="1264143" url="https://pl.wikipedia.org/wiki?curid=1264143" title="Magiczne oko (film)">
Magiczne oko (film)

Magiczne oko (tytuł oryginalny: "Syri magjik", inny tytuł "Magic Eye") – albańsko-niemiecki film fabularny z roku 2005 w reżyserii Kujtima Çashku. Kujtim Çashku był także współautorem scenariusza.
Opis fabuły.
Akcja filmu rozgrywa się w czasie albańskiej rewolucji piramidowej w 1997 roku, kiedy przez ulice Albanii przetacza się fala zamieszek. Emerytowany fotograf i filmowiec Petro jedzie ze swojej rodzinnej Gjirokastry do Tirany, aby wyjaśnić sprawę incydentu, którego był świadkiem. Filmując swoją kamerą wydarzenia w rodzinnym mieście uwiecznia scenę, w której starszy mężczyzna zabija swoją wnuczkę (karabinem wręczonym mu przez dziennikarzy telewizyjnych), a następnie popełnia samobójstwo. Relacja z tego incydentu zostaje pokazana w telewizji w zmanipulowanej wersji. W drodze do Tirany ku swojemu zaskoczeniu Petro korzysta z samochodu, którym jedzie kamerzysta Berti, który nagrywał feralny materiał i jego dziewczyna. Petro zdaje sobie sprawę, że jego życie jest w niebezpieczeństwie. Kiedy próbuje zaprezentować swój film publicznie dowiaduje się, że został skradziony. Od tej pory jest on jedynym świadkiem zajścia, a prasa przedstawia całkiem inną wersję wydarzeń.
Film został wyróżniony nagrodą krytyków filmowych na 29 Międzynarodowym Festiwalu Filmowym w Kairze. Został też wyróżniony nagrodą CEI na 18 Festiwalu Filmowym w Trieście i Brązową Palmą na Festiwalu Filmów Śródziemnomorskich w Walencji.

</doc>
<doc id="1264146" url="https://pl.wikipedia.org/wiki?curid=1264146" title="Reguła dedukcyjna">
Reguła dedukcyjna

Reguła (dyrektywa) dedukcyjna, także reguła (dyrektywa) inferencyjna, reguła (dyrektywa) dowodzenia – właściwa dla danego systemu dedukcyjnego reguła pozwalająca uznawać zdania na podstawie ciągu zdań o określonej strukturze już uprzednio uznanych. Stanowi strukturalną regułę wnioskowania dedukcyjnego.
Każdy sformalizowany system dedukcyjny posiada określony, właściwy sobie zespół reguł dedukcyjnych. Najczęściej występujące reguły dedukcyjne to reguła odrywania, reguła podstawiania i reguła zastępowania. Rachunek kwantyfikatorów zawiera także reguły dołączania i opuszczania kwantyfikatorów.
Przykłady.
Przyjmując aksjomaty:
(A1) formula_1
(A2) formula_2
(A3) formula_3
Można udowodnić prawo tożsamości stosując regułę podstawiania dla zmiennych zdaniowych (RP) i regułę odrywania dla zmiennych zdaniowych (RO) w następujący sposób:
Stosując reguły dowodzenia, można dowodzić twierdzenia nie tylko bezpośrednio z aksjomatów, ale też posługując się twierdzeniami dowiedzionymi z aksjomatów uprzednio.

</doc>
<doc id="1264150" url="https://pl.wikipedia.org/wiki?curid=1264150" title="Reguła dowodzenia">
Reguła dowodzenia



</doc>
<doc id="1264151" url="https://pl.wikipedia.org/wiki?curid=1264151" title="Reguły dowodzenia">
Reguły dowodzenia



</doc>
<doc id="1264154" url="https://pl.wikipedia.org/wiki?curid=1264154" title="Reguła inferencyjna">
Reguła inferencyjna



</doc>
<doc id="1264155" url="https://pl.wikipedia.org/wiki?curid=1264155" title="Jabuka (wyspa)">
Jabuka (wyspa)

Jabuka – bezludna wyspa pochodzenia wulkanicznego na Adriatyku, wchodząca w skład archipelagu Viskiego, leżąca 23 km na zachód od wyspy Sv. Andrija (zwanej również Svetac) i około 50 km na zachód od wyspy Vis.
Ma bardzo strome zbocza o wysokości 97 m, przy długości wynoszącej 200–300 m i szerokości około 100 m. Lądowanie na wyspie jest możliwe wyłącznie od południowego zachodu i tylko przy dobrej pogodzie. Od 1958 stanowi pomnik przyrody. Na wyspie są trzy gatunki endemiczne, czarna odmiana jaszczurki "Podarcis melisellensis pomoensis" oraz dwie rośliny z rodziny astrowatych: "Centaurea jabukensis" i "Centaurea crithmifolia". Obecnie Jabuka jest bardzo popularnym celem wycieczek dla żeglarzy.

</doc>
<doc id="1264157" url="https://pl.wikipedia.org/wiki?curid=1264157" title="Oczy (film)">
Oczy (film)

Oczy (hindi: आँखें, urdu:آنکھیں, "Aankhen") – bollywoodzki thriller wyreżyserowany w 2002 roku przez debiutanta Vipul Amrutlal Shaha, który potem zrealizował "" i "Namastey London". W rolach głównych Amitabh Bachchan, Akshay Kumar i Arjun Rampal. W filmie występują też Paresh Rawal i Sushmita Sen. Tematem tego komediodramatu jest zemsta, manipulowanie ludźmi i przyjaźń rodząca się ze współczucia sobie, ze wspierania siebie w trudzie pokonywania ślepoty.
Opis fabuły.
Vijay Amrutlal Shah (Amitabh Bachchan) całe życie poświęcił pracy w banku. Gdy samotnego, starego zwolniono go z powodu wybuchów wściekłości, rozżalony poprzysiągł zemstę. Wpadł na pomysł obrabowania banku z pomocą trzech... ślepców (Arjun Rampal, Akshay Kumar, Paresh Rawal)... 
Muzyka.
Piosenki do filmu skomponował Aadesh Shrivastav:

</doc>
<doc id="1264158" url="https://pl.wikipedia.org/wiki?curid=1264158" title="Maria Minczewska">
Maria Minczewska

Maria Minczewska (ur. 23 czerwca 1922 r. w Zamościu, zm. 17 czerwca 1980 r. w Warszawie) – polska pielęgniarka, pedagog, działaczka społeczna, oficer.
Absolwentka Liceum Ogólnokształcącego im. Adama Mickiewicza w Zamościu (1939). Po wybuchu II wojny światowej była ochotniczką-sanitariuszką w ewakuacyjnym szpitalu wojskowym działającym w tymże liceum. 1 września 1940 r. rozpoczęła naukę w Warszawskiej Szkole Pielęgniarek, którą ukończyła w 1942 r. Działała również w konspiracji. Następnie podjęła pracę w Klinice Dziecięcej prof. Mieczysława Michałowicza w Warszawie. Po kilku miesiącach wróciła do Zamościa. W latach 1943-1945 pracowała w tamtejszym szpitalu powiatowym, m.in. pomagała w ucieczkach rannym partyzantom z terenu Zamojszczyzny.
Po zakończeniu wojny wstąpiła do 68. Wojskowego Polowego Szpitala. W latach 1945-1946 pracowała w krakowskim Państwowym Urzędzie Repatriacyjnym (PUR). Następnie w inspektoracie szkolnym w Nowym Targu (1946-1947). Zajmowała się tam zagadnieniami związanymi z higieną szkolną. W latach 1947-1949 pracowała w Powiatowym Ośrodku Zdrowia w Zamościu jako instruktorka pielęgniarek. Od 1949 r. do 1954 r. była inspektorką i wizytatorką szkół medycznych w Wojewódzkim Wydziale Zdrowia PWRN w Łodzi. Później wyjechała do Białegostoku, gdzie pełniła funkcję kierowniczki szkolenia w szkole pielęgniarskiej (1954-1956). W latach 1956-1962 była kierowniczką szkolenia i nauczycielką w Studium Nauczycielskim Szkół Medycznych w Warszawie. Ukończyła także zaocznie studia pedagogiczne na Uniwersytecie Warszawskim. Następnie pełniła funkcję dyrektorki studium nauczycielskiego (1962-1964).
W latach 1964-1972 pracowała w Ministerstwie Obrony Narodowej jako inspektor ds. pielęgniarstwa. Pełniła tam także funkcję sekretarza Rady Naukowej Szefostwa Służby Zdrowia MON. Zajmowała się też wydawaniem Biuletynu Informacyjno-Szkoleniowego oraz opracowywaniem programów nauczania dla pielęgniarek pracujących w wojskowej służbie zdrowia. Organizowała i prowadziła kursy dla pielęgniarek z placówek wojskowych.
Była współautorką "Podręcznika dla pielęgniarek wojskowych" wydanego w 1967 r. przez MON. Opisała w nim historię pielęgniarstwa i zasady pielęgnowania. Za opracowanie otrzymała nagrodę MON. Współtworzyła również 7-językowy słownik medyczny przeznaczony dla pracowników wojskowej służby zdrowia.
W maju 1972 r. przeszła na emeryturę wojskową. Do końca roku pracowała w Ośrodku Metodycznym przy Studium Nauczycielskim Średnich Szkół Medycznych w Warszawie. Od stycznia 1973 r., kiedy to zreorganizowano placówkę została dyrektorką Centrum Doskonalenia Nauczycieli Średnich Kadr Medycznych w Warszawie. Pracowała tam do 1977 r., a następnie przeszła na emeryturę. Działała wówczas w Dzielnicowej Radzie Narodowej na warszawskiej Ochocie.
Wyróżnienie i medale.
11 maja 1984 r. Maria Minczewska została patronką Medycznego Studium Zawodowego w Białej Podlaskiej, a 11 czerwca 1988 r. Medycznego Studium Zawodowego w Kędzierzynie-Koźlu.

</doc>
<doc id="1264160" url="https://pl.wikipedia.org/wiki?curid=1264160" title="Brendan Gleeson">
Brendan Gleeson

Brendan Gleeson (ur. 29 marca 1955 w Dublinie) – irlandzki aktor filmowy i telewizyjny.

</doc>
<doc id="1264163" url="https://pl.wikipedia.org/wiki?curid=1264163" title="Crash (zespół muzyczny)">
Crash (zespół muzyczny)

Crash – polski jazz-rockowy zespół muzyczny założony w 1976 roku we Wrocławiu.
Założyli go byli muzycy Spisku Sześciu: Zbigniew Czwojda, Andrzej Pluszcz i Adam Bielawski.
Historia.
Pierwszy skład zespołu tworzyli:
Muzycy ci współpracowali dotychczas z takimi grupami, jak: Spisek Sześciu (Czwojda, Pluszcz, Bielawski), Big Band "Wrocław" (Czwojda, Pluszcz, Bielawski), Integracja (Zybowski), Jumbo Jazz Band (Mazur). W październiku tegoż roku grupa Crash zadebiutowała udanym występem na Międzynarodowym Festiwalu Muzyki Jazzowej Jazz Jamboree w Warszawie. Od tej pory zespół wielokrotnie występował na festiwalach jazzowych i w klubach w Polsce (Kalisz, Kraków, Lublin, Warszawa, Wrocław), a także za granicą (Hiszpania, RFN, Dania, Szwecja, Belgia, Holandia, Szwecja, Finlandia, Austria, Węgry, Francja, Szwajcaria, ZSRR, Czechosłowacja). 
W 1977 zdobył I nagrodę na II Międzynarodowym Festiwalu Jazzowym w San Sebastián (w kategorii zespołów jazzu nowoczesnego), co stworzyło możliwość późniejszych wyjazdów formacji do Hiszpanii, a także wspólne występy, m.in. z Sonny Rollinsem. Grupa Crash uznana została przez redaktora naczelnego brytyjskiego pisma Melody Maker za najlepszą grupę jazz-rockową w Europie. 
W 1977 roku miejsce Bielawskiego zajął Zbigniew Lewandowski, natomiast wiosną 1978 roku współpracę z grupą rozpoczęła wokalistka Grażyna Łobaszewska (ex-Ergo Band). W latach 1977–1978 i w 1981 zespół wystąpił w koncertach głównych na Jazz Jamboree z Orkiestrą Symfoniczną Filharmonii Bałtyckiej pod dyrekcją Tadeusza Chałaja. W lutym 1979 roku odszedł jego założyciel – Z. Czwojda (wyjechał do Stanów Zjednoczonych). 
W tym samym roku Crash wziął udział w nocnym koncercie "Jazz by night", który odbył się 13 lipca 1979 roku, w ramach legendarnego I Muzycznego Campingu w Lubaniu, a także w drugiej edycji imprezy, w koncercie zatytułowanym "JAZZ II", który odbył się 6 lipca 1980 roku. 
Zespół wystąpił obok takich wykonawców jak, m.in.: Kwartet Jana "Ptaszyna" Wróblewskiego, Krystyna Prońko, The Quartet (w składzie: Sławomir Kulpowicz, Tomasz Szukalski, Paweł Jarzębski, Janusz Stefański), Laboratorium, czy Breakwater. 
W późniejszym okresie Z. Lewandowski został zastąpiony przez Wojciecha Morawskiego, którego z kolei zastąpił Marek Surzyn, a następnie Ireneusz Nowacki. Okresowo z zespołem współpracowali także perkusiści: Ryszard Kupidura (ex-Maanam) i José Torres. W 1985 roku grupa Crash przestała istnieć, zaś w 2017 została reaktywowana w składzie: Juliusz Mazur (lider; keyboard), Romuald Frey (gitara), Władysław Kwaśnicki (saksofon), Tomasz Grabowy (gitara basowa), José Torres (instrumenty perkusyjne), Zbigniew Lewandowski (perkusja) oraz Natalia Lubrano (śpiew; gościnnie).

</doc>
<doc id="1264168" url="https://pl.wikipedia.org/wiki?curid=1264168" title="F sharp">
F sharp



</doc>
<doc id="1264169" url="https://pl.wikipedia.org/wiki?curid=1264169" title="Oripawina">
Oripawina

Oripawina (orypawina) – organiczny związek chemiczny z grupy opiatów, główny metabolit tebainy. Jest cząsteczką prototypową serii półsyntetycznych opioidów, wśród których znajduje się buprenorfina. Pomimo właściwości znieczulających zbliżonych do morfiny, rzadko jest stosowana klinicznie ze względu na wysoką toksyczność i niski indeks terapeutyczny.
Jest objęta Jednolitą konwencją o środkach odurzających z 1961 roku (wykaz I). W Polsce znajduje się w kategorii I-N wykazu środków odurzających i substancji psychotropowych, zatem jego posiadanie jest nielegalne.

</doc>
<doc id="1264170" url="https://pl.wikipedia.org/wiki?curid=1264170" title="Cmentarz żydowski w Mińsku">
Cmentarz żydowski w Mińsku

Cmentarz żydowski w Mińsku (ros. Еврейское кладбище) – zabytkowy cmentarz żydowski w Mińsku na Białorusi, obecnie całkowicie zniszczony.
Powstały w 1868 cmentarz znajdował się na obszarze pomiędzy ulicami Pierekopską (obecnie Jeruzalimską), Suchą, Żydowską (obecnie Kolektorską) i Mebelnym Piereułkiem (obecnie Giebielewa). W czasie II wojny światowej cmentarz wchodził w obręb getta mińskiego. Rozstrzeliwano tu mińskich Żydów, o czym przypomina tablica pamiątkowa na wzgórzu. Na cmentarzu znajdowały się nagrobki przeniesione z innego kirkutu, który znajdował się w miejscu dzisiejszego stadionu Dynamo. Na początku lat siedemdziesiątych XX wieku nekropolia została zamknięta, a w latach dziewięćdziesiątych zrównano ją z ziemią.
Obecnie na terenie dawnego cmentarza znajduje się skwer, na którym dzieci grają w piłkę nożną.
W czasie prac porządkowych w maju 2007 wzdłuż ulicy Jeruzalimskiej robotnicy natrafili na ocalałe nagrobki z inskrypcjami w języku hebrajskim.

</doc>
<doc id="1264171" url="https://pl.wikipedia.org/wiki?curid=1264171" title="Główny Zarząd Wojsk Kozackich">
Główny Zarząd Wojsk Kozackich

Główny Zarząd Wojsk Kozackich (niem. Hauptverwaltung der Kosakenheere) – najwyższy organ administracyjny przy władzach III Rzeszy nad kolaboracyjnymi formacjami kozackimi w służbie armii niemieckiej istniejący pod koniec II wojny światowej
Główny Zarząd Wojsk Kozackich powstał 30 marca 1944 r. w Berlinie rozkazem Generała Formacji Wschodnich przy Dowództwie Wojsk Lądowych (OKH) gen. Ernsta Köstringa. Na jego czele stanął b. generał carski ataman Piotr N. Krasnow. Jego zastępcami zostali płk W. I. Zimin i wojskowy starszyna M. M. Rotow. Funkcję szefa sztabu pełnił gen. Siemion N. Krasnow, będący też oficerem do specjalnych poruczeń. W skład Zarządu weszli ponadto gen. Andriej G. Szkuro, jako dowódca kozackich wojsk tyłowych i rezerwowych, płk W. I. Łukianienko, płk Siergiej W. Pawłow, dowódca tzw. Kozackiego Stanu, gen. Jewgienij I. Bałabin, płk S. N. Gusiew, esauł R. A. Kuzniecow, sotnik Piotr W. Gusiew, redaktor pisma "На Казачьем посту", gen. Wiaczesław G. Naumienko, gen. Szelest, płk Nikołaj L. Kułakow, płk N. W. Doniec, płk Prikaźczikow, esauł W. Donskow, podesauł A. A. Gołubincew, chorąży Gieorgij K. Awiłow, chorąży Anisimow, prof. Minajew, Nikołaj A. Gimpel, przedstawiciel cerkwi prawosławnej, E. E. Radtke.
Zadaniem Zarządu był nadzór nad wszystkimi kolaboracyjnymi formacjami wojskowymi złożonymi z Kozaków w służbie armii niemieckiej. 2 sierpnia 1944 r. Zarząd został przekształcony w Kozackie Przedstawicielstwo, ale wskutek odmowy gen. P. N. Krasnowa, który nie przyjął propozycji stanięcia na jego czele, już 29 sierpnia cofnięto te zmiany. Na pocz. lutego 1945 r. członkowie Zarządu ewakuowali się z Berlina do północnych Włoch, gdzie działał tzw. Kozacki Stan. Na pocz. maja 1945 r. wszyscy Kozacy poddali się Brytyjczykom, którzy wkrótce wydali ich Sowietom, w tym gen. P. N. Krasnowa i kilku innych członków Zarządu.
Linki zewnętrzne.
Krótka historia i organizacja Głównego Zarządu Wojsk Kozackich

</doc>
<doc id="1264173" url="https://pl.wikipedia.org/wiki?curid=1264173" title="Maria Śleżańska">
Maria Śleżańska

Maria Śleżańska – publicystka, autorka książek kucharskich pisanych w końcu XIX i na początku XX wieku, m.in.:

</doc>
<doc id="1264175" url="https://pl.wikipedia.org/wiki?curid=1264175" title="Biologiczny preparat mikroskopowy">
Biologiczny preparat mikroskopowy

Biologiczny preparat mikroskopowy jest to część tkanki organicznej przygotowana do obserwacji mikroskopowej. Sposób preparowania próbki zależy od rodzaju mikroskopu i celu badań.
Cechy preparatu.
Preparat przeznaczony do badania mikroskopem optycznym powinien spełniać następujące warunki:
Etapy obróbki.
Aby spełnione były powyższe wymagania, badany obiekt musi zostać:
Proste preparaty, przeznaczone do niezbyt dużych powiększeń, mogą być przygotowywane ręcznie przy pomocy skalpela i typowych odczynników chemicznych (parafina, wosk, barwniki). Przy bardzo małych powiększeniach można nawet zrezygnować z całego procesu preparacji i umieścić próbkę na szalce Petriego. W przypadku bardziej zaawansowanych obserwacji mikroskopowych, do przygotowania preparatów mikroskopowych służy specjalny przyrząd - mikrotom.

</doc>
<doc id="1264179" url="https://pl.wikipedia.org/wiki?curid=1264179" title="Isaac Merritt Singer">
Isaac Merritt Singer

Isaac Merritt Singer (ur. 27 października 1811 w Pittstown w stanie Nowy Jork, zm. 23 lipca 1875 w Paignton) – amerykański przedsiębiorca, konstruktor oraz wynalazca współczesnej maszyny do szycia, twórca Singer Corporation.

</doc>
<doc id="1264183" url="https://pl.wikipedia.org/wiki?curid=1264183" title="Carl Johann Christian Zimmermann">
Carl Johann Christian Zimmermann

Carl Johann Christian Zimmermann, zwany Hans Zimmermann (ur. 8 listopada 1831 w Elblągu, zm. 18 marca 1911 w Wandsbeck koło Hamburga) – niemiecki architekt epoki historyzmu, urbanista i urzędnik władz publicznych, działający w Berlinie, Wrocławiu i Hamburgu.
Życiorys.
Zimmermann był synem jednego z burmistrzów-radców budowlanych Elbląga. Studiował historię sztuki w Królewcu, a następnie zdał tam egzamin na geodetę i pracował przy budowie Pruskiej Kolei Wschodniej (zapewne między Bydgoszczą a Toruniem). W latach 1854–1856 studiował w berlińskiej Akademii Budownictwa architekturę. W październiku 1856 zdał egzamin na kierownika budowy. W latach 1860 i 1861 zdobył pierwsze nagrody w dorocznym konkursie im. Schinkla dla młodych architektów. Pracując w administracji miejskiej Berlina, zaprojektował tam budynek więzienia.
W maju 1864 Zimmermann został powołany na stanowisko miejskiego radcy budowlanego we Wrocławiu, które pełnił wpierw równolegle z Juliusem von Roux, a potem z Alexandrem Kaumannem. Zajmował się wszelkimi zadaniami publicznymi miasta dotyczącymi architektury, urbanistyki oraz instalacji podziemnych na lewym brzegu Odry. Projektował wówczas zarówno neogotyckie, jak i neorenesansowe budynki, później preferował neorenesans.
W 1872 Zimmermann opuścił posadę we Wrocławiu i udał się do Hamburga, by objąć tamtejsze stanowisko budowniczego miejskiego, zaproponowane mu w listopadzie 1871. Wakująca od śmierci Carla Ludwiga Wimmela posada w tym większym od Wrocławia mieście była bardziej prestiżowa. W ciągu przeszło trzydziestu lat działalności w Hamburgu wywarł wielki wpływ na architektoniczny obraz budynków użyteczności publicznej tego miasta. Około roku 1900 siedemdziesięcioletni architekt wycofał się z aktywnej działalności projektowej, ograniczając się do nadzorowania młodszych współpracowników, wśród których wyróżniał się Albert Erbe, późniejszy budowniczy miejski Essen. W 1908 przeszedł na emeryturę (jego następcą został dopiero w 1909 Fritz Schumacher) i osiedlił się na przedmieściach Hamburga.
Główne dzieła i prace.
We Wrocławiu:
W Hamburgu:

</doc>
<doc id="1264185" url="https://pl.wikipedia.org/wiki?curid=1264185" title="Droga krajowa B176 (Niemcy)">
Droga krajowa B176 (Niemcy)

Droga krajowa 176 () – niemiecka droga krajowa przebiegająca z zachodu na północny wschód od skrzyżowania z drogą B2 w Großebersdorf w Turyngii do skrzyżowania z drogą B101 w Nossen w Saksonii.
Miejscowości leżące przy B176.
Turyngia.
Merxleben, Klettstedt, Bad Tennstedt, Ballhausen, Schwerstedt, Straußfurt, Wundersleben, Tunzenhausen, Sömmerda, Frohndorf, Kölleda, Backleben, Ostramondra, Bachra, Rothenberga.
Saksonia-Anhalt.
Billroda, Kahlwinkel, Bernsdorf, Saubach, Bad Bibra, Golzen, Laucha an der Unstrut, Balgstädt, Freyburg (Unstrut), Almsdorf, Leiha, Weißenfels, Borau, Zorbau, Granschütz, Webau, Wählitz, Hohenmölsen.
Saksonia.
Pegau, Groitzsch, Neukieritzsch, Lobstädt, Borna, Flößberg, Bad Lausick, Ballendorf, Colditz, Terpitzsch, Hausdorf, Raschütz, Hartha.

</doc>
<doc id="1264188" url="https://pl.wikipedia.org/wiki?curid=1264188" title="Jadwiga Lipińska">
Jadwiga Lipińska

Jadwiga Lipińska z domu Freyer (ur. 29 listopada 1932 w Warszawie, zm. 4 października 2009) – polska archeolog-egiptolog.
Życiorys.
Córka Edwarda Freyera – przemysłowca i Zofii Kodis – plastyczki, wnuczka Józefy Krzyżanowskiej-Kodisowej (ze strony matki), prawnuczka Antoniego Freyera (ze strony ojca).
Po ukończeniu studiów na Uniwersytecie Warszawskim w 1958 podjęła pracę w Galerii Sztuki Starożytnej Muzeum Narodowego w Warszawie, której była wieloletnim kuratorem. Była uczennicą i bliską współpracowniczką założyciela polskiej szkoły archeologii śródziemnomorskiej, prof. Kazimierza Michałowskiego. Posiadała tytuł naukowy profesora doktora habilitowanego archeologii śródziemnomorskiej. Uczestniczyła w polskich wykopaliskach na Bliskim Wschodzie. Prowadziła wykłady m.in. na Uniwersytecie Warszawskim, Akademii Teologii Katolickiej oraz Uniwersytecie Łódzkim. 
Autorka wielu prac naukowych, uniwersyteckich skryptów oraz książek popularnonaukowych. W 1997 roku ku czci Jadwigi Lipińskiej ukazał się obszerny tom prac egiptologicznych "Warsaw Egyptological Studies". Przez wiele lat była aktywnym członkiem CIPEG – egiptologicznej sekcji ICOM (Międzynarodowej Rady Muzeów). 
Jej pogrzeb odbył się 7 października 2009 w Warszawie (pochowana na nowym cmentarzu na Służewie przy ul. Wałbrzyskiej).
Dokonania.
Od 1960 roku brała udział w badaniach wykopaliskowych w Egipcie, najpierw w Tell Atrib. Uczestniczyła również w badaniach w Aleksandrii (1963), w Sudanie – w Faras (1962/3) i w Syrii (1965). W kolejnych latach skoncentrowała się na działaniach w Deir el-Bahari w Górnym Egipcie. Do jej największych dokonań należy odkrycie nieznanej wcześniej świątyni Totmesa III. W 1964/5 roku została dyrektorem badań w Deir el-Bahari, a od 1978 do 1996 roku kierownikiem projektu badań świątyni Totmesa III.
W latach 60., 70. i 80. XX wieku prowadzone przez nią zajęcia dotyczące różnych zagadnień archeologii Egiptu były w Polsce pionierskie. Najbliższymi Jadwidze Lipińskiej tematami były zagadnienia sztuki i architektury XVIII dynastii. Dwie publikacje dotyczące odkryć dokonanych w świątyni Totmesa III uważała za najważniejsze osiągnięcia w swoim dorobku naukowym. Podczas pracy naukowej związanej z egiptologią odbywała liczne podróże zagraniczne, m.in. opracowywała katalog kolekcji egipskiej w Hawanie na Kubie. Z gościnnymi wykładami występowała w muzeach i na uniwersytetach, m.in. w USA i Kanadzie.
Prace wykopaliskowe.
Jadwiga Lipińska uczestniczyła w polskich kampaniach wykopaliskowych w Egipcie i na Bliskim Wschodzie:

</doc>
<doc id="1264190" url="https://pl.wikipedia.org/wiki?curid=1264190" title="Tadeusz Smoleński">
Tadeusz Smoleński

Tadeusz Samuel Smoleński (ur. 16 sierpnia 1884 w Jaworzu, zm. 29 sierpnia 1909 w Krakowie) – historyk, pierwszy polski egiptolog.
Życiorys.
Ukończył krakowskie III Gimnazjum im. Jana III Sobieskiego i w 1902 roku rozpoczął studia na Uniwersytecie Jagiellońskim. Studiował historię i geografię. W 1904 roku ujawniał się choroba – gruźlica. Gdy leczenie w Rabce i Zakopanem nie przyniosło rezultatów, po kończeniu studiów w 1905 roku wyjechał do Egiptu. Tam pod kierunkiem Gastona Maspero rozpoczął studia z archeologii i filologii egipskiej, publikując następnie rozprawy naukowe. Przełożył na język polski papirus Westcar, który został opublikowany pt. "Na dworze Cheopsa" (1907). Brał udział w austro-węgierskiej ekspedycji w Szaruna i Gamhud. Część odkrytych wtedy zabytków w postaci sarkofagów antropoidalnych otrzymała Akademia Umiejętności. Obecnie wyeksponowane są one w Muzeum Archeologicznym w Krakowie.
Aby pomóc Smoleńskiemu w sfinansowaniu pobytu w Egipcie powierzono mu funkcję sekretarza komitetu organizacyjnego II Międzynarodowego Kongresu Archeologów Klasycznych w Kairze w 1909 roku. Funkcję tę pełnił od 15 lipca 1908 do 15 maja 1909 roku.
Pod koniec maja wyjechał do kraju. Karierę 25-letniego Smoleńskiego przerwała przedwczesna śmierć. Pochowany na Cmentarzu Rakowickim w Krakowie (pas AC).
Upamiętnienie.
Jego praca doktorska, poświęcona inwazji tzw. Ludów Morskich na Egipt za czasów XIX dynastii "Północne ludy morskie za Ramzesa II i Minefty " została wydana pośmiertnie z pozostawionych materiałów staraniem Akademii Umiejętności w Krakowie w roku 1912 w wersji polskiej oraz w roku 1915 w wersji francuskiej w Kairze. Dla upamiętnienia jego zasług władze Uniwersytetu Jagiellońskiego utworzyły specjalne stypendium, nazwane imieniem Tadeusza Smoleńskiego.

</doc>
<doc id="1264193" url="https://pl.wikipedia.org/wiki?curid=1264193" title="Marek Chłodnicki">
Marek Chłodnicki

Marek Chłodnicki (ur. 5 września 1955 w Poznaniu) – polski archeolog i muzealnik. W latach 2004-2007 dyrektor Muzeum Archeologicznego w Poznaniu. 
Życiorys.
Ukończył w 1979 studia w Katedrze Archeologii, Wydziału Historycznego Uniwersytetu im. Adama Mickiewicza w Poznaniu. W 1984 roku uzyskał stopień doktora.
Od 1983 pracuje w Muzeum Archeologicznym w Poznaniu, do 2004 roku jako wicedyrektor, a następnie dyrektor (zastępując na tym stanowisku zmarłego prof. Lecha Krzyżaniaka). Prowadził wykłady w Instytucie Archeologii i Etnologii Uniwersytetu Mikołaja Kopernika w Toruniu oraz w Instytucie Prahistorii Uniwersytetu im. Adama Mickiewicza w Poznaniu. 
Uczestniczył w wykopaliskach w Polsce (m.in. kierując badaniami Wielkopolskich piramid), Sudanie i w Egipcie (Tell Atrib, Minshat Abu Omar). Wraz z Krzysztofem Ciałowiczem kieruje polską ekspedycją na stanowisku archeologicznym w Tell el-Farcha. 
Jest członkiem:

</doc>
<doc id="1264195" url="https://pl.wikipedia.org/wiki?curid=1264195" title="Carl Zimmermann">
Carl Zimmermann



</doc>
<doc id="1264196" url="https://pl.wikipedia.org/wiki?curid=1264196" title="Karl Zimmermann">
Karl Zimmermann



</doc>
<doc id="1264197" url="https://pl.wikipedia.org/wiki?curid=1264197" title="Percy Edward Newberry">
Percy Edward Newberry

Percy Edward Newberry (ur. w 1869; zm. w 1949) – angielski egiptolog i botanik.
Pracował z Williamem F. Petrie podczas publikacji wykopalisk w Hawara i Kahun. Prowadził prace dokumentacyjne w Beni Hassan i Deir el-Bersza, w których debiutował Howard Carter. Wykopaliska, którymi kierował były finansowane przez lorda Amhersta, Madgaret Benson, i Theodore Davisa. Pracował dla Egypt Exploration Fund.
Przez kilka sezonów pomagał Carterowi w grobowcu Tutanchamona, gdzie interesowały go szczątki roślinne. Jego żona konserwowała zaś znalezione tam tkaniny. Mimo wyłączności „"The Timesa"” na publikowanie wiadomości z wykopalisk, Newberry pisywał dla egipskiej i angielskiej prasy.

</doc>
<doc id="1264198" url="https://pl.wikipedia.org/wiki?curid=1264198" title="My Story">
My Story

MY STORY – szósty album studyjny Ayumi Hamasaki. Został wydany w wersji CD i CD+DVD z różnymi limitowanymi okładkami. Wersja CD kosztowała w Japonii ¥ 3 059, natomiast wersja CD+DVD ¥ 3 990. Album znajdował się przez czterdzieści trzy tygodnie w rankingu Oricon. W pierwszym tygodniu był na #1 miejscu. W Azji sprzedano 2 miliony kopii płyty. "MY STORY Classical" jest kompilacją, która zawiera piosenki z "MY STORY" w wersji klasycznej.

</doc>
<doc id="1264201" url="https://pl.wikipedia.org/wiki?curid=1264201" title="Krzysztof Ciałowicz">
Krzysztof Ciałowicz

Krzysztof M. Ciałowicz (ur. 1954) – polski archeolog, specjalista archeologii śródziemnomorskiej, profesor nauk humanistycznych. 
Jest absolwentem Liceum Ogólnokształcącego im. Stanisława Wyspiańskiego w Kętach. W 1977 roku ukończył studia na Uniwersytecie Jagiellońskim, tytuł doktora uzyskał w roku 1985. Tytuł profesora posiada od 2002 roku. W latach 2008–2016 pełnił funkcję Dyrektora Instytutu Archeologii UJ. 
W 2019 został członkiem Rady Doskonałości Naukowej I kadencji.
Przedmiot jego badań stanowi archeologia i sztuka starożytnego Egiptu i Bliskiego Wschodu ze szczególnym uwzględnieniem okresów formowania pierwszych cywilizacji. Najważniejszy nurt badawczych zainteresowań wiąże się z genezą państwa egipskiego oraz z zagadnieniami początków monarchii, religii i sztuki w tym rejonie świata. Jest autorem sześciu książek i kilkudziesięciu artykułów, m.in. dotyczących symboliki przedstawień władcy w okresie predynastycznym w Egipcie. 
Uczestniczył w badaniach wykopaliskowych w Polsce, Bułgarii, na Spitsbergenie, a przede wszystkim w Egipcie i Sudanie. Od 1998 jest kierownikiem krakowskiej (wraz z dr Markiem Chłodnickim polską ekspedycją) części ekspedycji na stanowisku z okresu formowania się państwa egipskiego w Tell el-Farcha (Delta Nilu). 
Jest członkiem wielu towarzystw i instytucji naukowych w kraju z za granicą (Komisja Orientalistyczna Oddziału PAN w Krakowie; Komisja Filologii Klasycznej PAU w Krakowie; International Association of Egyptologists; Society of Africanists Archaeologists, członek Rady Centrum Archeologii Śródziemnomorskiej im. K. Michałowskiego i Rady Naukowej kongresów „Egypt at its Origins”).

</doc>
<doc id="1264202" url="https://pl.wikipedia.org/wiki?curid=1264202" title="Sezon 2008/2009 Pucharu Świata w skokach narciarskich">
Sezon 2008/2009 Pucharu Świata w skokach narciarskich



</doc>
<doc id="1264205" url="https://pl.wikipedia.org/wiki?curid=1264205" title="Andrzej Niwiński">
Andrzej Niwiński

Andrzej Stefan Niwiński (ur. w 1948 w Warszawie) – polski archeolog, specjalista w dziedzinie ikonografii religijnej i mitologicznej okresu XXI–XXII dynastii. 
Życiorys.
W 1971 ukończył studia archeologii śródziemnomorskiej na Uniwersytecie Warszawskim, jako uczeń profesora Kazimierza Michałowskiego. Doktorat uzyskał w 1979, a habilitację w 1989. Pracownik Zakładu Archeologii Egiptu w Instytucie Archeologii UW. Brał udział w Polskiej Misji Archeologicznej w świątyni Hatszepsut w Deir el-Bahari w latach 1972–1974.
Prowadził cykl telewizyjnych pogadanek o starożytnym Egipcie w audycji Kwant. Od 1999 kieruje pracami Misji Skalnej nad świątynią Hatszepsut. Jest także założycielem i prezesem Stowarzyszenia Miłośników Egiptu HERHOR.
W 2022 został odznaczony Krzyżem Komandorskim Orderu Zasługi Rzeczypospolitej Polskiej.
Publikacje.
W języku polskim:

</doc>
<doc id="1264206" url="https://pl.wikipedia.org/wiki?curid=1264206" title="Europejski Instytut Technologiczny">
Europejski Instytut Technologiczny



</doc>
<doc id="1264211" url="https://pl.wikipedia.org/wiki?curid=1264211" title="Mikołaj Bogoria">
Mikołaj Bogoria

Mikołaj Bogoria, herbu Bogoria (ur. 1291 – zm. 1338) – wojewoda krakowski, doradca Władysława Łokietka, dyplomata na początku panowania Kazimierza III Wielkiego, fundator budowy klasztoru Cystersów w Koprzywnicy.
Życiorys.
Był synem wojewody krakowskiego Piotra Bogorii ze Skotnik, bratem arcybiskupa gnieźnieńskiego Jarosława oraz Wojciecha wojewody sandomierskiego. Majątek po Mikołaju, m.in. odziedziczył jego krewny Peszko Bogoria ze Skotnik lub Wiśniowej a mąż Jadwigi Bogoria odziedziczył majątek ojca.
Wnukiem Mikołaja był: Mikołaj Bogoria (kasztelan) (zm. 1388) kasztelan wiślicki, zawichojski, marszałek Królestwa.
22 listopada 1335 roku na zjeździe w Wyszehradzie dał rękojmię królowi Kazimierzowi III Wielkiemu, który obiecał królowi Czech Janowi Luksemburskiemu wypłatę w ustalonym terminie drugiej połowy 20000 kup groszy praskich za zrzeczenie się przez niego praw do tronu Polski.

</doc>
<doc id="1264213" url="https://pl.wikipedia.org/wiki?curid=1264213" title="Dziewczyna z głębin">
Dziewczyna z głębin

Dziewczyna z głębin (ang. "New Adventures Of Ocean Girl", 2000) – australijski serial animowany opowiadający o królewnie Neri. Serial był emitowany na kanale KidsCo. W roku 2003 i 2004 został wyemitowany na TVP2 i Tele 5 jako "„Neri, Księżniczka Oceanii”" z polskim lektorem Henrykiem Pijanowskim.
Wersja polska.
Wersja Tele 5, którą czytał Henryk Pijanowski
Wersja polska dla KidsCo: Toya Sound Studio

</doc>
<doc id="1264214" url="https://pl.wikipedia.org/wiki?curid=1264214" title="Akademia Medyczna w Białymstoku">
Akademia Medyczna w Białymstoku



</doc>
<doc id="1264215" url="https://pl.wikipedia.org/wiki?curid=1264215" title="Marja Śleżańska">
Marja Śleżańska



</doc>
<doc id="1264218" url="https://pl.wikipedia.org/wiki?curid=1264218" title="Volkswind">
Volkswind

Volkswind GmbH – niemieckie przedsiębiorstwo z branży producentów energii. Z ponad 40 zainstalowanymi farmami wiatrowymi jest jednym z największych operatorów elektrowni wiatrowych w Niemczech.
Przedsiębiorstwo została założone w roku 1993 przez Martina Daubnera i Matthiasa Stommela, poprzednio pracowników przedsiębiorstwa Enercon. Siedziba przedsiębiorstwa mieści się w Ganderkesee w Niemczech i posiada swoje oddziały we Francji, Wielkiej Brytanii, Polsce i Bułgarii.
Przedsiębiorstwo projektuje, finansuje, buduje i eksploatuje elektrownie produkujące energie odnawialną z wiatru.
Historia i osiągnięcia.
1993
1997
1998
2002
2005
2006
2007

</doc>
<doc id="1264219" url="https://pl.wikipedia.org/wiki?curid=1264219" title="Dżazirat Szadwan">
Dżazirat Szadwan

Dżazirat Szadwan (, znana też jako Dżazirat Szakir, arab. ) – skalista wyspa na Morzu Czerwonym przy południowym krańcu Zatoki Sueskiej pomiędzy egipskimi wybrzeżami Afryki (okolice Hurghady) a azjatyckim Synajem (koło Szarm el-Szejk). Najwyższy szczyt wyspy wznosi się na wysokość 301 m n.p.m.
Wyspa leży w strategicznym miejscu przy wejściu do Zatoki Sueskiej, toteż w trakcie wojny Egiptu z Izraelem służyła jako baza wojskowa. Nadal znajdują się tu miny, toteż zabroniony jest wstęp na nią. Nurkuje się tu dość rzadko, gdyż istnieją lepsze i łatwiejsze do nurkowania rejony znacznie bliżej Hurghady i Półwyspu Synaj. Często spotyka się tu duże rekiny oceaniczne. Wyspę wykorzystuje się czasem jako kotwicowisko w trakcie wypraw na sąsiednie wyspy.
W południowo-wschodnim krańcu wyspy znajduje się latarnia morska zbudowana w 1889 roku. Została uszkodzona podczas izraelskiego ataku na wyspę w styczniu 1970 roku, a naprawiono ją dopiero w 1987 roku.

</doc>
<doc id="1264221" url="https://pl.wikipedia.org/wiki?curid=1264221" title="Zjednoczona Partia Narodowo-Postępowa">
Zjednoczona Partia Narodowo-Postępowa

Zjednoczona Partia Narodowo-Postępowa (bułg. "Обединена народнопрогресивна партия", ZPNP) – bułgarska partia polityczna powstała 6 listopada 1920 przez połączenie Partii Narodowej z Partią Postępowo-Liberalną. W czerwcu 1922 ZPNP utworzyła wraz z Partią Demokratyczną i Partią Radykalno-Demokratyczną koalicję Blok Konstytucyjny, a w sierpniu 1923 została włączona w skład Porozumienia Demokratycznego, które istniało do 1934. 
Historia Zjednoczonej Partii Narodowo-Postępowej.
6 listopada 1920, podczas specjalnie zwołanego kongresu, delegaci Partii Narodowej i Partii Postępowo-Liberalnej zdecydowali o połączeniu obu formacji i utworzeniu Zjednoczonej Partii Narodowo-Postępowej. Zjednoczeniu ugrupowań sprzyjały fakty reprezentowania przez nie w przeszłości orientacji prorosyjskiej oraz współpracy w kilku rządach koalicyjnych (1911–1913, 1919–1920).
Na czele ZPNP stanęli byli premierzy Carstwa Bułgarii Stojan Danew i Teodor Teodorow, których niedługo potem zastąpił Atanas Burow. Z inicjatywy Burowa ZPNP nawiązała w 1921 współpracę z opozycyjnymi wobec rządu Stambolijskiego Partią Demokratyczną i Partią Radykalno-Demokratyczną.
Efektem zbliżenia tych trzech formacji było zawiązanie przez nie 6 czerwca 1922 koalicji o nazwie Blok Konstytucyjny. Działacze koalicji dążyli do umocnienia sił politycznych reprezentujących interesy burżuazji i odsunięcia Bułgarskiego Ludowego Związku Chłopskiego od sprawowania władzy. Po aresztowaniu liderów Bloku przez siły rządowe (17 września 1922 w Wielkim Tyrnowie), wielu z nich, w tym Burow, wyemigrowało. 
Wkrótce po zamachu stanu z 9 czerwca 1923, w wyniku którego upadł gabinet Stambolijskiego, premier Aleksandyr Cankow zaproponował działaczom Bloku budowę prorządowej koalicji. Oferta Cankowa została przyjęta. 19 czerwca Blok Konstytucyjny dokonał samorozwiązania, po czym tworzące go partie 10 sierpnia 1923 zjednoczyły się z Porozumieniem Narodowym tworząc Porozumienie Demokratyczne. To ostatnie ugrupowanie sprawowało rządy w kraju nieprzerwanie do 1931. Politycy wywodzący się z ZPNP odgrywali w nim znaczącą rolę, zajmując m.in. różne stanowiska ministerialne. W połowie 1934, po wojskowym zamachu stanu z 19 maja, rząd Georgijewa zdelegalizował wszystkie partie w Carstwie Bułgarii i Porozumienie Demokratyczne przestało istnieć.

</doc>
<doc id="1264224" url="https://pl.wikipedia.org/wiki?curid=1264224" title="Droga krajowa B178n (Niemcy)">
Droga krajowa B178n (Niemcy)



</doc>
<doc id="1264226" url="https://pl.wikipedia.org/wiki?curid=1264226" title="Droga krajowa B178 (Niemcy)">
Droga krajowa B178 (Niemcy)

Droga krajowa 178 () – niemiecka droga krajowa przebiegająca z zachodu na południe od skrzyżowania z drogą B6 na obwodnicy Löbau do skrzyżowania z drogą B99 w Żytawie w Saksonii.
Droga krajowa B 178n to nazwa robocza planowanej drogi, mająca na celu polepszenie połączenia regionu z europejską siecią autostradową. W tym celu planowane jest przedłużenie biegu drogi na północ od Löbau do autostrady A4, wykonanie obwodnic miejscowości oraz połączenie drogi z polskimi i czeskimi drogami w okolicy Żytawy.
Połączenie sieci drogowych Niemiec i Czech przebiega na odcinku ok. 3 km przez terytorium Polski. Finansowanie tego odcinka na mocy trójstronnego porozumienia z dnia 5 kwietnia 2004 pokryły wspólnie rządy Niemiec i Czech. W związku z przystąpieniem do układu z Schengen zrezygnowano z budowy infrastruktury przejść granicznych D-PL i PL-CZ. Most na Nysie zbudowała strona polska.

</doc>
<doc id="1264227" url="https://pl.wikipedia.org/wiki?curid=1264227" title="FK Kareda">
FK Kareda

FK Kareda (lit. Futbolo Klubas Kareda) – nieistniejący litewski klub piłkarski z siedzibą w Kownie.
Historia.
Chronologia nazw:
Klub założony został w 1935 roku pod nazwą "Sakalas". Pierwotną siedzibą klubu były Szawle. W 1995 roku klub przyjął nazwę "Kareda-Sakalas", a w następnym "Kareda". W 2000 roku klub przeniósł się do Kowna. W 2003 roku został rozwiązany.
Osiągnięcia.
"Uwaga": w latach 1945–1990 rozgrywano mistrzostwa i puchar w ramach Litewskiej SRR

</doc>
<doc id="1264230" url="https://pl.wikipedia.org/wiki?curid=1264230" title="Norma retroaktywna">
Norma retroaktywna

Norma retroaktywna – norma prawna, która wiąże teraźniejszy obowiązek prawny z konsekwencjami zdarzeń, które zaistniały w przeszłości. Normą retroaktywną będzie na przykład norma, która nakłada karę za czyn popełniony w przeszłości.
Generalną zasadą stanowienia prawa jest unikanie tworzenia norm retroaktywnych, co wynika z istoty normy prawnej jako wzorca postępowania, do którego należy się dostosować. Gdy w danej chwili nie ma normy, to nie można wymagać dostosowania się do niej. W wyjątkach od tej reguły stosuje się zasadę niestosowania surowszego prawa wstecz. Norma retroaktywna nie jest wtedy surowsza, a może być korzystniejsza dla jej adresata.

</doc>
<doc id="1264231" url="https://pl.wikipedia.org/wiki?curid=1264231" title="Joanna Ładyńska">
Joanna Ładyńska

Joanna Ładyńska-Wysota (ur. 21 marca 1956 w Warszawie, zm. 19 czerwca 2008 tamże) – polska aktorka filmowa i teatralna.
Życiorys.
Ukończyła Państwową Wyższą Szkołę Teatralną im. Ludwika Solskiego w Krakowie.
Pracowała w teatrach w Białymstoku, Wrocławiu i Warszawie. Mąż Kazimierz Wysota, syn Witold Wysota.
Pochowana została na cmentarzu w Pyrach.

</doc>
<doc id="1264237" url="https://pl.wikipedia.org/wiki?curid=1264237" title="Futbolo Klubas Kareda">
Futbolo Klubas Kareda



</doc>
<doc id="1264239" url="https://pl.wikipedia.org/wiki?curid=1264239" title="Kareda Szawle">
Kareda Szawle



</doc>
<doc id="1264240" url="https://pl.wikipedia.org/wiki?curid=1264240" title="Zdanie deontyczne">
Zdanie deontyczne

Zdanie deontyczne – zdanie, które stwierdza, że danego rodzaju zachowanie jest nakazane, zakazane lub obojętne ze względu na fakt obowiązywania określonej normy postępowania lub określonego systemu takich norm (np. systemu prawnego).
Przykład zdania deontycznego:

</doc>
<doc id="1264244" url="https://pl.wikipedia.org/wiki?curid=1264244" title="Kareda Šiauliai">
Kareda Šiauliai



</doc>
<doc id="1264245" url="https://pl.wikipedia.org/wiki?curid=1264245" title="Przepis semiimperatywny">
Przepis semiimperatywny



</doc>
<doc id="1264246" url="https://pl.wikipedia.org/wiki?curid=1264246" title="Joanna Ładyńska-Wysota">
Joanna Ładyńska-Wysota



</doc>
<doc id="1264247" url="https://pl.wikipedia.org/wiki?curid=1264247" title="Przepis semidyspozytywny">
Przepis semidyspozytywny



</doc>
<doc id="1264250" url="https://pl.wikipedia.org/wiki?curid=1264250" title="Singer Corporation">
Singer Corporation

Singer Corporation – amerykańskie przedsiębiorstwo zajmujące się produkują maszyn do szycia, założone przez Isaaca Merritta Singera i prawnika Edwarda Clarka w 1851 roku w Nowym Jorku. Dawną siedzibą przedsiębiorstwa był Singer Building.

</doc>
<doc id="1264254" url="https://pl.wikipedia.org/wiki?curid=1264254" title="Akademia Medyczna w Lublinie">
Akademia Medyczna w Lublinie



</doc>
<doc id="1264255" url="https://pl.wikipedia.org/wiki?curid=1264255" title="Józef Pieracki">
Józef Pieracki

Józef Pieracki (ur. 10 września 1909 w Grębowie, zm. 5 sierpnia 1988 w Warszawie) – polski aktor filmowy i teatralny.
Życiorys.
Zadebiutował w 1945 na scenie Teatru Domu Żołnierza w Lublinie. Występował w Teatrze Miejskim w Świdnicy (1947–1951), w Teatrze Dramatycznym we Wrocławiu (1951–1966), następnie w Teatrze Powszechnym oraz Teatrze Narodowym w Warszawie, później zaś w Teatrze Ziemi Opolskiej i Teatrze Nowym w Warszawie. Przed wojną studiował na Wydziale Prawa i Ekonomii Katolickiego Uniwersytetu Lubelskiego (1932–1936).
W 1955 otrzymał Medal 10-lecia Polski Ludowej, a rok później Złoty Krzyż Zasługi. W 1965 został nagrodzony odznaczeniem Zasłużony Działacz Kultury, a w 1972 odznaczony Krzyżem Kawalerskim Orderu Odrodzenia Polski.

</doc>
<doc id="1264256" url="https://pl.wikipedia.org/wiki?curid=1264256" title="Krajowa Agencja Wydawnicza">
Krajowa Agencja Wydawnicza

Krajowa Agencja Wydawnicza (KAW) – polskie wydawnictwo w Warszawie działające w latach 1974–2004, do 1991 część koncernu Robotnicza Spółdzielnia Wydawnicza „Prasa-Książka-Ruch”.
W 1991 roku, w wyniku przekształceń koncernu wydawniczego RSW Prasa-Książka-Ruch, Krajowa Agencja Wydawnicza przekształcona została w przedsiębiorstwo państwowe Krajowa Agencja Wydawnicza Przedsiębiorstwo Państwowe. W 1995 rozpoczął się proces prywatyzacji KAW-u.
Od 1996 do 2001 wydawnictwo posiadało kamienicę przy ul. Smolnej 12 w Warszawie, która generowała większość dochodów firmy pochodzących z wynajmu pomieszczeń. Od 2002 znajdowało się w stanie likwidacji celem zaspokojenia wierzycieli. W 2003 wydana została przez KAW ostatnia książka – "Zgrzyt otwierającej się Bramy" Józefa Natansona.
Archiwum fotograficzne Krajowej Agencji Wydawniczej (około 181 000 jednostek archiwalnych) zostało przekazane do Narodowego Archiwum Cyfrowego.
KAW wydała m.in. serie "Dzieje Narodu i Państwa Polskiego", "Szczęśliwa Siódemka", "Ekspres Reporterów", "Relax - Magazyn Opowieści Rysunkowych".

</doc>
<doc id="1264257" url="https://pl.wikipedia.org/wiki?curid=1264257" title="Gota Abu Ramada">
Gota Abu Ramada

Gota Abu Ramada – mała bezludna wyspa koralowa na Morzu Czerwonym, znajdująca się przy południowym krańcu Zatoki Sueskiej, przy egipskim wybrzeżu Afryki w okolicach Hurghady.
Wokół wyspy znajdują się rafy koralowe i popularne miejsca nurkowe, głównie po wschodniej i zachodniej stronie. Znajduje się tu wielki podwodny ogród koralowy z ogromną ilością ryb, a maksymalna głębokość wynosi ok. 15 metrów.
19 października 2007 r. tuż obok wyspy, na terenie Parku Narodowego Giftun, umieszczono pod wodą dużą rzeźbę rekina przebitego nożem. Zapoczątkowało to największą światową kampanię na rzecz ochrony rekinów, zorganizowaną przez Sharkproject, HEPC i władze Egiptu. Jest to pierwszy pomnik tego typu na świecie, docelowo w różnych częściach świata powstaną pod wodą podobne pomniki. Cel kampanii to "zwrócenie uwagi na kwestie związane z rekinami, wskazanie ich wagi dla ekosystemów oraz zagrożeń płynących z braku ich ochrony". Pomnik został zaprojektowany i wykonany w Monachium w Niemczech.

</doc>
<doc id="1264259" url="https://pl.wikipedia.org/wiki?curid=1264259" title="Ewa Pokas">
Ewa Pokas

Ewa Pokas (ur. 17 marca 1946 w Chorzowie) – polska aktorka, pisarka.
Studiowała polonistykę na UJ w Krakowie. 
W 1967 roku wraz z Maciejem Zembatym założyła w Warszawie kabaret czarnego humoru „Fermata”. 
W 1968 roku uzyskała dyplom aktorski w PWST w Warszawie. 
Karierę aktorki dramatyczej rozpoczęła na scenie warszawskiego Teatru Powszechnego, następnie w Teatrze Narodowym (1968–1973) – scenach kierowanych przez Adama Hanuszkiewicza. W latach (1973–1980) występowała w Teatrze Studio i w Starej Prochowni.
Jest także autorką opowiadań i powieści. Od 1989 mieszka we Francji.
Ekranizacje telewizyjne.
Autor - FUGA

</doc>
<doc id="1264262" url="https://pl.wikipedia.org/wiki?curid=1264262" title="Ajikan">
Ajikan



</doc>
<doc id="1264264" url="https://pl.wikipedia.org/wiki?curid=1264264" title="Akademia Medyczna w Warszawie">
Akademia Medyczna w Warszawie



</doc>
<doc id="1264265" url="https://pl.wikipedia.org/wiki?curid=1264265" title="Borys Marynowski">
Borys Marynowski

Borys Marynowski właściwie Eugeniusz Marynowski (ur. 10 czerwca 1946 w Wodzisławiu Śląskim, zm. 26 kwietnia 2005 w Lipsku) – polski aktor.
Życiorys.
Absolwent Wydziału Aktorskiego PWSFTviT w Łodzi (1974). Spoczywa na cmentarzu ewangelicko-augsburskim w Warszawie (aleja 54, grób 6).

</doc>
<doc id="1264267" url="https://pl.wikipedia.org/wiki?curid=1264267" title="Zofia Grabińska">
Zofia Grabińska

Zofia Grabińska (ur. 12 maja 1922 w Warszawie, zm. 3 września 1994 tamże) – polska aktorka i piosenkarka. Wylansowała takie przeboje jak: "Tup, tup,", "Dla mnie biuro ma swój urok" czy "Gdy miałam latek".
Życiorys.
Debiutowała jako dziecko w Teatrze Ortyma w Warszawie, podczas okupacji występowała w jawnych teatrach. Walczyła w powstaniu warszawskim, a po jego upadku była więźniarką w Auschwitz. Po wojnie znalazła się w Krakowie, gdzie występowała w teatrach muzycznych. W 1948 powróciła do Warszawy, ale rok później wyjechała do Świdnicy, gdzie występowała w Teatrze Miejskim. W 1951 powróciła do Warszawy i została aktorką Teatru Syrena, po 1959 związała się z Estradą Warszawską, często występowała publicznie i Polskim Radio.

</doc>
<doc id="1264268" url="https://pl.wikipedia.org/wiki?curid=1264268" title="Dżazirat Abu Ramada">
Dżazirat Abu Ramada

Dżazirat Abu Ramada (ar. جزيرة أبو رمادة), także: Dżazirat Abu Rimasi (ar. جزيرة أبو رماثي, "Jazīrat Abū Rimāthī") – bezludna wyspa na Morzu Czerwonym przy południowym krańcu Zatoki Sueskiej przy afrykańskim wybrzeżu egipskim w pobliżu Hurghady.
Wokół wyspy zlokalizowanych jest wiele miejsc nurkowych na rafach koralowych, np. Dżanub Abu Ramada ("Abu Ramada South") wraz ze szczątkami wraku położonymi na głębokości 5 metrów oraz Irk Abu Ramada.

</doc>
<doc id="1264272" url="https://pl.wikipedia.org/wiki?curid=1264272" title="Loránd Jendrassik">
Loránd Jendrassik

Loránd Jendrassik (ur. 18 sierpnia 1896 w Alsó-Pakony, zm. 19 lipca 1970 w Budapeszcie) – węgierski lekarz i fizjolog. Pracował w Klinice Medycznej Uniwersytetu w Peczu. Razem z Cleghornem opracował metodę ilościowego oznaczania bilirubiny w osoczu.

</doc>
<doc id="1264274" url="https://pl.wikipedia.org/wiki?curid=1264274" title="Akademia Świętokrzyska im. Jana Kochanowskiego w Kielcach">
Akademia Świętokrzyska im. Jana Kochanowskiego w Kielcach



</doc>
<doc id="1264276" url="https://pl.wikipedia.org/wiki?curid=1264276" title="Anna Jaraczówna">
Anna Jaraczówna

Anna Jaraczówna (ur. 28 maja 1916 w Moskwie, zm. 4 maja 1979 w Warszawie) – polska aktorka. Córka aktora Stefana Jaracza i aktorki Jadwigi Daniłowicz-Jaraczowej, babka aktora Mikołaja Radwana.
Życiorys.
Debiutowała w filmie jako dziecko. Przed wojną występowała w Teatrze Nowa Komedia (1933–1935) i Teatrze Ateneum (1935–1939) w Warszawie. Jesienią 1944 roku przeniosła się do Krakowa i grała w jawnym Teatrze Powszechnym. W 1945 r. pracowała w Teatrze Miejskim w Lublinie, a następnie w Teatrze Wojska Polskiego w Łodzi (sezon 1946/1947). W 1948 roku powróciła do Warszawy i związała się z Teatrem Nowym (1948–1952) i ponownie z Teatrem Ateneum (1952–1979). Spoczywa na cmentarzu Powązkowskim w Warszawie (kwatera 169-6-23).

</doc>
<doc id="1264281" url="https://pl.wikipedia.org/wiki?curid=1264281" title="Peremyl">
Peremyl

Peremyl () – wieś na Ukrainie, w rejonie horochowskim obwodu wołyńskiego, dawniej znaczący gród Księstwa Włodzimiersko-Wołyńskiego, leżący nad Styrem. 
Historia.
Pierwszy raz wspomniany w źródłach w roku 1097 w Kodeksie Hipackim, później również w 1196, kiedy to "kniaź halicki Wołodymyr Jarosławowicz spalił włości Romana Mścisławowicza koło Premyla".
Gród leżał następnie we włościach księcia bełskiego Aleksandra Wsewołodycza, a w 1213 został nakazem Leszka Białego nadany Danyle Romanowiczowi, który w 1228 oddał Peremyl księciu międzybuskiemu i łuckiemu Jarosławowi Ingwarewiczowi.
W drugiej połowie XIII wieku gród znajdował się w rękach księcia włodzimiersko-wołyńskiego Wasylka Romanowicza. W 1241 gród został spalony przez Mongołów, później znowu odbudowany.
Ostatnia wzmianka o grodzie pochodzi z roku 1283.

</doc>
<doc id="1264282" url="https://pl.wikipedia.org/wiki?curid=1264282" title="Akademia Wychowania Fizycznego w Katowicach">
Akademia Wychowania Fizycznego w Katowicach



</doc>
<doc id="1264287" url="https://pl.wikipedia.org/wiki?curid=1264287" title="Bond (bankowość)">
Bond (bankowość)



</doc>
<doc id="1264292" url="https://pl.wikipedia.org/wiki?curid=1264292" title="Order Elżbiety (Austria)">
Order Elżbiety (Austria)

Order Elżbiety (niem. "Elisabeth-Orden", węg. "Erzsébet-rend") – order kobiecy nadawany w latach 1898–1918 przez monarchię habsburską.
Historia.
Odznaczenie zostało ustanowione jako order wyłącznie damski 16 września 1898 przez cesarza Austrii i króla Węgier Franciszka Józefa I w sześć dni po zamordowaniu w Genewie jego żony Elżbiety dla uczczenia jej pamięci i otrzymało jako patronkę św. Elżbietę z Turyngii. Według pierwszych statutów order posiadał trzy klasy: Wielki Krzyż z gwiazdą, Komandorię z gwiazdą i Krzyż Srebrny. Następca Franciszka Józefa, ostatni cesarz Austrii i król Węgier Karol I (IV) zmienił 30 kwietnia 1918 r. statuty, dodając komandorię bez gwiazdy jako III. klasę i wprowadzając piątą klasę, prosty srebrny nieemaliowany krzyż. Wielką Mistrzynią orderu została po objęciu tronu przez męża (1916) cesarzowa-królowa Zyta, do roku 1916 funkcja była nieobsadzona. Po upadku monarchii w roku 1918 przestano nadawać order i nie wcielono go do pocztu orderów domowych wygnanych Habsburgów.
W hierarchii orderów damskich monarchii habsburskiej order Elżbiety zajmował drugie miejsce po Gwiaździstym Krzyżu, ale w przeciwieństwie do tego wysoce arystokratycznego odznaczenia nie wymagano przy nadaniach orderu Elżbiety wywodu szlachectwa ("Ahnenprobe"). Nadawany mógł być wszystkim kobietom niezależnie od pochodzenia, religii i stanu cywilnego za zasługi zawodowe lub w dziedzinie filantropii czy działalności kościelnej.
Insygnia.
Insygnia orderu to oznaka i gwiazda I. i II. klasy. Oznaką był krzyż heraldyczny liliowy, którego dwa boczne płatki emaliowane były na amarantowo, a płatek środkowy na biało. Medalion środkowy awersu był emaliowany na biało, otoczony kręgiem perełek i zawierał w środku złoty medal z profilem św. Elżbiety z Turyngii zwróconym na lewo, otoczonym aureolą. Medalion rewersu zawierał złotą literę "E". Między ramionami krzyża umieszczone były stylizowane, emaliowane na czerwono róże z zielonymi płatkami.
Gwiazda I i II klasy była srebrna, ośmiopromienna, cyzelowana na kształt diamentów i nosiła na sobie awers oznaki: przy I. klasie była wielkości 71 mm, przy II. 48 mm. Order I. klasy noszono na wąskiej damskiej wstędze z prawego ramienia na lewy bok, gwiazdę nad lewą piersią, II. klasę na damskiej kokardzie nad lewą piersią i jej gwiazdę nad prawą piersią. Najniższa do roku 1918 klasa to krzyż orderowy srebrny, gdzie tylko medalion ze św. Elżbietą był złoty i emaliowany, wprowadzona w tym roku V. klasa to prosty krzyż cały w srebrze. IV. I V. klasę noszono na damskiej kokardzie nad lewą piersią. Wstęga była biała z obustronną amarantową bordiurą.
Odznaczone.
Odznaczone orderem były m.in. królowa Holandii Wilhelmina, hr. Helena Mierowa.

</doc>
<doc id="1264294" url="https://pl.wikipedia.org/wiki?curid=1264294" title="Singles Collected">
Singles Collected

R.E.M. Singles Collected – czwarta składanka zespołu R.E.M. wydany w 1994 roku.

</doc>
<doc id="1264296" url="https://pl.wikipedia.org/wiki?curid=1264296" title="Wacław Franczek">
Wacław Franczek

Wacław Franczek (zm. po 1637) – burmistrz Cieszyna w 1599 roku, rusznikarz.
Był synem Jakuba i bratem Mikołaja. Należał do jednej z najbogatszych cieszyńskich rodzin. Był przez pewien czas właścicielem domu na ulicy Srebrnej, później przy Nowym Mieście, kamienicy przez ulicy Niemieckiej oraz zagród przy Górnej Bramie i przy Długim moście.

</doc>
<doc id="1264297" url="https://pl.wikipedia.org/wiki?curid=1264297" title="Andrzej Kazimierz Kryszpin-Kirszensztein">
Andrzej Kazimierz Kryszpin-Kirszensztein

Andrzej Kazimierz Kryszpin-Kirszensztein herbu Kryszpin (zm. 1704) – wojewoda witebski od 1695, pisarz polny litewski w latach 1683–1698, ciwun wileński w 1681 roku, marszałek sejmu zwyczajnego 1692/1693 roku, starosta puński i szereszowski.
W 1674 podpisał elekcję Jana III Sobieskiego. Poseł sejmiku żmudzkiego na sejm nadzwyczajny 1688/1689 roku, sejm 1690 roku, sejm zwyczajny 1692/1693 roku, sejm 1695 roku, poseł na sejm 1681 roku. W 1691 uczestniczył w wyprawie przeciwko Turcji. W 1693 został marszałkiem sejmu grodzieńskiego i wygłosił mowę powitalną na przybycie Jana III. Uwikłany w spór z rodem Sapiehów, którego przedstawiciele ścigali Kryszpina-Kirszenszteina jako stronnika dworu, grabiąc jego starostwa i dobra dziedziczne. Z inspiracji Sapiehów ród Kryszpinów-Kirszenszteinów został oskarżony w Trybunale Litewskim o plebejskie pochodzenie. Na nowym sejmie w 1695, Sapiehowie próbowali wyrugować go ze składu izby poselskiej i nie dopuścić do otworzenia przez niego obrad jako marszałka starej laski. Doprowadziło to do zerwania sejmu. Król, pragnąc wynagrodzić mu szkody doznane od przeciwników dworu, mianował go w 1695 wojewodą witebskim.
W 1696 Trybunał Litewski wydał dekret przeciwko Kryszpinom, odsądzający ich od szlachectwa i uznający niegodnymi sprawowania urzędów. W odpowiedzi, w porozumieniu z królową Marią Kazimierą d’Arquien Andrzej Kazimierz Kryszpin-Kirszensztein zawiązał konfederację wojsk Wielkiego Księstwa Litewskiego. Ostatecznie zawarto ugodę z Sapiehami, którzy uznali Kryszpinów za dobrą szlachtę.
Był elektorem Augusta II Mocnego w 1697 roku. 20 lipca 1697 Andrzej Kazimierz Kryszpin-Kirszensztein witał w Tarnowskich Górach nowego króla Augusta II Mocnego w imieniu stanów Wielkiego Księstwa Litewskiego.

</doc>
<doc id="1264299" url="https://pl.wikipedia.org/wiki?curid=1264299" title="Mikołaj Bogoria Skotnicki">
Mikołaj Bogoria Skotnicki

Mikołaj Bogoria Skotnicki (1291–1338) herbu Bogoria – syn Piotra Bogorii Skotnickiego protoplasty rodu Bogoriów, brat Wojciecha Bogorii wojewody sandomierskiego, początkowo komes, wojewoda krakowski, doradca Władysława I Łokietka.
Działalność.
Właściciel rozległych dóbr w ziemi sandomierskiej i na Podkarpaciu. Fundator i darczyńca klasztoru Cystersów w Koprzywnicy, do którego w roku 1185 sprowadzona została grupa 24 mnichów z francuskiego opactwa Morimond. Komes Mikołaj przekazał na uposażenie swojej donacji część majętności w okolicach Sandomierza, na Podkarpaciu (m.in. Jasło) oraz krakowski Łęg i Kantorowice. Działalność Mikołaja wpisywała się w politykę kolonizacyjno - kulturową Władysława I Łokietka realizowaną przy udziale Zakonu Cystersów, a także w rozpowszechnianie w ówczesnym okresie na ziemiach polskich sprowadzonej relikwii i kultu świętego Floriana.

</doc>
<doc id="1264300" url="https://pl.wikipedia.org/wiki?curid=1264300" title="Tereny zielone">
Tereny zielone



</doc>
<doc id="1264301" url="https://pl.wikipedia.org/wiki?curid=1264301" title="Dżuzur al-Ichwa">
Dżuzur al-Ichwa

Dżuzur al-Ichwa (ar. جزر الإخوة, "Wyspy Braci") – dwie bliźniacze bezludne wyspy na Morzu Czerwonym w Egipcie, słynne z rafy koralowej i miejsc do nurkowania.
Opis.
Duży Brat to skalista wyspa skalna wystająca kilka metrów nad poziom morza, o rozmiarach 400 na 50 m. Opodal wyspy na głębokości od 8 do 86 m znajduje się wrak statku transportowego "Numidia", który zatonął 29 lutego 1901 roku, kiedy to prąd morski zniósł go na rafę oraz wrak statku "Aida", który zatonął w 1957 roku, kiedy podczas sztormowej pogody przybył z zaopatrzeniem dla tutejszych latarników. Podczas niefortunnego zakotwiczenia fale morskie zepchnęły go na skały, roztrzaskując kadłub na dwie części. Znajduje się na głębokości od 28 do 52 metrów.
Na wyspie znajduje się latarnia zbudowana przez Anglików uruchomiona 4 czerwca 1884 roku, światło jej docierało na odległość ponad 20 km. Materiały budowlane zostały wzięte bezpośrednio z wyspy. Obecnie unowocześniona nadal działa.
Mały Brat to mniejsza z wysp; wokół niej znajdują się rafy koralowe.

</doc>
<doc id="1264302" url="https://pl.wikipedia.org/wiki?curid=1264302" title="Robert Ndrenika">
Robert Ndrenika

Robert Ndrenika (ur. 10 stycznia 1942 w Tiranie) – albański aktor i polityk.
Życiorys.
W 1964 ukończył studia w Wyższej Szkole Aktorskiej im. Aleksandra Moisiu i rozpoczął pracę w Teatrze Skampa w Elbasanie, aby w roku 1971 przenieść się do Teatru Młodzieżowego, działającego przy Instytucie Sztuk w Tiranie. W 1973 rozpoczął pracę w Teatrze Ludowym w Tiranie, którym kierował w latach 1991–1992. W roku 1966 zadebiutował w filmie. Ma na swoim koncie ponad 30 ról filmowych. Równolegle prowadził zajęcia na wydziale aktorskim Instytutu Sztuk w Tiranie. W 1996 roku przeszedł na emeryturę.
W roku 1990 zaangażował się w działalność polityczną. W wyborach 1992 zdobył mandat deputowanego z okręgu Elbasan do parlamentu albańskiego, reprezentując Demokratyczną Partię Albanii.
W 1979 został uhonorowany tytułem Zasłużonego Artysty (alb. "Artist i Merituar"), a w 1988 Artysty Ludu (alb. "Artist i Popullit"). 8 czerwca 2012 z rąk prezydenta Bamira Topiego otrzymał Order Nderi i Kombit (Honor Narodu).

</doc>
<doc id="1264303" url="https://pl.wikipedia.org/wiki?curid=1264303" title="The game of life">
The game of life



</doc>
<doc id="1264304" url="https://pl.wikipedia.org/wiki?curid=1264304" title="Ilia Czawczawadze">
Ilia Czawczawadze

Ilia Czawczawadze (gruz. ილია ჭავჭავაძე ur. 8 listopada 1837, zm. 12 września 1907) – gruziński pisarz i działacz społeczny. 
Życiorys.
Tworzył opowiadania, poematy i liryki. Założył i redagował gazetę „Iweria”. Zginął na skutek zamachu. Uważany jest powszechnie za bohatera narodowego.Święty Gruzińskiego Kościoła Prawosławnego.
Na język polski utwory Czawczawadzego tłumaczyli Igor Sikirycki, Jarosław Iwaszkiewicz, Eugenia Siemaszkiewicz, Kazimiera Iłłakowiczówna, Gabriel Karski, Leopold Lewin i Stanisław Ryszard Dobrowolski. Leopold Lewin przełożył poemat "Pustelnik".

</doc>
<doc id="1264309" url="https://pl.wikipedia.org/wiki?curid=1264309" title="600 Doński Kozacki Dywizjon Kawalerii">
600 Doński Kozacki Dywizjon Kawalerii

600 Doński Kozacki Dywizjon Kawalerii (ros. 600-й Донской казачий дивизион, niem. Ost Donkosakenabteilung 600) – ochotnicza kolaboracyjna jednostka wojskowa kawalerii złożona z Kozaków podczas II wojny światowej.
Krótko po ataku wojsk niemieckich na ZSRR, na stronę Niemców przeszła 22 sierpnia duża część sowieckiego 436 pułku strzeleckiego na czele z ppłk. Iwanem N. Kononowem. W sztabie niemieckiej 4 Armii zapowiedział on 6 września 1941 r. sformowanie ochotniczego kozackiego pułku kawalerii w celu prowadzenia walki z władzą sowiecką, co wywarło duże wrażenie na Niemcach. Zainteresował się tym dowodzący oddziałami bezpieczeństwa na tyłach Grupy Armii "Środek" gen. Max von Schenkendorf. W rezultacie – wbrew rozkazom Adolfa Hitlera – w rejonie okupowanego Witebska płk I. N. Kononow rozpoczął formowanie przy sztabie 9 Armii ochotniczego oddziału kozackiego złożonego z uciekinierów i b. jeńców wojennych z Armii Czerwonej, osadzonych głównie w stalagach i dulagach w Witebsku, Mohylewie, Orszy, Homlu i Smoleńsku. Nadzór na tym sprawował z ramienia Abwehry płk Graf G. A. von Rittberg.
28 października 1941 r. w Mohylewie został utworzony ponad 1-tysięczny ochotniczy kozacki oddział kawalerii w sile batalionu oznaczony numerem 102 pod dowództwem płk. I. N. Kononowa. Składał się z czterech szwadronów kawalerii, plutonu artylerii konnej i plutonu działek przeciwpancernych. Prowadził on w składzie niemieckiej 88 Dywizji Piechoty działania antypartyzanckie w rejonie Wiaźmy, Połocka i Wielkich Łuków. Kozacy niszczyli leśne bazy partyzantów. Zimą 1942 r. do jednostki dołączył wraz z grupą rosyjskich oficerów ppłk Aleksandr N. Pugowocznikow, uwolniony z obozu jenieckiego dla oficerów armii jugosłowiańskiej. Objął on w stopniu majora funkcję zastępcy ppłk. I. N. Kononowa. W listopadzie-grudniu 1942 r. oddział został rozwinięty w 600 Doński Kozacki Dywizjon Kawalerii, nazywany nieoficjalnie pułkiem. W lutym 1943 r. składał się ze sztabu, ośmiu szwadronów kawalerii, szwadronu motocyklistów i dywizjonu artylerii. Liczył ok. 2,3 tys. ludzi.
W marcu przybyli z obozów jenieckich z Niemiec kolejni ochotnicy. 15 kwietnia większa część 3 i 4 szwadronów kawalerii oraz dywizjonu artylerii przeszła na stronę partyzantów, zabijając niemieckich oficerów łącznikowych i własnych oficerów. Byli to żołnierze, którzy pochodzili z niedawnych uzupełnień, wśród których wielu nie było Kozakami. Podpułkownik I. N. Kononow otrzymał od gen. Piotra N. Krasnowa zgodę na tworzenie u boku Niemców szerokiego rosyjskiego ruchu antysowieckiego, w skład którego mieli wchodzić Kozacy z kolaboracyjnych oddziałów wojskowych. Jeszcze w styczniu 1943 r. jednostkę odwiedził gen. Andriej A. Własow, odbywający objazd okupowanych obszarów rosyjskich. Po spotkaniu z nim ppłk I. N. Kononow stał się gorącym zwolennikiem podporządkowaniu wszystkich wschodnich oddziałów wojskowych rosyjskiemu ruchowi wyzwoleńczemu. Jednakże gen. A. A. Własow został wkrótce zamknięty w domowym areszcie, tracąc czasowo poparcie władz III Rzeszy. Był to silny cios dla ppłk. I. N. Kononowa. Dodatkowo 18 czerwca 1943 r. na stronę partyzantów przeszło kolejnych 16 Kozaków na czele z emigrantem księciem N. Gagarinem.
Wkrótce 600 Doński Kozacki Dywizjon Kawalerii został przeniesiony do Mławy (Mielau), gdzie od kwietnia formowała się 1 Kozacka Dywizja Kawalerii płk. Helmutha von Pannwitza. Podpułkownik I. N. Kononow był rozczarowany kadrową polityką, gdyż wszystkie funkcje dowódcze i wyższe oficerskie zajmowali Niemcy. Jednakże na prośbę gen. A. A. Własowa nie zrezygnował. Doprowadził za to do sformowania na bazie jego jednostki 5 Dońskiego Pułku Kawalerii, obejmując jego dowództwo jako jedyny Rosjanin na takim stanowisku.

</doc>
<doc id="1264326" url="https://pl.wikipedia.org/wiki?curid=1264326" title="Złodziejka">
Złodziejka

Złodziejka, rozgałęźnik elektryczny – element osprzętu elektrotechnicznego, umożliwiający podłączenie więcej niż jednego odbiornika elektrycznego do pojedynczego gniazdka sieci elektrycznej. 
Podobną funkcję pełnią także przedłużacze elektryczne ze zwielokrotnionymi gniazdami, ale w odróżnieniu od przedłużaczy złodziejka nie jest wyposażona w przewód.
Obecnie w użyciu bywają takie wersje rozgałęźników, które można wkręcić w miejsce standardowej żarówki do oprawki lampy. Po wkręceniu takiej "złodziejki" można do niej z kolei wkręcić żarówkę oraz - dodatkowo - podłączyć dwie standardowe wtyczki elektryczne.
Nazwy złodziejka używano też dawniej (w latach 20. XX w.) do określenia pewnej odmiany piłki (do piłowania) długości dużego noża, oprawionej na jednym końcu.

</doc>
<doc id="1264328" url="https://pl.wikipedia.org/wiki?curid=1264328" title="Malko Instrumenty Muzyczne">
Malko Instrumenty Muzyczne

Malko Instrumenty Muzyczne – polska firma, z siedzibą w Częstochowie zajmująca się sprzedażą instrumentów muzycznych .
Historia.
Pod nazwą „Malko” firma istnieje od 1888 roku. Wcześniej nosiła nazwę Choynowski. W roku 1925 firma reklamowała się jako wytwórca instrumentów dla orkiestr wojskowych i cywilnych oraz sygnałów. Do 1950 roku firma zajmowała się produkcją instrumentów muzycznych i posiadała własne sklepy. W Muzeum Instrumentów Muzycznych w Poznaniu znajdują się instrumenty wyprodukowane przez firmę MALKO. Po 1950 roku wprowadzone ograniczenia nie pozwalały na produkcję ani na sklepy i ograniczono firmę do świadczenia usług serwisowych.
W 2012 r. Firma zbankrutowała i została postawiona w stan likwidacji.

</doc>
<doc id="1264329" url="https://pl.wikipedia.org/wiki?curid=1264329" title="Charles Homer Haskins">
Charles Homer Haskins

Charles Homer Haskins (ur. 21 grudnia 1870, zm. 14 maja 1937) – amerykański historyk, profesor uniwersytetu stanowego Wisconsin i Uniwersytetu Harvarda.
Wykazał istnienie przełomu w cywilizacji średniowiecznej (tzw. renesansu XII wieku).

</doc>
<doc id="1264330" url="https://pl.wikipedia.org/wiki?curid=1264330" title="0 1 0">
0 1 0

0_1_0 – polski film w reżyserii Piotra Łazarkiewicza. Miał premierę w listopadzie 2008 roku. Zdjęcia powstały w sierpniu 2007 (w ciągu 10 dni).
Plenery: Trójmiasto.
Fabuła.
Akcja filmu rozgrywa się w ciągu jednego dnia w jednym z nadmorskich miast. Na fabułę składa się siedem pozornie tylko niezależnych od siebie opowieści – każda o młodych ludziach z różnych środowisk, o różnym statusie społecznym i wykształceniu. Są to historie zwykłych, a jednocześnie w jakiś sposób niezwykłych ludzi – każdy z nich ma swój sekret. Często bezwiednie mijają się na ulicy, na molo czy na plaży. Nie wszyscy też są dla siebie obcy. Postać strażnika przystani, patrolującego razem z psem rozległy teren, zespala wszystkie te odsłony. Spiker lokalnej stacji radiowej, który informuje o pogodzie, pełni również istotną funkcję, prowadząc częste rozmowy ze słuchaczami.

</doc>
<doc id="1264332" url="https://pl.wikipedia.org/wiki?curid=1264332" title="Anne Baxter">
Anne Baxter

Anne Baxter (ur. 7 maja 1923 w Michigan City w stanie Indiana, zm. 12 grudnia 1985 w Nowym Jorku) − amerykańska aktorka sceniczna, filmowa i telewizyjna, laureatka Oscara za rolę drugoplanową w filmie "Ostrze brzytwy".
Życiorys.
Lata wczesne.
Baxter urodziła się w Michigan City, w stanie Indiana, jako córka Kennetha Stuarta Baxtera i Catherine Wright; jej dziadek Frank Lloyd Wright był architektem. Ojciec aktorki był znanym producentem alkoholi z Seagrams Distillery Co. Aktorka wychowywała się w zamożnym domu w Nowym Jorku i uczęszczała do prestiżowej szkoły Brearley. W wieku 10 lat, Baxter zagrała w sztuce na Broadwayu u boku Helen Hayes. Będąc pod wrażeniem aktorskich możliwości Hayes, powiedziała swojej rodzinie, że chce zostać aktorką. W wieku 13 lat zaczęła występować na Broadwayu. W tym okresie, nauczycielką Baxter była aktorka Marija Uspienskaja.
Kariera.
W wieku 16 lat Anne ubiegała się o rolę Pani DeWinter w "Rebece", przegrywając z Joan Fontaine, gdyż reżyser Alfred Hitchcock, uważał ją „za zbyt młodą” do tej roli. Jednak aktorka zrobiła bardzo dobre wrażenie, co pozwoliło jej na podpisanie siedmioletniego kontraktu z wytwórnią 20th Century Fox. Jej pierwszą rolą był film "20 Mule Team" z 1940 roku. Została zaproszona przez reżysera Orsona Wellesa do wystąpienia w jego filmie "Wspaniałość Ambersonów" (1942), opartym na powieści Bootha Tarkingtona. Baxter zagrała ponadto z Tyronem Powerem i Gene Tierney w "Ostrzu brzytwy" z 1946 roku, za który otrzymała Oscara za najlepszą rolę drugoplanową.
W 1950 roku wystąpiła w tytułowej roli w filmie "Wszystko o Ewie", głównie ze względu na jej podobieństwo do Claudette Colbert, która początkowo została wybrana do tej roli. Baxter otrzymała nominację dla najlepszej aktorki pierwszoplanowej za rolę tytułową Ewy Harrington. Następnie w ciągu tego dziesięciolecia, Baxter kontynuowała karierę w profesjonalnym teatrze. Zgodnie z programem produkcji, Baxter pojawiła się na Broadwayu w 1953 roku u boku Tyrone’a Powera i Charlesa Laughtona w sztuce "Ciało Johna Browna". W 1953 roku wystąpiła u boku Montgomery’ego Clifta w filmie Alfreda Hitchcocka "Wyznaję".
W roli egipskiej księżniczki Nefertiri, wystąpiła wraz z Charltonem Hestonem w filmie Cecila B. DeMille’a "Dziesięcioro przykazań" (1956).
Po roku 1960 aktorka regularnie występowała w telewizji, grywając w serialach telewizyjnych takich jak "Doktor Kildare" czy "Columbo".
Baxter powróciła na Broadway w 1970 roku w sztuce "Applause", musicalowej wersji "Wszystkiego o Ewie", ale tym razem w roli Margo Channing, którą w filmie grała Bette Davis. W 1983 roku zastąpiła Davis w roli w serialu telewizyjnym "Hotel".
Aktorka posiada swoją własną gwiazdę w Hollywood Walk of Fame znajdującą się przy 6741 Hollywood Blvd.
Śmierć.
Baxter zmarła na tętniaka mózgu w dniu 12 grudnia 1985 r., idąc w dół Madison Avenue w Nowym Jorku. Została pochowana w majątku Franka Lloyda Wrighta w Lloyd Jones Cemetery w Spring Green w stanie Wisconsin.

</doc>
<doc id="1264333" url="https://pl.wikipedia.org/wiki?curid=1264333" title="Poetic Justice – Film o miłości">
Poetic Justice – Film o miłości

Poetic Justice – Film o miłości – melodramat produkcji USA, z 1993 roku. Film wyreżyserowany przez Johna Singletona. W głównych rolach wystąpili Janet Jackson i Tupac Shakur.
Opis fabuły.
Młoda kobieta, Justice jest świadkiem zabójstwa swojego chłopaka. Z tego powodu postanawia już się nigdy nie związać i podejmuje pracę fryzjerki. Jej jedynym sposobem na radzenie sobie z depresją i wszechobecną przemocą jest pisanie poezji. Wkrótce potem wyrusza z przyjaciółką w podróż do Oakland. Kierowcą samochodu jest listonosz Lucky, który wyraźnie interesuje się Justice.

</doc>
<doc id="1264338" url="https://pl.wikipedia.org/wiki?curid=1264338" title="Private placement">
Private placement

Private placement (emisja niepubliczna, zamknięta) – sprzedaż bezpośrednia wyselekcjonowanej, wąskiej grupie inwestorów. Stroną zainteresowaną takimi emisjami są najczęściej duże instytucje finansowe: banki, fundusze inwestycyjne, fundusze emerytalne i zakłady ubezpieczeń. 
Oferta "private placement" jest jednym ze sposobów na debiut na rynku NewConnect.

</doc>
<doc id="1264341" url="https://pl.wikipedia.org/wiki?curid=1264341" title="Gwarantowanie emisji">
Gwarantowanie emisji

Gwarantowanie emisji – zobowiązanie się pewnej grupy inwestorów do wykupienia wszystkich papierów wartościowych, na które nie złożono w danej emisji zleceń. Do wykonania gwarancji dochodzi tylko jeżeli podaż przewyższy popyt. Instytucja lub osoba udzielająca gwarancji najczęściej dostaje w zamian za nią pewne wynagrodzenie.

</doc>
<doc id="1264342" url="https://pl.wikipedia.org/wiki?curid=1264342" title="Gwarancja emisji">
Gwarancja emisji



</doc>
<doc id="1264343" url="https://pl.wikipedia.org/wiki?curid=1264343" title="Andrzej Górski (zm. 1626)">
Andrzej Górski (zm. 1626)

Andrzej Górski herbu Nałęcz (zm. w 1624/1625 roku) – wojewoda mazowiecki w 1624 roku, podskarbi nadworny koronny w latach 1619–1624, kasztelan kamieniecki w latach 1619–1624, kasztelan halicki w latach 1618–1619, podsędek kamieniecki w latach 1602–1615, starosta owrucki w latach 1617–1624, starosta strzelecki około 1605 roku, dyplomata.
7 października 1606 roku podpisał ugodę pod Janowcem. W czasie rokoszu Zebrzydowskiego poparł króla Zygmunta III, wysyłany przezeń dwukrotnie jako delegat do rokowań z rokoszanami. W 1613 wysłany z poselstwem do Imperium Osmańskiego. Mianowany administratorem żup wielickich w 1620.

</doc>
<doc id="1264344" url="https://pl.wikipedia.org/wiki?curid=1264344" title="Julie Harris">
Julie Harris

Julie Ann Harris (ur. 2 grudnia 1925 w Grosse Pointe, zm. 24 sierpnia 2013 w West Chatham) − amerykańska aktorka nominowana do Oscara za główną rolę filmie "Gość weselny" (1952) w reżyserii Freda Zinnemanna (była to pierwsza filmowa rola w karierze aktorki). 
Była jedną z pięciu aktorek, które pięciokrotnie zdobywały Nagrodę Tony. W 2002 otrzymała tę nagrodę za całokształt twórczości. Trzykrotnie otrzymała nagrodę Emmy. W 1994 została odznaczona Narodowym Medalem Sztuk.
Zmarła na zawał serca w swoim domu. Wcześniej pokonała raka piersi oraz dwukrotnie przeszła udar mózgu.

</doc>
<doc id="1264345" url="https://pl.wikipedia.org/wiki?curid=1264345" title="Wtyczka elektryczna">
Wtyczka elektryczna

Wtyczka elektryczna – element umożliwiający podłączenie urządzeń elektrycznych zasilanych z sieci elektrycznej do gniazda elektrycznego.
W różnych krajach świata obowiązują różne standardy zasilania, dlatego kształt i konstrukcja wtyczek (jak również odpowiadających im gniazd) ma różny kształt i wygląd. Inne są także wtyczki (i gniazda) do zasilania urządzeń trójfazowych, a inne – dla jednofazowych. W przypadku urządzeń przemysłowych zazwyczaj stosowany jest międzynarodowy standard IEC 60309, wprowadzony w życie w roku 1999. Gniazda i wtyczki w tym standardzie są znacznie większe od tych stosowanych w urządzeniach domowych, mają też większą odporność mechaniczną i obciążalność.
W przypadku wtyczek jednofazowych, zasilających niewielkie urządzenia przenośne często nie jest wymagane ich uziemienie, i do nich stosowane są najprostsze gniazda i wtyczki, bez dodatkowego doprowadzenia uziemienia. Na kontynencie europejskim wszystkie takie urządzenia na ogół posiadają wtyczki jednakowego standardu, oznaczanego literą „C” (standard brytyjski „D” jest odmienny).
W ramach wspólnego „kontynentalnego” standardu europejskiego oznaczanego literą „C” występują jednak różne podwarianty (tzw. francuski albo niemiecki, oznaczane odpowiednio literami „E” i „F”), w zależności m.in. od tego, w jaki sposób doprowadzane jest uziemienie do obudowy urządzenia: w wariancie niemieckim są to styki doprowadzające uziemienie po bokach wtyczki, a w standardzie francuskim (używanym też w Polsce) w gniazdku znajduje się dodatkowy bolec, doprowadzający uziemienie do odpowiedniego styku we wtyczce.
Wobec potrzeby zachowania użyteczności urządzeń w różnych krajach Europy opracowane zostały wtyczki tzw. hybrydowe, umożliwiające podłączanie do gniazd różnych wariantów (tj. zarówno do niemieckiego, jak francuskiego), nazywane często „unischuko”.

</doc>
<doc id="1264346" url="https://pl.wikipedia.org/wiki?curid=1264346" title="14 Dywizja Landwehry">
14 Dywizja Landwehry

14 Dywizja Obrony Krajowej (niem. "14. Landwehr-Division") – niemiecka rezerwowa dywizja piechoty z okresu II wojny światowej
Historia.
Dywizja Landwehry została sformowana zgodnie z rozkazem z 26 sierpnia 1939 roku we Fryburgu Bryzgowijskim.
We wrześniu weszła w skład 7 Armii Grupy Armii „C”. Stacjonowała w Górnej Nadrenii, zajmując stanowiska obronne wzdłuż granicy z Francją.
W styczniu 1940 roku została przeformowana w 205 Dywizję Piechoty.

</doc>
<doc id="1264348" url="https://pl.wikipedia.org/wiki?curid=1264348" title="David Ennals">
David Ennals

David Hedley Ennals, baron Ennals (ur. 19 sierpnia 1922, zm. 17 czerwca 1995), brytyjski polityk, członek Partii Liberalnej i Partii Pracy, minister w rządzie Jamesa Callaghana.
W 1951 r. bez powodzenia startował w wyborach do Izby Gmin w okręgu Richmond, Surrey, jako kandydat Partii Liberalnej. Później przeszedł do Partii Pracy i jako jej kandydat wygrał w 1964 r. wybory w okręgu Dover. Miejsce w Izbie Gmin utracił w 1970 r., ale w 1974 r. dostał się ponownie do parlamentu, tym razem jako reprezentant okręgu Norwich North.
Jego pierwszym stanowiskiem był urząd podsekretarza stanu ds. armii w Ministerstwie Obrony. Ennals objął go w 1966 r. i pozostał na nim do 1967 r., kiedy to został podsekretarzem stanu w Ministerstwie Spraw Wewnętrznych. W latach 1968-1970 był ministrem stanu w Ministerstwie Służby Socjalnej. W 1974 r. został ministrem stanu w Ministerstwie Spraw Zagranicznych. W latach 1976-1979 był członkiem gabinetu jako minister służby socjalnej.
W 1983 r. przegrał wybory do Izby Gmin. Został kreowany parem dożywotnim jako baron Ennals i zasiadł w Izbie Lordów. W 1984 r. został przewodniczącym Stowarzyszenia Narodów Zjednoczonych.

</doc>
<doc id="1264350" url="https://pl.wikipedia.org/wiki?curid=1264350" title="Okręg wyborczy Norwich North">
Okręg wyborczy Norwich North

Okręg wyborczy Norwich North powstał w 1950 r. wskutek podziału dwumandatowego okręgu Norwich na Norwich South i Norwich North. Okręg wysyła do brytyjskiej Izby Gmin jednego deputowanego. Obejmuje północną część miasta Norwich w hrabstwie Norfolk.

</doc>
<doc id="1264351" url="https://pl.wikipedia.org/wiki?curid=1264351" title="Droga krajowa B180 (Niemcy)">
Droga krajowa B180 (Niemcy)

Droga krajowa 180 () – niemiecka droga krajowa przebiegająca z północnego zachodu na południowy wschód od skrzyżowania z drogą B246 w Wanzleben w Saksonii-Anhalt do skrzyżowania z drogą B169 we Frankenbergu nieopodal Chemnitz w Saksonii.
Miejscowości leżące przy B180.
Saksonia-Anhalt.
Wanzleben, Bottmersdorf, Klein Germersleben, Etgersleben, Egeln Nord, Egeln, Schneidlingen, Winningen, Aschersleben, Quenstedt, Walbeck, Hettstedt, Siersleben, Eisleben, Rothenschirmbach, Farnstädt, Querfurt, Barnstädt, Steigra, Gleina, Freyburg (Unstrut), Nißmitz, Kleinjena, Roßbach, Naumburg (Saale), Wethau, Stößen, Pretzsch, Oberkaka, Meineweh, Döschwitz, Kretzschau, Zeitz.
Turyngia.
Meuselwitz, Rositz, Schelditz, Altenburg, Münsa, Nobitz, Niederleupten, Klausa, Garbus, Ehrenhain, Gösdorf.
Saksonia.
Niederwiera, Wickersdorf, Waldenburg, Callenberg, Hohenstein-Ernstthal, Oberlungwitz, Lugau, Niederwürschnitz, Stollberg/Erzgeb., Thalheim, Meinersdorf, Burkhardtsdorf, Neu-Eibenberg, Kemtau, Dittersdorf, Gornau, Dittmannsdorf, Kunnersdorf, Erdmannsdorf, Flöha, Altenhain}, Frankenberg (Sachsen).

</doc>
<doc id="1264352" url="https://pl.wikipedia.org/wiki?curid=1264352" title="Rytel (stacja kolejowa)">
Rytel (stacja kolejowa)

Rytel – stacja kolejowa w Rytlu, w województwie pomorskim; znajdują się tu 2 perony. Według klasyfikacji PKP ma kategorię dworca lokalnego. Osobliwością stacji są dwa niemalże identyczne budynki stacyjne. Nowy jest pozostałością po niezrealizowanym planie przebudowy linii na czterotorową.
W roku 2017 stacja obsługiwała 20–49 pasażerów na dobę.
Położenie.
Stacja kolejowa znajduje się na zachód od wsi Rytel, w pobliżu drogi krajowej nr 22 Grzechotki – Kostrzyn&lt;ref name="ŚK 8/2004"&gt;&lt;/ref&gt;. Ulica, przy której znajduje się budynek dworca, nazywa się Rytel-Dworzec, natomiast leżąca po przeciwnej stronie torów – Rytel-Tartak. Ponieważ stacja została wybudowana daleko od wsi, powstał przystanek Rytel Wieś.
Historia.
Linia kolejowa nr 203 powstała w ramach budowy Królewskiej Kolei Wschodniej (niem. "Königliche Ostbahn"). Inwestycja ta miała głównie za zadanie połączyć Berlin z dużymi miastami położonymi na wschodzie: Gdańskiem i Królewcem. Pobocznym zadaniem tej inwestycji miała być stymulacja gospodarcza tego terenu. Tereny te były biedne, pozbawione większych miast. W 1842 nadwyżki budżetowe w skarbie pruskim spowodowały, że inwestycja została rozpoczęta. Sama linia łącząca Chojnice – Tczew powstała w latach 1871–1873&lt;ref name="ŚK 7/2001"&gt;&lt;/ref&gt;.
Pomiędzy Chojnicami a Czerskiem linia została podzielona na trzy równe odcinki. Na krańcach tych odcinków powstały stacje Rytel oraz Gutowiec. Stacja w Rytlu powstała od razu w 1873, natomiast w Gutowcu dopiero w 1902&lt;ref name="ŚK 8/2012"&gt;&lt;/ref&gt;.
W pierwszej dekadzie XX wieku ze względu na planowe zwiększenie znaczenia roli odcinka Chojnice – Czersk&lt;ref name="ŚK 7/2011"&gt;&lt;/ref&gt; zdecydowano się na rozbudowę linii do czterech torów. W ramach tego projektu zbudowano nowy dworzec wraz z magazynem. Wybuch I wojny światowej spowodował jednak, że linia straciła na znaczeniu i plan nie został zrealizowany. Stary dworzec nadal pełnił funkcję dworca, natomiast nowy został adaptowany na budynek mieszkalny. W XX-leciu międzywojennym stacja znajdowała się na szlaku transgranicznego tranzytu uprzywilejowanego&lt;ref name="ŚK 11/2009"&gt;&lt;/ref&gt;.
W czasie II wojny światowej powstała kolejka łącząca stację z tartakiem położonym nad Brdą przy zaporze Mylof. W 1942 stacja została zmodernizowana, postawiono między innymi nową nastawnię. Podczas powojennej odbudowy sieci kolejowej zdjęto jedną parę torów pomiędzy Tczewem a Chojnicami. Około 1956 kolejka została przystosowana do trakcji spalinowej, po czym w latach 70. XX wieku, została ona jednak rozebrana. Na przełomie lat 70. i 80. drugie tory na większości trasy zostały odbudowane. Jednakże pomiędzy Gutowcem a Krojantami linia została jednotorowa.
Linie kolejowe.
Przez stację kolejową przechodzi linia kolejowa nr 203. Na szlakach przyległych jest ona jednotorowa. Dawniej była dwutorowa.
Infrastruktura.
Dworzec.
Budynek stacyjny jest dwukondygnacyjny, murowany z cegły, częściowo otynkowany. W przybudówce mieści się nastawnia dysponująca Rt. Do budynku dostawiony jest magazyn.
Perony.
Na stacji znajdują się dwa niskie perony o wysokości 30 cm nad główką szyny. Peron 1 ma nawierzchnię utwardzoną z płyt chodnikowych, natomiast peron 2 nawierzchnię żwirową. Dojście do peronów możliwe jest z poziomu szyn.
Pozostałe budynki.
Oprócz budynku stacyjnego na terenie stacji znajduje się: nastawnia wykonawcza Rt1, nowy dworzec adaptowany na mieszkania oraz inny budynek mieszkalny wraz z budynkami gospodarskimi.
Ruch pociągów.
Przez stację przejeżdżają lokalne pociągi regionalne, łączące Chojnice z Tczewem. Pociąg przyspieszony Tur relacji Chojnice – Gdynia Główna przejeżdża przez stację bez zatrzymania&lt;ref name="ŚK 6/2010"&gt;&lt;/ref&gt;. Relacja ta jako jedna z ostatnich została przejęta przez autobusy szynowe&lt;ref name="ŚK 9/2008"&gt;&lt;/ref&gt;. Oprócz tego przez stację przejeżdżały pociągi towarowe obsługujące lokalny przemysł&lt;ref name="ŚK 11/2007"&gt;&lt;/ref&gt;.

</doc>
<doc id="1264354" url="https://pl.wikipedia.org/wiki?curid=1264354" title="Attersee am Attersee">
Attersee am Attersee

Attersee am Attersee – gmina w Austrii, w kraju związkowym Górna Austria, w powiecie Vöcklabruck. Leży na wysokości 496 m n.p.m., wciśnięte pomiędzy brzeg jeziora Attersee i zbocza góry Buchberg (888 m n.p.m.). Nieco ponad 20% powierzchni gminy pokrywają lasy.
Katolicka fara.
Nad Attersee am Attersee góruje Wzgórze Kościelne "(Kirchberg)" (dawniej zwane Wzgórzem Zamkowym "(Schlossberg)"), na którym pierwotnie znajdował się kościół gotycki pw. Wniebowzięcia NMP "( Mariä Himmelfahrt )", od roku 1276 pełniący rolę kościoła parafialnego. Po roku 1652, gdy to z St. Georgen im Attergau został przeniesiony do Attersee cudowny obraz "Maria w słońcu", kościół ten został przebudowany w stylu barokowym na kościół pielgrzymkowy. W latach 1712-1728 hrabia Anton Khevenhüller powierzył przebudowę kościoła Jakobowi Pawangerowi. W wyniku tego wieża otrzymała cebulokształtne hełmy barokowe, a obraz "Maria w słońcu" został przeniesiony do ołtarza głównego.

</doc>
<doc id="1264360" url="https://pl.wikipedia.org/wiki?curid=1264360" title="Strzelanina w jesziwie Merkaz Ha-Raw">
Strzelanina w jesziwie Merkaz Ha-Raw

Strzelanina w jesziwie Merkaz Ha-Raw w Jerozolimie – zamach na jesziwę Merkaz Ha-Raw w Jerozolimie, dokonany późnym wieczorem 6 marca 2008 roku przez palestyńskiego terrorystę Alaa Abu Dheina. Był to pierwszy zamach w Jerozolimie od czterech lat.
Przebieg.
W czwartek, 6 marca 2008 późnym wieczorem Palestyńczyk – Alaa Abu Dhein przedostał się do jesziwy Merkaz Ha-Raw i otworzył ogień do 80 studentów, którzy jedli kolację w stołówce. Zabił osiem osób, a ponad 20 ranił. Z relacji świadków wiadomo, że zamachowiec strzelał na oślep. Terrorysta po zamachu został zastrzelony.
Rzecznik policji Daniel Seaman powiedział półtorej godziny po zamachu, że sprawcą był jeden człowiek. Dwudziestoletni zamachowiec pracował w jesziwie jako kierowca. Jego rodzina wywiesiła po jego śmierci przed domem zieloną flagę Hamasu.
Na wieść o udanym ataku na szkołę Palestyńczycy w Strefie Gazy wylegli na ulice, strzelając w powietrze z radości. Rządzący strefą radykałowie z Hamasu uznali zamach za „heroiczny czyn”, ale nie przyznali się do niego. Libańska telewizja Manar, należąca do radykalnego ugrupowania Hezbollahu, ogłosiła, że zamachu dokonała nieznana wcześniej grupa, nazywająca się Męczennikami Imada Mugniyah i Gazy.
8 marca w synagodze im. Małżonków Nożyków w Warszawie odbyły się modlitwy w intencji ofiar zamachu.

</doc>
<doc id="1264361" url="https://pl.wikipedia.org/wiki?curid=1264361" title="Port lotniczy Mitylena">
Port lotniczy Mitylena

Port lotniczy Mitylena (IATA: MJT, ICAO: LGMT) – międzynarodowy port lotniczy położony w Mitylenie, na wyspie Lesbos, w Grecji. Lotnisko zostało sprywatyzowane i od 11 kwietnia 2017 roku przez 40 lat, operatorem zarządzającym portem jest niemiecka spółka Fraport. .

</doc>
<doc id="1264362" url="https://pl.wikipedia.org/wiki?curid=1264362" title="Droga krajowa B181 (Niemcy)">
Droga krajowa B181 (Niemcy)

Droga krajowa 181 () – niemiecka droga krajowa przebiegająca z zachodu na wschód i łączy ze sobą Merseburg w Saksonii-Anhalt i Lipsk w Saksonii.
Historia.
Droga została wybudowana w latach 1816 - 1961 i przebiegała z Merseburga do Berga i była oznakowana jako "Pruska droga państwowa nr 68". Fragment tej drogi z Merseburga do Lipska został w 1937 r. przemianowany na "Reichsstrasse".

</doc>
<doc id="1264367" url="https://pl.wikipedia.org/wiki?curid=1264367" title="Phillip J. Bartell">
Phillip J. Bartell

Phillip J. Bartell, znany również jako Philip Bartel – amerykański reżyser, scenarzysta, montażysta, producent oraz aktor filmowy. Zdobywca nagród publiczności na Seattle Lesbian &amp; Gay Film Festival, San Francisco International Lesbian &amp; Gay Film Festival i Palm Springs International Short Film Festival oraz nagrody aGLIFF Award podczas Austin Gay &amp; Lesbian International Film Festival i nagrody jurorów na Atlanta Film Festival. Współpracował m.in. z Gusem Van Santem oraz Spikiem Jonzem.

</doc>
<doc id="1264368" url="https://pl.wikipedia.org/wiki?curid=1264368" title="Avies">
Avies

Avies – nieistniejąca estońska linia lotnicza z siedzibą w Tallinnie. Głównym węzłem jest port lotniczy Tallinn.
W 2016 roku linia zaprzestała wszelkich operacji.

</doc>
<doc id="1264370" url="https://pl.wikipedia.org/wiki?curid=1264370" title="Pociec">
Pociec



</doc>
<doc id="1264372" url="https://pl.wikipedia.org/wiki?curid=1264372" title="Luiza Xhuvani">
Luiza Xhuvani

Luiza Xhuvani (czyt. "Dżuwani") z d. Papathanasi (ur. 26 marca 1964 w Sarandzie) – albańska aktorka. 
Życiorys.
Była wychowywana przez matkę; w dzieciństwie straciła ona brata, który został zastrzelony. W latach 1982-1986 studiowała w Instytucie Sztuk w Tiranie, na wydziale dramatu. Po ukończeniu studiów rozpoczęła pracę w Teatrze Estradowym w Sarandzie, a od 1988 w Teatrze Ludowym (alb. Teatri Popullor) w Tiranie. W 2004 otrzymała nagrodę na Festiwalu Teatralnym Apollon w Fierze dla najlepszej aktorki albańskiej.
Na dużym ekranie zadebiutowała jeszcze w okresie studiów. Za rolę nauczycielki Diany w filmie "Parullat" otrzymała nagrodę na Międzynarodowym Festiwalu Filmowym w Tokio.
Była żoną znanego reżysera albańskiego, Gjergj Xhuvaniego. W czasie wyborów parlamentarnych 2009 dostała się do parlamentu z listy Socjalistycznej Partii Albanii. W listopadzie 2014 zrzekła się mandatu, po zabójstwie czterech osób dokonanym przez jej syna Kostandina w nocnym lokalu. W 2018 przyłączyła się do protestu artystów przeciwko decyzji rządu albańskiego o zburzeniu Teatru Narodowego w Tiranie.
W 2010 została odznaczona Orderem Naima Frashëriego.

</doc>
<doc id="1264374" url="https://pl.wikipedia.org/wiki?curid=1264374" title="Attersee (jezioro w Austrii)">
Attersee (jezioro w Austrii)

Attersee, Kammersee – jezioro położone w austriackim powiecie Vöcklabruck. Jest największym jeziorem rekreacyjnym obszaru Salzkammergut, który znajduje się na terenie trzech krajów związkowych Austrii: Górnej Austrii, Salzburga oraz Styrii. Temperatura wody w lecie osiąga nawet 22 °C.
Sporty wodne.
Attersee cechuje czysta woda (przezroczystość sięga 30 m), wielka ilość ryb i stałe, silne wiatry. Przyciąga to licznych żeglarzy, rybaków i pływaków. W sezonie żeglarskim organizowane są tu liczne regaty. W lipcu i sierpniu obowiązuje bezwarunkowy zakaz uprawiania sportów motorowodnych.
Kultura.
Na wyspie Litzlberg znajduje się mały zamek, który latem często odwiedzał Gustav Klimt, pozostawiając w spuściźnie znaczną liczbę obrazów z tego regionu.

</doc>
<doc id="1264375" url="https://pl.wikipedia.org/wiki?curid=1264375" title="Rebekah Kochan">
Rebekah Kochan

Rebekah Kochan (ur. 28 kwietnia 1984 roku w Las Vegas w Nevadzie) – amerykańska aktorka filmowa i stand-upowa.
Karierę rozpoczęła w wieku dziewięciu lat, gdy zagrała główną rolę w musicalu "Annie", wystawianym przez jeden z teatrów w Las Vegas. Jako siedemnastolatka przeprowadziła się do Los Angeles, gdzie wkrótce dostała rolę Tiffani w niezależnej komedii "Eating Out" (2004); powtórzyła ją w czterech sequelach. W roku 2006 wystąpiła w głównej roli w horrorze wytwórni The Asylum pt. "When a Killer Calls".

</doc>
<doc id="1264376" url="https://pl.wikipedia.org/wiki?curid=1264376" title="Moritz Wilhelm Drobisch">
Moritz Wilhelm Drobisch

Moritz Wilhelm Drobisch (16 sierpnia 1802 w Lipsku, zm. 30 września 1896) – niemiecki filozof i matematyk. Od 1826 profesor matematyki w Lipsku, od 1842 do 1866 również filozofii. Obok badań matematyczno-fizykalnych: "Quaestionum mathematico-psychologicarum spec. I-V" (1836-39), rozwijał także filozofię Herbarta: "Neue Darstellung der Logik" (5 wyd. 1887).

</doc>
<doc id="1264379" url="https://pl.wikipedia.org/wiki?curid=1264379" title="Droga krajowa B182 (Niemcy)">
Droga krajowa B182 (Niemcy)

Droga krajowa 182 () – niemiecka droga krajowa przebiegająca z północnego zachodu na południowy wschód od skrzyżowania z drogą B2 koło Eutzsch w Saksonii-Anhalt do skrzyżowania z drogą B169 w miejscowości Riesa w Saksonii.

</doc>
<doc id="1264383" url="https://pl.wikipedia.org/wiki?curid=1264383" title="Harry Golombek">
Harry Golombek

Harry Golombek (ur. 1 marca 1911 w Londynie, zm. 7 stycznia 1995 w Londynie) – angielski szachista, sędzia szachowy, dziennikarz oraz autor książek o tematyce szachowej, arcymistrz od 1985 roku.
Życiorys.
Już w latach 30. XX wieku należał do czołówki angielskich szachistów. W tym okresie trzykrotnie (1935, 1937, 1939) wystąpił na szachowych olimpiadach. Najlepsze wyniki w swojej karierze osiągnął w latach 40. i 50. Pomiędzy 1952 a 1962 sześciokrotnie (w tym 2 razy na I szachownicy) reprezentował barwy Anglii na turniejach olimpijskich (łączny bilans: 9 olimpiad, 115 partii, 55 punktów). Trzykrotnie (1947, 1949, 1955) zdobył złote medale indywidualnych mistrzostw Wielkiej Brytanii. Był pierwszym brytyjskim szachistą, który wystąpił w turnieju międzystrefowym (Sztokholm 1952, XX m.).
W 1946 r. wystąpił w radiowym meczu Anglii ze Związkiem Radzieckim, dwukrotnie remisując z Izaakiem Bolesławskim. Wielokrotnie startował w turniejach międzynarodowych, sukcesy odnosząc m.in. w Southsea (1950, dz. III m. za Ksawerym Tartakowerem i Arthurem Bisguierem, wspólnie m.in. z Jonathanem Penrose i Lotharem Schmidem), Bad Pyrmont (1951, turniej strefowy, V m. za Svetozarem Gligoriciem, Wolfgangiem Unzickerem, Lodewijkiem Prinsem i Aleksandarem Matannoviciem), Hastings (1952/53, dz. I m. wspólnie z Antonio Medina Garcíą, Jonathanem Penrose i Danielem Yanofskim) oraz w Dublinie (1956, dz. II m. za Albericem O’Kellym de Galwayem, wspólnie z Janem Heinem Donnerem). Według systemu Chessmetrics, najwyższy ranking osiągnął w grudniu 1951 r., posiadał wówczas 2543 punkty i zajmował 103. miejsce na świecie.
Na przełomie sierpnia i września 1939 r. startował w rozgrywanej w Buenos Aires 8. olimpiadzie szachowej. Po wybuchu II wojny światowej reprezentacja Anglii nie przystąpiła do rozgrywek finałowych, a jej zawodnicy powrócili na Wyspy Brytyjskie. Golombek został wcielony do Bletchley Park (siedziby brytyjskich kryptologów), gdzie pracował w sekcji Hut 8, zajmującej się rozszyfrowaniem Enigmy. Po zakończeniu wojny (w latach 1945–1985) był szachowym korespondentem dziennika „The Times”. Pracował również w strukturach Międzynarodowej Federacji Szachowej, notując znaczące osiągnięcia jako szachowy arbiter (sędziował m.in. turniej pretendentów w 1959 r. oraz mecz o mistrzostwo świata pomiędzy Michaiłem Botwinnikiem i Tigranem Petrosjanem w 1963 r.).
W 1950 r. Międzynarodowa Federacja Szachowa nadała mu tytuł mistrza międzynarodowego, natomiast w 1985 – honorowego arcymistrza, przyznawany za osiągnięcia uzyskane w przeszłości. W 1966 r. uhonorowany został Orderem Imperium Brytyjskiego, zostając pierwszym kawalerem tego orderu, który otrzymał go za działalność szachową.

</doc>
<doc id="1264384" url="https://pl.wikipedia.org/wiki?curid=1264384" title="Herb Gujany">
Herb Gujany

Herb Gujany – herb Gujany ustanowiony 25 lutego 1966 roku po tym, jak 21 stycznia został przedstawiony przez królową Elżbietę II.
Opis.
Na herbie przedstawiono kwiat wiktorii królewskiej, trzy niebieskie linie (symbolizujące trzy główne rzeki Gujany oraz narodowego ptaka: hoacyna (). Ptak ten nazywany też kośnikiem czubatym występuje tylko w tej części świata. Nad tarczą herbową umieszczono indiański pióropusz, symbolizujący lokalną ludność. Dwa diamenty symbolizują górnictwo. Dwa jaguary podtrzymujące tarczę, trzymają kilof, łodygę trzciny cukrowej oraz ryżu. Na dole znajduje się motto narodowe w języku angielskim "One people, One Nation, One Destiny" ().

</doc>
<doc id="1264388" url="https://pl.wikipedia.org/wiki?curid=1264388" title="Saimir Kumbaro">
Saimir Kumbaro

Saimir Kumbaro (ur. 5 maja 1945 w Tiranie) – albański aktor, reżyser i scenarzysta filmowy. 
Życiorys.
W 1969 ukończył studia na Wydziale Aktorskim Instytutu Sztuk w Tiranie. Po studiach rozpoczął pracę jako asystent reżyserów Viktora Gjiki i Piro Milkaniego w Studiu Filmowym "Nowa Albania" (alb. Kinostudio Shqipëria e Re). Pierwszym filmem fabularnym, który reżyserował (razem z R.Ljarją) był zrealizowany w 1975 "Rrugicat që kërkonin diell". Film ten zdobył główną nagrodę na Festiwalu Filmów Albańskich w Tiranie. Po upadku komunizmu w Albanii jego filmy zostały dostrzeżone także poza granicami kraju. Film "Vdekja e kalit" zdobył nagrodę na Międzynarodowym Festiwalu Filmowym w Saint-Étienne. Od 1995 r. zajmuje się głównie realizacją filmów dokumentalnych. Współpracował przy produkcji filmu "Spojrzenie Odyseusza" Teo Angelopoulosa.
W latach 70. kręcił także filmy dokumentalne o tematyce społecznej i sportowej. Przez prezydenta Albanii został wyróżniony tytułem Wielkiego Mistrza (Mjeshter i Madh).
W życiu prywatnym żonaty, ma dwie córki.

</doc>
<doc id="1264389" url="https://pl.wikipedia.org/wiki?curid=1264389" title="Gustave Droz">
Gustave Droz

Antoine Gustave Droz (ur. 9 czerwca 1832 w Paryżu, zm. 22 października 1895 w Paryżu) – francuski malarz i pisarz, który zyskał powodzenie dzięki małym utworom obyczajowym, czerpanym z życia małżeńskiego lub kawalerskiego ("Monsieur, madame et bébé"). Był pisarzem popularnym w Europie i Stanach Zjednoczonych w latach siedemdziesiątych XIX wieku.

</doc>
<doc id="1264391" url="https://pl.wikipedia.org/wiki?curid=1264391" title="Karl Johann Christian Zimmermann">
Karl Johann Christian Zimmermann



</doc>
<doc id="1264393" url="https://pl.wikipedia.org/wiki?curid=1264393" title="Muchomor pochwiasty">
Muchomor pochwiasty



</doc>
<doc id="1264394" url="https://pl.wikipedia.org/wiki?curid=1264394" title="Most Osobowicki">
Most Osobowicki



</doc>
<doc id="1264395" url="https://pl.wikipedia.org/wiki?curid=1264395" title="City Park Poznań">
City Park Poznań

City Park – kompleks apartamentowy, hotelowy, handlowy i gastronomiczny w Poznaniu. Znajduje się na Grunwaldzie na obszarze jednostki pomocniczej Osiedle Św. Łazarz w rejonie ulic Wojskowej-Wyspiańskiego-Ułańskiej. Położony w sąsiedztwie Areny oraz parku im. Jana Kasprowicza.
Opis.
W związku z historycznym znaczeniem miejsca (dawne koszary ułanów), nad realizowaną inwestycją czuwał miejski konserwator zabytków. Architektura osiedla nawiązuje do istniejących tam historycznych zabudowań wojskowych zarówno w sferze elementów elewacyjnych (dominuje czerwona cegła), jak i detali architektonicznych. Kompleks składa się z 3 budynków A, B, C, z których dwa pierwsze są po rewitalizacji dawnych koszar wojskowych. Budynek A i B to obiekty dwukondygnacyjne zaś C pięciokondygnacyjny. Na terenie kompleksu znajdują się apartamenty, sklepy, galerie oraz obiekty sportowe – basen i fitness club (Wellness SPARK). W obrębie założenia funkcjonuje luksusowy hotel "City Park Hotel &amp; Residence", delikatesy, cukiernia, sushi bar, trattoria, kawiarnia, "Whisky Bar 88", "Cigar Lounge", restauracja "Mielżynski", śródziemnomorska restauracja "CUCINA" oraz restauracja "Hugo" - jedna z czterech w Polsce posiadających rekomendację Slow Food (2013). Kompleks ma charakter półotwarty: bramy są zamykane na noc, w dzień można wejść do części ogólnodostępnej.
Założenie było nominowane do nagrody architektonicznej "PYRAmida 2007", w kategorii "Budynki mieszkaniowe wielorodzinne".
Kwatera reprezentacji Irlandii i Chorwacji.
City Park Hotel &amp; Residence po kilkukrotnych wizytach władz UEFA został wybrany oficjalnym obiektem noclegowym dla drużyn Irlandii oraz Chorwacji podczas rozgrywek Euro 2012.

</doc>
<doc id="1264396" url="https://pl.wikipedia.org/wiki?curid=1264396" title="(miss)understood">
(miss)understood

(miss)understood – siódmy album Ayumi Hamasaki. Oficjalna data wydania to 1 stycznia 2006, ale płyta pojawiła się w sklepach 28 grudnia 2005r. W Azji sprzedano 1 800 000 kopii.

</doc>
<doc id="1264397" url="https://pl.wikipedia.org/wiki?curid=1264397" title="Droga krajowa B183 (Niemcy)">
Droga krajowa B183 (Niemcy)

Droga krajowa 183 () – niemiecka droga krajowa przebiegająca z zachodu na wschód od skrzyżowania z drogą B185 w Köthen w Saksonii-Anhalt do skrzyżowania z drogą B101 w Bad Liebenwerda w Brandenburgii.
Miejscowości leżące przy B183.
Saksonia-Anhalt.
Köthen, Prosigk, Gnetsch, Radegast, Zörbig, Sandersdorf, Bitterfeld-Wolfen, Mühlbeck, Pouch, Rösa, Schwemsal.
Saksonia.
Bad Düben, Görschlitz, Pressel, Weidenhain, Dreiheide, Süptitz, Zinna, Torgau, Brückenkopf, Werdau, Graditz, Kötten.
Brandenburgia.
Marxdorf, Bönitz, Lausitz, Bad Liebenwerda.

</doc>
<doc id="1264398" url="https://pl.wikipedia.org/wiki?curid=1264398" title="Szczerolotek dwubarwny">
Szczerolotek dwubarwny

Szczerolotek dwubarwny ("Rhamnusium bicolor") – chrząszcz z rodziny kózkowatych.
Tę kózkę charakteryzuje różnobarwność ubarwienia; osobniki z tego samego gatunku mogą być jasnobrązowe, niebieskie, zielonkawe lub niebieskobrązowe. Czułki samców są nieco większe niż samic. Osiąga do 2,5 cm długości. Imago żyją krótko, zwykle około 3 tygodni. Larwy natomiast mogą żyć nawet 3 lata. Szczerolotki dwubarwne zamieszkują głównie parki i ogrody. Larwy żerują w spróchniałych, ale stojących drzewach.

</doc>
<doc id="1264399" url="https://pl.wikipedia.org/wiki?curid=1264399" title="Andrzej Leszczyński (wojewoda brzeskokujawski)">
Andrzej Leszczyński (wojewoda brzeskokujawski)

Andrzej Leszczyński (ur. ok. 1559, zm. 1606) – syn Rafała Leszczyńskiego; wojewoda brzeskokujawski 1591 – 1606, starosta nakielski od 1602. Przywódca różnowierców. Inicjator renesansowej rozbudowy zamku w Baranowie Sandomierskim.
Studiował w Heidelbergu w 1572 roku. Był bratem czeskim.
Poseł na sejm 1585 roku z województwa sandomierskiego. Poseł na sejm konwokacyjny 1587 roku z województwa sandomierskiego, podpisał akt konfederacji generalnej. Podpisał protestancko-prawosławną konfederację wileńską (1599).

</doc>
<doc id="1264405" url="https://pl.wikipedia.org/wiki?curid=1264405" title="Mariusz Zbigniew Zieliński">
Mariusz Zbigniew Zieliński

Mariusz Zbigniew Zieliński (ur. 19 grudnia 1955 w Warszawie, zm. 9 października 2008 tamże) – absolwent UW, dziennikarz zajmujący się tematyką historyczną i historii sztuki oraz - lokalnie - varsavianistyką. 
W czasach PRL był działającym intensywnie opozycjonistą, początkowo członkiem zlikwidowanej przez SB organizacji zbrojnej "Wolna Polska" (1972 - 1978), w stanie wojennym szefem Grupy Grochowskiej Grup Oporu Solidarni (ps. "Mariusz","Zbych", "Zbyszek"). Po wypadku z pirotechnicznym wyrzutnikiem ulotek i okresie ukrywania się, w kierownictwie podziemnej Oficyny Wydawniczej RYTM (ps."Polana")*, aż do ujawnienia działalności - już jako redaktor naczelny i zastępca dyrektora. W Radzie Gminy Ursynów jako radny (1998 - 2002) pełnił funkcję przewodniczącego Komisji Rozwoju i Ekologii, opiniującej najważniejsze inwestycje realizowane na Ursynowie. Jako dziennikarz historyczny specjalizował się w tematyce pamiątek kultury sarmackiej i wojskowych formacji polskich XVII wieku, szczególnie husarii oraz tematyką kolekcjonerską. Był członkiem Stowarzyszenia Dziennikarzy Polskich a także Prezesem Zarządu Warszawskiego Towarzystwa Prasy Lokalnej.

</doc>
<doc id="1264409" url="https://pl.wikipedia.org/wiki?curid=1264409" title="Godło Paragwaju">
Godło Paragwaju

Godło Paragwaju zostało zaprojektowane w 1820 roku, w czasie rządów José Gaspara Rodrígueza de Francii. Posiada awers i rewers.
Godło jest okrągłe. Na awersie, w jego centralnej części umieszczona jest żółta gwiazda pięcioramienna. Gwiazda otoczona jest liściem palmy oraz gałązką oliwną. Nad gwiazdą, na białym okręgu znajduje się hiszpański napis "República del Paraguay" ().
Po drugiej stronie godła znajduje się złoty lew wraz z czerwoną czapką frygijską na drzewcu, a wokół nich napis "Paz y Justicia" ().
Awers i rewers godła znajdują się również po obu stronach flagi Paragwaju.
Obecny wzór godła obowiązuje od 2013 roku.

</doc>
<doc id="1264411" url="https://pl.wikipedia.org/wiki?curid=1264411" title="Droga krajowa B183a (Niemcy)">
Droga krajowa B183a (Niemcy)

Droga krajowa 183a () – niemiecka droga krajowa przebiegająca z zachodu na wschód od skrzyżowania z drogą B100 na obwodnicy Brehny w Saksonii-Anhalt przez Delitzsch do skrzyżowania z drogą B2 w Wellaune na przedmieściach Bad Düben w Saksonii.
Droga została wyznaczona w czasach NRD, gdzie w przeciwieństwie do RFN dla zagęszczenia sieci dróg krajowych "(niem. Fernstrasse)" nadawano istniejące numery z dodatkiem litery a nie numery od 399.

</doc>
<doc id="1264412" url="https://pl.wikipedia.org/wiki?curid=1264412" title="Anomalia irydowa">
Anomalia irydowa

Anomalia irydowa – występowanie w skałach cienkiej warstwy irydu. Iryd jest pierwiastkiem rzadkim na powierzchni Ziemi, występuje w skorupie ziemskiej w ilości 3 ppm. Występowanie anomalii irydowych jest prawdopodobnie skutkiem uderzeń meteorytów i planetoid. Przemawia za tym fakt, iż spotykane są one w skałach pochodzących z okresów masowych wymierań (wymieranie dewońskie, wymieranie kredowe).

</doc>
<doc id="1264415" url="https://pl.wikipedia.org/wiki?curid=1264415" title="Mała Miss czarownica">
Mała Miss czarownica

Mała czarodziejka lub Mała miss czarownica (ang. "Little Miss Magic") – amerykańska produkcja familijna z roku 1997. Film miał w Polsce swoją premierę w KidsCo w 2007 roku. Reżyserem jest Fred Olen Ray.

</doc>
<doc id="1264416" url="https://pl.wikipedia.org/wiki?curid=1264416" title="Józef Sękowski">
Józef Sękowski

Józef Julian Sękowski herbu Prawdzic, pseudonim „Baron Brambeus” (; ur. 31 marca 1800 lub 19 marca 1800 w Antagołanach koło Wilna, zm. 16 marca 1858 w Petersburgu) – polski orientalista, podróżnik, pisarz, członek Towarzystwa Szubrawców, profesor Uniwersytetu w Petersburgu, carski cenzor.
Życiorys.
Uznawał się za odległego potomka Macieja Kazimierza Sarbiewskiego, choć pojawiały się pogłoski o jego nieszlacheckim rodowodzie. Studiował na Uniwersytecie Wileńskim. Jednym z jego nauczycieli był Joachim Lelewel. Wykładowcą Uniwersytetu Wileńskiego był także wuj Sękowskiego, Gotfryd Goddeck. Sękowski związany był z lożami wolnomularskimi Gorliwy Litwin oraz Gorliwy Litwin Zreformowany. Ukończył studia w 1819. W tym samym roku przeniósł się do Turcji, i służył jako dragoman przy rosyjskim poselstwie w Stambule.
W 1820 wyruszył w podróż do Syrii i Egiptu. Wolnomularze wileńscy sponsorowali jego ekspedycję naukową. W trakcie tej podróży dotarł w okolice III katarakty. Zawarł wówczas znajomość z Wacławem Rzewuskim. Relacje Sękowskiego z tej podróży ukazywały się w „Dzienniku Wileńskim” i „Pamiętniku Warszawskim”. W 1821 wrócił do Wilna. Pod koniec tego roku zamieszkał w Petersburgu.
W 1822 został zatrudniony na Uniwersytecie w Petersburgu jako profesor języków orientalnych. W 1823 wybrany został członkiem korespondentem Towarzystwa Warszawskiego Przyjaciół Nauk, a trzy lata później Towarzystwa Naukowego Krakowskiego. W 1826 Uniwersytet Jagielloński nadał mu doktorat honoris causa. Z tej okazji uczelnia otrzymała od niego hieratyczny papirus z I w. n.e., tzw. Papirus Sękowskiego. W 1828 został członkiem korespondentem Cesarskiej Akademii Nauk w Petersburgu. W 1847 przeszedł na emeryturę na uczelni.
W latach 20. powierzono mu misję wizytowania i ekspertyzy szkolnictwa zakonnego na terenach białoruskich. Wystawiał szkołom zakonnym u władz rosyjskich nieprzychylne opinie, postulując ich reorganizację, a niekiedy likwidację. W latach 1828-1833 służył jako cenzor wydawnictw. Odnosił się nieprzychylnie do idei powstania listopadowego. Po jego upadku pozostawał w służbie rosyjskiej. Był redaktorem rosyjskiego miesięcznika „Bibliotieka dla cztienija”.
Był pisarzem, satyrykiem i polemistą; publikował pod pseudonimem Baron Brambeus. Krytykował odkrycia Champolliona. Jego opowiadanie "Podróż uczona na wyspę niedźwiedzią" uznano za jeden z wczesnych przykładów literatury fantastycznonaukowej. Po jego śmierci, w Petersburgu wydano w dziewięciu tomach jego dzieła zebrane (1858-59).
Rodzina.
Ożenił się z Marią Rodziewiczówną w 1819. W 1828 para rozwiodła się. W 1829 wziął ślub z córką barona, Adelą Rail.

</doc>
<doc id="1264417" url="https://pl.wikipedia.org/wiki?curid=1264417" title="Okręg wyborczy Plymouth Devonport">
Okręg wyborczy Plymouth Devonport

Okręg wyborczy Plymouth Devonport powstał w 1832 r. i wysyłał do brytyjskiej Izby Gmin dwóch deputowanych. W 1918 r. liczbę mandatów przypadających na okręg zmniejszono do jednego. Okręg obejmuje okręg Devonport w mieście Plymouth.

</doc>
<doc id="1264420" url="https://pl.wikipedia.org/wiki?curid=1264420" title="Boogie Nights">
Boogie Nights

Boogie Nights – amerykański dramat filmowy z 1997 roku według scenariusza i w reżyserii Paula Thomasa Andersona, w którym główne role zagrali Mark Wahlberg, Burt Reynolds, William H. Macy, Julianne Moore, John C. Reilly i Heather Graham.
Obraz opowiada o karierze młodego aktora pornograficznego z Kalifornii, od jego debiutu pod koniec lat 70. do połowy lat 80. Przedstawia też obraz branży pornograficznej na przełomie epoki filmów kinowych i filmów wideo.
Produkcja.
"Boogie Nights" opiera się na mockumentalnym filmie krótkometrażowym "The Dirk Diggler Story" (1988), do którego Anderson napisał scenariusz i wyreżyserował, gdy był jeszcze w liceum. Ten film powstał na podstawie filmu dokumentalnego "Exhausted: John C. Holmes, The Real Story" (1981) o życiu legendarnego aktora porno Johna Holmesa.
Anderson początkowo chciał, aby rolę Eddiego grał Leonardo DiCaprio, po tym, jak zobaczył go w biograficznym dramacie kryminalnym "Przetrwać w Nowym Jorku". DiCaprio spodobał się scenariusz, ale musiał go odrzucić, ponieważ podpisał kontrakt na udział w "Titanicu". Rolę zaproponowano Joaquinowi Phoenixowi, ale odrzucił ją z powodu obaw związanych z graniem gwiazdy porno. Phoenix później współpracował z Andersonem przy "Mistrzu" i "Wadzie ukrytej". Mark Wahlberg nie chciał czytać scenariusza ze względu na porażkę filmu "Showgirls", który miał podobne tło showbiznesu, zanim nie poznał reżysera. Bill Murray, Harvey Keitel, Warren Beatty, Albert Brooks i Sydney Pollack odmówili zagrania roli Jacka Hornera, która trafiła do Burta Reynoldsa. Samuel L. Jackson odrzucił rolę Bucka Swope’a, którą zagrał Don Cheadle.

</doc>
<doc id="1264423" url="https://pl.wikipedia.org/wiki?curid=1264423" title="Józef Charyton">
Józef Charyton

Józef Charyton (ur. 8 listopada 1909 w Krupicach, zm. 8 stycznia 1975 w Białymstoku) – polski malarz i działacz społeczny.
Był malarzem samoukiem, chociaż przez pewien czas studiował na krakowskiej Akademii Sztuk Pięknych.
W 1938 roku przygotowywał dekoracje krypty w kościele parafialnym w Wołczynie, gdzie złożono zwłoki króla Stanisława Augusta Poniatowskiego. Wydarzenie te, jak i późniejsze starania Charytona dotyczące przywrócenia królowi dobrego imienia, opisał w swoim eseju historycznym pt. „Strażnik królewskiego grobu” Marian Brandys.
W czasie II wojny światowej był świadkiem Holocaustu Żydów w getcie w Wysokim Litewskim. Po wojnie stworzył cykl obrazów i rysunków dokumentujących sceny zagłady oraz życie codzienne społeczności żydowskiej na polskiej prowincji przed II wojną światową.

</doc>
<doc id="1264424" url="https://pl.wikipedia.org/wiki?curid=1264424" title="Chalcuchima">
Chalcuchima



</doc>
<doc id="1264425" url="https://pl.wikipedia.org/wiki?curid=1264425" title="Okręg wyborczy Blaenau Gwent">
Okręg wyborczy Blaenau Gwent

Okręg wyborczy Blaenau Gwent powstał w 1918 r. i wysyła do brytyjskiej Izby Gmin jednego deputowanego. Do 1983 r. nosił nazwę Ebbw Vale. Okręg położony jest w południowej Walii.

</doc>
<doc id="1264426" url="https://pl.wikipedia.org/wiki?curid=1264426" title="Chalcuchimac">
Chalcuchimac



</doc>
