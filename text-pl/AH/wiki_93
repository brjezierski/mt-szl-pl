<doc id="1264427" url="https://pl.wikipedia.org/wiki?curid=1264427" title="Dorothy Dandridge">
Dorothy Dandridge

Dorothy Jean Dandridge (ur. 9 listopada 1922 w Cleveland, zm. 8 września 1965 w West Hollywood) − amerykańska aktorka, pierwsza czarnoskóra aktorka nominowana do Oscara w kategorii "Najlepsza Aktorka Pierwszoplanowa". Nominację otrzymała za rolę w musicalu "Czarna Carmen".
Zaczęła występować z siostrą Vivian, m.in. jako Dandridge Sisters.
Wystąpiła w filmie "Sun Valley Serenade" w jednej z wersji "Chattanooga Choo Choo" z Nicholas Brothers.
Zmarła w niejasnych okolicznościach, albo przedawkowała środek antydepresyjny imipraminę (Tofranil), albo w wyniku zatoru tłuszczowego spowodowanego pęknięciem kości w stopie.

</doc>
<doc id="1264428" url="https://pl.wikipedia.org/wiki?curid=1264428" title="Chalicuchima">
Chalicuchima



</doc>
<doc id="1264429" url="https://pl.wikipedia.org/wiki?curid=1264429" title="Challkuchimaq">
Challkuchimaq



</doc>
<doc id="1264430" url="https://pl.wikipedia.org/wiki?curid=1264430" title="Kompleksy glebowo-rolnicze">
Kompleksy glebowo-rolnicze



</doc>
<doc id="1264432" url="https://pl.wikipedia.org/wiki?curid=1264432" title="Maria z Meklemburgii-Schwerinu">
Maria z Meklemburgii-Schwerinu

Maria Aleksandra Elżbieta Eleonora (ur. 14 maja 1854 w Ludwigslust, zm. 6 września 1920 w Contrexéville) – księżniczka Meklemburgii-Schwerinu, wielka księżna Rosji.
Księżniczka Maria Aleksandra, znana również jako Miechen (wym. Michen) lub Maria Pawłowna Starsza, urodziła się jako córka wielkiego księcia Fryderyka Franciszka II z Meklemburgii-Schwerin i jego pierwszej żony Augusty Reuss-Schleiz-Köstritz.
28 sierpnia 1874 roku wyszła za mąż za trzeciego syna cara Aleksandra II, wielkiego księcia Włodzimierza Aleksandrowicza Romanowa (22 kwietnia 1847 – 17 lutego 1909). Kiedy spotkała Włodzimierza, była już zaręczona, zerwała więc z niedoszłym małżonkiem. Było to trzy lata wcześniej, zanim pozwolono im wziąć ślub. Miechen, która była luteranką, odmówiła przejścia na prawosławie. Car Aleksander II zgodził się w końcu na ślub z jego synem bez konwersji. Maria pozostała luteranką przez większą część małżeństwa, później zmieniła zdanie, aby dać synowi Cyrylowi większą szansę dojścia do tronu.
Włodzimierz i Maria mieli pięcioro dzieci:
Maria była najważniejszą z wielkich księżnych, i w późniejszym okresie, za panowania Mikołaja II, stworzyła dwór alternatywny do dworu carskiego. Miała bardzo złe stosunki z Marią Fiodorowną, a później także z jej synową Aleksandrą Fiodorowną, po tym, jak ta nie przeszła na stronę wielkiej księżnej przeciwko duńskiej carycy. Wielka księżna Maria bardzo przyczyniła się do pogorszenia opinii publicznej o Aleksandrze, rozpuszczając różnego rodzaju plotki o ostatniej cesarzowej Rosji. Przypuszcza się, że wraz z synami planowała zamach na cara zimą 1916–1917, który wymusiłby na nim abdykację na rzecz syna, z wielkim księciem Mikołajem Mikołajewiczem jako regentem. W poszukiwaniu poparcia dla tych planów zwierzyła się Michałowi Rodzianko, który stał na czele Dumy, że jej zdaniem carowa Aleksandra musi zostać „zniszczona”.
Maria była bardzo władczą kobietą, marzyła, aby zostać carycą Rosji. Uważała, że Aleksandra Heska nie jest godna bycia carową, według niej była za „prosta”. Oburzała się tym, kiedy carowa osobiście zajęła się rannymi żołnierzami, sama też wspierała rodaków na wojnie, ale nie została pielęgniarką, tak jak Aleksandra, co tak krytycznie przyjęła wielka księżna. Jeszcze przed wybuchem wojny gościła u siebie znaną rosyjską pisarkę. Miała pretensje do kobiety o to, że w swych powieściach opisuje życie chłopów, a nie, jak to określiła Maria, „prawdziwych ludzi”.
Wielka księżna widziała różnicę między ostatnimi Romanowami, którzy uciekli przed rewolucją rosyjską i pierwszymi, którzy zmarli na wygnaniu. Maria pozostała ze swoimi dwoma najmłodszymi synami na Kaukazie przez 1917 rok i 1918, ciągle mając nadzieję, że jej syn Cyryl Władimirowicz zostanie carem. Gdy bolszewicy zbliżali się, w końcu zdecydowali się na ucieczkę łodzią rybacką do Anapy w 1918 roku. Miechen pozostała czternaście miesięcy w Anapie, odmawiając dołączenia do jej syna Cyryla w Rosji. Odmówiła, kiedy nadarzyła się okazja ucieczki przez Konstantynopol, ponieważ nie wycierpiałaby zniewagi, jaką było dla niej odwszawianie. Maria zgodziła się na wyjazd, gdy generał Białej Armii oświadczył jej, że wojna domowa jest już przez nich przegrana. Miechen, jej syn Andrzej, kochanka Andrzeja Matylda Krzesińska, oraz ich syn Włodzimierz, wsiedli na włoski statek, zmierzający do Wenecji 13 lutego 1920. Wielka księżna Olga Aleksandrowna spotkała Marię w porcie na początku 1920. "Czułam się z niej dumna", relacjonowała Olga, "Lekceważąc niebezpieczeństwo i trudy, uparcie trzymała się minionego splendoru i sławy. I w jakiś sposób zdobyła to... Pierwszy raz w moim życiu chciałam ją pocałować." Towarzyszyła jej w czasie drogi z Wenecji do Szwajcarii i w końcu do Francji, gdzie zdrowie Marii zawiodło i tam zmarła otoczona przez rodzinę. Jej najbliżsi przemycili wspaniałą biżuterię Marii, która w części została nabyta przez brytyjską rodzinę królewską. Elżbieta II do dziś nosi sławną „perłową tiarę Władimira”.

</doc>
<doc id="1264433" url="https://pl.wikipedia.org/wiki?curid=1264433" title="Sutowicz">
Sutowicz

Sutowicz – polskie nazwisko. Według danych nosi je 369 osób, a najwięcej w powiecie jędrzejowskim.

</doc>
<doc id="1264434" url="https://pl.wikipedia.org/wiki?curid=1264434" title="Toshihiro Arai">
Toshihiro Arai

 – japoński kierowca rajdowy, dwukrotny mistrz świata kategorii Production WRC.
W rajdach zadebiutował w 1987 r., a w Rajdowych Mistrzostwach Świata po raz pierwszy wystartował w 1997 r. podczas Rajdu Australii. Przez całą karierę związany z marką Subaru. W latach 1997-2003 kierowca fabrycznego zespołu Subaru World Rally Team (startował głównie samochodem kategorii N), a od 2004 roku jeździ we własnym zespole Subaru Team Arai. W 2000 został mistrzem FIA Teams' Cup, a w 2005 i 2007 wygrał kategorię Production WRC.

</doc>
<doc id="1264435" url="https://pl.wikipedia.org/wiki?curid=1264435" title="Niezła heca">
Niezła heca

Niezła Heca (ang. "Ratz") – film miał w Polsce swoją premierę na Hallmark Channel.
Opis fabuły.
Dwie nastolatki, Marci i Summer, od lat marzą, by na dorocznej dyskotece z okazji święta wiosny mieć takie powodzenie jak ich koleżanka, Jennifer. Gdy wydaje się, że kolejny raz będą podpierać ściany, z zazdrością obserwując tańczącą rywalkę, zdarza się cud. Ich przyjaciółka Doris przypadkowo stała się właścicielką czarodziejskiego pierścionka.

</doc>
<doc id="1264443" url="https://pl.wikipedia.org/wiki?curid=1264443" title="Królestwo Inków">
Królestwo Inków



</doc>
<doc id="1264446" url="https://pl.wikipedia.org/wiki?curid=1264446" title="Tahuantinsuyu">
Tahuantinsuyu



</doc>
<doc id="1264448" url="https://pl.wikipedia.org/wiki?curid=1264448" title="Droga krajowa B184 (Niemcy)">
Droga krajowa B184 (Niemcy)

Droga krajowa 184 () – niemiecka droga krajowa przebiegająca z zachodu na południe od skrzyżowania z drogą B1 na przedmieściach Magdeburga w Saksonii-Anhalt przez Dessau-Roßlau, Delitzsch do skrzyżowania z drogą B2 w Rackwitz na przedmieściach Lipska w Saksonii.
Miejscowości leżące przy B184.
Saksonia-Anhalt.
Biederlitz-Heyrothsberge, Königsborn, Menz, Wahlitz, Gommern, Dannigkow, Leitzkau, Schora, Zerbst/Anhalt, Jütrichau, Dessau-Roßlau, Bobbau, Wolfen, Bitterfeld-Wolfen.
Saksonia.
Delitzsch, Zschortau, Rackwitz.
Historia.
W 1937 r. wyznaczono "Reichsstrasse 184", która pokrywała się niemalże dokładnie z trasą obecnej "B 184". W latach 60. XX w. z uwagi na uruchomienie kopalni odkrywkowej przeniesiono bieg drogi pomiędzy Bitterfeldem a Delitzsch o 3 km na zachód.

</doc>
<doc id="1264452" url="https://pl.wikipedia.org/wiki?curid=1264452" title="Ryszard Grzegorczyk">
Ryszard Grzegorczyk

Ryszard Paweł Grzegorczyk (ur. 20 września 1939 w Bytomiu, zm. 5 listopada 2021 tamże) – polski piłkarz występujący na pozycji lewego pomocnika, wieloletni zawodnik Polonii Bytom, reprezentant Polski, olimpijczyk z Rzymu 1960.
Życiorys.
W pierwszej lidze w barwach Polonii grał w latach 1958–1971, zaliczając w tych rozgrywkach 302 spotkania. W 1962 po skróconym do jednej, wiosennej rundy sezonie został mistrzem Polski. W 1965 zdobył z Polonią Puchar Rappana oraz Puchar Ameryki. Na początku lat 70. wyjechał do Francji, gdzie grał w RC Lens i klubie z Falaise.
W reprezentacji zadebiutował 28 września 1960 w meczu z Francją, ostatni raz zagrał w 1966. Łącznie w biało-czerwonych barwach rozegrał 23 oficjalne spotkania i strzelił dwie bramki. Znalazł się w kadrze na IO 60, jednak nie zagrał w tym turnieju.
Po zakończeniu kariery pracował jako trener.
Został pochowany na cmentarzu parafialnym w Bytomiu - Miechowicach.

</doc>
<doc id="1264454" url="https://pl.wikipedia.org/wiki?curid=1264454" title="Eugeniusz Wilkowski">
Eugeniusz Wilkowski

Eugeniusz Wilkowski (ur. 4 stycznia 1955 w Miednikach) – polski polityk, urzędnik samorządowy, nauczyciel akademicki, działacz opozycji w okresie PRL, senator I i II kadencji.
Życiorys.
Ukończył historię (1978) i filozofię (1979) na Uniwersytecie Marii Curie-Skłodowskiej. W 1996 uzyskał stopień doktora nauk historycznych, specjalizując się w historii XIX wieku.
W okresie 1979–1984 pracował jako nauczyciel w Zbiorczej Szkole Gminnej w Białopolu. W 1980 zakładał struktury „Solidarności Wiejskiej” i następnie NSZZ „S” Rolników Indywidualnych. W stanie wojennym został internowany na okres od 13 grudnia 1981 do 30 listopada 1982. Po zwolnieniu został członkiem niejawnej Wojewódzkiej Komisji Koordynacyjnej rolniczej „Solidarności”. W grudniu tego roku tymczasowo aresztowany, pozostawał bez wyroku w izolacji, zwolniono go w związku z amnestią w lipcu 1984. Wkrótce został usunięty z pracy i objęty zakazem wykonywania zawodu.
W latach 1989–1993 przez dwie kadencje reprezentował w Senacie województwo chełmskie. Mandat senatorski uzyskiwał z ramienia Komitetu Obywatelskiego i „Solidarności”. W 1992 jego nazwisko pojawiło się na tzw. liście Macierewicza. W 2000 w postępowaniu sądowym z wniosku o autolustrację orzeczono, że nie był tajnym współpracownikiem SB.
W 1993 bez powodzenia ubiegał się o reelekcję z ramienia ZChN. W okresie 1991–1994 był chełmskim wicekuratorem, następnie przez cztery lata nauczycielem w I Liceum Ogólnokształcącym im. Stefana Czarnieckiego w Chełmie, a od 1998 przez rok dyrektorem wydziału w urzędzie wojewódzkim. Po reformie samorządowej objął stanowisko kierownika Wydziału Oświaty, Kultury, Sportu i Turystyki w Starostwie Powiatowym. Od 2002 do 2004 pełnił funkcję wicestarosty powiatu chełmskiego. W 2003 został dziekanem Wydziału Zamiejscowego Szkoły Wyższej im. Bogdana Jańskiego w Chełmie. W 2014 z ramienia Prawa i Sprawiedliwości wybrany do chełmskiej rady miasta. W 2018 nie ubiegał się o reelekcję.
Odznaczony Krzyżem Oficerskim Orderu Odrodzenia Polski (2006). Jest autorem publikacji "Solidarność na ziemi chełmskiej w latach 1980–1989" (2005).

</doc>
<doc id="1264455" url="https://pl.wikipedia.org/wiki?curid=1264455" title="Some Kinda Rush">
Some Kinda Rush

"Some Kinda Rush" to piosenka stworzona przez Nadie Shepherd, Cherise Roberts, Carla Rydena oraz Samanthe Powell na debiutancki album brytyjskiego duetu Booty Luv, Boogie 2Nite. Utwór został wydany jako czwarty singel promujący krążek dnia 24 grudnia 2007.
Teledysk.
Premiera teledysku odbyła się 16 listopada w różnych stacjach muzycznych jednocześnie. W klipie można zobaczyć dziewczyny z zespołu jadące luksusowym samochodem Lamborghini Gallardo Spyder, czemu towarzyszą różne efekty specjalne.

</doc>
<doc id="1264462" url="https://pl.wikipedia.org/wiki?curid=1264462" title="Sztuka publiczna">
Sztuka publiczna

Sztuka publiczna – sztuka tworzona w celu umieszczenia jej w przestrzeni publicznej i tam prezentowana. Występuje od początków dziejów sztuki. Pełni szereg rozmaitych funkcji: dekoracyjne, upamiętniające, propagandowe itd. Wykorzystuje różne tworzywa i przybiera rozmaite formy. Mogą to być np. murale, mozaiki, rzeźby (fryzy, pomniki itp.), witraże.
Sztuka publiczna bywa też określana jako alternatywna wobec elitarnej sztuki galerii. Takie jej rozumienie pojawiło się w latach 60., a jej cel definiowano jako kształtowanie i ożywianie przestrzeni miasta. Z czasem najbardziej istotną cechą charakteryzującą sztukę publiczną stała się z kolei możliwość dialogu z odbiorcą jak i z miejscami ekspozycji. 
Jeden z najbardziej znanych przykładów w Polsce stanowi zespół 112 rzeźb "Nierozpoznani" autorstwa Magdaleny Abakanowicz, który znajduje się w centralnej części poznańskiej Cytadeli. 

</doc>
<doc id="1264464" url="https://pl.wikipedia.org/wiki?curid=1264464" title="Kodyfikacja wiedzy">
Kodyfikacja wiedzy

Kodyfikacja wiedzy – zebranie w jednolitą, usystematyzowaną i opartą na wspólnych zasadach całość informacji (wiedzy) potrzebnych do funkcjonowania przedsiębiorstwa. Celem kodyfikacji wiedzy jest ułatwienie dostępu do zasobów wiedzy organizacji. Realizuje się to poprzez takie przetworzenie i usystematyzowanie posiadanych informacji aby można je było łatwo odnaleźć, zrozumieć i przyswoić. Dane powinny być zapisane w określonym formacie, a dostęp do nich możliwie prosty dla wszystkich upoważnionych do tego osób.

</doc>
<doc id="1264465" url="https://pl.wikipedia.org/wiki?curid=1264465" title="Wieści z Koła">
Wieści z Koła



</doc>
<doc id="1264471" url="https://pl.wikipedia.org/wiki?curid=1264471" title="Krążowniki rakietowe projektu 1164">
Krążowniki rakietowe projektu 1164

Krążowniki rakietowe projektu 1164 (oznaczenie kodowe: Atłant, w kodzie NATO Slava) – typ radzieckich krążowników rakietowych o napędzie konwencjonalnym (turbiny gazowe). W latach 1976–1990 z planowanych dziewięciu ukończono trzy jednostki tego typu, z których dwie są obecnie użytkowane przez Rosję.
Opis.
Krążowniki projektu 1164, który otrzymał w ZSRR nazwę kodową "Atłant" (Атлант), zaprojektowano jako okręty przeznaczone do zadań uderzeniowych, przede wszystkim do zwalczania lotniskowców amerykańskich przy pomocy ciężkich pocisków przeciwokrętowych, a także do obrony przeciwlotniczej zespołów floty dzięki nowym pociskom dalekiego zasięgu. Mogły również służyć do walki z okrętami podwodnymi. Wielkością i możliwościami były sytuowane pomiędzy krążownikami typu "Kirow" a niszczycielami typu "Sowriemiennyj" i miały stanowić mniejsze i tańsze uzupełnienie dla tych pierwszych. Potocznie były określane jako „zabójcy lotniskowców” (ros. "ubijcy awianoscew").
Prace nad "projektem 1164" rozpoczęto pod koniec lat 60. XX wieku, jednak budowa pierwszej jednostki opóźniła się do 1976 roku ze względu na konieczność rozwiązania problemów z nowymi przeciwokrętowymi pociskami P-500 "Bazalt", które miały stanowić podstawowe uzbrojenie okrętów. Prace prowadzono w Północnym Biurze Projektowo-Konstrukcyjnym pod kierunkiem A. Pierkowa, a następnie W. Mutichina. Nowy projekt zakładał wykorzystanie powiększonej wersji kadłuba starszych krążowników typu "Kara" uważanych za poprzednika "projektu 1164". Budowa została przeprowadzona w stoczni im. 61 Komunardów w Mikołajowie, tej samej w której powstawał typ "Kara".
Główną cechą konstrukcji "projektu 1164", nadającą okrętowi charakterystyczny wygląd, jest 16 wyrzutni pocisków "Bazalt", umieszczonych w przedniej części kadłuba, po obu jego stronach. Procedura przeładowania wyrzutni możliwa jest do wykonania jedynie w porcie. Hangar śmigłowca znajduje się poniżej pokładu startowego, a sam śmigłowiec transportowany jest pomiędzy nimi przy pomocy specjalnej rampy (podobne rozwiązanie zastosowano na krążownikach typu "Kirow").
Zachodni wywiad początkowo oznaczył "projekt 1164" jako "BLACKCOM1" ("Black Sea Combatant 1"), a następnie nadał mu nazwę "Krasina". W 1983 roku, gdy po raz pierwszy zaobserwowano nowy okręt na morzu, nazwa została zmieniona na "Slava". Niektóre źródła utrzymują, iż Sowieci zamierzali wyprodukować 21 jednostek tego typu, które miałyby zastąpić wycofywane ze służby krążowniki typów "Kresta" i "Groznyj".
Planowano budowę dziewięciu jednostek, lecz ostatecznie ukończono tylko trzy okręty, natomiast nie ukończono czwartego, przekazanego po rozpadzie ZSRR Ukrainie. Od piątego okrętu „Oktjabrskaja Riewolucyja” miały być budowane według ulepszonego projektu 11641, z kadłubem przedłużonym o 6 m i zmodyfikowanym uzbrojeniem, lecz nieukończony kadłub złomowano przed wodowaniem, a budowy ostatnich czterech nawet nie rozpoczęto.
Wyporność standardowa okrętów wynosiła 9300 ton, a pełna 11 300 ton. Długość całkowita wynosiła 186 m, a na linii wodnej 170 m, natomiast szerokość 20,8 m, a zanurzenie 8,4 m. Nietypowym rozwiązaniem była skomplikowana siłownia okrętów – napęd był kombinowany w układzie COGOG z dodatkowymi turbinami parowymi, napędzającymi dwie śruby. Napęd mocy szczytowej stanowiły dwie turbiny gazowe M-8KF o mocy łącznej 110 tys. KM pozwalające na osiąganie prędkości maksymalnej 32 węzły. Napęd marszowy stanowiły dwie turbiny gazowe M-70 o mocy łącznej 20 tys. KM i dodatkowo dwie turbiny parowe o mocy 12 tys. KM, zasilane w parę kotłami ogrzewanymi od gazów spalinowych. Turbiny mocy szczytowej umieszczone były w rufowym przedziale maszynowni, a marszowe – w dziobowym. Przy prędkości ekonomicznej 18 węzłów zasięg wynosił 7500 mil morskich. Załogę początkowo stanowiło 485 osób, w tym 66 oficerów.

</doc>
<doc id="1264472" url="https://pl.wikipedia.org/wiki?curid=1264472" title="Numa Droz">
Numa Droz

Numa Droz (ur. 27 stycznia 1844, zm. 15 grudnia 1899 w Bernie) - szwajcarski polityk. Prezydent Szwajcarii w 1881 i wybrany ponownie na rok 1887. W latach 1887-1892 dyrektor centralnego urzędu międzynarodowej komunikacji kolejowej, publicysta liberalny, przeciwnik etatyzmu.

</doc>
<doc id="1264473" url="https://pl.wikipedia.org/wiki?curid=1264473" title="Eva Rubinstein">
Eva Rubinstein

Eva Rubinstein (ur. 1933 w Buenos Aires) – artysta fotografik, stały gość i autor kilku wystaw na Rubinstein Piano Festival w Łodzi organizowanych od 2008 r. przez Międzynarodową Fundację Muzyczną im. Artura Rubinsteina w Łodzi.
Życiorys.
Do roku 1939 mieszkała wraz z rodzicami w Paryżu, zaś po wybuchu II wojny światowej rodzina wyemigrowała do Nowego Jorku (w 1946 otrzymali obywatelstwo). Studiowała w Scripps College i na Wydziale Teatralnym Uniwersytetu Kalifornijskiego. W 1956 poślubiła Williama Sloane Coffina Jr., z którym miała troje dzieci – Annę, Alexandra i Davida. W 1968 małżeństwo zakończyło się rozwodem. W 1967 zaczęła zajmować się fotografią, początkowo komercyjną. Uczyła się jej u Seana Kernana, następnie studiowała u Lisette Model, Jima Hughesa, Kena Heymana i Diane Arbus. Zajmowała się fotografią portretową i dokumentalną. Rozpoczęła współpracę z wydawnictwami i czasopismami, publikując w Europie, Stanach Zjednoczonych i Ameryce Południowej. Należy do American Society of Media Photographers i Polish Institute of Arts and Science of America.
Rodzina.
Córka pianisty Artura Rubinsteina i Anieli Młynarskiej Rubinstein. Zarówno jej brat, John Rubinstein, jak i bratanek, Michael Weston, są amerykańskimi aktorami. Eva Rubinstein jest także kuzynką poety Wojciecha Młynarskiego (dziadek Evy Rubinstein, Emil Młynarski, był stryjecznym dziadkiem Wojciecha).

</doc>
<doc id="1264474" url="https://pl.wikipedia.org/wiki?curid=1264474" title="John C. Holmes">
John C. Holmes



</doc>
<doc id="1264482" url="https://pl.wikipedia.org/wiki?curid=1264482" title="Cliftonville F.C.">
Cliftonville F.C.

 
Cliftonville Football &amp; Athletic Club – północnoirlandzki klub piłkarski z siedzibą w Belfaście.
Historia.
Klub "Cliftonville" założony został 20 września 1879 roku. Tego samego dnia ukazało się w gazecie "Belfast Newsletter" ogłoszenie, w którym młody biznesmen z Belfastu John McAlery zapraszał ludzi, by zapisywali się do "Cliftonville Association Football Club".
Wkrótce po ogłoszeniu "Cliftonville" rozegrał swój pierwszy mecz – 29 września 1879 na boisku "Cliftonville Cricket Club" nieopodal "Oldpark Avenue" z reprezentacją graczy rugby występującą pod nazwą "Quidnunces". Mecz ten "Cliftonville" przegrał 1:2. Kolejny mecz z zespołem "Caledonians" zakończył się porażką 1:9.
Już w 1881 roku klub pierwszy raz dotarł do finału Pucharu Irlandii (Irish Cup), jednak 9 kwietnia przegrał z Moyola Park. W następnym roku "Cliftonville" drugi raz z rzędu dotarł do finału, który ponownie przegrał – 1:2 z klubem Queen's Island. Po raz pierwszy klub zdobył Puchar Irlandii w 1883 roku, pokonując w finale 5:0 drużynę "Ulster".
Na inauguracyjnym zebraniu Irish Football League 14 marca 1890 roku, do jakiego doszło w Belfaście, osiem klubów zgodziło się przystąpić do rozgrywek ligi irlandzkiej. Były to: Cliftonville, Clarence, Milford, Oldpark, Distillery, Glentoran, Ulster i Linfield. W XIX wieku "Cliftonville" jeszcze trzy razy zdobył Puchar Irlandii. Mistrzem klub po raz pierwszy został w 1906 roku. Drugie mistrzostwo udało się zdobyć w 1910 roku.
Będąc klubem w pełni amatorskim aż do początku lat 70., "Cliftonville" nie odgrywał wielkiej roli w futbolu północnoirlandzkim. Toteż sporą niespodzianką było zdobycie Pucharu Irlandii Północnej w 1976 roku, kiedy to klub w meczu finałowym na Windsor Park, w obecności 15 000 widzów, pokonał 3:2 Portadown.
Klub aż do połowy lat 90. nie potrafił sięgnąć po najwyższe krajowe trofea. Zapowiedzią lepszych czasów było zdobycie Pucharu Coca-Coli w 1996 roku i Tarczy Hrabstwa Antrim (County Antrim Shield) w 1997. W sezonie 1997/98 "Cliftonville" zdobył swój trzeci tytuł mistrzowski (było to dla klubu pierwsze mistrzostwo Irlandii Północnej). Kolejny sukces przyszedł dopiero w następnym tysiącleciu – w sezonie 2003/04 "Cliftonville" zdobył Puchar Ligi (Irish Football League Cup).

</doc>
<doc id="1264483" url="https://pl.wikipedia.org/wiki?curid=1264483" title="Usz">
Usz



</doc>
<doc id="1264485" url="https://pl.wikipedia.org/wiki?curid=1264485" title="1994 NBA Draft">
1994 NBA Draft

1994 NBA Draft – National Basketball Association Draft, który odbył się 29 czerwca 1994 w Indianapolis w stanie Indiana.
Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.

</doc>
<doc id="1264487" url="https://pl.wikipedia.org/wiki?curid=1264487" title="Welse">
Welse

Welse – rzeka w Niemczech o długości 52 km. Jest lewostronnym dopływem Odry Zachodniej, do której wpada w okolicy miasta Schwedt/Oder. Źródła wspólne z Randow.
We wczesnym średniowieczu tereny nad rzeką zamieszkiwane były przez plemiona słowiańskie m.in. Wieleci, Pomorzanie.
Toponimia.
Nazwa rzeki notowana była m.in. w formach "wilsna" (1250), "super Welsnam" (1265), "supra Wilsnam" (1267), "Wilzenitz" (1288), "bii der groten welsen" (1347), "super Welsnam" (1375), "die Welß" (1589), "der Welse Strohm" (1748), "Die Welse" (1827).
Nazwa wywodzi się od staropołabskiego hydronimu *"Vil’šna" w znaczeniu ‘rzeka, nad którą rosną olsze’, który z kolei utworzony został od nazwy pospolitej *"vil’ša", czyli ‘olsza’. 
W języku polskim spotykane są formy "Olsza" i "Wilsna".

</doc>
<doc id="1264491" url="https://pl.wikipedia.org/wiki?curid=1264491" title="Stradunia (rzeka)">
Stradunia (rzeka)

Stradunia () – rzeka, lewostronny dopływ Odry o długości 37,83 km.
Płynie przez województwo opolskie. Źródło rzeki mieści się w pobliżu wioski Lwowiany w powiecie głubczyckim w Obszarze Chronionego Krajobrazu Las Głubczycki. Przepływa przez powiaty: głubczycki, prudnicki, kędzierzyńsko-kozielski i krapkowicki. W pobliżu rzeki znajdują się takie miejscowości jak: Kazimierz, Wróblin, Zwiastowice, Twardawa, Walce, Mechnica, Stradunia. W Zwiastowicach przepływa pod drogą krajową nr 40 a w Straduni pod drogą krajową nr 45.

</doc>
<doc id="1264496" url="https://pl.wikipedia.org/wiki?curid=1264496" title="Krzysztof Cwynar">
Krzysztof Cwynar

Krzysztof Cwynar (ur. 30 sierpnia 1942 w Wilnie) – polski piosenkarz i kompozytor, wielokrotny uczestnik Festiwali Piosenki Polskiej w Opolu, Międzynarodowego Festiwalu Piosenki w Sopocie, Festiwalu Piosenki Żołnierskiej w Kołobrzegu, Festiwalu Piosenki Radzieckiej w Zielonej Górze oraz Międzynarodowego Festiwalu „Bulwary Naszych Stolic” w Moskwie, Międzynarodowego Festiwalu Piosenki „OIRT” w Albenie (Bułgaria) i Festiwalu Polskiej Piosenki w Wilnie. Działacz społeczny.
Wydał dwanaście płyt CD i szesnaście kaset audio.
Życiorys.
Edukacja.
Syn profesora Stanisława i Zofii zd. Szajowskiej. Po wojnie wraz z rodziną osiadł w Łodzi. Studiował w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi i na Wydziale Wokalnym Państwowej Wyższej Szkoły Muzycznej w Łodzi.
Kariera.
Podczas studiów związany był z teatrzykiem studenckim „Pstrąg”, „Voyager '63” i „Kabaretem Piosenki Międzywojennej”. Występował jako solista w zespole Janusza Sławińskiego „Kanon-Rytm”. Jako piosenkarz zadebiutował w 1964 roku na Radiowej Giełdzie Piosenki w Warszawie własną kompozycją „Pożegnania na peronach”. W roku następnym wystąpił na 3. Krajowym Festiwalu Polskiej Piosenki w Opolu ze swoją kompozycją do wiersza Władysława Broniewskiego „Cyganka”. Za ten występ otrzymał I nagrodę w kategorii „Nowe Głosy” i zakwalifikował się jako reprezentant Polski na Międzynarodowy Festiwal Piosenki w Sopocie, na którym śpiewał w dniu płytowym.
Od 1964, przez ponad 20 lat związany był z „Podwieczorkiem przy Mikrofonie”, „Zgaduj Zgadulą” i „Wesołym Autobusem. W latach 60. i 70. był filarem Estrady Łódzkiej i Stowarzyszenia Muzyki Estradowej. W 1977 założył własny zespół wokalno-instrumentalny „FONO”, z którym przez cztery lata występował z recitalami autorskimi w Polsce i za granicą. Od października 1978, przez trzy miesiące śpiewał w berlińskiej „Friedrichstadt-Palace”. Nagrał dla TV NRD – z którą był związany dwuletnim kontraktem (1968–1970) – m.in. niemieckojęzyczne wersje piosenek „Białe konie” i „Zawstydzoną”. Na 6. Krajowym Festiwalu Piosenki Polskiej w Opolu w koncercie „Premier” wykonywał piosenkę „Daj”, która po latach stała się wielkim przebojem Jerzego Połomskiego.
Wielokrotnie występował w programach estradowo-telewizyjnych: „Dobry wieczór, tu Łódź”, „Halo, tu Łódź”, „Spotkanie z Balladą”. Brał udział w Koncertach Jubileuszowych XXX-lecia Rozgłośni Polskiego Radia w Łodzi i XXV-lecia Orkiestry Polskiego Radia i TV w Łodzi w 1975 roku. W 1980 r. przygotował nowy program-recital "Dola Polaka", z którym w towarzystwie akompaniatora Janusza Tylmana koncertował po całym kraju w tym 1983 na OSET (ogólnopolskich Spotkaniach Estradowych), w Rzeszowie. Również w USA i Kanadzie. Od lutego 1992 przez kolejne trzy lata prowadził wspólnie z Krystyną Pietranek nocne programy w Radiu Łódź. Wystąpił z recitalem na VI Festiwalu Kultury Kresowej w Mrągowie. Śpiewał na VIII i XI Festiwalu Religijnym „Pokój i Dobro” w Częstochowie i na I Festiwalu im. Anny German „Tańczące Eurydyki” – Zielona Góra 2002. Był gościem Stanisława Tyma, na jego benefisie telewizyjnym w Krakowie w 1997 roku, i jubileuszu 50-lecia pracy artystycznej Janusza Gniatkowskiego w Częstochowie w 1997. Od 1998 prowadzi i śpiewa w cyklicznych koncerty pt. "Krzysztof Cwynar Zaprasza" w Łódzkim Teatrze Muzycznym. Po 2009 roku kilka razy śpiewał we Włoszech, Francji, Brukseli i w Niemczech.
Jest twórcą wielu piosenek, głównie swojego repertuaru, ballad, utworów kabaretowych, pieśni religijnych, o Kresach Wschodnich, także kilkunastu spektakli i przedstawień muzycznych. Wykonywał wiele standardów światowych. Jako kompozytor współpracował z Anną German, Ireną Santor, Krystyną Giżowską, Anną Pietrzak, Wandą Polańską, Jerzym Połomskim, Ewą Śnieżanką, Elżbietą Poniatowską, Lucyną Owsińską, Edwardem Hulewiczem, Zofią i Zbigniewem Framerami i Michajem Burano. Dokonał licznych nagrań archiwalnych dla Polskiego Radia i Telewizji. Współpracuje też z artystą kabaretowym, parodystą Andrzejem Dyszakiem i muzykiem, aranżerem i pianistą Jackiem Sielskim.
Koncertował w kraju i za granicą (Czechosłowacja, Węgry, Austria, Belgia, Kanada, Mongolia, NRD, RFN, Francja, USA, ZSRR).
Zajmuje się też działalnością społeczną. Od 1992, a oficjalnie od 1997 prowadzi przy Łódzkim Domu Kultury Studio Integracji – instytucję pozarządową dla osób niepełnosprawnych ruchowo, upośledzonych umysłowo, bezdomnych, a także dla ludzi wychodzących z nałogów, której jest pomysłodawcą, założycielem i przewodniczącym. Współpracuje z Fundacją Anny Dymnej „Mimo wszystko”.
Mieszka w Łodzi.
Dyskografia.
Solowa.
Kasety magnetofonowe
Składanki.
Pocztówki dźwiękowe
Płyty wydane ze Stowarzyszeniem „Studio Integracji”

</doc>
<doc id="1264502" url="https://pl.wikipedia.org/wiki?curid=1264502" title="François-Xavier-Joseph Droz">
François-Xavier-Joseph Droz

François Xavier Joseph Droz (ur. 31 października 1773 w Besançon, zm. 9 listopada 1850 w Paryżu) - francuski historyk i filozof, członek Akademii Francuskiej.

</doc>
<doc id="1264504" url="https://pl.wikipedia.org/wiki?curid=1264504" title="William Eden, 1. baron d'Auckland">
William Eden, 1. baron d'Auckland



</doc>
<doc id="1264505" url="https://pl.wikipedia.org/wiki?curid=1264505" title="François Xavier Joseph Droz">
François Xavier Joseph Droz



</doc>
<doc id="1264507" url="https://pl.wikipedia.org/wiki?curid=1264507" title="Humberto Zurita">
Humberto Zurita

Humberto Zurita (ur. 2 września 1954 r. w Torreón, Coahuila (Meksyk) – meksykański aktor, reżyser i producent filmowy.
Życiorys.
Jest żonaty z Christian Bach, z którą ma dwóch synów: Sebastiána i Emiliano. Wraz z żoną i bratem założył firmę producencką ZUBA (Zurita-Bach) w 1981 roku.
Humberto Zurita ukończył Uniwersyteckie Centrum Teatralne przy UNAM (Niezależny Uniwersytet Narodowy Meksyku). Pochodzi z wielodzietnej rodziny, ma dziewięcioro rodzeństwa. Swoją karierę w telewizji rozpoczął w późnych latach 70. Zagrał postać Alberta Limonta w telenoweli "Prawo do narodzin" ("El derecho de nacer"). W Polsce jest znany także m.in. z telenoweli "Rozwinąć skrzydła" ("Alguna Vez Tendremos Alas") z 1997 roku. Partnerowała mu Kate del Castillo. Wcielił się tam w rolę znanego dyrygenta, wdowca, który zakochuje się w znacznie młodszej od siebie opiekunce swojej córki.

</doc>
<doc id="1264510" url="https://pl.wikipedia.org/wiki?curid=1264510" title="Karolina Nowakowska">
Karolina Nowakowska

Karolina Nowakowska (ur. 17 maja 1982 w Warszawie) – polska aktorka teatralna, filmowa, serialowa, tancerka i piosenkarka.
Życiorys.
Wczesne lata.
Jest córką Jiříny Nowakowskiej, założycielki pierwszej w Polsce profesjonalnej szkoły Stepowania „Studia Tap &amp; Jazz Dance”, i reżysera Marka Nowakowskiego.
Wykształcenie zdobywała w warszawskich placówkach naukowych. Ukończyła Państwową Podstawową Szkołę Muzyczną nr 1 im. E. Młynarskiego w klasie fortepianu i emisji głosu oraz naukę w klasie lingwistycznej IV Liceum Ogólnokształcącego im. Adama Mickiewicza w Warszawie. Jest absolwentką politologii ze specjalnością „dziennikarstwo telewizyjne” na Wyższej Szkoły Dziennikarskiej im. M. Wańkowicza. Uczyła się także w Studiu Aktorskim przy Teatrze Żydowskim i na Wydziale Aktorskim Wyższej Szkoły Komunikowania i Mediów Społecznych im. J. Giedroycia. Ukończyła też podyplomowe studia z Zarządzania kulturą na Wydziale Nauk Humanistycznych Uniwersytetu im. Kardynała Stefana Wyszyńskiego. W 2006 roku przed komisją ZASP zdała "państwowy eksternistyczny egzamin aktorski" uzyskując dyplom dla aktora dramatu.
Kariera.
Jako dziecko występowała w programie Telewizji Polskiej "Domowe przedszkole". Będąc uczennicą szkoły podstawowej zagrała swoją pierwsze role: wcieliła się w dziewczynkę w filmie "Mięso" w reżyserii Piotra Szulkina oraz w Olę w teatrze telewizji "Portret słabego pianisty" Mirosława Gronowskiego.
Była wychowanką Studia Tap &amp; Jazz Dance, prowadzonej przez jej matkę. Zdobyła wiele tytułów, w tym m.in.: wielokrotne Mistrzostwo Polski w stepowaniu, podwójne mistrzostwo Republiki Czeskiej w stepowaniu czy zwycięstwo w Pucharze Polski (w stepowaniu zdobyła m.in.: podwójne Mistrzostwo Republiki Czeskiej w 1996, Mistrzostwo Polski w 1999 i Puchar Polski w 2001).
Występowała na deskach warszawskich teatrów: Żydowskiego (w sztukach "Dybuk – między dniem a nocą", "Żyć, nie umierać" i "Publiczność to lubi" w reż. Szymona Szurmieja) oraz Komedia (w sztuce "Stepping out" w reż. Krzysztofa Jasińskiego). Z powodzeniem wcieliła się w rolę Hanny Ordonówny w spektaklu "Ordonka z kamienicy" w Teatrze Kamienica w Warszawie. Obecnie ponownie związana z warszawskim Teatrem Komedia.
Popularność przyniosła jej rola Olgi w serialu "M jak miłość" oraz Anki w filmie "Randka w ciemno" Wojciecha Wójcika.
Wiosną 2008 uczestniczyła w drugiej edycji programu TVP2 "Gwiazdy tańczą na lodzie". W parze z Filipem Bernadowskim zajęła szóste miejsce. Jesienią 2008 brała udział w czwartej edycji programu telewizji Polsat "Jak oni śpiewają". Dotarła do finału, w którym zajęła drugie miejsce w głosowaniu telewidzów. Jesienią 2009 występowała w specjalnej edycji formatu, "Jak oni śpiewają – Pojedynek mistrzów", w którym dziewiąte miejsce wśród najlepszych uczestników wszystkich sezonów programu.
Była felietonistką portalu "Mediaelite.pl" i magazynu „Imperium Kobiet”.

</doc>
<doc id="1264511" url="https://pl.wikipedia.org/wiki?curid=1264511" title="Okręg wyborczy Leeds South East">
Okręg wyborczy Leeds South East

Okręg wyborczy Leeds South East powstał w 1918 r. i wysyłał do brytyjskiej Izby Gmin jednego deputowanego. Okręg obejmował południowo-wschodnią część miasta Leeds. Został zlikwidowany w 1983 r.

</doc>
<doc id="1264512" url="https://pl.wikipedia.org/wiki?curid=1264512" title="Smallingerland">
Smallingerland

Smallingerland – gmina w Holandii we Fryzji, siedziba gminy mieści się w miejscowości Drachten. Gmina ma 126,15 km², z czego 7,67 km² to woda, zamieszkuje ją 54 993 mieszkańców, większość w Drachten.

</doc>
<doc id="1264515" url="https://pl.wikipedia.org/wiki?curid=1264515" title="Garnizon Stanisławów">
Garnizon Stanisławów

Garnizon Stanisławów - duży garnizon wojskowy Rzeczypospolitej, garnizon wojsk austriackich, po 1945 wojsk radzieckich, a obecnie ukraińskich.
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono garnizonem wojskowym. Stacjonowały w nim między innymi:
Obsada personalna komendy placu.
"Obsada personalna komendy placu w marcu 1939":

</doc>
<doc id="1264516" url="https://pl.wikipedia.org/wiki?curid=1264516" title="Druga zasada dynamiki ruchu obrotowego">
Druga zasada dynamiki ruchu obrotowego

Druga zasada dynamiki ruchu obrotowego – sformułowanie II zasady dynamiki nie dla sił i pędów, ale dla momentów sił i momentów pędów. Dotyczy:
Ruch postępowy w więcej niż jednym wymiarze.
II zasada dynamiki ruchu obrotowego może być sformułowana równaniem:
gdzie:
Obydwie wielkości są zdefiniowane względem tego samego, ustalonego punktu przestrzeni, np. pokrywającego się ze źródłem siły. Przykładem może być tu ruch Ziemi wokół Słońca. Ziemia ma niezerową masę oraz prędkość, która nie jest równoległa do jej wektora wodzącego względem Słońca. Przez to ma niezerowy moment pędu. Jednocześnie Słońce przyciąga Ziemię siłą grawitacji, która jednak jest siłą centralną, równoległą do wektora wodzącego. Grawitacja ma przez to zerowy moment siły. Zgodnie z powyższym równaniem w takiej sytuacji moment pędu Ziemi względem Słońca ma zerową pochodną po czasie, czyli pozostaje stały. Konsekwencją zachowania pędu jest też to, że ruch odbywa się w jednej płaszczyźnie.
Moment pędu oraz moment siły można zapisać za pomocą ich definicji: formula_4 formula_5 gdzie
W takiej sytuacji II zasada dynamiki obrotowej przyjmuje postać:
Ruch obrotowy bryły sztywnej.
Moment pędu formula_3 bryły sztywnej wokół ustalonej osi można powiązać z jej prędkością kątową formula_11 wokół tej osi: formula_12 gdzie formula_13 to tensor momentu bezwładności bryły – który w rozważanej sytuacji jest stały (niezależny od czasu).
Na tę bryłę sztywną może działać niezerowy wypadkowy moment siły formula_14 II zasada dynamiki obrotowej mówi, że w wyniku tego ciało będzie obracać się wokół osi z przyspieszeniem kątowym formula_15 takim, że:
Moment siły formula_17 i przyspieszenie kątowe formula_18 są wektorami osiowymi (pseudowektorami) a ich kierunek i zwrot są takie same.
Granicznym przypadkiem drugiej zasady dynamiki dla ruchu bryły sztywnej jest sytuacja, gdy wypadkowy moment sił działających na ciało równy jest 0 (pierwsza zasada dynamiki dla ruchu bryły sztywnej). Ze wzoru wynika, że wówczas przyspieszenie kątowe również będzie równe 0, a bryła obracać się będzie ze stałą prędkością kątową, w szczególnym przypadku może pozostać w spoczynku.

</doc>
<doc id="1264518" url="https://pl.wikipedia.org/wiki?curid=1264518" title="Elizabeth Cervantes">
Elizabeth Cervantes

Elizabeth Cervantes (ur. 8 lipca 1981 r. w Meksyku) - meksykańska aktorka filmowa i telewizyjna.
Filmografia.
Aktorstwo

</doc>
<doc id="1264519" url="https://pl.wikipedia.org/wiki?curid=1264519" title="Okręg wyborczy Leeds East">
Okręg wyborczy Leeds East

Okręg wyborczy Leeds East powstał w 1885 r. i wysyłał do brytyjskiej Izby Gmin jednego deputowanego. Okręg został zniesiony w 1918 r., ale przywrócono go ponownie w 1955 r. Okręg obejmuje wschodnią część miasta Leeds.

</doc>
<doc id="1264520" url="https://pl.wikipedia.org/wiki?curid=1264520" title="Cliftonville FC">
Cliftonville FC



</doc>
<doc id="1264524" url="https://pl.wikipedia.org/wiki?curid=1264524" title="Stradunia">
Stradunia



</doc>
<doc id="1264525" url="https://pl.wikipedia.org/wiki?curid=1264525" title="Cliftonville Football Club">
Cliftonville Football Club



</doc>
<doc id="1264530" url="https://pl.wikipedia.org/wiki?curid=1264530" title="Maria Czenczek">
Maria Czenczek

Maria Czenczek (ur. 28 kwietnia 1952 w Modlikowicach) – polska polityk, pedagog, związkowiec, posłanka na Sejm X kadencji.
Życiorys.
Ukończyła w 1971 Liceum Ogólnokształcące w Dynowie, a w 1980 studia pedagogiczne w Wyższej Szkole Nauk Społecznych przy KC PZPR w Warszawie. Pracowała jako koronkarka w Brzozowie oraz od 1981 jako nauczycielka w Szkole Podstawowej nr 1 w Przysietnicy. W 1986 objęła funkcję przewodniczącej struktur Związku Nauczycielstwa Polskiego w Brzozowie.
Z ramienia Polskiej Zjednoczonej Partii Robotniczej pełniła mandat radnej Wojewódzkiej Rady Narodowej w Krośnie, należała do prezydium jednostki terenowej partii. W latach 1989–1991 była posłem na Sejm kontraktowy z okręgu krośnieńskiego. Zasiadała w Komisji Edukacji, Nauki i Postępu Technicznego, na koniec kadencji należała do Parlamentarnego Klubu Lewicy Demokratycznej. Następnie związana z Sojuszem Lewicy Demokratycznej, bez powodzenia z listy tego ugrupowania kandydowała w wyborach samorządowych w 2002 i w 2006.
Została odznaczona m.in. Brązowym Krzyżem Zasługi (1975), Srebrnym Krzyżem Zasługi (1980), Złotą Odznaką ZNP (1995) oraz Medalem Komisji Edukacji Narodowej.

</doc>
<doc id="1264534" url="https://pl.wikipedia.org/wiki?curid=1264534" title="Eduardo Victoria">
Eduardo Victoria

Eduardo Victoria Samperio (ur. 7 września 1970 r. w Meksyku) - meksykański aktor.
Jego prawdziwe nazwisko to Eduardo Victoria Samperio. Jest żonaty z Tania Arredondo od 29 kwietnia 2000 roku.

</doc>
<doc id="1264538" url="https://pl.wikipedia.org/wiki?curid=1264538" title="Jan Kazimierczak">
Jan Kazimierczak

Jan Kazimierczak (ur. 16 maja 1910 w Dzięciołach Dalszych, zm. 5 lipca 2011) – polski nauczyciel, pedagog, działacz związkowy i społeczno-oświatowy, znawca i miłośnik Warszawy, poseł na Sejm PRL VII kadencji z ramienia ZSL.
Życiorys.
Ukończył Seminarium Nauczycielskie w Ursynowie, Uniwersytet Warszawski z tytułem magistra filozofii oraz studia podyplomowe z historii najnowszej na UW (1969). Pracę zawodową rozpoczął w Szkole Powszechnej im. P. Wysockiego w Warce w 1933. Założył tam drużynę harcerską i orkiestrę uczniowską. Jest autorem hymnu szkoły śpiewanego do dziś. Od 1935 pracował w szkole w Wilanowie, tam też założył drużynę harcerską oraz świetlicę Koła Byłych Wychowanków. Zespół tej świetlicy kierowany przez Jana Kazimierczaka przed II wojną światową występował w radiowych programach dla wsi.
Jan Kazimierczak wstąpił do Związku Nauczycielstwa Polskiego w 1933. W 1937 współorganizował strajk nauczycielski w powiecie warszawskim. W okresie okupacji hitlerowskiej w latach 1940–1941 zorganizował w Wilanowie gimnazjalne komplety tajnego nauczania, którymi też kierował. W latach 1941–1947 był przewodniczącym Rady Nadzorczej Spółdzielni Spożywców w Wilanowie (Rada ta udzielała pomocy wysiedleńcom z poznańskiego). Uczestniczył w powstaniu warszawskim w zgrupowaniu Oaza. W 1945 doprowadził do przekształcenia Tajnych Kompletów w Gimnazjum Samorządowe w Wilanowie. W wyniku konkursu został jego kierownikiem. Zorganizował Komitet Odbudowy Szkoły. Gimnazjum to w roku szkolnym 1952/53 przeobraziło się z jego inicjatywy w Jedenastoletnią Szkołą Ogólnokształcącą, której Jan Kazimierczak był dyrektorem do 1970, kiedy przeszedł na emeryturę. Uczniów tego humanistycznego XXXVIII LO kształcono m.in. jako przyszłych przewodników po Muzeum Pałacu w Wilanowie. Dzięki staraniom Jana Kazimierczaka liceum w 1972 otrzymało imię Stanisława Kostki Potockiego.
W latach 1952–1955 Jan Kazimierczak był prezesem oddziału ZNP Warszawa-Wilanów, a w latach 1955–1957 prezesem Okręgu Warszawskiego Związku Nauczycielstwa Polskiego. Od 1956 do 1959 członek prezydium Zarządu Głównego ZNP, a w latach 1960–1968 członek Głównej Komisji Rewizyjnej ZNP. Pod koniec życia zasiadał w Komisji Historycznej Okręgu Warszawskiego i Oddziału ZNP Warszawa Mokotów, Ursynów, Wilanów. W latach 1958–1970 członek Odwoławczej Komisji Dyscyplinarnej dla nauczycieli przy Ministerstwie Oświaty. W okresie 1945–1984 Jan Kazimierczak był radnym:
W latach 1972–1984 był zastępcą przewodniczącego Dzielnicowej Rady Narodowej na Mokotowie. Jako radny zajmował się kwestiami budownictwa i wyposażenia szkół, a także mieszkaniami dla nauczycieli.
Jan Kazimierczak w 1970 został wybrany na zastępcę prezesa, a w 1972 na prezesa Stołecznego Komitetu Zjednoczonego Stronnictwa Ludowego. Był posłem na Sejm PRL VII kadencji (lata 1976–1980). Jan Kazimierczak pełnił w latach 1966–1972 funkcję zastępcy przewodniczącego Oddziału Sadyba-Wilanów Towarzystwa Przyjaciół Warszawy.
Zmarł 5 lipca 2011. Został pochowany w grobie rodzinnym na cmentarzu w Wilanowie.
Publikacje.
Autor licznych haseł w "Encyklopedii Warszawy PWN" (1994) oraz artykułów:
Odznaczenia.
Jan Kazimierczak odznaczony został:
Uhonorowany został także Nagrodą Miasta Stołecznego Warszawy w 2005 oraz (jako pierwszy) tytułem „Zasłużony dla Wilanowa” (1999).

</doc>
<doc id="1264540" url="https://pl.wikipedia.org/wiki?curid=1264540" title="Wiesław Chmielarski">
Wiesław Chmielarski

Wiesław Jan Chmielarski (ur. 8 lutego 1937 w Kuźniczce, zm. 18 września 2022 w Wolsztynie) – polski polityk, ekonomista, poseł Sejm X kadencji.
Życiorys.
Syn Antoniego i Marianny. Ukończył w 1958 studia w Wyższej Szkole Ekonomicznej we Wrocławiu. Pracę w zawodzie rozpoczął w Przedsiębiorstwie Skupu Owoców i Warzyw w Wieluniu. W latach 1958–1973 pracował jako nauczyciel, a następnie zastępca dyrektora Zespołu Szkół Ekonomicznych w Głogowie. W 1971 został dyplomowanym biegłym księgowym. Od 1973 pracował w Głogowskim Przedsiębiorstwie Budowlanym, początkowo jako zastępca dyrektora ds. ekonomicznych, a od 1976 jako dyrektor tego przedsiębiorstwa.
W 1974 wstąpił do Polskiej Zjednoczonej Partii Robotniczej. W 1989 został wybrany na posła na Sejm kontraktowy w okręgu lubińskim. W trakcie kadencji wstąpił do Parlamentarnego Klubu Lewicy Demokratycznej, zasiadał w Komisji Polityki Przestrzennej, Budowlanej i Mieszkaniowej oraz w Komisji Systemu Gospodarczego, Przemysłu i Budownictwa. Od lat 90. działał w samorządem terytorialnym, w latach 2002–2006 zasiadał w radzie powiatu głogowskiego. W wyborach samorządowych w 2006 bez powodzenia ubiegał się o reelekcję. Był związany z Sojuszem Lewicy Demokratycznej.
W 1984 odznaczony Złotym Krzyżem Zasługi.
Został pochowany w Głogowie.

</doc>
<doc id="1264541" url="https://pl.wikipedia.org/wiki?curid=1264541" title="Abbeville (Georgia)">
Abbeville (Georgia)

Abbeville – miasto w stanie Georgia w Stanach Zjednoczonych, siedziba władz hrabstwa Wilcox

</doc>
<doc id="1264545" url="https://pl.wikipedia.org/wiki?curid=1264545" title="Społeczność Chrześcijan Dnia Sobotniego w Republice Czeskiej">
Społeczność Chrześcijan Dnia Sobotniego w Republice Czeskiej

Społeczność Chrześcijan Dnia Sobotniego w Republice Czeskiej (czes. "Společenstvi Křesťanů Sobotního Dne") – chrześcijański kościół protestancki podkreślający aktualność biblijnego dekalogu i przestrzegający soboty jako dnia świętego, reprezentant ruchu chrześcijan dnia sobotniego w Republice Czeskiej.
Doktryna.
Społeczność Chrześcijan Dnia Sobotniego w Republice Czeskiej wierzy, że:
Chrześcijanie Dnia Sobotniego nie uznają nieśmiertelności duszy, wierząc, iż człowiek po śmierci spoczywa w nieświadomości, aż do dnia zmartwychwstania.
Działalność.
Czeskie zbory chrześcijan dnia sobotniego spotykają się na nabożeństwie w dniu sobotnim, na które składają się pieśni, modlitwy, studiowanie Biblii w szkole sobotniej na podstawie wspólnego podręcznika oraz kazanie. Kościół prowadzi także Korespondencyjny Kurs Biblijny. Społeczność Chrześcijan Dnia Sobotniego w Republice Czeskiej utrzymuje dobre stosunki z polskim Kościołem Chrześcijan Dnia Sobotniego i chrześcijanami dnia sobotniego w innych krajach. Nie jest jednak członkiem Federacji Kościołów Chrześcijan Dnia Sobotniego.

</doc>
<doc id="1264549" url="https://pl.wikipedia.org/wiki?curid=1264549" title="Abbeville (Missisipi)">
Abbeville (Missisipi)

Abbeville – miasto w stanie Missisipi w hrabstwie Lafayette w Stanach Zjednoczonych.

</doc>
<doc id="1264560" url="https://pl.wikipedia.org/wiki?curid=1264560" title="Garnizon Brześć">
Garnizon Brześć

Garnizon Brześć – garnizon w Brześciu zajmowany kolejno przez jednostki wojskowe Armii Imperium Rosyjskiego, Armii Cesarstwa Niemieckiego, Wojska Polskiego, Armii Czerwonej, Wehrmachtu, Armii Radzieckiej i Sił Zbrojnych Białorusi. Do końca II wojny światowej trzonem garnizonu była twierdza brzeska.
Garnizon carski do 1915.
Sztab 19 Korpusu Armijnego
Od nazwy miasta wziął również nazwę 49 Brzeski pułk piechoty.
Garnizon Wojska Polskiego II RP 1918-1939.
Prestiż miasta w okresie II Rzeczypospolitej podnosił fakt, że było ono garnizonem wojskowym. Stacjonowały w nim między innymi:
Obsada personalna komendy miasta.
"Obsada personalna komendy miasta w marcu 1939"

</doc>
<doc id="1264562" url="https://pl.wikipedia.org/wiki?curid=1264562" title="Nir Dawid">
Nir Dawid

Nir Dawid (hebr. ניר דוד; ang. Nir David; pol. "Łąka Dawida") – kibuc położony w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Kibuc Nir Dawid jest położony na wysokości 108 metrów p.p.m. w intensywnie użytkowanej rolniczo Dolinie Bet Sze’an, u podnóża masywu górskiego Gilboa w Dolnej Galilei. Okoliczny teren jest płaski, opada jednak w kierunku wschodnim w depresję rzeki Jordan. Na północ od kibucu przepływa niewielka rzeka Charod, a na południe strumień Kibutsim. Przez środek osady przepływa strumień Amal, który tworzy uroczą wadi objętą ochroną przez Park Narodowy Gan ha-Szelosza. W okolicy są liczne stawy hodowlane oraz tereny rolnicze. Na południowy zachód od kibucu teren stromo wznosi się na zboczach góry Gefet (318 metrów n.p.m.), wchodzącej w skład masywu górskiego Gilboa. W jego otoczeniu znajduje się miasto Bet Sze’an, oraz kibuce Mesillot, Ma’ale Gilboa, Bet Alfa, Bet ha-Szitta i Sede Nachum.
Nir Dawid jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
W kibucu w większości mieszkają Żydzi, jednak nie wszyscy identyfikują się z judaizmem. Tutejsza populacja jest świecka:
Historia.
Pierwotnie w okolicy tej znajdowały się arabskie wioski Tall al-Szawk i As-Sachina. Obie zostały wysiedlone i zniszczone w dniu 12 maja 1948 roku podczas wojny domowej w Mandacie Palestyny. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Grupa założycielska kibucu powstała w 1933 roku. Składała się ona z żydowskich imigrantów Polski będących członkami młodzieżowej organizacji Ha-Szomer Ha-Cair. Od 1934 roku uczyli się oni rolnictwa i zdobywali doświadczenie w Dolinie Bet Sze’an. W owym czasie mieszkali w kibucu Beit Alfa. Gdy w kwietniu 1936 roku wybuchło arabskie powstanie w Palestynie, Arabowie podpalili okoliczne żydowskie pola uprawne. Zmusiło to żydowskich osadników do szukania sposobów skutecznej obrony. Szlomo Grazowski przedstawił wówczas koncepcję budowy nowej obronnej osady rolniczej. W ciągu jednego dnia wybudowano cztery baraki mieszkalne, wieżę strażniczą i podwójne ściany palisady wypełnione w środku żwirem, z zewnętrzną linią obronną utworzoną z zasieków z drutów kolczastych. W ten sposób niemożliwym było wrzucenie do środka granatu ręcznego. W ten sposób, w dniu 10 grudnia 1936 roku założono kibuc nazwany Tel Amal (hebr. תל עמל). Była to pierwsza osada obronna nowego typu, później budowana w innych miejscach w całym kraju. W 1940 roku zmieniono nazwę kibucu na obecną, na cześć Dawida Wolfsohna, drugiego prezydenta Światowej Organizacji Syjonistycznej. W latach 90. XX wieku kibuc znalazł się w trudnościach finansowych, które wymusiły przeprowadzenie w 2003 procesu prywatyzacji. Zachowano kolektywną organizację instytucji kultury, edukacji i ochrony zdrowia. Istnieją plany rozbudowy kibucu o nowe osiedle mieszkaniowe.
Kultura i sport.
W kibucu znajduje się ośrodek kultury z biblioteką, oraz muzeum upamiętniające historię budowy ufortyfikowanych osiedli żydowskich. Jest tutaj kryty basen pływacki z podgrzewaną wodą, oraz sala sportowa z siłownią i centrum fitness.
Edukacja.
Kibuc utrzymuje przedszkole. Starsze dzieci są dowożone do szkoły podstawowej do kibucu Mesillot i szkoły średniej w kibucu Newe Etan.
Turystyka.
W ostatnich latach kibuc rozwinął usługi turystyczne. Istnieje możliwość zakwaterowania w domkach do wynajęcia. Obok jest restauracja i trzy kawiarnie. Tutejszymi największymi atrakcjami są:
Kibuc jest przez wielu nazywany „"najpiękniejszym kibucem Izraela"”.
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawia się tutaj głównie cytrusy oraz hoduje indyki. Kibuc jest znany ze stawów hodowlanych. Tutejszy zakład "Nirotek" produkuje samoprzylepne naklejki oraz papier samokopiujący i inne materiały do kserokopiarek. W kibucu działa też zakład "Nir David Metal Works" produkujący maszyny i narzędzia ogrodnicze. W kibucu jest przychodnia zdrowia z gabinetem stomatologicznym, sklep wielobranżowy, pralnia, stacja benzynowa, oraz warsztat mechaniczny i elektryczny.
Transport.
Z kibucu wyjeżdża się na północ na drogę nr 669, którą jadąc na zachód dojeżdża się do skrzyżowania z drogą nr 6667 prowadzącą do kibucu Mesillot i miasta Bet Sze’an, lub jadąc dalej drogą nr 669 dojeżdża się do kibucu Reszafim. Natomiast jadąc drogą nr 669 w kierunku wschodnim dojeżdża się do skrzyżowania z drogą nr 6666 prowadzącą na Wzgórza Gilboa do drogi nr 667 i kibucu Ma’ale Gilboa. Jadąc dalej na północny zachód drogą nr 669 dojeżdża się do kibucu Bet Alfa.

</doc>
<doc id="1264563" url="https://pl.wikipedia.org/wiki?curid=1264563" title="Budynek administracji na Wawelu">
Budynek administracji na Wawelu

Budynek administracji – gmach nr 8, wchodzący w skład zabudowy Wzgórza Wawelskiego. Wybudowano go w 1950 r. według projektu Witolda Minkiewicza na miejscu wyburzonego neogotyckiego domu rekonwalescentów wojennych. Do XIX wieku na miejscu budynku znajdowało się pięć stojących w rzędzie średniowiecznych Domów wikariuszy katedralnych. Obecnie Znajdują się tu biura Państwowych Zbiorów Sztuki, a dawniej także Kierownictwa Odnowienia Zamku Królewskiego.

</doc>
<doc id="1264568" url="https://pl.wikipedia.org/wiki?curid=1264568" title="Zimowe Igrzyska Azjatyckie 1996">
Zimowe Igrzyska Azjatyckie 1996

III Zimowe Igrzyska Azjatyckie odbywały się od 4 do 11 lutego 1996 w Harbinie, Chiny.
Pierwotnie Igrzyska te miała organizować Korea Północna, ale nie była zdolna wypełnić tego zobowiązania. Decyzja Międzynarodowego Komitetu Olimpijskiego dotycząca zmiany terminów organizacji zimowych igrzysk olimpijskich (2 lata po letnich igrzyskach olimpijskich) spowodowała, że trzecia edycja Zimowych Igrzysk Azjatyckich odbyła się dopiero w 1996, a nie, tak jak pierwotnie planowano, w 1994 (odbywały się wtedy Zimowe Igrzyska Olimpijskie 1994 w norweskim Lillehammer). Kilka Narodowych Komitetów Olimpijskich (Kazachstan, Uzbekistan i Tajlandia) brało udział w tych zawodach po raz pierwszy, powiększając liczbę uczestniczących krajów do 17.
Maskotka Igrzysk.
Maskotką Zimowych Igrzysk Olimpijskich 1996 było "Doudou", nasionko grochu.
Dyscypliny.
Rozegrano zawody w 43 konkurencjach, w 8 dyscyplinach. Przywrócono łyżwiarstwo figurowe; do programu Igrzysk dodano narciarstwo dowolne.
Sport pokazowy:

</doc>
<doc id="1264569" url="https://pl.wikipedia.org/wiki?curid=1264569" title="Martin Harnik">
Martin Harnik

Martin Harnik (ur. 10 czerwca 1987 w Hamburgu) – austriacki piłkarz z niemieckim paszportem, grający na pozycji napastnika w Werderze Brema.
Urodził się w Hamburgu, ma matkę z Niemiec i ojca z Austrii. Trenować rozpoczął już w 1992, gdy rodzice zapisali go do S.C. Vier. W 2006 trafił do Bremy, gdzie początkowo był zawodnikiem amatorskiej drużyny grającej w Regionallidze.
Dzięki dobrej postawie w drużynie rezerw, przed sezonem awansował do pierwszego zespołu i podpisał kontrakt do 2010. Swój pierwszy oficjalny mecz w profesjonalnej drużynie rozegrał 15 sierpnia w trzeciej rundzie eliminacji Ligi Mistrzów z Dinamem Zagrzeb.
Debiutu w Bundeslidze Harnik doczekał się już 10 dni później. Wówczas Thomas Schaaf postanowił dać mu szansę w spotkaniu przeciwko 1. FC Nürnberg i - jak się okazało - zawodnik doskonale wykorzystał swoją szansę, ponieważ zdobył gola dającego zwycięstwo Werderowi. W 2010 przeszedł do VfB Stuttgart. Stał się podstawowym zawodnikiem tej drużyny.
Reprezentacja.
Martin Harnik, który mógł grać dla reprezentacji Niemiec, wybrał Austrię, choć nigdy tam nie mieszkał. Debiut w narodowym zespole zaliczył 22 sierpnia 2007 w meczu z Czechami, w którym zdobył jedynego gola dla Austriaków.

</doc>
<doc id="1264571" url="https://pl.wikipedia.org/wiki?curid=1264571" title="Walter Winkler">
Walter Winkler

Walter Jerzy Winkler (ur. 2 lutego 1943 w Piekarach Śląskich, zm. 4 czerwca 2014 w Bytomiu) – polski piłkarz i trener piłkarski, obrońca.
Życiorys.
Długoletni piłkarz Polonii Bytom. W pierwszym zespole Polonii grał w latach 1960–1974. W 1962 po skróconym – wiosennym – sezonie został mistrzem Polski. W połowie lat 70. wyjechał do Francji, gdzie grał w RC Lens. W reprezentacji Polski debiutował 8 czerwca 1966 w meczu z Brazylią, ostatni raz zagrał w 1971. Łącznie w biało-czerwonych barwach rozegrał 23 oficjalne spotkania.
Pracował jako trener, także w Polonii.
Sukcesy.
Klubowe.
Polonia Bytom

</doc>
<doc id="1264572" url="https://pl.wikipedia.org/wiki?curid=1264572" title="Droga krajowa B185 (Niemcy)">
Droga krajowa B185 (Niemcy)

Droga krajowa 185 () – niemiecka droga krajowa przebiegająca z zachodu na wschód od skrzyżowania z drogą B242 koło Harzgerode do skrzyżowania z autostradą A9 na węźle "Dessau-Roßlau–Ost" koło Dessau-Roßlau w Saksonii-Anhalt.

</doc>
<doc id="1264574" url="https://pl.wikipedia.org/wiki?curid=1264574" title="Reszafim">
Reszafim

Reszafim (hebr. רשפים; ang. Reshafim; pol. "Iskry") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc Reszafim jest położony na wysokości 119 metrów p.p.m. w intensywnie użytkowanej rolniczo Dolinie Bet Sze’an, u podnóża masywu górskiego Gilboa w Dolnej Galilei. Okoliczny teren jest płaski, opada jednak w kierunku wschodnim w depresję rzeki Jordan. Na północ od kibucu przepływa strumień Kibutsim, a na południe strumień Moda. W okolicy są liczne stawy hodowlane oraz tereny rolnicze. Na zachód od kibucu wznoszą się strome stoki masywu górskiego Gilboa - góry Gilboa Micpe (500 metrów n.p.m.) i Jicpor (475 metrów np.p.m.). W jego otoczeniu znajduje się miasto Bet Sze’an, kibuce En ha-Naciw, Szeluchot, Meraw, Ma’ale Gilboa, Nir Dawid i Mesillot.
Reszafim jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami, jednak nie wszyscy identyfikują się z judaizmem. Tutejsza populacja jest świecka:
Historia.
Pierwotnie w okolicy tej znajdowała się arabska wioska al-Aszrafija. Została ona wysiedlona i zniszczona w dniu 12 maja 1948 roku podczas Wojny domowej w Mandacie Palestyny. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Grupa założycielska kibuc zawiązała się w 1938 roku, i składała się z żydowskich imigrantów z Rumunii. Później dołączyli do nich imigranci z Polski, będący członkami młodzieżowej organizacji syjonistycznej Ha-Szomer Ha-Cair. W latach 1941-1944 mieszkali tymczasowo w kibucu Bet Zera, gdzie uczyli się rolnictwa i zdobywali doświadczenie. Po I wojnie izraelsko-arabskiej przenieśli się do Doliny Bet Sze’an, gdzie w 1948 roku założyli kibuc. W pierwszym okresie ściśle współpracowali z członkami religijnego ruchu Bene Akiwa z sąsiedniego kibucu Szluchot. W tamtym czasie, taka współpraca religijnych Żydów ze świeckimi była czymś wyjątkowym. W latach 50. XX wieku osiedlili się tutaj imigranci z Argentyny, Maroka, Turcji, Egiptu i Syrii. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Nazwa.
Nazwa Reszafim nawiązywała do zniszczonej sąsiedniej wioski arabskiej al-Aszrafija. Jednak w drugim znaczeniu, słowo to oznacza "Iskry", i upamiętnia iskry ofiar zamordowanych podczas Holocaustu.
Kultura i sport.
W kibucu znajduje się ośrodek kultury z biblioteką, basen kąpielowy i sala sportowa z siłownią.
Edukacja.
Kibuc utrzymuje przedszkole. Starsze dzieci są dowożone do szkoły podstawowej w kibucu Mesillot i szkoły średniej w kibucu Newe Etan.
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Znajdują się tutaj sady cytrusowe, stawy hodowlane i mleczarnia. Ważnym źródłem dochodów jest zakład "Terraflex", produkujący rury pcv. W kibucu jest przychodnia zdrowia z gabinetem stomatologicznym, sklep wielobranżowy, pralnia, gabinet kosmetyczny i warsztat mechaniczny.
Transport.
Z kibucu wyjeżdża się na północny wschód na drogę nr 669, którą jadąc na północny zachód dojeżdża się do kibucu Mesillot i dalej do kibucu Nir Dawid, lub jadąc na południowy wschód dojeżdża się do kibucu Szeluchot i dalej do skrzyżowania z drogą nr 90. Jadąc drogą nr 90 na północ dojeżdża się do miasta Bet Sze’an.

</doc>
<doc id="1264581" url="https://pl.wikipedia.org/wiki?curid=1264581" title="Baszta Tęczyńska na Wawelu">
Baszta Tęczyńska na Wawelu

Baszta Tęczyńska – baszta na Wawelu, pochodziła z XIV w. Została zburzona przez Austriaków, była już mocno zniszczona, w 1851 r. w związku z budową murów obronnych wokół wawelskiego wzgórza. Wzgórze zostało jednym z elementów Twierdzy Kraków.
Część górną zrekonstruowano w 1958 roku. Nazwa pochodzi od przyległego dawniej domu Tęczyńskich. Obok niej znajduje się baszta Szlachecka.

</doc>
<doc id="1264582" url="https://pl.wikipedia.org/wiki?curid=1264582" title="Baszta Szlachecka na Wawelu">
Baszta Szlachecka na Wawelu

Baszta Szlachecka – baszta na Wawelu, z XIV w. Część górną zrekonstruowano w 1958 roku. Nazwa pochodzi od dawnej funkcji budowli-więzienia dla szlachty. Obok niej znajduje się baszta Tęczyńska (od wschodu) i baszta Kobieca (od zachodu).

</doc>
<doc id="1264583" url="https://pl.wikipedia.org/wiki?curid=1264583" title="Baszta Kobieca na Wawelu">
Baszta Kobieca na Wawelu

Baszta Kobieca, zw. także Panieńską – baszta wzgórza wawelskiego, z XIV w. Została zburzona przez Austriaków w 1851 w związku z budową murów obronnych wokół wawelskiego wzgórza. Wzgórze zostało jednym z elementów Twierdzy Kraków.
Część górną zrekonstruowano w 1958 r. Obok niej znajduje się baszta Szlachecka. Przyległa brama utworzona została w XVIII w. dla karet.

</doc>
<doc id="1264586" url="https://pl.wikipedia.org/wiki?curid=1264586" title="Stadion Saitama">
Stadion Saitama

 – stadion piłkarski znajdujący się w japońskim mieście Saitama. Na co dzień mecze na tym obiekcie rozgrywane są przez drużynę Urawa Red Diamonds.
Historia.
Rozegrano tu cztery mecze Mistrzostw Świata 2002:
Źródło: 
Mecze fazy grupowej:
Półfinał:

</doc>
<doc id="1264587" url="https://pl.wikipedia.org/wiki?curid=1264587" title="Zimowe Igrzyska Azjatyckie 1999">
Zimowe Igrzyska Azjatyckie 1999

III Zimowe Igrzyska Azjatyckie odbywały się od 30 stycznia do 6 lutego 1999 w prowincji Gangwon w Korei Południowej. Zawody odbywały się w Yongpyong, Chuncheon i Gangneung. Zawody narciarskie odbyły się pomimo rekordowo niskich opadów śniegu w tym regionie.
Maskotka.
Maskotką Zimowych Igrzysk Olimpijskich 1999 był pomarańczowy niedźwiadek z białym półksiężycem na brzuchu, w czapce mikołaja, trzymający pochodnię z logo Igrzysk Azjatyckich.
Dyscypliny.
Rozegrano zawody w 43 konkurencjach, w 7 dyscyplinach. Z programu wycofano narciarstwo dowolne.
Państwa biorące udział w IV Zimowych Igrzyskach Azjatyckich.
"Gwiazdką * oznaczono reprezentacje złożone tylko z delegatur państwowych"

</doc>
<doc id="1264588" url="https://pl.wikipedia.org/wiki?curid=1264588" title="Jan Kisiliczyk">
Jan Kisiliczyk

Jan Wacław Kisiliczyk (ur. 22 września 1955 w Lubomierzu) – polski polityk, geodeta, urzędnik samorządowy, w latach 1989–1993 poseł na Sejm X i I kadencji.
Życiorys.
Ukończył w 1980 studia na Wydziale Melioracji Akademii Rolniczej we Wrocławiu, po którym rozpoczął pracę jako geodeta.
Z ramienia Komitetu Obywatelskiego sprawował mandat posła na Sejm kontraktowy. Na początku lat 90. objął stanowisko kierownika urzędu rejonowego w Bolesławcu, które zajmował do 1999. Zasiadał także w Sejmie I kadencji z listy Unii Demokratycznej, reprezentując okręg jeleniogórsko-legnicki. W 1993 nie został ponownie wybrany, później wycofał się z działalności politycznej. Po reformie samorządowej był zatrudniony w starostwie powiatowym. W 2004 objął funkcję naczelnika Wydziału Mienia i Gospodarki Przestrzennej w urzędzie miejskim w Bolesławcu. W 2014 z poparciem Forum Samorządowego Ziemi Bolesławieckiej bez powodzenia kandydował do rady powiatu bolesławieckiego z listy komitetu „Gospodarze w powiecie bolesławieckim”.
W 2005 został odznaczony odznaką honorową „Za zasługi dla geodezji i kartografii”. W 1998 otrzymał Srebrny Krzyż Zasługi.

</doc>
<doc id="1264591" url="https://pl.wikipedia.org/wiki?curid=1264591" title="Droga krajowa B186 (Niemcy)">
Droga krajowa B186 (Niemcy)

Droga krajowa 186 () – niemiecka droga krajowa okalająca Lipsk z zachodu przez południe na wschód od skrzyżowania z drogą B6 koło Schkeuditz do skrzyżowania z tą samą w Borsdorfie na w Saksonii-Anhalt.

</doc>
<doc id="1264596" url="https://pl.wikipedia.org/wiki?curid=1264596" title="Kutik-Inszuszinak">
Kutik-Inszuszinak

Kutik-Inszuszinak, Puzur-Inszuszinak – król Elamu, dwunasty i ostatni przedstawiciel dynastii z Awan; panował w 2 połowie XXIII w. p.n.e.
Był najprawdopodobniej wnukiem króla Hity, za którego panowania był wasalem Naram-Sina z Akadu i gubernatorem Suzy. Jego wpływy i władza zwiększyły się za panowania Szar-kali-szarri, następcy Naram-Sina. Wciąż będąc wasalem królów akadyjskich Kutik-Inszuszinak poprowadził zwycięską wyprawę przeciw zbuntowanym terenom w regionie górnej Dijali, a także odniósł szereg zwycięstw nad swymi wrogami w samym Elamie. Około 2240 roku p.n.e. objął po Hicie tron w Awan. Przyjęte przez niego wówczas tytuły królewskie wskazują, iż nie uznawał on już zwierzchnictwa akadyjskiego i że za jego panowania Elam uniezależnił się politycznie od Mezopotamii. Kutik-Inszuszinak pozostawił po sobie liczne inskrypcje, z których część jest bilingwalna, w językach elamickim i akadyjskim. Dotyczą one głównie jego działalności budowlanej, przedstawiając go jako pobożnego i oddanego bogom władcę. Wraz ze śmiercią Kutik-Inszuszinaka nastają dla Elamu „wieki ciemne”, które trwają aż do nastania dynastii z Simaszki w końcu XXI w. p.n.e. 

</doc>
<doc id="1264597" url="https://pl.wikipedia.org/wiki?curid=1264597" title="Jacob Theodor Klein">
Jacob Theodor Klein

Jacob Theodor Klein (ur. 15 sierpnia 1685 w Królewcu, zm. 27 lutego 1759 w Gdańsku) – niemieckojęzyczny naukowiec i dyplomata, który w wieku 27 lat zamieszkał w Gdańsku.
Życiorys.
Był synem Jakoba Kleina, radcy sądowego i Doroty z domu Munkenbeck. W latach 1701–1706 studiował prawo i matematykę w Królewcu, następnie przez kilka lat podróżował po Europie, studiując na kilku uniwersytetach, sześć miesięcy spędził w Anglii, odwiedził Niderlandy, Tyrol i Austrię. W czasie tej podróży zainteresował się naukami przyrodniczymi, zwłaszcza zoologią. Do Gdańska wrócił w 1712 roku. W kolejnych latach pełnił szereg funkcji publicznych, był m.in.: sekretarzem rady miejskiej (1713–1758), rezydentem Gdańska przy dworze Augusta II w Dreźnie i w Warszawie (1714–1716), był posłem gdańskim do cara Piotra I (1716) oraz posłem na dwór pruski w Berlinie i angielski w Hanowerze (1716–1718). Był trzykrotnie żonaty.
Po powrocie do Gdańska w 1712 Klein zajął się botaniką. Utrzymywał żywe kontakty m.in. z Karolem Linneuszem. Założył ogród botaniczny i szklarnie na Langgarten (obecnie osiedle Długie Ogrody). Uprawiał tam m.in. kawę i udało mu się doprowadzić do jej owocowania, prawdopodobnie jako pierwszemu w Europie. Próbki swojej uprawy przesłał wielu władcom i uczonym europejskim, m.in. Fryderykowi II Wielkiemu, który w czasie swojej podróży do Królewca zatrzymał się w mieszkaniu Kleina w Gdańsku. W ogrodzie uprawiał ok. 340 gatunków i odmian roślin, których wykazy opublikował w kolejnych katalogach z lat 1722, 1724 i 1726. Przy ogrodzie, w oddzielnym budynku, stworzył muzeum przyrodnicze z bogatą kolekcją bursztynów, skamieniałości i zbiorów geologicznych. Zbiór bursztynów, który Klein sprzedał Augustowi III w Dreźnie, uległ zniszczeniu w pożarze w 1849 roku. Pozostałą część kolekcji kupił od Kleina w 1740 roku margrabia z Bayreuth. Klein prowadził także herbarium: jedna z jego części trafiła do Bawarii, inna - do zbiorów Towarzystwu Przyrodniczego w Gdańsku. Niektóre z zasuszonych roślin z Kleinowskich zbiorów zielnikowych zachowały się do naszych czasów w Norymberdze-Erlangen. Później zajmował się głównie zoologią i geologią.
Napisał ponad 80 prac przyrodniczych z różnych dziedzin, był członkiem kilku towarzystw naukowych w Europie (m.in. w Londynie, Petersburgu i Jenie). Był jednym z dziewięciu założycieli Towarzystwa Przyrodniczego w Gdańsku ("Societas physicae experimentalis"), które powstało 2 stycznia 1743 roku, a w roku 1753 zmieniło nazwę na "Naturforschende Gesellschaft in Danzig". Klein uznawany był za jednego z najwybitniejszych systematyków przed Linneuszem. Opracował własny system klasyfikacji gatunków, który jednak nie zdobył szerszego uznania.
Linneusz na jego cześć nazwał rodzaj "Kleinia" z rodziny astrowatych.
Jacob Theodor Klein jest patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1034.

</doc>
<doc id="1264600" url="https://pl.wikipedia.org/wiki?curid=1264600" title="Stadion Big Swan">
Stadion Big Swan

Stadion Big Swan, – wielofunkcyjny stadion sportowy znajdujący się w japońskim mieście Niigata. Na co dzień mecze na tym obiekcie rozgrywane są przez drużynę Albirex Niigata.
Historia.
Rozegrano tu trzy mecze Mistrzostw Świata 2002:
Mecze fazy grupowej:
Mecz 1/8 finału:

</doc>
<doc id="1264602" url="https://pl.wikipedia.org/wiki?curid=1264602" title="Kōki Mizuno">
Kōki Mizuno

 – japoński piłkarz występujący na pozycji prawego pomocnika w Kashiwa Reysol. Wcześniej reprezentował barwy szkockiego Celticu Glasgow. Mierzy 173 cm wzrostu.
Kariera klubowa.
Swoją karierę piłkarską Mizuno rozpoczynał w 2002 r. w Shimizu High School. Dwa lata później podpisał zawodowy kontrakt z klubem JEF United Ichihara. W trakcie czteroletniego pobytu w tej drużynie wystąpił w ponad 80 ligowych spotkaniach, w których zdobył 13 bramek. W czasie gry w tym klubie dwa razy zdobył Puchar Ligi, zaś w 2006 r. został wybrany najlepszym graczem tych rozgrywek.
29 stycznia 2008 r. Mizuno podpisał kontrakt z mistrzem Szkocji Celtikiem Glasgow. W Scottish Premier League zadebiutował 8 listopada w wygranym 2:0 spotkaniu z Motherwell. Pierwszą bramkę zdobył natomiast 21 grudnia w meczu z Falkirk. Niestety zawiódł, nie zrobił kariery ani w Szkocji (gdzie miał być następcą Nakamury) ani nigdzie indziej w Europie i wrócił do Japonii do klubu Kashiwa Reysol.
Kariera reprezentacyjna.
W 2005 r. wystąpił na Mistrzostwach Świata U-20 w Piłce Nożnej 2005. Na tym turnieju jego reprezentacja dotarła do 1/8 finału, a on sam zagrał we wszystkich czterech spotkaniach oraz zdobył jedną bramkę.
W pierwszej reprezentacji zadebiutował 24 marca 2007 r. w meczu z Peru. Mizuno znalazł się w kadrze Japonii na Puchar Azji w roku 2007. Jego reprezentacja zajęła tam 4. miejsce, a on zagrał w dwóch spotkaniach.

</doc>
<doc id="1264603" url="https://pl.wikipedia.org/wiki?curid=1264603" title="Whitney Houston (album)">
Whitney Houston (album)

Whitney Houston – debiutancki album studyjny amerykańskiej wokalistki Whitney Houston, wydany 14 lutego 1985 roku. Jest to najlepiej sprzedający się album artystki (do dziś sprzedał się w nakładzie ponad 25 mln egzemplarzy) i jeden z najczęściej kupowanych albumów w USA i na całym świecie.
W 2003 album został sklasyfikowany na 254. miejscu listy 500 albumów wszech czasów magazynu Rolling Stone.
Pozycje na listach.
Album – "Billboard" (USA)
Album – "Kent Music Report" (Australia)
Single – "Billboard" (USA)
Nagrody.
Nagroda Grammy
American Music Awards
Billboard Music Awards
Rolling Stone Readers/Critics Picks

</doc>
<doc id="1264606" url="https://pl.wikipedia.org/wiki?curid=1264606" title="Wojciech Domżalski">
Wojciech Domżalski

Wojciech Domżalski (ur. 29 grudnia 1918 w Warszawie, zm. 15 grudnia 1997 w Watford) – geofizyk, inżynier górnik, specjalista geofizyki i geologii złóż ropy naftowej i gazu ziemnego, rzeczoznawca i konsultant w zakresie poszukiwań geologiczno-górniczych.
Życiorys.
Urodził się w rodzinie warszawskiego lekarza. Uczęszczał do Gimnazjum im. Jana Zamoyskiego w Warszawie, a w 1936 ukończył Gimnazjum im. Mikołaja Kopernika w Łodzi. W latach 1936-1937, jako elew Szkoły Morskiej, opłynął na "Darze Pomorza" świat dookoła. W 1937 rozpoczął studia na Wydziale Górniczym Akademii Górniczej w Krakowie, gdzie zaliczył dwa lata studiów.
Wybuch wojny zastał go na praktyce we Francji. Powrócił do kraju, ale parę tygodni później, w grudniu 1939, przedostał się z powrotem do Francji przez Karpaty i Budapeszt. We Francji wstąpił do Armii Polskiej. Upadek Francji przerwał jego szkolenie na podchorążówce saperów. Po przybyciu do Wielkiej Brytanii przeszedł do Polskiej Marynarki Wojennej. Służył na kontrtorpedowcach (ORP "Kujawiak", ORP "Ślązak"), a po ukończeniu podchorążówki rezerwy – na okręcie podwodnym "Dzik" jako oficer nawigacyjny. Za służbę na morzu w warunkach bojowych został trzykrotnie odznaczony Medalem Morskim.
W 1946 podjął studia w Imperial College, Royal School of Mines. Po uzyskaniu dyplomu B.Sc. w 1948 kształcił się dalej na podyplomowym kursie z geofizyki uzyskując w 1949 DIC (Diploma of Imperial College). W 1956 uzyskał Ph.D. z zakresu geofizyki stosowanej.
W latach 1949-1960 pracował w przedsiębiorstwach naftowych i w geofizycznych firmach kontraktorskich: "Iraq Petroleum Co.", "Sinclair Oil" i "British Petroleum". W 1955 objął stanowisko naczelnego geofizyka w "Hunting Geophysics". W 1960 rozpoczął pracę jako niezależny konsultant rządów różnych państw, ONZ i przedsiębiorstw, m.in. Petrobalticu, gdzie był głównym doradcą. Wykonał kilkaset ekspertyz dla blisko 30 firm, głównie naftowych, oraz dla organizacji rządowych.
Przez wiele lat był też „wizytującym” profesorem w Royal School of Mines oraz na uniwersytetach w Leicester, Birmingham i Londynie (Wlk. Brytania), w Western Ontario (Kanada) i w Madras (Indie). Opublikował około 30 prac na temat metod i technik prac geofizycznych.
W uznaniu działalności dla Polski został w 1996 uhonorowany tytułem Generalnego Dyrektora Górniczego. Był członkiem wielu zawodowych organizacji europejskich, brytyjskich i amerykańskich.

</doc>
<doc id="1264609" url="https://pl.wikipedia.org/wiki?curid=1264609" title="Droga krajowa B187 (Niemcy)">
Droga krajowa B187 (Niemcy)

Droga krajowa 187 () – niemiecka droga krajowa okalająca Lipsk z zachodu na wschód od skrzyżowania z drogą B184 w Roßlau w Saksonii-Anhalt do skrzyżowania z drogą B101 w Brandis w Brandenburgii.

</doc>
<doc id="1264611" url="https://pl.wikipedia.org/wiki?curid=1264611" title="Andrzej Hardy">
Andrzej Hardy

Andrzej Hardy (ur. 10 sierpnia 1942 w Tarnopolu) – polski prawnik i polityk, radca prawny, poseł na Sejm I kadencji.
Życiorys.
Ukończył w 1969 studia na Wydziale Prawa Uniwersytetu Wrocławskiego. Uzyskał następnie uprawnienia radcy prawnego. W 1991 z ramienia Kongresu Liberalno-Demokratycznego został wybrany na posła I kadencji w okręgu sosnowieckim. W 1993 bez powodzenia ubiegał się o reelekcję. W drugiej połowie lat 90. był związany z RS AWS.
Zajął się prowadzeniem własnej kancelarii w Sosnowcu. Wybierany do władz Okręgowej Izby Radców Prawnych.

</doc>
<doc id="1264614" url="https://pl.wikipedia.org/wiki?curid=1264614" title="Zsuzsa Rakovszky">
Zsuzsa Rakovszky

Zsuzsa Rakovszky (ur. 4 grudnia 1950 w Sopronie) – węgierska poetka, pisarka i tłumaczka.
W latach 1970–1975 studiowała filologię angielską i węgierską na Uniwersytecie im. Loránda Eötvösa w Budapeszcie. Pracowała jako bibliotekarka i edytorka w wydawnictwie. W 1988 wyjechała do Londynu na stypendium Fundacji Sorosa. Opublikowała kilka tomików poetyckich oraz dwie powieści: historyczną "Cień węża" ("A kígyó árnyéka") oraz "Rok spadającej gwiazdy" ("A hullócsillag éve") z fabułą umieszczoną w latach powstania węgierskiego. Tłumaczyła na język węgierski liczne utwory angielskie, w tym wiersze Williama Wordswortha i Samuela Taylora Coleridge’a.

</doc>
<doc id="1264615" url="https://pl.wikipedia.org/wiki?curid=1264615" title="Jacek Łęski">
Jacek Łęski

Jacek Piotr Łęski (ur. 16 stycznia 1965 w Łodzi) – polski dziennikarz i specjalista od "public relations".
Życiorys.
Jest absolwentem Wydziału Teologii Katolickiego Uniwersytetu Lubelskiego. Pracę w zawodzie dziennikarza zaczął jesienią 1988 r. w Lublinie w Biuletynie Informacyjnym Zarządu Regionu Środkowowschodniego „Solidarności”, potem pracował w „Gazecie Wyborczej”, „Życiu Warszawy” i Telewizyjnej Agencji Informacyjnej.
Był prekursorem dziennikarstwa śledczego w polskich mediach po 1989 roku. W 1992 roku opublikował w „Gazecie Wyborczej” cykl artykułów ujawniających kulisy powstania Pierwszego Komercyjnego Banku S.A w Lublinie. Publikacje doprowadziły do aresztowania założyciela banku, Davida Bogatina, jego ekstradycji do USA i w końcu do ratowania banku przez władze poprzez jego nacjonalizację. Według niektórych źródeł od 1992 roku pracował jako tajny współpracownik Urzędu Ochrony Państwa.
13 grudnia 2022 przed Sądem Apelacyjnym w Jacek Łęski prawomocnie wygrał proces wytoczony Wojciechowi Sumlińskiemu za podobne sugestie zawarte w książce Tomasza Budzyńskiego, która została wydana przez Sumlińskiego pod własnym nazwiskiem. Sąd nakazał Wojciechowi Sumlińskiemu przeproszenie dziennikarza Telewizji Polskiej Jacka Łęskiego za naruszenie jego dóbr osobistych. Uznał, że Sumliński nie przedstawił żadnych wiarygodnych dowodów na potwierdzenie opublikowanych zarzutów, nie dopełnił też obowiązków dziennikarskich nakazujących weryfikowanie publikowanych treści. Sumliński został zobowiązany do wypłacenia 20 tysięcy złotych tytułem zadośćuczynienia. 
Trwa proces w bliźniaczej sprawie wytoczony przez Jacka Łęskiego "Gazecie Finansowej". 
W latach 1994–1996 był jednym z prowadzących w „Pulsie dnia”, głównym programie publicystycznym TVP1. Był również dziennikarzem śledczym dziennika „Życie”, gdzie teksty pisał wraz z nim Rafał Kasprów. Sławę przyniosła im seria artykułów dotyczących patologii na styku polskiej polityki i biznesu. Opisali między innymi historię Banku Powierniczo-Gwarancyjnego i przejęcie go przez grupę związaną z Siergiejem Gawriłowem, podejrzewanym przez polskie służby specjalne o pracę dla rosyjskich służb specjalnych. W „Życiu” opublikowano także jego tekst o wspólnych wakacjach Aleksandra Kwaśniewskiego z Władimirem Ałganowem. Po odejściu z redakcji „Życia” przez jakiś czas współpracował z „Rzeczpospolitą”, Radiem Plus i „Gazetą Polską”. Prowadził i produkował pierwszy program śledczy w polskiej telewizji "Raport Specjalny" emitowany w 2001 roku w Telewizji Puls.
Kasprów i Łęski dwukrotnie zostali nagrodzeni przez Stowarzyszenie Dziennikarzy Polskich – w 1998 za publikacje o Gawriłowie otrzymali nagrodę główną za najlepszy tekst, a w 1999 za tekst o Laboratorium Frakcjonowania Osocza opublikowany w „Rzeczpospolitej”.
W latach 2001–2003 prowadził zajęcia z zakresu dziennikarstwa śledczego w Wyższej Szkole Dziennikarskiej im. Melchiora Wańkowicza w Warszawie. Prowadził też zajęcia dla dziennikarzy w Uniwersytecie Warszawskim (2000, 2001) i Akademii Teologii Katolickiej (1998, 1999). W Wyższej Szkole Biznesu w Nowym Sączu prowadził zajęcia z zakresu kontaktów z mediami i autoprezentacji (1998–1999).
Prowadzi własną firmę w branży "public relations". W październiku 2013 został rzecznikiem prasowym Stoczni Gdańsk. Od 2008 był też rzecznikiem większościowego ukraińskiego udziałowca Stoczni i kontrolowanej przez niego spółki Gdańsk Shipyard Group.
W 2014 wraz z drugą żoną Aliną Łęską wydał w Wydawnictwie Wielka Litera książkę pt. „Pokochać Ukrainę”, opisującą życie codzienne na Ukrainie z perspektywy małżeństwa polsko-ukraińskiego. 
Od marca 2016 przez rok prowadził w TVP1 autorski cykl reportaży ekonomicznych „Chodzi o pieniądze”. W lutym 2017 r. został współprowadzącym programu "Studio Polska" w TVP Info. W marcu 2017 zaczął prowadzić w TVP Info program ekonomiczny "5x5". W kwietniu 2017 został także prowadzącym programu Biznes Info w TVP Info. Prowadził program „Info Wieczór” a od lutego 2018 jest gospodarzem programu „Alarm!” na antenie TVP1.
W latach 2019–2020 prowadził także program publicystyczny "Woronicza 17" z udziałem polityków na antenie TVP Info. Od listopada 2020 na antenie tej samej stacji jest jednym z gospodarzy programu "W tyle wizji".
Od 2004 do lipca 2008 był członkiem zarządu Stowarzyszenia Transparency International Polska. Jest prezesem Stowarzyszenia Osób Poszkodowanych Przez Instytucje Finansowe „Przywiązani do polisy”.
W 2022 roku, podczas rosyjskiej inwazji przebywał na Ukrainie jako korespondent TVP. Przez pięć tygodni relacjonował sytuację w Kijowie, Charkowie, Lwowie i Irpieniu.
Jest żonaty z prezenterką telewizyjną Małgorzatą Opczowską.

</doc>
<doc id="1264616" url="https://pl.wikipedia.org/wiki?curid=1264616" title="I Can't Help It">
I Can't Help It



</doc>
<doc id="1264619" url="https://pl.wikipedia.org/wiki?curid=1264619" title="Pomnik Janusza Korczaka">
Pomnik Janusza Korczaka



</doc>
<doc id="1264622" url="https://pl.wikipedia.org/wiki?curid=1264622" title="Józef Pawłowski (duchowny)">
Józef Pawłowski (duchowny)

Józef Pawłowski (ur. 9 sierpnia 1890 w Proszowicach, zginął 9 stycznia 1942 w Dachau) – polski duchowny katolicki, błogosławiony Kościoła rzymskokatolickiego.
Życiorys.
Urodził się w Proszowicach, w wielodzietnej rodzinie Franciszka i Jadwigi z Kubackich. Uczęszczał do szkoły elementarnej w Proszowicach. W 1901 rozpoczął naukę w Państwowym Progimnazjum w Pińczowie. W 1906 wstąpił do Seminarium Duchownego w Kielcach. W latach 1911–1915 studiował na Katolickim Uniwersytecie w Innsbrucku, gdzie uzyskał dyplom doktora teologii. Święcenia kapłańskie otrzymał 13 lipca 1913. We wrześniu 1916 został mianowany profesorem Seminarium Duchownego w Kielcach, a dwa lata później objął funkcję wicerektora. W latach 1936–1939 był rektorem Seminarium. W 1924 został odznaczony godnością szambelana papieskiego, w 1926 został kanonikiem honorowym, a w 1933 kanonikiem gremialnym Kapituły Katedralnej w Kielcach. Zabiegał o pomoc materialną dla biednych kleryków. Szczególną troską otaczał chorych, kupował dla nich za własne pieniądze lekarstwa, a słabych fizycznie wysyłał do uzdrowisk. Brał czynny udział w pracach Polskiego Towarzystwa Misyjnego a w 1936 został członkiem Rady Krajowej Związku Misyjnego Duchowieństwa. 16 listopada 1939 został mianowany przez bp Czesława Kaczmarka proboszczem parafii katedralnej w Kielcach. W trudnym czasie niemieckiej okupacji prowadził ofiarną działalność charytatywną a pracę duszpasterską dostosował do nowych potrzeb. W kazaniach budził ducha patriotyzmu i nadziei. Ks. Pawłowski postarał się o nominację na kapelana Polskiego Czerwonego Krzyża i dzięki temu uzyskał prawo wstępu do obozów jenieckich. Dostarczał jeńcom cywilne ubrania, ułatwiał im ucieczkę, udzielał duchowej pociechy. Wiadomo, że ukrywał chorych i rannych członków organizującego się polskiego podziemia zbrojnego.
Męczeństwo.
Pomagał wszystkim potrzebującym bez względu na narodowość czy wyznanie. Jego działalność zwróciła uwagę okupantów niemieckich, w efekcie został aresztowany 10 lutego 1941 i umieszczony w kieleckim więzieniu. 15 kwietnia wywieziono go do niemieckiego obozu koncentracyjnego Auschwitz-Birkenau w Oświęcimiu. Otrzymał tam numer obozowy 13155. 4 maja 1941 przewieziono go do obozu koncentracyjnego w Dachau, gdzie otrzymał numer obozowy 25286 i tam 9 stycznia 1942 został stracony.
Arcybiskup Kazimierz Majdański – tak relacjonuje ostatnią wypowiedź ks. Pawłowskiego: 
Odznaczenia, beatyfikacja.
Postanowieniem prezydenta Bolesława Bieruta z 16 kwietnia 1949 został odznaczony Krzyżem Komandorskim Orderu Odrodzenia Polski "za zasługi położone na polu organizacji Ruchu Oporu w obozach i pomocy współwięźniom".
13 czerwca 1999 papież Jan Paweł II, podczas VII Pielgrzymki do Ojczyzny, w Warszawie, beatyfikował księdza Józefa Pawłowskiego w gronie 108 męczenników II wojny światowej.
Upamiętnienie.
Parafia bł. Ks. Józefa Pawłowskiego z Grona 108 Męczenników we Włoszczowie – jedna z parafii rzymskokatolickich we Włoszczowie. Erygowana w 2000 z parafii Wniebowzięcia NMP we Włoszczowie. Mieści się przy ulicy Księdza Biskupa Mieczysława Jaworskiego. Nabożeństwa odbywają się w tymczasowej kaplicy.
Męczeńską śmierć ks. Józefa Pawłowskiego upamiętnia epitafium, umieszczone w kościele seminaryjnym Św. Trójcy w Kielcach.
W 2008 r., w rodzinnych Proszowicach, podczas obchodów 650-lecia lokacji miasta, odsłonięto pomnik błogosławionego kapłana, powstały staraniem miejscowej wspólnoty parafialnej, autorstwa prof. Czesława Dźwigaja.

</doc>
<doc id="1264624" url="https://pl.wikipedia.org/wiki?curid=1264624" title="Whitney (album)">
Whitney (album)

Whitney – drugi album amerykańskiej piosenkarki Whitney Houston, wydany 29 czerwca 1987 roku.

</doc>
<doc id="1264629" url="https://pl.wikipedia.org/wiki?curid=1264629" title="Droga krajowa B187a (Niemcy)">
Droga krajowa B187a (Niemcy)

Droga krajowa 187a () – niemiecka droga krajowa okalająca Lipsk z południa na północ od skrzyżowania z drogą B185 w Porst koło Köthen do skrzyżowania z drogą B184 w Zerbst/Anhalt w Saksonii-Anhalt.

</doc>
<doc id="1264634" url="https://pl.wikipedia.org/wiki?curid=1264634" title="Jerzy Dietl">
Jerzy Dietl

Jerzy Dietl (ur. 28 kwietnia 1927 w Inowrocławiu, zm. 23 lutego 2021) – polski ekonomista, profesor nauk ekonomicznych, senator I kadencji.
Życiorys.
Studia wyższe ukończył w 1950 na Akademii Handlowej w Poznaniu. Doktorat i habilitację uzyskał w Szkole Głównej Planowania i Statystyki. W 1971 otrzymał nominację profesorską.
Przez wiele lat pracował na Wydziale Zarządzania Uniwersytetu Łódzkiego, na którym utworzył Katedrę Zarządzania. Wykładał także m.in. w Wyższej Szkole Biznesu – National-Louis University w Nowym Sączu. Jako autor, współautor lub redaktor opublikował kilkaset prac naukowych.
W 1980 wstąpił do „Solidarności”. W 1989 uczestniczył w obradach Okrągłego Stołu w podzespole do spraw rolnictwa. W latach 1989–1991 sprawował mandat senatora I kadencji wybranego w województwie łódzkim z rekomendacji Komitetu Obywatelskiego. W 2005 był w regionalnym komitecie honorowym Donalda Tuska, w 2010 publicznie poparł Bronisława Komorowskiego. Pełnił też funkcję prezesa zarządu Fundacji Edukacyjnej Przedsiębiorczości.
Pochowany na cmentarzu Junikowo w Poznaniu.
Odznaczenia.
Odznaczony m.in. Krzyżem Komandorskim z Gwiazdą Orderu Odrodzenia Polski (2001).
Życie prywatne.
Był synem Bronisława Dietla (1878–1952) i Anieli Znanieckiej (1900–2005), a także ojcem Tomasza Dietla.

</doc>
<doc id="1264636" url="https://pl.wikipedia.org/wiki?curid=1264636" title="Linia kolejowa nr 427">
Linia kolejowa nr 427

Linia kolejowa nr 427 – linia kolejowa o długości 5,165 km łącząca Mścice z Mielnem. Linia w całości jest jednotorowa.
Historia.
Z powodu rosnącej popularności Mielna jako kurortu wypoczynkowego w 1904 roku powołano spółkę do budowy odnogi linii kolejowej Koszalin – Kołobrzeg od Mścic do Mielna. Pierwszy pociąg na trasę Koszalin – Mielno wyruszył 15 sierpnia 1905 roku. Po kilku latach ze względów ekonomicznych nie udało się dłużej utrzymać połączenia kolejowego. Kilka lat później w Koszalińskich Zakładach Przemysłowych zaprojektowano komunikację tramwajową dla Koszalina, którą uruchomiono w Koszalinie 15 grudnia 1911 roku, a 1 lipca 1913 roku otwarto połączenie tramwajowe z Koszalina przez Mielno do Unieścia, które na odcinku od okolic Mścic do Mielna miało wspólne torowisko z koleją (po jednym torze kursowały tramwaje i pociągi towarowe). Odcinek ten był w tym czasie zelektryfikowany tramwajową siecią trakcyjną. Tramwaje na tej trasie zlikwidowano 30 września 1938 roku. W 1989 roku linię zelektryfikowano, w 1994 roku zamknięto dla ruchu pasażerskiego, a w 2001 także dla ruchu towarowego. Sieć trakcyjna została skradziona w roku 2002.
Aktualnie.
Po 14 latach od zamknięcia linii w koszalińskim ratuszu zrodził się pomysł przywrócenia ruchu kolejowego. Po wielu trudnościach związanych z przekazaniem linii samorządowi oraz brakiem finansów, 19 lipca 2008 koszalińskiego dworca kolejowego wyruszył pierwszy regularny pociąg do Mielna Koszalińskiego. Obecnie kursy obsługiwane są w wakacje przez autobus szynowy.
Czas jazdy.
Według rozkładu jazdy 2008/2009 czas przejazdu z Mścic do Mielna wynosi 6 minut (15 z Koszalina – 3 minuty krótszy w porównaniu z rozkładem jazdy 2007/2008).

</doc>
<doc id="1264638" url="https://pl.wikipedia.org/wiki?curid=1264638" title="Daniel Zítka">
Daniel Zítka

Daniel Zítka (20 czerwca 1975 w Hawierzowie) – piłkarz czeski grający na pozycji bramkarza.
Kariera klubowa.
Zítka urodził się w Hawierzowie leżącym na Śląsku Cieszyńskim. Piłkarską karierę rozpoczął w tamtejszym klubie FK Havířov, a w 1993 roku zaczął grywać w jego barwach w drugiej lidze. W 1994 roku przeszedł do pierwszoligowej Viktorii Žižkov, jednak zaliczył w niej tylko jeden mecz i w 1995 roku odszedł do FC Zlín. W 1996 roku przeżył z nim spadek do drugiej ligi i w tych rozgrywkach grał jeszcze przez rok. W 1997 roku przeszedł do słowackiego pierwszoligowca, Tatrana Prešov. Tam grał przez 2 i pół roku, ale nie osiągnął większych sukcesów.
Zimą 2000 roku Zítka wyjechał do Belgii. Został bramkarzem KSC Lokeren, gdzie już do końca sezonu 1999/2000 miał pewne miejsce w pierwszej jedenastce. Na koniec sezonu 2000/2001 zajął z nim 4. miejsce w lidze Belgii, gwarantujące start w Pucharze Intertoto. Natomiast sezon 2001/2002 zakończył na 7. miejscu w tabeli.
Grając w Lokeren Daniel wzbudził zainteresowanie szefów stołecznego Anderlechtu i latem 2002 przeszedł do tego klubu za pół miliona euro. W Anderlechcie wygrał rywalizację z wielokrotnym reprezentantem Belgii Filipem De Wilde i w 2003 roku został wicemistrzem kraju. W sezonie 2003/2004 rywalizował o miejsce w składzie z Tristanem Peersemanem i jako podstawowy golkiper "Fiołków" został po raz pierwszy w karierze mistrzem Belgii. W 2005 roku ponownie został wicemistrzem ligi, ale w sezonie 2005/2006 stracił miejsce w składzie na rzecz nowego bramkarza klubu, Silvio Proto. Anderlecht znów wywalczył prymat, a w sezonie 2006/2007 Zítka znów grał w pierwszym składzie i obronił tytuł mistrzowski. W sezonie 2007/2008 został wicemistrzem kraju, podobnie jak rok później. W sezonie 2008/2009 występował na przemian z Davy'm Schollenem. 28 listopada 2008 podczas meczu z FCV Dender doznał złamania kości strzałkowej i do końca sezonu nie pojawił się już na boisku. W rozgrywkach 2009/2010 rozegrał 1 mecz.
Latem 2010 Zítka powrócił do Czech, gdzie podpisał umowę ze Spartą Praga. W 2012 roku zakończył karierę.
Kariera reprezentacyjna.
W reprezentacji Czech Zítka zadebiutował 21 listopada 2007 roku w wygranym 2:0 wyjazdowym meczu z Cyprem. Obecnie jest rezerwowym bramkarzem w kadrze dla Petra Čecha. Taką samą rolę pełnił na Euro 2008.

</doc>
<doc id="1264639" url="https://pl.wikipedia.org/wiki?curid=1264639" title="Daniel Zitka">
Daniel Zitka



</doc>
<doc id="1264640" url="https://pl.wikipedia.org/wiki?curid=1264640" title="Herb gminy Domaniewice">
Herb gminy Domaniewice

Herb gminy Domaniewice przedstawia w polu herbowym błękitnym lilię srebrną z pierścieniem złotym, nad trzema sześcioramiennymi gwiazdami w pas złotymi.
Symbolika.
Lilia nawiązuje do miejscowego sanktuarium maryjnego. Gwiazdy nawiązują do herbu rodziny Celestów, kupców z Krakowa, fundatorów kaplicy, dzierżawiących wieś Czatolin. Celestowie byli rodziną nobilitowaną we Włoszech przez papieża Piusa III, skąd przez Rzeszę Niemiecką przywędrowali w XVI wieku do Polski, gdzie zajęli się handlem w Krakowie. Herb tej rodziny przedstawiał w polu błękitnym pas srebrny, obarczony trzema gwiazdami błękitnymi w pas.
Historia.
Herb przyjęty Uchwałą Nr XXV/121/05 Rady Gminy Domaniewice z dnia 30 czerwca 2005 r. w sprawie uchwalenia herbu i pochodnych gminy Domaniewice, po uzyskaniu pozytywnej opinii Komisji Heraldycznej. Wcześniej gmina używała innego herbu, który przedstawiał w polu zielonym konia galopującego srebrnego, nad nim trzy lilie złote w pas, pod nim snop zboża złoty.

</doc>
<doc id="1264641" url="https://pl.wikipedia.org/wiki?curid=1264641" title="Koncert Live Earth w Sydney">
Koncert Live Earth w Sydney

Australijski koncert serii Live Earth odbył się 7 lipca 2007 roku na stadionie Sydney Football Stadium, gdzie zebrało się 45,000 osób, w Sydney. Ze względu na różnicę czasu koncert ten był pierwszym, który zapoczątkował serię występów na całym świecie.
Występy.
Występy przedstawione w oryginalnej kolejności.
Odbiór.
Telewizja.
W Australii koncert na żywo transmitowały dwie telewizje: Channel V i MAX.
W Polsce transmisja na żywo trwała niemal bez przerwy w TVP Kultura.
Internet.
Portal MSN był w całości odpowiedzialny za przekaz online koncertu.

</doc>
<doc id="1264645" url="https://pl.wikipedia.org/wiki?curid=1264645" title="Bunopithecus hoolock">
Bunopithecus hoolock



</doc>
<doc id="1264649" url="https://pl.wikipedia.org/wiki?curid=1264649" title="Bullet (film 1996)">
Bullet (film 1996)

Bullet ("Pocisk") – kryminał produkcji USA, powstały w 1996 roku. Reżyserem filmu jest Julien Temple. Scenariusz napisali wspólnie Bruce Louis Rubinstein oraz Mickey Rourke. Premiera filmowa w USA odbyła się w październiku 1996.
Fabuła.
Bullet, po odsiadce 8 lat więzienia, wychodzi na wolność. Jednak natychmiast wraca na drogę bezprawia i narkomanii. Jego dawny znajomy Tank, zamierza go odnaleźć i wziąć na nim odwet za utracone oko. Film jest uzupełniony klimatyczną muzyką.

</doc>
<doc id="1264658" url="https://pl.wikipedia.org/wiki?curid=1264658" title="Herb gminy Kiernozia">
Herb gminy Kiernozia

Herb gminy Kiernozia przedstawia w polu zielonym dzika biegnącego, czarnego, o szablach srebrnych.
Nazwa Kiernozia ma pochodzić od słowa "kiernoz", oznaczającego nietrzebionego knura, czasem dzika. Herb Kiernozi jest więc herbem mówiącym.
Zaprojektowano go w roku 1847 do "Albumu herbów miast Królestwa Polskiego". Po utracie praw miejskich, herb przetrwał jako herb gminy. Przyjęto go uchwałą nr XIV/93/04 Rady Gminy w Kiernozi z dnia 21 kwietnia 2004 r.
Linki zewnętrzne.
Opis herbu na stronie heraldycznej Andrzeja Kupskiego

</doc>
<doc id="1264661" url="https://pl.wikipedia.org/wiki?curid=1264661" title="Yasuyuki Konno">
Yasuyuki Konno

 – japoński piłkarz występujący na pozycji pomocnika, zawodnik Júbilo Iwata.
Życiorys.
Kariera klubowa.
W swojej karierze był zawodnikiem klubów: Hokkaido Consadole Sapporo, F.C. Tokyo i Gamba Osaka.
17 lipca 2019 podpisał kontrakt z japońskim klubem Júbilo Iwata, umowa do 31 stycznia 2021.
Kariera reprezentacyjna.
Był reprezentantem Japonii w kategoriach wiekowych U-20 i U-23.
W seniorskiej reprezentacji Japonii zadebiutował 3 sierpnia 2005 na stadionie Daejon World Cup (Daejeon, Korea Południowa) podczas Pucharu Azji Wschodniej przeciwko reprezentacji Chin.

</doc>
<doc id="1264662" url="https://pl.wikipedia.org/wiki?curid=1264662" title="Geochelone carbonaria">
Geochelone carbonaria



</doc>
<doc id="1264664" url="https://pl.wikipedia.org/wiki?curid=1264664" title="Dave Pybus">
Dave Pybus

Dave Pybus (ur. 4 czerwca 1970 w Heckmondwike w West Yorkshire) – brytyjski gitarzysta. Współpracował z takimi grupami jak Cradle of Filth, Anathema czy Darkened. Muzyk gra na gitarach firmy ESP i wzmacniaczach firmy Ampeg.
Instrumentarium.
Gitary
Wzmacniacze
Struny gitarowe

</doc>
<doc id="1264671" url="https://pl.wikipedia.org/wiki?curid=1264671" title="Heinrich Brugsch">
Heinrich Brugsch

Heinrich Karl Brugsch (ur. 18 lutego 1827 w Berlinie, zm. 9 września 1894 w Charlottenburgu) - niemiecki egiptolog, profesor uniwersytetu w Getyndze.
Jego trwałym wkładem w egiptologię jest głównie założenie wydawanego do dziś w Lipsku "Zeitschrift fuer Aegyptische Sprache und Altertumskunde" (ZAS).

</doc>
<doc id="1264673" url="https://pl.wikipedia.org/wiki?curid=1264673" title="Erik Hornung">
Erik Hornung

Erik Hornung (ur. 1933 w Rydze, zm. 11 lipca 2022) – niemiecki egiptolog zamieszkały w Szwajcarii, autor wielu książek. 
Ukończył studia egiptologiczne na uniwersytetach w Tybindze i Getyndze, odbył staż w Niemieckim Instytucie Archeologicznym w Kairze. Od 1963 był docentem na Uniwersytecie w Münster. W 1967 został profesorem i dyrektorem Seminarium Egiptologicznego Uniwersytetu w Bazylei, a w 1989 nadano mu funkcję wiceprezydenta Międzynarodowego Stowarzyszenia Egiptologów.
Uznany za jednego z najwybitniejszych autorytetów w dziedzinie egipskiej religii.
Publikacje.
W języku polskim:
Przypisy.
 

</doc>
<doc id="1264679" url="https://pl.wikipedia.org/wiki?curid=1264679" title="Salima Ikram">
Salima Ikram

Salima Ikram (ur. 1965 w Lahaur w Pakistanie) – pakistańska archeolog, specjalistka w dziedzinie mumifikacji zwierząt w starożytnym Egipcie.
Mając dziewięć lat przyjechała po raz pierwszy do Egiptu, gdzie zainteresowała się historią i pozostałościami staroegipskiej cywilizacji.
Następnie ukończyła archeologię i egiptologię w Bryn Mawr College w Pensylwanii w USA.
Brała udział w wykopaliskach w Buto i Gizie. Uczestniczyła w "Akhenaten Temple Project" w Karnaku, a obecnie w "Theban Mapping Project". Pracowała również w Dahszur, Gebel el-Haridi, Sakkara, Tall al Muqdam i grobowcach: KV10, KV5. 
Po odkryciu grobowca KV63 na początku 2006 roku, dr Ikram została poproszona o przebadanie zawartości odkrytych w grobowcu dzbanów, gdyż sądzono, że znajdą się w nich pozostałości pokarmów pogrzebowych.
Obecnie mieszka w Kairze. Wykłada archeologię i egiptologię na Uniwersytecie Amerykańskim. Jest także korespondentem popularnego czasopisma egiptologicznego "KMT". Bierze udział w telewizyjnych programach popularnonaukowych kanału Discovery Civilisation poświęconych cywilizacji staroegipskiej.
Publikacje.
W języku polskim:
W języku angielskim:

</doc>
<doc id="1264680" url="https://pl.wikipedia.org/wiki?curid=1264680" title="Kruzenshtern">
Kruzenshtern



</doc>
<doc id="1264681" url="https://pl.wikipedia.org/wiki?curid=1264681" title="Charles Hedger">
Charles Hedger

Charles Edward Alexander Hedger (ur. 18 września 1980 roku) – angielski muzyk, kompozytor, wokalista i instrumentalista. Absolwent London College of Music. Hedger zyskał popularność jako członek grupy Cradle of Filth w której grał na gitarze basowej, a następnie na gitarze elektrycznej. Od 2012 roku członek norweskiego zespołu blackmetalowego Mayhem. Muzyk używa sygnowanych gitar firmy Lag i wzmacniaczy gitarowych Peavey.
Instrumentarium.
Gitary
Wzmacniacze

</doc>
<doc id="1264685" url="https://pl.wikipedia.org/wiki?curid=1264685" title="Joanna Szafruga-Sypniewska">
Joanna Szafruga-Sypniewska

Joanna Szafruga-Sypniewska (ur. 22 czerwca 1959 w Tarnowskich Górach) – polska polityk, posłanka na Sejm II kadencji.
Życiorys.
W 1983 ukończyła studia na Wydziale Handlu, Transportu i Usług Akademii Ekonomicznej w Katowicach. Pracowała jako główna księgowa. W latach 1993–1997 była posłanką II kadencji z listy Unii Demokratycznej, wybranym w okręgu gliwickim. Bez powodzenia kandydowała w wyborach parlamentarnych w 1997 i 2001 z ramienia Unii Wolności.
Od 1998 do 2002 pełniła funkcję radnej powiatu tarnogórskiego (bezskutecznie ubiegała się o ponowny mandat w 2002 i 2006 z lokalnego komitetu).
Zajęła się działalnością w zakresie usług doradczych i informacyjnych dla przedsiębiorstw. Została konsultantką Polskiej Agencji Rozwoju Przedsiębiorczości i Fundacji Rozwoju Demokracji Lokalnej.
W 2014 odznaczona Krzyżem Kawalerskim Orderu Odrodzenia Polski.

</doc>
<doc id="1264687" url="https://pl.wikipedia.org/wiki?curid=1264687" title="Zimowe Igrzyska Azjatyckie 2007">
Zimowe Igrzyska Azjatyckie 2007

VI Zimowe Igrzyska Azjatyckie odbywały się od 28 stycznia do 4 lutego 2007 w Changchun, Chiny. Chiny już po raz drugi organizowały Zimowe Igrzyska Azjatyckie, pierwszy raz w 1996 w Harbin.
Logo.
Logo Zimowych Igrzysk Azjatyckich 2007 to dwa chińskie wykaligrafowane znaki. Niebieski, w kształcie litery C, symbolizował pierwszą literę nazwy miasta Changchun oraz jego cechy charakterystyczne, jako "miasto lodu i śniegu" oraz "miasto nauki i technologii". Drugi, zielony znak, symbolizował pokój ("najpierw przyjaźń, później współzawodnictwo") oraz cechy "miasto wiosny za Wielkim Murem Chińskim" i "miasto lasów". Całe logo obrazowało "zmiany każdego dnia", a także "jastrzębia udającego się do rozległych przestworzy".
Maskotka.
Maskotką Zimowych Igrzysk Azjatyckich 2007 była "Lulu", jeleń wschodni, widywany w okolicach Changchun.
Dyscypliny.
Rozegrano zawody w 47 konkurencjach, w 10 dyscyplinach. Przywrócono łyżwiarstwo figurowe; do programu Igrzysk dodano narciarstwo dowolne.
Państwa biorące udział w VI Zimowych Igrzyskach Azjatyckich.
Delegacje:

</doc>
<doc id="1264688" url="https://pl.wikipedia.org/wiki?curid=1264688" title="Nicholas Reeves">
Nicholas Reeves

Carl Nicholas Reeves (ur. 28 września 1956) – angielski egiptolog. Ukończył studia w College of London. Doktoryzował się na uniwersytecie w Durham. 
Pracował jako kustosz Departamentu Zabytków Egipskich w British Museum. Obecnie pełni funkcje kustosza Egipskiej i Klasycznej Sztuki w Eton College w Windsorze i kierownika "Amarna Royal Tombs Project" w Dolinie Królów

</doc>
<doc id="1264689" url="https://pl.wikipedia.org/wiki?curid=1264689" title="Ordynacja kurukowska">
Ordynacja kurukowska

Ordynacja kurukowska, ugoda kurukowska – ugoda podpisana 6 listopada 1625 nad Jeziorem Kurukowskim na obszarze współczesnego Krzemieńczuka, pomiędzy hetmanem polnym koronnym Stanisławem Koniecpolskim a hetmanem kozackim Michałem Doroszenką kończąca powstanie Żmajły.
Tło.
Na przełomie 1623 i 1624 Kozacy zaporoscy ingerowali w wewnętrzne sprawy Chanatu Krymskiego, gdzie trwała wojna o tron pomiędzy braćmi Mehmed-Gerejem i Szahin-Gerejem. Gdy wiosną 1625 sułtan Murad IV podjął próbę pozbawienia władzy obu braci, obaj zwrócili się o pomoc do Kozaków. Już wiosną Kozacy uderzyli na Kaffę, a w lecie, kiedy flota turecka ruszyła na Krym, trzykrotnie zaatakowali okolice Konstantynopola.
Na żądanie króla polskiego Zygmunta III Wazy zaprzestania wypraw, Kozacy odparli, że wiedzą o ugodzie króla z sułtanem, "ale Kozacy z sułtanem ugody nie zawierali". Dodatkowo Kozacy – nie chcąc podporządkować się postanowieniom unii brzeskiej – rozpoczęli tajne pertraktacje z carem Rosji Michałem I Romanowem.
Powstanie Żmajły.
W połowie września 1625 wojska koronne w sile 8 tysięcy żołnierzy wyruszyły na Ukrainę, i w połowie października dotarły pod Czerkasy. Na wieść o ich marszu, z Zaporoża naprzeciw nim wyruszyli Kozacy pod dowództwem hetmana Marka Żmajły.
Po bezskutecznych próbach negocjacji, i kilku nie rozstrzygających potyczkach, Koniecpolski ponownie zaproponował zawieszenie broni. Kozacy złożyli przysięgę, a hetman Koniecpolski wydał ucztę dla starszyzny kozackiej. Ponieważ Żmajło był cały czas przeciwny ugodzie z Polakami, został usunięty z funkcji hetmana, a na jego miejsce Kozacy wybrali Michała Doroszenkę.
Ordynacja.
Doroszenko wyraził zgodę na podpisanie ugody. W myśl jej postanowień Kozacy zobowiązali się do spalenia swoich "czajek", zaprzestania wypraw morskich, nieutrzymywania stosunków z obcymi państwami, oraz niewtrącania się w sprawy władz miejskich i zamkowych. Rejestr kozacki ograniczono do 6 tysięcy, wyznaczając Kozakom żołd 60 000 złotych polskich. Kozakom, którzy zostali wypisani z rejestru, zagwarantowano zachowanie praw kozackich, lecz musieli przenieść się do jednej z 6 królewszczyzn, które zostały siedzibami 6 pułków kozackich: czerkaskiego, kaniowskiego, korsuńskiego, czehryńskiego i białocerkiewskiego na Prawobrzeżu, oraz perejasławskiego na Lewobrzeżu.
Kozakom zagwarantowano prawo do wyboru własnego hetmana, z tym że musiał być on później zatwierdzony przez króla Polski.
Ordynację zatwierdził Sejm w początkach 1626 obradujący w Warszawie, obecna była na nim delegacja Kozaków.

</doc>
<doc id="1264692" url="https://pl.wikipedia.org/wiki?curid=1264692" title="Fass Gallery">
Fass Gallery

Galeria FASS ("Faculty of Arts and Social Sciences Gallery", FASS Gallery) – galeria zlokalizowana na terenie kampusu Wydziału Sztuki i Nauk Społecznych Uniwersytetu Sabanci w Stambule. Galeria wystawia wszystkie rodzaje sztuki wizualnej. Stymuluje rozwój studentów poprzez organizowanie wspólnych wystaw z uznanymi artystami z kraju i zagranicy. Galeria oferuje 70 m2 przestrzeni wystawienniczej z ruchomymi panelami pozwalającymi na różnorodną aranżację ekspozycji.
Linki zewnętrzne.
FASS Gallery

</doc>
<doc id="1264693" url="https://pl.wikipedia.org/wiki?curid=1264693" title="Nâzım Hikmet Ran">
Nâzım Hikmet Ran



</doc>
<doc id="1264694" url="https://pl.wikipedia.org/wiki?curid=1264694" title="Nazim Hikmet Ran">
Nazim Hikmet Ran



</doc>
<doc id="1264695" url="https://pl.wikipedia.org/wiki?curid=1264695" title="Andrzej Gaberle">
Andrzej Gaberle

Andrzej Gaberle (ur. 2 sierpnia 1937 w Rozalinie, zm. 1 lutego 2012 w Krakowie) – polski prawnik, kryminolog, profesor nauk prawnych, poseł na Sejm II kadencji, wieloletni pracownik naukowy Wydziału Prawa i Administracji Uniwersytetu Jagiellońskiego.
Życiorys.
Wykształcenie i praca naukowa.
Ukończył studia na Uniwersytecie Jagiellońskim, w 1964 na Wydziale Prawa (prawo) i w 1970 na Wydziale Historyczno-Filozoficznym (socjologia). Był studentem profesora Władysława Woltera. W 1969 uzyskał stopień doktora nauk prawnych, w 1975 stopień doktora habilitowanego. W 1989 otrzymał tytuł naukowy profesora. Przez wiele lat był zawodowo związany z UJ, w latach 1979–2006 kierował Katedrą Kryminologii na tej uczelni. Opublikował liczne prace naukowe z zakresu postępowania karnego, kryminologii i postępowania w sprawach nieletnich. Wykładał także w Krakowskiej Akademii im. Andrzeja Frycza Modrzewskiego.
Był stypendystą Fundacji im. Alexandra von Humboldta oraz Fundacji im. Maxa Plancka. Zasiadał w Komitecie Nauk Prawnych Polskiej Akademii Nauk. Należał do Towarzystwa Naukowego Prawa Karnego oraz Polskiego Towarzystwa Kryminologicznego im. prof. Stanisława Batawii.
Działalność polityczna i społeczna.
Od 1993 do 1997 pełnił mandat posła na Sejm II kadencji z listy Unii Demokratycznej, który uzyskał w okręgu Kraków. Należał następnie do klubu parlamentarnego Unii Wolności. Nie ubiegał się o reelekcję.
Był członkiem Towarzystwa Sportowego Wisła Kraków, wieloletnim przewodniczącym sądu dyscyplinarnego w tym klubie piłkarskim.
Życie prywatne.
Andrzej Gaberle pochodził z austriackiej rodziny osiadłej we Lwowie w końcu XVIII wieku. Był synem Eustachego Gaberle, dyrektora Biblioteki Uniwersytetu Lwowskiego, i Zofii z domu Strzeleckiej. Okres II wojny światowej spędził wraz z rodzicami i starszym bratem Wacławem we Lwowie. Po wkroczeniu wojsk radzieckich jego ojciec stracił pracę w bibliotece, zaś po ponownym zajęciu Lwowa przez Armię Czerwoną w 1944 został wywieziony do zagłębia w Donbasie. Po zakończeniu wojny, podobnie jak większość polskich rodzin ze Lwowa, w 1946 rodzina była zmuszona ekspatriować się w powojenne granice Polski. Zamieszkała w Krakowie, gdzie w następnym roku Eustachy Gaberle zmarł.
Andrzej Gaberle zmarł w Krakowie, został pochowany 3 lutego 2012 na Cmentarzu Rakowickim w tym mieście.
Odznaczenia, upamiętnienie.
W 2005 otrzymał Krzyż Kawalerski Orderu Odrodzenia Polski. W 2012 pośmiertnie odznaczony został Krzyżem Komandorskim Orderu Odrodzenia Polski.
Został uczczony publikacją naukową wydaną w 70. rocznicę urodzin: "Nauki penalne wobec problemów współczesnej przestępczości. Księga jubileuszowa z okazji 70. rocznicy urodzin prof. Andrzeja Gaberle", red. Krzysztof Krajewski, Wolters Kluwer Polska Oficyna, Warszawa 2007.

</doc>
<doc id="1264697" url="https://pl.wikipedia.org/wiki?curid=1264697" title="Liderzy Liberalnych Demokratów">
Liderzy Liberalnych Demokratów



</doc>
<doc id="1264698" url="https://pl.wikipedia.org/wiki?curid=1264698" title="Thomas Schneider (historyk)">
Thomas Schneider (historyk)

Thomas Schneider (ur. 1964 w Getyndze) – niemiecki archeolog i historyk.
Studiował historię, egiptologię i Stary Testament na uniwersytetach w Zurychu, Bazylei i Paryżu. Brał udział w pracach wykopaliskowych w Dolinie Królów. Wykładał w 1998 na Uniwersytetach: Warszawskim i Jagiellońskim oraz już jako profesor w 1999 na Uniwersytecie Wiedeńskim. W 1999 uzyskał habilitację. W 2000 rozpoczął wykłady z egiptologii na Uniwersytecie w Zurychu, rok później został profesorem w Instytucie Egiptologii Uniwersytetu w Bazylei. Specjalizuje się w dziedzinie historii starożytnego Egiptu oraz kontaktów Egiptu ze starożytnym Bliskim Wschodem.
Publikacje.
W języku polskim:

</doc>
<doc id="1264703" url="https://pl.wikipedia.org/wiki?curid=1264703" title="Penelope Wilson">
Penelope Wilson

Penelope Wilson - archeolog, doktor egiptologii, pracownik Uniwersytetu w Durham. 
Ukończyła orientalistykę na Liverpool University. W 1991 roku uzyskała tytuł doktora. Następnie pracowała w Fitzwilliam Museum. Od 2001 roku wykłada na Durham University. Jest kierownikiem wykopalisk prowadzonych przez Służbę Starożytności i Egypt Exploration Society w starożytnym Sais. Autorka monografii "The Survey of Saïs (Sa el-Hagar), 1997-2002" oraz popularnonaukowej książki "Sacred Signs: Hieroglyphs in Ancient Egypt". Publikowała m.in. w "The Journal of Egyptian Archaeology" i "Archéo-Nil".

</doc>
<doc id="1264704" url="https://pl.wikipedia.org/wiki?curid=1264704" title="Składowa">
Składowa



</doc>
<doc id="1264705" url="https://pl.wikipedia.org/wiki?curid=1264705" title="2. Kongres Stanów Zjednoczonych">
2. Kongres Stanów Zjednoczonych

2. Kongres Stanów Zjednoczonych – druga kadencja amerykańskiej federalnej władzy ustawodawczej trwająca od 4 marca 1791 roku do 3 marca 1793 roku. W skład Kongresu Stanów Zjednoczonych wchodzą dwie izby: Senat Stanów Zjednoczonych oraz Izba Reprezentantów Stanów Zjednoczonych.
Posiedzenia.
Podczas 2. Kongresu Stanów Zjednoczonych poza jednym specjalnym, jednodniowym posiedzeniem 4 marca 1791 roku miały miejsce dwa zwykłe posiedzenia. Wszystkie odbyły się w Filadelfii.
Senat Stanów Zjednoczonych.
Podczas tej kadencji do Senatu wybierano senatorów 1. klasy. Senatorzy 2. i 3. klasy byli wybrani wcześniej w wyborach do poprzedniej kadencji Kongresu.
Przewodniczącym pro tempore Senatu został pierwotnie wybrany Richard Henry Lee reprezentujący stan Wirginia, a po jego ustąpieniu na tym stanowisku zastąpił go John Langdon reprezentujący stan New Hampshire.
Podczas trwania kadencji do Unii przyjęto dwa nowe stany, Vermont i Kentucky. Na przełomie października i listopada 1791 roku w skład senatu zostali zaprzysiężeni przedstawiciele stanu Vermont, a w listopadzie 1792 roku przedstawiciele stanu Kentucky.
Izba Reprezentantów Stanów Zjednoczonych.
Spikerem Izby Reprezentantów 24 października 1791 roku wybrano Jonathana Trumbulla reprezentującego stan Connecticut.

</doc>
<doc id="1264706" url="https://pl.wikipedia.org/wiki?curid=1264706" title="Tirigan">
Tirigan

Tiriga, Tirigan – według "Sumeryjskiej listy królów" ostatni władca gutejski, który miał rządzić Sumerem przez 40 dni. Został pokonany i wzięty do niewoli przez Utuhengala, władcę z Uruk, który stanął na czele powstania przeciwko panowaniu Gutejów w Sumerze:
„"Związali mu ręce pętami, przywiedli przed oblicze króla, rzucili do nóg. Utuhengal postawił nogę na jego karku (..) Tak przywrócił królestwo i niezawisłość Sumeru"”.
Pokonanie Tirigana umożliwiło odrodzenie się kultury sumeryjskiej pod rządami III dynastii z Ur.

</doc>
<doc id="1264707" url="https://pl.wikipedia.org/wiki?curid=1264707" title="Arthur Mace">
Arthur Mace

Arthur Cruttenden Mace (1874-1928) – angielski egiptolog.
Razem z Flindersem Petrie, z którym był spokrewniony - był jego siostrzeńcem, pracował w Dendera, Hiw i Abydos. Od 1901 współpracował z Metropolitan Museum of Art. Prowadził wykopaliska m.in. w Liszt. 
Po odkryciu grobowca Tutanchamona pomagał H. Carterowi pełniąc funkcję konserwatora przez dwa sezony. W 1924 wyjechał jednak na zawsze z Egiptu ze względu na pogarszające się zdrowie.
Wraz z Carterem napisał także pierwszy tom publikacji "Grobowca Tutanchamona".

</doc>
<doc id="1264708" url="https://pl.wikipedia.org/wiki?curid=1264708" title="Olejów">
Olejów

Olejów (ukr. Олiїв) – wieś i gmina w obwodzie tarnopolskim na Ukrainie, w rejonie zborowskim, w dorzeczu Dniestru nad rzeką Łopuszanką, dopływem Seretu. Leży 10 km na północny wschód od Załoźców, 14 km na południowy zachód od Zborowa.
Liczba mieszkańców przed 1939 r. powyżej 2000, mieszana, z przewagą ludności polskiej nad ukraińską. Poczta, telegraf i telefon na miejscu. Do 1944 parafia łacińska w miejscu, założona w 1848 r. należała do dekanatu zborowskiego, archidiecezji lwowskiej. Parafia rzymskokatolicka i greckokatolicka.
Historia.
Wieś pojawia się w źródłach w 1532 r., kiedy Stanisław Sienieński sprzedał Złoczów wraz z przyległymi wsiami, w tym z Olejowem, kasztelanowi poznańskiemu Andrzejowi Górce. Po Górkach dziedziczyli Czarnkowscy, od których klucz złoczowski nabył w 1598 r. Marek Sobieski, wojewoda lubelski. Odtąd przez pięć pokoleń właścicielami Olejowa byli Sobiescy i dopiero w 1740 r. Maria Karolina ks. de Boullion, córka królewicza Jakuba, zapisała dobra złoczowskie ks. Michałowi Kazimierzowi Radziwiłłowi zwanemu «Rybeńko».
Według tradycji Olejów miał kiedyś status miasteczka. W połowie wieku XVIII właścicielem Olejowa był regimentarz Stefan Błędowski, a w latach 80. tegoż stulecia starosta brański Maciej Starzeński. W 1855 r. jako właściciela odnotowano wnuka tego ostatniego, Michała, który w tym samym roku sprzedał swoje dobra hr. Kazimierzowi Wodzickiemu. Majątek pozostał w rękach Wodzickich aż do II wojny światowej.
W II Rzeczypospolitej miejscowość była siedzibą gminy wiejskiej Olejów w powiecie zborowskim województwa tarnopolskiego.

</doc>
<doc id="1264709" url="https://pl.wikipedia.org/wiki?curid=1264709" title="Christiane Desroches-Noblecourt">
Christiane Desroches-Noblecourt

Christiane Desroches-Noblecourt (ur. 17 listopada 1913 w Paryżu, zm. 23 czerwca 2011) – francuska egiptolog, specjalistka w dziedzinie sztuki egipskiej.
Życiorys.
Była pierwszą kobietą, która została członkiem Francuskiego Instytutu Archeologii Wschodu i brała udział w jego pracach archeologicznych prowadzonych na terenie Edfu i Deir el-Medina.
Pełniła funkcje kustosza Luwru, naczelnego kuratora Muzeów Francuskich, konsultanta UNESCO do spraw zachowania zabytków nubijskich. 

</doc>
<doc id="1264711" url="https://pl.wikipedia.org/wiki?curid=1264711" title="Partia Socjaldemokratyczna (Wielka Brytania, 1981)">
Partia Socjaldemokratyczna (Wielka Brytania, 1981)

Partia Socjaldemokratyczna (, SDP) – brytyjska centrowa partia polityczna istniejąca w latach 1981–1988.
Historia.
Jej założycielami byli przedstawiciele prawego skrzydła Partii Pracy – Roy Jenkins, David Owen, Bill Rodgers i Shirley Williams. Przyczyną secesji była, zdaniem rozłamowców, zbytnia „lewicyzacja” Partii Pracy, w której poważne wpływy zyskała skrajnie lewicowa frakcja „Bennities”, kierowana przez Tony'ego Benna.
Do nowej partii przystąpiło 28 laburzystowskich deputowanych oraz jeden konserwatysta (Christopher Brocklebank-Fowler). Początkowo partią kierowała czwórka założycieli (tzw. „banda czterech”, "Gang of Four"). Wybory na lidera przeprowadzono w 1982. Zwycięzcą został Roy Jenkins. Do wyborów w 1983 r. SDP poszła w koalicji z Partią Liberalną. Jenkins był kandydatem na premiera owej koalicji, jednak większe poparcie od niego uzyskał lider liberałów David Steel. W wyborach koalicja uzyskała 25% poparcie, co przełożyło się na ledwie 23 miejsca w Izbie Gmin, z czego 6 obsadzili socjaldemokraci.
W 1987 Steel zaproponował trwałe połączenie SDP i Partii Liberalnej. Większość członków SDP głosowała za połączeniem. Odpowiednia umowa została podpisana 3 marca 1988. Utworzyła ona nową partię polityczną, Liberalnych Demokratów.

</doc>
<doc id="1264713" url="https://pl.wikipedia.org/wiki?curid=1264713" title="Nicolas Grimal">
Nicolas Grimal

Nicolas Grimal (ur. 13 listopada 1948 w Libourne we Francji) - francuski egiptolog.
Od 1988 jest profesorem egiptologii na paryskiej Sorbonie.
W latach 1989-1990 pełnił funkcję dyrektora Francuskiego Instytutu Archeologii Wschodu w Kairze. 
Polskiemu czytelnikowi znany z publikacji "Dzieje Starożytnego Egiptu" Warszawa, PIW, 2004.

</doc>
<doc id="1264714" url="https://pl.wikipedia.org/wiki?curid=1264714" title="Piotr Wiśniewski (piłkarz)">
Piotr Wiśniewski (piłkarz)

Piotr Wiśniewski (ur. 11 sierpnia 1982 w Starogardzie Gdańskim) – polski piłkarz, grający ostatnio na pozycji pomocnika w Lechii Gdańsk. Wcześniej występował w Wierzycy Starogard Gdański i Kaszubii Kościerzyna. W Ekstraklasie rozegrał 181 spotkań i strzelił 31 goli. 28 maja 2017 r. rozegrał ostatni mecz przed gdańską publicznością, w meczu 36. kolejki z Pogonią Szczecin.

</doc>
<doc id="1264715" url="https://pl.wikipedia.org/wiki?curid=1264715" title="Alzenau in Unterfranken">
Alzenau in Unterfranken



</doc>
<doc id="1264716" url="https://pl.wikipedia.org/wiki?curid=1264716" title="Let Us Pray">
Let Us Pray

Let Us Pray – debiutancki album amerykańskiej grupy muzycznej Vital Remains. Wydaniem zajęło się Peaceville Records w roku 1992.

</doc>
<doc id="1264717" url="https://pl.wikipedia.org/wiki?curid=1264717" title="Okręg wyborczy Southwark Central">
Okręg wyborczy Southwark Central

Okręg wyborczy Southwark Central powstał w 1918 r. i wysyłał do brytyjskiej Izby Gmin jednego deputowanego. Okręg położony był na terenie Metropolitan Borough of Southwark w południowym Londynie. Został zlikwidowany w 1950 r.

</doc>
<doc id="1264718" url="https://pl.wikipedia.org/wiki?curid=1264718" title="Życie jak poker">
Życie jak poker

Życie jak poker – polski serial obyczajowy wyprodukowany w latach 1998–1999 i emitowany w telewizji Polsat od 5 października 1998 do 28 maja 1999, opowiadający o rywalizacji dwóch sióstr; reżyserowany przez: Romana Borecznego, Waldemara Krzystka, Marka Piestraka, Wojciecha Raweckiego. Powiązany jest z serialem "Lata i dni".

</doc>
<doc id="1264720" url="https://pl.wikipedia.org/wiki?curid=1264720" title="Okręg wyborczy Birmingham Stechford">
Okręg wyborczy Birmingham Stechford

Okręg wyborczy Birmingham Stechford powstał w 1950 r. i wysyłał do brytyjskiej Izby Gmin jednego deputowanego. Okręg obejmował dzielnicę Stechford w Birmingham. Został zlikwidowany w 1983 r.

</doc>
<doc id="1264722" url="https://pl.wikipedia.org/wiki?curid=1264722" title="Into Cold Darkness">
Into Cold Darkness

Into Cold Darkness – drugi album amerykańskiej grupy deathmetalowej Vital Remains. Wydano go w roku 1995 poprzez Peaceville Records, zaś w roku 2003 wydano reedycję z dwoma dodatkowymi utworami w formacie digipak.

</doc>
<doc id="1264726" url="https://pl.wikipedia.org/wiki?curid=1264726" title="Okręg wyborczy Glasgow Hillhead">
Okręg wyborczy Glasgow Hillhead

Okręg wyborczy Glasgow Hillhead powstał w 1918 i wysyłał do brytyjskiej Izby Gmin jednego deputowanego. Okręg położony był w mieście Glasgow. Został zniesiony w 1997.

</doc>
<doc id="1264734" url="https://pl.wikipedia.org/wiki?curid=1264734" title="Forever Underground">
Forever Underground

Forever Underground – trzeci album amerykańskiej deathmetalowej grupy Vital Remains. Wydany został przez Osmose Productions w roku 1997.

</doc>
<doc id="1264737" url="https://pl.wikipedia.org/wiki?curid=1264737" title="Daniel Niculae">
Daniel Niculae

Daniel George Niculae (ur. 6 października 1982 w Bukareszcie) – piłkarz rumuński grający na pozycji napastnika.
Kariera klubowa.
Niculae urodził się w Bukareszcie. Pierwsze piłkarskie kroki stawiał w szkółce jednego z tamtejszych klubów, Rapidzie Bukareszt. W 2000 roku awansował do kadry pierwszej drużyny, a 16 maja 2001 zadebiutował w pierwszej lidze w zremisowanych 1:1 derbach ze Steauą Bukareszt. Poza debiutem nie zaliczył więcej spotkań dla czwartej drużyny sezonu i latem wypożyczono go do drugoligowej Electromagneticy Bukareszt. Na początku 2002 roku wrócił do Rapidu, a 15 maja strzelił pierwszego gola w karierze – Rapid zremisował wówczas 1:1 z Argeş Piteşti. Na koniec sezonu zajął 3. miejsce w lidze i zdobył Puchar Rumunii. W sezonie 2002/2003 Daniel był już podstawowym zawodnikiem Rapidu. Strzelił 6 goli i swoją postawą przyczynił się do wywalczenia przez Rapid mistrzostwa kraju. Zarówno w 2004, jak i 2005 roku, zajął z Rapidem 3. miejsce w Divizii A. W tym drugim przypadku zdobywając 14 goli był najlepszym strzelcem zespołu. W sezonie 2005/2006 zaliczył 8 trafień w lidze i tyle samo w Pucharze UEFA, w którym Rapid dotarł aż do ćwierćfinału, z którego odpadł po dwumeczu (1:1, 0:0) ze Steauą Bukareszt. Niculae wywalczył też wicemistrzostwo Rumunii. W Rapidzie przez 7 lat wystąpił w 95 ligowych meczach, w których zdobył 33 gole.
Latem 2006 roku Niculae przeszedł do francuskiego AJ Auxerre. Kosztował 3,3 miliona euro, a w Ligue 1 zadebiutował 5 sierpnia w zremisowanym 1:1 meczu z Valenciennes FC. Natomiast w październikowym meczu z FC Nantes zdobył pierwszego gola (jedynego w meczu) i zapewnił AJA wygraną. Na koniec sezonu zajął z Auxerre 8. miejsce w lidze francuskiej. Po sezonie 2009/10 rozstał się z Auxerre.
15 czerwca 2010 roku podpisał trzyletni kontrakt z AS Monaco. W klubie tym zadebiutował 7 sierpnia w zremisowanym 0:0 meczu z Olympique Lyon. 21 sierpnia w zremisowanym 2:2 meczu z RC Lens zdobył swoją pierwszą bramkę dla Monaco.
30 sierpnia 2011 został wypożyczony na rok do AS Nancy. 6 lipca 2012 roku podpisał kontrakt z Kubań Krasnodar. Grał w nim do 2013 roku. W latach 2014–2015 grał w Rapidzie Bukareszt, a latem 2015 został piłkarzem Astry Giurgiu.
Kariera reprezentacyjna.
W reprezentacji Rumunii Niculae zadebiutował 20 sierpnia 2003 roku w wygranym 2:0 towarzyskim meczu z Ukrainą. Natomiast 16 listopada 2005 w wygranym 3:0 sparingu z Nigerią zaliczył swoje pierwsze trafienie w kadrze narodowej. W eliminacjach do Euro 2008 zdobył 2 gole, oba w wygranym 6:1 spotkaniu z Albanią. 14 listopada 2009 w towarzyskim meczu z Polską zdobył jedynego gola meczu.

</doc>
<doc id="1264740" url="https://pl.wikipedia.org/wiki?curid=1264740" title="Dawn of the Apocalypse">
Dawn of the Apocalypse

Dawn of the Apocalypse – czwarty studyjny album amerykańskiej deathmetalowej grupy Vital Remains.

</doc>
<doc id="1264741" url="https://pl.wikipedia.org/wiki?curid=1264741" title="Atrongajos">
Atrongajos

Atrongajos był tajemniczym ubogim pasterzem o nadzwyczajnej postawie i sile fizycznej, który w towarzystwie czterech równie silnych braci wszczął bunt w okresie chaosu politycznego po śmierci Heroda Wielkiego podczas tzw. wojny Warusa. Ostatecznie przywódców schwytali etnarcha Herod Archelaos i jego ludzie, a partyzancka wojna dobiegła końca.

</doc>
<doc id="1264744" url="https://pl.wikipedia.org/wiki?curid=1264744" title="Agim Qirjaqi">
Agim Qirjaqi

Agim Qirjaqi – (ur. 27 stycznia 1951 w Tiranie, zm. 28 marca 2010 w Tiranie) – albański aktor i reżyser.
Życiorys.
Ukończył studia aktorskie w Instytucie Sztuk w Tiranie w 1973 r. Po studiach rozpoczął pracę w Teatrze Ludowym (alb. Teatri Popullor). W teatrze tym zasłynął kreacjami aktorskimi w repertuarze szekspirowskim, a także w sztukach Becketta. W tym samym teatrze reżyserował "Fando i Lis" Arrabala, "Wroga Ludu" Ibsena, a także Ryszarda III W.Szekspira. Sztukę "Fando i Lis" przetłumaczył na język albański. W 1976 ukończył kurs dla reżyserów teatralnych organizowany przez Instytut Sztuk w Tiranie i w latach 1978-1981 pracował jako reżyser w albańskiej TV. W latach 2002-2003 był dyrektorem Teatru Narodowego w Tiranie. 
W latach 1989-1991 odbywał staż aktorski w "Il Picolo Teatro" w Mediolanie, a także w Teatro Eliseo w Rzymie.
Karierę filmową rozpoczął od roli profesora w "Rruge te bardha" (Białe drogi) w 1974 r. Zagrał potem jeszcze 19 ról filmowych. W 1977 otrzymał główną nagrodę na II Festiwalu Filmów Albańskich za rolę dyrektora w filmie "Lulekuqet mbi mure". W polsko-albańskiej koprodukcji "Kolonel Bunker" partnerował Annie Nehrebeckiej. W 1979 wyreżyserował film "Dorina".
W 1992 został pierwszym prezesem Stowarzyszenia Aktorów Albańskich. Uhonorowany tytułem "Zasłużonego artysty" (alb. Artist i merituar). Zmarł 28 marca 2010 po długiej chorobie w wieku 59 lat.

</doc>
<doc id="1264745" url="https://pl.wikipedia.org/wiki?curid=1264745" title="Coswig">
Coswig

Niemcy:

</doc>
<doc id="1264746" url="https://pl.wikipedia.org/wiki?curid=1264746" title="Dechristianize">
Dechristianize

Dechristianize – piąty album amerykańskiej grupy deathmetalowej Vital Remains. W tekstach można zauważyć tematykę apostazji Francji, która została dokonana podczas rewolucji francuskiej. Intro "Let The Killing Begin" zawiera sekcję Carla Orffa "O Fortuna" oraz głosy z "The Greatest Story Ever Told".

</doc>
<doc id="1264748" url="https://pl.wikipedia.org/wiki?curid=1264748" title="Horrors of Hell">
Horrors of Hell

Horrors of Hell − kompilacja amerykańskiej grupy deathmetalowej Vital Remains, składająca się z utworów z wczesnych dem zespołu. Album wydało Century Media w roku 2006. Wszystkie utwory zostały nagrane na nowo. Nakład limitowany do 5000 kopii.

</doc>
<doc id="1264749" url="https://pl.wikipedia.org/wiki?curid=1264749" title="George Alan Thomas">
George Alan Thomas

Sir George Alan Thomas (ur. 14 czerwca 1881 w Therapii w pobliżu Stambułu, zm. 23 lipca 1972 w Londynie) – brytyjski badmintonista, tenisista ziemny, szachista i sędzia szachowy.
Szachy.
W 1896 r. pokonał w symultanie ówczesnego mistrza świata, Emanuela Laskera. W latach 20. i 30. XX wieku należał do ścisłej czołówki angielskich szachistów. W 1923 i 1934 r. zwyciężył w mistrzostwach Wielkiej Brytanii. Pomiędzy 1927 a 1939 rokiem siedmiokrotnie wystąpił na szachowych olimpiadach, zdobywając trzy medale: brązowy (1927, wraz z drużyną) oraz indywidualnie złoty (1927) i srebrny (1931). Odniósł szereg sukcesów w turniejach międzynarodowych, m.in. w:
W 1946 r. był organizatorem radiowego meczu drużyn Anglii i Związku Radzieckiego. W 1950 r. Międzynarodowa Federacja Szachowa przyznała mu tytuł mistrza międzynarodowego, natomiast dwa lata później – tytuł sędziego klasy międzynarodowej. Według systemu Chessmetrics, najwyższy ranking osiągnął w styczniu 1923 r., posiadał wówczas 2610 punktów i zajmował 15. miejsce na świecie.
Badminton.
Pomiędzy 1906 a 1928 rokiem zwyciężył w 21 turniejach "All England Open Badminton Championships" (w tym czterokrotnie w singlu, dziewięciokrotnie w grze podwójnej i ośmiokrotnie w grze mieszanej). Był również siedmiokrotnym mistrzem Wielkiej Brytanii. W 1923 r. napisał książkę "The Art of Badminton". W 1939 r. zaproponował utworzenie światowych rozgrywek badmintona, wzorowanych na Pucharze Davisa. Po 10 latach zorganizowano pierwsze drużynowe mistrzostwa świata, nazwane Thomas Cup, w których zwyciężyła reprezentacja Malezji. W latach 1950 - 1952 pełnił funkcję Prezydenta Angielskiego Związku Badmintona (ang. "President of the Badminton Association of England").
Tenis ziemny.
W latach 1905 - 1926 uczestniczył w tenisowych turniejach rozgrywanych w Wimbledonie. Największy sukces w tych rozgrywkach odniósł w 1911 r., awansując do 1/4 finału (przegrał z Charlesem Dixonem). W 1908, 1909, 1910 i 1922 kończył udział w Wimbledonie na 1/8 finału. W 1912 z turnieju wyeliminował go znany Francuz Max Décugis, w 1914 – trzykrotny zwycięzca Wimbledonu i mistrz olimpijski Anglik Arthur Gore. W 1911 Thomas osiągnął półfinał w rywalizacji deblistów.

</doc>
<doc id="1264751" url="https://pl.wikipedia.org/wiki?curid=1264751" title="Icons of Evil">
Icons of Evil

Icons of Evil – szósty album amerykańskiej grupy deathmetalowej Vital Remains. Wydany został 24 kwietnia, 2007 przez Century Media Records. Sampel z utworu „Where is Your God Now” został zaczerpnięty z filmu Mela Gibsona "Pasja".
Jest również alternatywna wersja okładki, która przedstawia tylko twarz Jezusa w agonii.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1264752" url="https://pl.wikipedia.org/wiki?curid=1264752" title="Jens Juel (dyplomata)">
Jens Juel (dyplomata)

Jens Juel (ur. 1631, zm. 1700) – duński dyplomata, baron i wpływowy na duńskim dworze królewskim polityk.
W 1657 był ambasadorem w Polsce. W latach 1660-1668 i ponownie w 1674 był ambasadorem Danii w Sztokholmie.
W roku 1667 jako jeden z niewielu szlachciców duńskich poparł wprowadzenie absolutyzmu w Danii, za co król Fryderyk III Oldenburg dał mu tytuł barona.
Jego synem był dyplomata Just Juel (1664-1715).

</doc>
<doc id="1264753" url="https://pl.wikipedia.org/wiki?curid=1264753" title="Władysława Szoc">
Władysława Szoc

Władysława Szoc z d. Goch (ur. 18 sierpnia 1911 r. w Łychowie Szlacheckim, zm. 23 listopada 1979 r. w Belgii) – polska pielęgniarka, pedagog, działaczka społeczna i samorządowa, pionierka szkolnictwa pielęgniarskiego na Lubelszczyźnie.
Życiorys.
Dzieciństwo spędziła w Łychowie Szlacheckim (k. Kraśnika), gdzie jej rodzice (Walenty Goch i Józefa z d. Grabczak) zajmowali się prowadzeniem gospodarstwa rolnego (4,5 ha). Wykształcenie średnie uzyskała w koedukacyjnym gimnazjum w Kraśniku (1928). W 1929 r. rozpoczęła edukację w Szkole Pielęgniarstwa PCK w Warszawie. Po uzyskaniu tytułu pielęgniarki dyplomowanej podjęła pracę w szkole jako instruktorka zawodu (od 1 stycznia 1932 r. do sierpnia 1933 r.). W 1933 r. wyjechała do Lwowa, gdzie była zatrudniona na stanowisku instrumentariuszki w szpitalu wojskowym (do 1936 r.).
W 1936 r. w Przemyślu poślubiła Maksymiliana Szoca, oficera Wojska Polskiego. Następnie zamieszkała w Jarosławiu. W latach 1939-1940 przebywała w Łychowie Szlacheckim. W 1942 r. w wyniku działań wojennych zmarła jej siostra i jedno z trójki dzieci. W tym samym roku wyjechała z synami (5-letnim Maksymilianem i 4-letnim Antonim) do Warszawy. Zajmowała się tam dzieckiem zmarłej siostry. Podjęła pracę dorywczą pełniąc prywatne dyżury pielęgniarskie w Sanatorium Świętego Józefa. W ramach zdobywania funduszy na utrzymanie zgodziła się na przeprowadzanie doświadczeń na sobie w Instytucie Weigla. Podczas powstania warszawskiego opatrywała powstańców w szpitalu Świętego Łazarza na Woli.
Po zakończeniu wojny pracowała w domu dziecka. W 1946 r. została kierowniczką szkolenia praktycznego w Śląskiej Szkole Pielęgniarstwa PCK w Zabrzu. Następnie decyzją Ministerstwa Zdrowia i Opieki Społecznej została powołana na stanowisko dyrektorki Wojewódzkiej Szkoły Pielęgniarsko-Położniczej w Chełmie.
Do Chełma przyjechała 1 października 1947 r. Pierwsze zajęcia w szkole rozpoczęły się 6 listopada 1948 r. (32 uczennice). W 1949 r. dołączył do niej jej mąż. 25 stycznia 1950 r. Władysława Szoc złożyła rezygnację z pełnienia obowiązków dyrektorki szkoły. Powodem były problemy zdrowotne. Rezygnację odrzucono.
W latach 1952-1955 pełniła funkcję radnej w Miejskiej Radzie Narodowej w Chełmie. Działała w Związku Zawodowym Pracowników Służby Zdrowia oraz była jedną z założycielek Związku Zawodowego Pracowników Służby Zdrowia w Chełmie i Związku Okręgu w Lublinie. Była jedną z inicjatorek powstania Wojewódzkiego Oddziału Polskiego Towarzystwa Pielęgniarskiego w Chełmie.
W 1957 r. uczestniczyła w I Zjeździe Polskiego Towarzystwa Pielęgniarskiego, gdzie została członkiem Zarządu Głównego.
1 czerwca 1959 r. w związku z decyzją Ministra Zdrowia została przeniesiona do Bydgoszczy, aby tam pełnić funkcję wizytatora średnich szkół medycznych w Wydziale Zdrowia Prezydium Wojewódzkiego Rady Narodowej.
1 listopada 1959 r. wyjechała do Torunia, gdzie była dyrektorką Państwowego Liceum Pielęgniarstwa. 31 sierpnia 1961 r. w wyniku złożonej rezygnacji przestała pełnić obowiązki dyrektorki. Pracowała tam nadal na stanowisku kierownika nauczania praktycznego zawodu.
Ze względu na pogarszający się stan zdrowia w 1970 r. przeszła na emeryturę. Następnie wyjechała do Belgii, gdzie przebywał jej najmłodszy syn Jan i tam zmarła. „Nie mogła już wrócić do kraju, a nie chciała leżeć w obcej ziemi” – powiedział po jej śmierci syn. Prochy jej zostały rozrzucone na wietrze.
Wyróżnienia i medale.
18 września 1988 r. Władysława Szoc została patronką Medycznego Studium Zawodowego w Chełmie.

</doc>
<doc id="1264755" url="https://pl.wikipedia.org/wiki?curid=1264755" title="Just Juel">
Just Juel

Just Juel (ur. 1664, zm. 1715) – duński dyplomata i oficer floty.
W latach 1709-1711 był posłem nadzwyczajnym w Rosji. W 1712 roku uzyskał w marynarce stopień wiceadmirała. Walczył w bitwie morskiej ze Szwedami niedaleko wyspy Rugia.
Jego ojcem był dyplomata Jens Juel (dyplomata).

</doc>
<doc id="1264756" url="https://pl.wikipedia.org/wiki?curid=1264756" title="Mont Tendre">
Mont Tendre

Mont Tendre (franc. "Krucha Góra"; 1679 m n.p.m.) – szczyt w górach Jura, najwyższy ze szczytów tego łańcucha górskiego, położony całkowicie na terenie Szwajcarii. Leży na terenie gminy Montricher w kantonie Vaud. Szczyt Mont Tendre wznosi się w południowej części gór, w paśmie oddzielającym wewnątrzjurajską dolinę Joux na północnym zachodzie od wielkiej kotliny Jeziora Genewskiego na południowym wschodzie.
Masyw Mont Tendre zbudowany jest z wapieni. Spotkamy tu szereg elementów rzeźby krasowej, takich jak doliny krasowe, uwały, lapiazy i in.
W niższych partiach masyw porośnięty jest jeszcze lasami ze znacznym udziałem świerka. Podobnie jak znaczny odcinek grzbietu, nad którym góruje, sam szczyt Mont Tendre jest nagi, pokryty łąkami górskimi, a w miejscach o cieńszej warstwie gleby - bogatymi murawami naskalnymi, obfitującymi w liczne gatunki wapieniolubne. Cały teren jest po dziś dzień wypasany (głównie młode bydło), a charakterystycznym elementem krajobrazu są murki, układane z kamieni, rozdzielające poszczególne pastwiska.
Szczyt jest łatwo dostępny z każdej strony i jest licznie odwiedzany przez turystów. Prowadzi nań szlak turystyczny. Na szczycie góry znajduje się charakterystyczny, czteronożny daszek. Rozciąga się spod niego rozległy widok, obejmujący m.in. Jezioro Genewskie i Jezioro Neuchâtel, a także położone na wschodzie i południowym wschodzie Alpy, w tym grupę Mont Blanc.

</doc>
<doc id="1264758" url="https://pl.wikipedia.org/wiki?curid=1264758" title="Sede Elijjahu">
Sede Elijjahu

Sede Elijjahu (hebr. שדה אליהו; ang. Sde Eliyahu; pol. "Pole Elijahu") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Religijnych Kibuców ("Ha-Kibbuc Ha-Dati").
Położenie.
Kibuc Sede Elijjahu jest położony na wysokości 191 metrów p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan. Wokół osady znajdują się liczne źródła, których wody są odprowadzane do sztucznych stawów hodowlanych. W odległości około 3 km na wschód od kibucu przepływa rzeka Jordan, stanowiąca granicę z Jordanią. W odległości 4 km na południowy zachód od kibucu przebiega mur bezpieczeństwa, oddzielający państwo Izrael od terytoriów Autonomii Palestyńskiej. W jego otoczeniu znajdują się kibuce En ha-Naciw, Newe Etan, Ma’oz Chajjim, Kefar Ruppin i Tirat Cewi, oraz moszawy Tel Te’omim i Rechow. Po stronie jordańskiej jest miasto Al-Maschariqa. Po stronie palestyńskiej są wioski Bardala, Kardala i Ein al-Beida.
Sede Elijjahu jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami:
Historia.
Pierwotnie w okolicy tej znajdowała się arabska wioska Arab al-Arida. Została ona wysiedlona i zniszczona w dniu 20 maja 1948 roku podczas I wojny izraelsko-arabskiej. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Kibuc został założony w dniu 8 maja 1939 roku przez żydowskich imigrantów z Niemiec. Kibuc nazwano na cześć niemieckiego rabina Elijahu Guttmachera. Była to typowa osada rolnicza, z obronną palisadą i wieżą obserwacyjną. Pierwsze lata były bardzo trudne dla osadników. Musieli oni łączyć ciężką pracę ze stałą służbą wartowniczą. Znaczna część dostępnych środków musiała być nieustannie przeznaczana na obronność i zapewnienie bezpieczeństwa mieszkańcom. Okoliczne bagna i malaria były przyczyną dużych strat. Wszystko to powodowało, że pierwsze lata istnienia kibucu było ciężką walką o przetrwanie. Później osiedlili się tutaj imigranci z Francji i Włoch. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Kultura i sport.
W kibucu znajduje się ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej.
Edukacja i religia.
Kibuc utrzymuje przedszkole oraz szkołę podstawową "Szaked Sede Elijjahu". Starsze dzieci są dowożone do szkoły średniej w kibucu Newe Etan. W 2005 utworzono bet midrasz dla byłych żołnierzy, którzy łączą studia religijne z pracą rolniczą w kibucu. Kibuc posiada własną synagogę i mykwę. Sede Elijjahu wraz z sąsiednimi osadami Szeluchot, En ha-Naciw i Tirat Cewi tworzy blok religijnych kibuców.
Gospodarka.
Gospodarka kibucu opiera się na intensywnym rolnictwie i sadownictwie. Kibuc jest pionierem rolnictwa ekologicznego w Izraelu, nie używając pestycydów i sztucznych nawozów. Równocześnie opracowano różne metody biologicznego zwalczania szkodników i podnoszenia wysokości plonów. Na polach uprawia się głównie pszenicę, ziemniaki, marchew i przyprawy, a w sadach daktyle, winorośl i granaty. Jest tu także ferma drobiu, hodowla bydła mlecznego oraz stawy hodowlane. Firma "Bio-Bee Biological Systems" produkuje naturalne substancje zwalczające szkodniki oraz nawozy do stosowania w szklarniach i uprawach specjalnych. Firma "S.D.A. Spice" produkuje różnorodne przyprawy.
Transport.
Z kibucu wyjeżdża się na wschód na drogę nr 6678, którą jadąc na południe dojeżdża się do kibucu Tirat Cewi, lub jadąc na północny zachód dojeżdża się do En ha-Naciw i skrzyżowania z drogą nr 90.

</doc>
<doc id="1264759" url="https://pl.wikipedia.org/wiki?curid=1264759" title="Margarete Sommer">
Margarete Sommer

Margarete (Grete) Sommer (ur. 21 lipca 1893 w Berlinie, zm. 30 czerwca 1965 tamże) – niemiecka katolicka działaczka społeczna, uhonorowana tytułem Sprawiedliwa wśród Narodów Świata za pomoc berlińskim Żydom.
Życiorys.
W czasach nazizmu zajmowała się między innymi udzielaniem pomocy Żydom. Kilkakrotnie przygotowywała raporty dla kardynała Adolfa Bertrama o sytuacji deportowanych z Niemiec katolików żydowskiego pochodzenia. Była świecką dominikanką.
W 1946 roku została odznaczona przez papieża Piusa XII krzyżem Pro Ecclesia et Pontifice.
Pamięć.
Za jej działalność na rzecz ratowania Żydów w 2003 roku przyznano jej pośmiertnie tytuł Sprawiedliwy wśród Narodów Świata

</doc>
<doc id="1264762" url="https://pl.wikipedia.org/wiki?curid=1264762" title="Sede Nachum">
Sede Nachum

Sede Nachum (hebr. שדה נחום; ang. Sde Nahum; pol. "Pole Nachuma") – kibuc położony w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Kibuc Sede Nachum jest położony na wysokości 85 metrów p.p.m. w intensywnie użytkowanej rolniczo Dolinie Bet Sze’an, u podnóża masywu górskiego Gilboa w Dolnej Galilei. Okoliczny teren łagodnie wznosi się w kierunku północnym na płaskowyż Ramat Cva'im, z którego spływają w kierunku osady dwa strumienie Pachat i Nachum. Łączą się one na południe od kibucu z rzeką Charod, która spływa na wschód do depresji rzeki Jordan. W okolicy są liczne stawy hodowlane oraz tereny rolnicze. W jego otoczeniu znajduje się miasto Bet Sze’an, kibuce Mesillot, Nir Dawid, Bet Alfa, Bet ha-Szitta i Chamadja, moszaw Bet Josef, oraz wieś komunalna Moledet. Na północny wschód od kibucu jest strefa przemysłowa Cewa'im, a na południowy wschód jest strefa przemysłowa Bet Sze’an.
Sede Nachum jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami:
Historia.
Pierwotnie w okolicy tej istniała arabska wieś As-Sachina. Została ona wysiedlona i zniszczona przez żydowskich żołnierzy Hagany w dniu 12 maja 1948 roku podczas wojny domowej w Mandacie Palestyny. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Grupa założycielska kibucu zawiązała się w 1929 roku. Byli to absolwenci żydowskiej szkoły rolniczej Mikwe Jisra’el, którzy początkowo osiedlili się w rejonie osady Riszon le-Cijjon, gdzie zdobywali praktyczne doświadczenie. W dniu 5 stycznia 1937 roku założyli nowy kibuc, który nazwali HaSadeh (hebr. השדה). Potem zmieniono nazwę na cześć jednego z liderów ruchu syjonistycznego, Nachuma Sokołowa. Była to typowa osada rolnicza, otoczona obronną palisadą, i z wieżą obserwacyjną. Przez pierwsze lata osada cierpiała na niedobór wody pitnej. Sytuacja ta uległa zmianie po I wojnie izraelsko-arabskiej. Po wojnie kibuc przejął część gruntów rolnych zniszczonej wsi arabskiej al-Murassas. W kolejnych latach osiedlili się tutaj imigranci z Austrii, Polski i Niemiec. W latach 90. XX wieku do kibucu przyjechała grupa imigrantów z krajów byłego ZSRR. Pod koniec lat 90. kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia. W 2003 roku w północnej części kibucu wybudowano nowe osiedle mieszkaniowe HaBanim. W pierwszym etapie wybudowano 51 domów jednorodzinnych. Planuje się wybudowanie kolejnych 52 domów.
Kultura i sport.
W kibucu znajduje się ośrodek kultury z biblioteką, basen kąpielowy, sala sportowa z siłownią, korty tenisowe oraz dwa boiska do piłki nożnej.
Edukacja i religia.
Kibuc utrzymuje przedszkole. Starsze dzieci są dowożone do szkoły podstawowej w kibucu Mesillot i szkoły średniej w kibucu Newe Etan. Kibuc posiada własną synagogę.
Gospodarka i infrastruktura.
Gospodarka kibucu opiera się na intensywnym rolnictwie, sadownictwie i stawach hodowlanych. Z przemysłu znajduje się tutaj zakład "Avdat Plastik Products" produkujący opakowania z tworzyw sztucznych. W kibucu jest sklep wielobranżowy, pralnia, stacja benzynowa i warsztat mechaniczny.
Wojsko.
Na północny wschód od kibucu znajduje się baza wojskowa Sił Obronnych Izraela, w której prawdopodobnie mieszczą się wyrzutnie rakiet Chetz-2.
Transport.
Z kibucu wyjeżdża się na południe na drogę nr 71, którą jadąc na wschód dojeżdża się do miasta Bet Sze’an i dalej do skrzyżowania z drogę nr 90, lub jadąc na zachód dojeżdża się do skrzyżowania z drogą nr 669 i dalej do kibucu Bet ha-Szitta. Drogą nr 669 jadąc na południe dojeżdża się do kibuców Chefci-Bah i Beit Alfa.

</doc>
<doc id="1264766" url="https://pl.wikipedia.org/wiki?curid=1264766" title="Benfica">
Benfica

Benfica – miasto w Angoli, w prowincji Luanda.

</doc>
<doc id="1264767" url="https://pl.wikipedia.org/wiki?curid=1264767" title="Krystyna Ejsmont">
Krystyna Ejsmont

Krystyna Stefania Ejsmont z domu Jurowska (ur. 15 lutego 1934 w Grodnie) – polska polityk, pielęgniarka, posłanka na Sejm X kadencji.
Życiorys.
Po II wojnie światowej jej rodzina osiedliła się w Łodzi. Ukończyła tam gimnazjum i następnie w 1952 Szkołę Pielęgniarską. Pracowała w przychodni przy Zakładach Włókien Sztucznych Anilana, w 1953 wyjechała do Giżycka, gdzie była zatrudniona w szpitalu powiatowym. W 1960 ponownie zamieszkała w Łodzi, była pielęgniarką środowiskową, pracowała także jako nauczycielka w Zasadniczej Szkole Medycznej Asystentek i wychowawczyni internatu w Liceum Medycznym Pielęgniarstwa nr 1. W 1971 objęła stanowisko przełożonej pielęgniarek w szpitalu miejskim im. Karola Jonschera w Łodzi, w 1972 została naczelną pielęgniarką w dzielnicy Górna. W 1982 przeszła na rentę i następnie na emeryturę. Do aktywności zawodowej powróciła w 1987, została zastępczynią naczelnej pielęgniarki w Szpitalu Centrum Zdrowia Matki Polki w Łodzi, funkcję tę pełniła do 1990.
W latach 1989–1991 sprawowała mandat posłanki na Sejm kontraktowy z puli Polskiej Zjednoczonej Partii Robotniczej z okręgu Łódź-Górna. Do partii należała od 1976 do rozwiązania, w trakcie kadencji przeszła do związanego z Poselskiego Klubu Pracy. Już po wyborach do Sejmu kontraktowego współtworzyła Ogólnopolski Komitet Organizacyjny Samorządu Pielęgniarek i Położnych. Współtworzyła (m.in. jako sprawozdawca parlamentarny) ustawę o samorządzie zawodowym pielęgniarek i położnych.
W pierwszej połowie lat 90. zasiadała w Naczelnej Radzie Pielęgniarek i Położnych, pełniąc funkcję skarbnika. Została członkinią Polskiego Towarzystwa Pielęgniarskiego, przez dwie kadencje przewodniczyła łódzkiemu oddziałowi tej organizacji. W 2006 bez powodzenia kandydowała do łódzkiej rady miasta z ramienia Lewicy i Demokratów (z rekomendacji Unii Pracy).
Odznaczona m.in. Krzyżem Kawalerskim Orderu Odrodzenia Polski (1989), Złotym (1980) i Srebrnym (1973) Krzyżem Zasługi, Medalem 40-lecia Polski Ludowej (1984) oraz Honorową Odznaką Miasta Łodzi.
Życie prywatne.
Jest córką Stefana Jurowskiego i Leokadii z Łozowskich. Jej mężem był Czesław Ejsmont (1925–1999), żołnierz AK (pseud. "Cygan"), brat Stefana Ejsmonta. Krystyna Ejsmont ma dwoje dzieci: Janinę i syna Leszka.

</doc>
<doc id="1264770" url="https://pl.wikipedia.org/wiki?curid=1264770" title="Johan Frederik Struensee">
Johan Frederik Struensee



</doc>
<doc id="1264772" url="https://pl.wikipedia.org/wiki?curid=1264772" title="Okręty podwodne typu 207">
Okręty podwodne typu 207

Okręty podwodne typu 207 – wybudowane w Niemczech dla Norwegii przy amerykańskiej pomocy finansowej małe okręty podwodne o wyporności na powierzchni ok. 450 ton, stanowiące pochodną jednostek typu "205". W kraju zamawiającego te uniwersalne jednostki otrzymały oznaczenie typu "Kobben". Zbudowano 15 jednostek, które służyły w marynarce norweskiej w latach 1964-2003. Trzy z nich używane były w latach 1989-2004 przez Danię jako typ "Tumleren", a cztery wycofane z użytku we flocie norweskiej, w roku 2002 zostały nabyte przez polską Marynarkę Wojenną, w której zastąpiły jednostki projektu 641. Zostały wycofane ze służby w polskiej marynarce w 2021.
Jednostki tego typu napędzane były przez dwa silniki Diesla na powierzchni oraz jeden silnik elektryczny w zanurzeniu, uzbrojone były w osiem torped przenoszonych w dziobowych wyrzutniach torpedowych kalibru 533 mm.
Geneza.
Pod koniec lat 50. XX wieku Sojusz Północnoatlantycki zdecydował o potrzebnie wzmocnienia ważnej północnej flanki NATO. Niezbędne było w tym zakresie wyposażenie norweskiej marynarki wojennej w ofensywnie efektywną flotę okrętów podwodnych. W tym czasie bowiem norweska królewska marynarka wojenna była wyposażona w przestarzałe okręty podwodne brytyjskiego typu "U" oraz niemieckiego typu "VIIC" z czasów II wojny światowej. Zdecydowano więc zastąpić te jednostki nowoczesnymi okrętami i przy pokryciu połowy kosztów ich zakupu przez Stany Zjednoczone, wybór padł na opracowywany w tym czasie w RFN nowy typ okrętów; relatywnie małej jednostki o dobrych właściwościach ofensywnych i operacyjnych. Początkowo Norwegia zamierzała zakupić pięć do sześciu nowych okrętów podwodnych, jednak amerykańskie wsparcie finansowe pozwoliło na zamówienie 15 nowych okrętów tej klasy. Stany Zjednoczone bowiem za pomocą własnych środków finansowych chciały wzmocnić potencjał wojskowy europejskich sojuszników i pomóc utrzymać zachodnioeuropejski przemysł. Amerykańskie wsparcie nie ograniczyło jednak samodzielności norweskiej marynarki w formułowaniu wymagań dla nowych okrętów – jednostki te w myśl norweskich założeń dysponować miały autonomicznością rzędu 20 dób, mogły być obsługiwane przez niewielką dwudziestoosobową załogę oraz miały mieć wymiary pozwalające na operowanie na wodach przybrzeżnych z możliwością zawijania do małych nabrzeży rozsianych w norweskich fiordach. Wspólną norwesko-amerykańską decyzją przyjęto do dalszych prac ofertę niemiecką, jako mniej optymalne z punktu widzenia norweskich wymagań odrzucono natomiast projekty stoczni francuskich i brytyjskich
W umowie między rządami Norwegii oraz Niemiec, zdecydowano że 15 okrętów dla marynarki norweskiej zostanie zaprojektowanych i zbudowanych w Republice Federalnej jako wersja rozwojowa jednostek typu "201". 16 stycznia 1961 roku wiec niemieckie biuro konstrukcyjne Ingenieurkontor Lübeck (IKL) otrzymało kontrakt rozwojowy od marynarki norweskiej. Proponowana nowa konstrukcja oparta była na projekcie jednostek typu "205" (ulepszona wersja jednostek typu "201"), zamiast jednak użycia stali niemagnetycznej do budowy kadłuba sztywnego, zdecydowano się wykorzystać stal o wysokiej ciągliwości HY-80, odpowiednią dla możliwości zanurzania na duże głębokości. Związany z tym wzrost wagi okrętu został skompensowany większą średnicą (4,65 m, zamiast 4,55 m). W konsekwencji innego rozwiązania instalacji bocznych powierzchni sterowych – zamontowano je za śrubą, nie zaś przed pędnikiem pod kadłubem, okręty tego typu były też o 90cm dłuższe niż oryginalne jednostki "205". Zmianie uległ również kształt mostka i kiosku oraz niektóre elementy wyposażenia. W swoich zasadniczych cechach, zwłaszcza w zakresie napędu oraz uzbrojenia, nowa konstrukcja odpowiadała jednak typowi "205".
Budowa jednostek.
Umowa międzyrządowa zabezpieczyła norweskie interesy zwłaszcza w sferze nadzoru nad budową jednostek, poprzez norweskiego oficera łącznikowego w Bundesamt für Wertechnik und Beschaffung (BWB) w Kilonii z pełnymi uprawnieniami do współpracy, W maju 1961 roku IKL przedstawiło BWB swój projekt nowych okrętów, który został zatwierdzony po czterech tygodniach jego badania. Po zatwierdzeniu projektu także przez marynarkę norweską, jesienią 1961 roku złożono zamówienia na silniki inne komponenty, których produkcja determinowała termin dostarczenia okrętów. Projekt został przedstawiony trzem stoczniom, jednak ostatecznie kontrakt na budowę przyznano stoczni Rheinstahl-Nordseewerke. Kontrakt wstępny został zawarty 21 grudnia 1961 roku, który 19 stycznia roku 1962 został potwierdzony finalnym kontraktem konstrukcyjnym. Przygotowanie dokumentacji i projektów produkcyjnych zostało po raz kolejny powierzone biuru projektowemu IKL. Na żądanie norweskiego kontrahenta, projekt IK29 noszący niemiecką desygnację 207 otrzymał nowy element – mimo sekcyjnej metody produkcji – mocowaną za pomocą śrub stożkową klapę montażową przedziału silników diesla, tzw. francuski właz, co spowodowało problemy wytrzymałościowe konstrukcji. Mimo że niektóre projekty wykonawcze musiały w związku z tym zostać narysowane ponownie, produkcję okrętów zdołano zapoczątkować w Emden już latem 1962 roku. Jako metodę budowy, podobnie jak w przypadku jednostek typu "201" i "205", wybrano montaż z gotowych sekcji. Dzięki zleceniu produkcji najważniejszych elementów już jesienią 1961 roku, szybki montaż pierwszej z 15 jednostek rozpoczęty został na pochylni w Emden 13 marca 1963 roku, drugiej zaś 26 maja z ośmiomiesięcznym czasem montażu, który jednak w przypadku kolejnych 13 jednostek został skrócony do czterech–pięciu miesięcy. Ostatnia jednostka tego typu – HNoMS „Svenner” (S309) / ORP „Bielik” – został przedłużony o dystans między dwoma wręgami, w celu umożliwienia instalacji dodatkowego peryskopu, służącego pomocą w szkoleniu dowódców okrętów. Okręt ten został dostarczony marynarce norweskiej 12 czerwca 1967 roku i wszedł do służby operacyjnej 1 czerwca tego samego roku, 3¼ roku po pierwszym okręcie tego typu HNoMS „Kinn” (S316).
Konstrukcja.
Okręty typu "207" mają strukturę jednokadłubową o wyporności na powierzchni 485m3, bez podziału na odrębne sekcje. W części dziobowej znajdują się miejsca do spania dla załogi oraz osiem wyrzutni torped. Bezpośrednio za częścią mieszkalną znajduje się kuchnia okrętowa. W części centralnej są stanowiska sterowania okrętem, dowodzenia i kierowania walką. Nad nią zabudowany jest kiosk, z odkrytym pomostem. W części rufowej znajdują się mechanizmy napędowe i maszynownia oraz ubikacja, umywalnia i chłodnia. Główne zbiorniki balastowe znajdują się na dziobie i rufie. Dwie pary sterów głębokości znajdują się na kadłubie na dziobie oraz na rufie, w podwodnej części kadłuba. Dziobowe stery głębokości są chowane wewnątrz kadłuba; rufowe osadzone są na stałe. Ostatni zbudowany okręt „Svenner” miał kadłub przedłużony o półtora metra, ze względu na wyposażenie go w dodatkowy peryskop. Podstawę układu energetycznego okrętów stanowił identyczny system jak zastosowany w jednostkach typów "201–205" – oryginalnie dwa dwunastocylindrowe silniki wysokoprężne w układzie widlastym Mercedes-Benz MB820 o mocy wyjściowej 440 kW (600 KM) każdy z generatorem BBC oraz jeden silnik elektryczny Siemens VG 408/36-12D o mocy 1100 kW (1500 KM) na pojedynczym wale napędowym. Silniki diesla pracowały na powierzchni jako generatory prądu elektrycznego przekazywanego do dwóch zestawów baterii, zasilających prądem silnik elektryczny.
Jednostki typu "207" wyposażone zostały w 8 wyrzutni torpedowych kalibru 533 mm, w których przenoszone było całe uzbrojenie torpedowe. Początkowo stosowano amerykańskie torpedy Mk 16 z systemem „Navol” używające skoncentrowanego nadtlenku wodoru jako paliwa oraz torpedy elektryczne Mk 37 Mod 0. Od 1972 wprowadzono nowsze szwedzkie torpedy Tp 61 kalibru 533 mm do zwalczania celów nawodnych z układem napędowym opartym o niebezpieczny nadtlenek wodoru (85-98% high-test-peroxide – HTP) jako utleniacz, a od 1976 amerykańskie torpedy Mark NT37C kalibru 482 mm – napędzane paliwem Otto II o bardzo wysokiej gęstości energii, celem zwalczania okrętów podwodnych. Do strzelania tymi torpedami potrzebne są wkładki redukcyjne w wyrzutni. Okręty typu "207" wyposażone zostały w układ ratowniczy w postaci pojedynczej przylgni ratowniczej w przedniej części okrętu, umożliwiającej dokowanie ratunkowych pojazdów podwodnych typów DSRV, NSRC, SRC, SRDRS, URF i innych podobnych o średnicy kołnierza dokującego o wymiarach 1350–1500 mm na głębokościach nie przekraczających 200 metrów.
Do poszukiwania i śledzenia celów służy przede wszystkim system pasywny hydrolokacyjny SPS M1H firmy Krupp Atlas, pierwszej powojennej niemieckiej generacji. W jego skład wchodził sonar średniej częstotliwości i hydrofony. Na przełomie lat 60 XX w. i 70 XX w. zintegrowano go z norweskim skomputeryzowanym systemem dowodzenia Kongsberg MSI-70U. System ten dawał możliwość śledzenia kilkunastu celów i wypracowania danych do ataku. Obsługuje go dwóch operatorów na zdublowanych konsolach. Wyposażenie uzupełniał radar nawigacyjny Thomson CSF Calypso II i urządzenie ostrzegania przed opromieniowaniem.
Modernizacja.
W toku modernizacji skontrolowano stan blach kadłuba, który przedłużono o 2 m przez wstawienie dodatkowej sekcji za kioskiem („Svenner” – o 1 m). Widoczną zmianą jest dodany właz ewakuacyjno-załadowczy na kadłubie przed kioskiem. Zmodernizowano również napęd okrętów, wymieniając silniki wysokoprężne i elektryczne oraz baterie akumulatorów.
Najistotniejszą zmianą była wymiana systemu hydrolokacyjnego na nowy niemiecki CSU-83 (DBQS-21) firmy STN Atlas Elektronik. W jego skład wchodzi aktywno-pasywny panoramiczny sonar średnich i dużych częstotliwości CSU 3-4 z anteną cylindryczną, działający przede wszystkim w skrytym trybie pasywnym. W skład systemu wchodzą też hydrofony pasywne FAS 3-1 z antenami bocznymi i pasywna stacja pomiaru odległości PRS 3-15. Pozostawiono system dowodzenia MSI-70U, nieco zmodyfikowany. Wymieniono ponadto radar nawigacyjny na Kelvin Hughes Typ 1007 i zainstalowano system rozpoznania radioelektronicznego Argo oraz nowe środki łączności radiowej.
Podobną, lecz różniąca się w szczegółach modernizację przeszły trzy jednostki duńskie. Zastąpiono m.in. system dowodzenia MSI-70U przez zintegrowany system kierowania ogniem firmy Therma. Okręty otrzymały stację rozpoznania elektronicznego Sea Lion firmy Racal i radar nawigacyjny Therma. Dopiero na przełomie lat 1992/93 zakupiono nowe stacje hydrolokacyjne PSU-83 (zubożoną wersję CSU-83, opierająca się przede wszystkim na hydrofonach pasywnych).
Służba.
Norwegia
Do służby norweskiej seria 15 jednostek weszła w latach 1964-1967. Okręty otrzymały nazwy: „Ula”, „Utsira”, „Utstein”, „Utvær”, „Uthaug”, „Sklinna”, „Skolpen”, „Stadt”, „Stord”, „Svenner”, „Kaura”, „Kinn”, „Kya”, „Kobben”, „Kunna”. Stacjonowały w Bergen, ich głównym zadaniem była ochrona podejść do długiego wybrzeża Norwegii w ramach NATO. Ich umiarkowany zasięg i autonomiczność predestynował je do działań przybrzeżnych. W latach 70., wraz z uzbrojeniem w nowe torpedy, zadaniem okrętów stało się zwalczanie okrętów podwodnych.
W latach 80 XX w., w związku z zamówieniem nowych okrętów typu 210 ("Ula"), rozpoczęto wycofywanie "Kobbenów". W 1982 wycofano pierwszy okręt „Kinn”, przeznaczając go na części zamienne (jego nazwę w 1987 otrzymał „Ula”, zwalniając nazwę dla nowego okrętu typu 210). W 1987 wycofano kolejny „Stadt”, po uszkodzeniu przez pożar (początkowo miał być sprzedany Danii). W 1986 zawarto umowę o sprzedaży trzech okrętów Danii („Utvaer”, „Uthaug” i „Kya”) po pracach modernizacyjnych.
W latach 1989-1992 zakończono modernizację sześciu jednostek norweskich, w celu zachowania ich wartości bojowej, połączoną z gruntownym remontem w stoczni w Bergen („Sklinna”, „Skolpen”, „Stord”, „Kobben”, „Kunna” i „Svenner”). Zwiększyła ona ich możliwości wykrywania i zwalczania celów, wzrósł też zasięg okrętów. Jednocześnie wycofano ze służby w latach 1991-1992 pozostałe cztery niezmodernizowane okręty („Utsira”, „Utstein”, „Kaura” i „Kinn” ex- „Ula”). Okręt „Sklinna” wycofano ze służby w 2001, a pozostałe 5 przekazano w latach 2002-2003 Polsce.
Dania
Duńskie okręty: „Tumleren” (ex- „Utvær”), „Sælen” (ex- „Uthaug”) i „Springeren” (ex- „Kya”) weszły do służby w Danii w latach 1989-1991, znane tam jako typ "Tumleren". Kupiono też w 1992 okręt „Kaura” na części zamienne. „Sælen” 4 grudnia 1990 zatonął podczas holowania w Kattegatcie (bez ofiar), lecz został 17 grudnia 1990 podniesiony, po czym wyremontowany i wrócił do służby 10 sierpnia 1993. „Sælen” został w 2000 przystosowany do służby w ramach NATO na Morzu Śródziemnym. Duńskie okręty wycofano ze służby w 2004. „Sælen” został przekazany Królewskiemu Muzeum Marynarki.
Polska
W lutym 2002 Norwegia podpisała umowę o przekazaniu pięciu zmodernizowanych okrętów Marynarce Wojennej, z tego jeden „Kobben” z przeznaczeniem na części zamienne (przyholowany w czerwcu 2002). Jako pierwszy przekazano „Stord” – podniesiono na nim banderę wojenną 4 czerwca 2002 i wszedł do służby jako ORP „Sokół”, następnie weszły w 2002 ORP „Sęp” (ex- „Skolpen”) w 2003 ORP „Bielik” (ex- „Svenner”) i w 2004 ORP „Kondor” (ex- „Kunna”). Do ich podstawowych zadań w Marynarce Wojennej należało przede wszystkim zwalczanie okrętów nawodnych i podwodnych oraz transportów przeciwnika, prowadzenie rozpoznania oraz transport i desant grup rozpoznawczo-dywersyjnych. Prowadziły także osłonę przejścia bojowych zespołów okrętowych oraz szlaków komunikacyjnych. Polska z okrętami otrzymała torpedy Tp617(613) oraz Mk 37 Mod 2. Wszystkie jednostki tego typu zostały wycofane ze służby w polskiej marynarce w 2021.
W grudniu 2011 okręt S-318 o nazwie "Jastrząb-Kobben" (w MW służący dotąd jako magazyn części zamiennych) stanął przy AMW w Gdyni z przeznaczeniem na laboratoria wyposażone w symulatory.

</doc>
<doc id="1264776" url="https://pl.wikipedia.org/wiki?curid=1264776" title="Maciej Rudnicki">
Maciej Rudnicki

Maciej Franciszek Rudnicki (ur. 20 grudnia 1970 w Gorzowie Wielkopolskim) – polski prawnik, polityk i nauczyciel akademicki, doktor habilitowany nauk prawnych, poseł na Sejm III kadencji, w latach 2000–2001 wiceminister środowiska.
Życiorys.
Wykształcenie i działalność naukowa.
W 1994 ukończył studia prawnicze na Wydziale Prawa i Administracji Uniwersytetu im. Adama Mickiewicza w Poznaniu. Odbył też podyplomowe studia z bankowości na Akademii Ekonomicznej w Poznaniu. W 1997 uzyskał uprawnienia radcy prawnego oraz stopień naukowy doktora nauk prawnych na Wydziale Prawa Kanonicznego i Świeckiego Katolickiego Uniwersytetu Lubelskiego na podstawie pracy zatytułowanej "Prawno-finansowe zagadnienia polityki regionalnej Wspólnoty Europejskiej". W 2006 został doktorem habilitowanym na Wydziale Prawa, Prawa Kanonicznego i Administracji tej samej uczelni.
W 1997 został pracownikiem naukowym KUL-u. W 2007 objął stanowisko kierownika Katedry Prawa Zarządzania Środowiskiem na Wydziale Prawa, Prawa Kanonicznego i Administracji. W 2008 został profesorem nadzwyczajnym Katolickiego Uniwersytetu Lubelskiego. W 2019 został profesorem Akademii Polonijnej w Częstochowie oraz jej prorektorem do spraw rozwoju.
Autor, współautor lub redaktor około 150 publikacji, głównie z zakresu prawa finansowego, administracyjnego i gospodarczego oraz energetyki.
Działalność zawodowa, polityczna i społeczna.
Pod koniec lat 80. działał w opozycyjnych ruchach młodzieżowych. W pierwszej połowie lat 90. pełnił funkcję sekretarza miasta Gorzowa Wielkopolskiego, następnie (w latach 1994–1995) dyrektora biura Euroregionu Pro Europa Viadrina. Od 1996 do 1997 zatrudniony w Trybunale Konstytucyjnym. Do 1997 był również współwłaścicielem kancelarii prawnej.
W latach 1997–2001 z ramienia Akcji Wyborczej Solidarność sprawował mandat posła na Sejm III kadencji. Od 2000 do 2001 zajmował stanowisko sekretarza stanu w Ministerstwie Środowiska. Należał do Partii Chrześcijańskich Demokratów i PPChD.
W 2001 zrezygnował z działalności politycznej, współtworzył kancelarię prawną w Poznaniu. Od 2002 powoływany w skład rad nadzorczych (m.in. Wielkopolskiej Agencji Rozwoju Regionalnego oraz Ciechu). Członek organów doradczych, w tym Interdyscyplinarnego Zespołu do Spraw Energii przy MNiSW.
W lutym 2022 posłowie PiS zgłosili go jako kandydata do Rady Polityki Pieniężnej. Sejm nie głosował jego kandydatury, a Maciej Rudnicki we wrześniu tegoż roku złożył rezygnację z ubiegania się o tę funkcję.
Odznaczenia.
W 2020 odznaczony Krzyżem Wolności i Solidarności.

</doc>
<doc id="1264779" url="https://pl.wikipedia.org/wiki?curid=1264779" title="La Dôle">
La Dôle

La Dôle (1677 m n.p.m.) – szczyt w górach Jura, drugi co do wysokości szczyt tego pasma górskiego (po Mont Tendre), położony całkowicie na terytorium Szwajcarii. Wznosi się w południowej części tego pasma górskiego.
La Dôle zbudowana jest z potężnych ławic wapieni, których czoła widoczne są doskonale na stromych, skalistych południowo-wschodnich zboczach szczytu. Zbocza północno-zachodnie są znacznie łagodniejsze, pokryte łąkami.
Na samym szczycie wznosi się charakterystyczna, widoczna z bardzo daleka budowla w kształcie białej kuli, mieszcząca radar lotniczy o strategicznym znaczeniu m.in. dla niedalekiego lotniska w Genewie. Obok niewielka budowla mieszcząca stację meteorologiczną Szwajcarskiego Instytutu Meteorologicznego (franc. "L’Institut Suisse de Météorologie"), bardziej znanego pod nazwą "MétéoSuisse".
Od wschodu pod szczytem, na wysokości ok. 1440 m n.p.m., rozległa, dość równa hala z zabudowaniami gospodarstwa pasterskiego, zwanego "Chalet de la Dôle" (wyprowadza tu wąska droga jezdna znad Jeziora Genewskiego). Stąd na szczyt prowadzi kolej linowa, niedostępna dla ludności, przeznaczona do zaopatrzenia budowli na szczycie. Cały masyw jest w sezonie letnim intensywnie wypasany (bydło), a zwyczajnym widokiem są krowy pasące się pod samą kopułą radaru.
Szczyt La Dôle od dawna stanowi cel wycieczek turystycznych. Rozciąga się z niego jedna z ładniejszych panoram w tej części Szwajcarii. 26 października 1779 r. wierzchołek góry odwiedził słynny później poeta Johann Wolfgang Goethe. W jego spuściźnie literackiej zachował się opis wrażeń z kilkugodzinnego pobytu na szczycie i panoramy Alp, jaka się z niego otwierała. Dziś wejście turystyczne na szczyt jest całkowicie pozbawione trudności. Przez szczyt przebiega znakowany, dalekobieżny szlak turystyczny GR (franc. "Grande Randonnée"), z uwagi na doskonałe widoki na Jezioro Genewskie zwany "Balcon du Léman". Widać stąd m.in. jezioro ze słynną genewską fontanną Jet d’Eau, a poza nim kilka grup górskich Alp z wyraźną dominantą Mont Blanc. Najkorzystniejsze dojście: wspomnianym szlakiem turystycznym z miejscowości Saint-Cergue przez szczyt La Barillette i przełączkę "Col de Porte" (1557 m n.p.m.).
Na północno-zachodnich zboczach góry zbudowano w ostatnich latach niewielki ośrodek narciarski, z jedną koleją krzesełkową i kilkoma dość długimi wyciągami narciarskimi. Charakteryzuje się dobrymi zwykle warunkami śniegowymi i tym, że dostęp do niego jest tylko z terytorium Francji (granica państwowa biegnie północno-zachodnimi podnóżami masywu).

</doc>
<doc id="1264783" url="https://pl.wikipedia.org/wiki?curid=1264783" title="Synagoga w Nieświeżu">
Synagoga w Nieświeżu

Synagoga w Nieświeżu zwana Główną lub Wielką (biał. Галоўная сінагога ў Нясвіжы) – żydowska bóżnica zbudowana w Nieświeżu na przełomie XVI i XVII wieku istniejąca do 1940. Do wybuchu II wojny światowej największa synagoga w mieście (jeden z siedmiu domów modlitewnych w Nieświeżu). Jedna ze starszych bóżnic, które powstały na terenach I Rzeczypospolitej, zamknięta przez władze sowieckie w 1940, zniszczona w okresie okupacji niemieckiej w 1941 i ostatecznie zburzona po 1945.
Powstała w II połowie XVI wieku lub na początku wieku XVII po pojawieniu się w mieście społeczności żydowskiej. Oficjalne pozwolenie na zbudowanie wolnostojącego domu modlitewnego nieświescy żydzi otrzymali od księcia Radziwiła-Sierotki w 1589.
Została zbudowana na planie czworokąta. W swym głównym zarysie była podobna do wzniesionej kilkadziesiąt lat wcześniej bóżnicy w Mińsku.

</doc>
<doc id="1264784" url="https://pl.wikipedia.org/wiki?curid=1264784" title="Powstanie Fedorowicza">
Powstanie Fedorowicza

Powstanie Fedorowicza (inaczej "„Powstanie wypiszczyków”" od „wypisanych z rejestru”) – zbrojne wystąpienie Kozaków i chłopów pod wodzą hetmana Tarasa Fedorowicza przeciw Rzeczypospolitej w 1630.
Przyczyny powstania.
Po przyjęciu w 1625 ordynacji kurukowskiej ograniczającej liczbę Kozaków rejestrowych do liczby 6000 ludzi, poza rejestrem pozostała wielka liczba Kozaków nierejestrowych, których status prawny nie był jasno określony, a których tendencja polityczna dążyła do zrównania z chłopami. Powstawały więc napięcia pomiędzy Kozakami rejestrowymi (którzy zdołali wywalczyć sobie szereg przywilejów od Rzeczypospolitej) a pozostałymi.
Kolejnym problemem był konflikt religijny pomiędzy wyznawcami kościoła unickiego podległymi formalnie papieżowi, będącymi utożsamianymi z Polakami, a wyznawcami prawosławia niezależnymi od papiestwa. Konflikt był podsycany przez popów prawosławnych. Koniecpolski pisał: "„Napłynęły do nich (Kozaków) listy od niektórych osób, tak duchownych, jak i świeckich religii greckiej, w których powiadali, że ich wiarę znoszą Polacy, cerkwie niszczą, prosząc, aby się przy wierze swojej pozostali. Namowy te rozdrażniły czerń i całą Ukrainę poruszyły tak, że nikt z tamtejszych obywateli (tj. szlachty) nie był bezpieczny w swoim domu”".
Bardzo bolesnym problemem, który mógł doprowadzić do wojny Rzeczypospolitej z Turcją, były samowolne wyprawy łupieżcze Kozaków (formalnie podległych królowi polskiemu) na ziemie sułtana. Podobny problem miał zresztą sam władca turecki z Tatarami samowolnie łupiącymi z kolei pogranicze Polski. Wyprawy kozackie organizowane były spływem czajkami, poprzez Dniepr i Morze Czarne.
Ostatecznie wprowadzenie na ziemie ruskie wojsk kwarcianych hetmana polnego koronnego Stanisława Koniecpolskiego wzmogło propagandę antykatolicką szerzoną przez kler prawosławny i doprowadziło do wybuchu powstania. Mnisi prawosławni rozpowszechniali pogłoski, że wojska Rzeczypospolitej otrzymały rozkaz wytępienia wszystkich Kozaków, zniszczenia prawosławia i zaprowadzenia siłą w całym państwie religii rzymskokatolickiej. Wstępem miał być zakaz odprawiania nabożeństw prawosławnych. Szerzona przez prawosławny kler propaganda skierowana była do Kozaków i chłopów tzw. czerni.
Ostatecznym sygnałem było pojmanie i skazanie na śmierć hetmana Kozaków rejestrowych Grzegorza Czornyja, który był protegowanym Koniecpolskiego.
Wybuch i przebieg powstania.
W marcu 1630 wyruszyło z Zaporoża około 700 Kozaków wypisanych z rejestru, pod przywództwem Fedorowicza. Po przybyciu do Czerkas podstępem aresztowali „starszego” (dowódcę) prowadzącego propolską politykę hetmana Kozaków rejestrowych Grzegorza Czornyja, który został wkrótce stracony.
Następnie Kozacy rozpoczynając antyfeudalne powstanie zaatakowali Korsuń, atakując po drodze drobne oddziały polskie i paląc dwory. Gdy doszło do oblężenia Korsunia, w mieście znajdowały się zaciężne oddziały polskie (wojska komputowe) oraz oddziały Kozaków rejestrowych. Ci ostatni wkrótce porzucili broniących miasto i przeszli na stronę atakujących. W ciężkiej sytuacji Polacy wycofali się z miasta, uchodząc w stronę Kijowa. Korsuń został zdobyty 4 kwietnia. Do powstania przyłączyła się duża ilość kozactwa z prawego i lewego brzegu Dniepru, a liczebność powstańców osiągnęła 35–40 tysięcy.
Wkrótce nastąpiło połączenie uchodzących Polaków z wojskami strażnika koronnego Samuela Łaszcza, kasztelana Stanisława Potockiego oraz hetmana Stanisława Koniecpolskiego. W maju 1630 roku połączona armia polska przeprawiła się w Kijowie przez Dniepr i zaatakowała Kozaków. W tym czasie główne siły kozackie z Fedorowiczem przeszły w okolice Perejasławia, gdzie stworzyły warowny tabor. 17 maja pod Perejasław dotarły wojska Koniecpolskiego i rozpoczęły trwające 3 tygodnie oblężenie.
W czasie oblężenia Kozacy osiągnęli spore sukcesy. W nocy 1 czerwca miała miejsce tzw. „Noc Tarasa”. Był to nocny wypad Kozaków do obozu polskiego, gdzie udało im się zadać duże i bolesne straty przeciwnikowi. Legenda mówi o ponad 1000 zabitych, w tym bardzo wielu poległych wśród starszyzny wojskowej. Pogromowi miała ulec również tzw. złota rota, straż przyboczna przy namiocie Koniecpolskiego złożona z młodych chłopców, synów szlacheckich. Koniecpolski nie dotarł jeszcze wtedy do obozu. Z kolei 15 czerwca udało się Kozakom zdobyć kilka polskich armat.
Niestety brak dostatecznej ilości artylerii nie pozwolił Koniecpolskiemu na zbombardowanie taboru i rozprawę z Kozakami, a bezpośredni atak mógł skończyć się bardzo źle dla Polaków (Kozacy byli znani z waleczności w warownym taborze). Siły Tarasa Fedorowicza liczyły w sumie 40 000 ludzi. Przeciwko nim Koniecpolski miał 6000 żołnierzy polskich i 2000 Kozaków.
Rozmowy pokojowe rozpoczęto już 8 czerwca, co nie przerwało walk. W drugiej połowie czerwca podpisano porozumienie.
Postanowienia Ugody.
Kozacy zobowiązali się zaprzestać wypraw na ziemie tureckie oraz symbolicznie spalić swoje czajki. Stanisław Koniecpolski naciskał na wydanie przywódcy Tarasa Fedorowicza, w ugodzie jednak odstąpiono od tego, gwarantując mu wolność, lecz odsuwając od dowództwa. Liczbę Kozaków rejestrowych powiększono do 8000. Kozacy zobowiązali się także oddać zdobyte 15 czerwca armaty.
Sama ugoda nie zadowalała żadnej ze stron. Mimo zgody ze strony starszyzny kozackiej na jej podpisanie, sam Fedorowicz był przeciwny jej zapisom (nie uzyskał swoich celów) i wkrótce opuścił Perejasław wraz ze swoimi stronnikami, aby organizować kolejne powstanie przeciwko władzy polskiej (bez większych sukcesów).
Zapisy ugody pozostały martwe i praktycznie nie weszły w życie, doprowadzając tym samym do kolejnych napięć między Rzecząpospolitą a Kozakami i wybuchu kolejnych powstań kozackich.

</doc>
<doc id="1264785" url="https://pl.wikipedia.org/wiki?curid=1264785" title="Terencjusz Rufus">
Terencjusz Rufus

Terencjusz Rufus jest postacią nie zidentyfikowaną. Niektórzy utożsamiają go z Terencjuszem Rufusem, trybunem X legionu, następcą legata Larcjusza Lepidusa. Był on prawdopodobnie pierwszym zarządcą ustanowionej w tym czasie nowej prowincji Judei (jako "legatus Augusti pro praetore"). 
Józef Flawiusz wspomina o nim opisując jak wpadł do niewoli rzymskiej Szymon, syn Giorasa (jeden z głównych żydowskich rewolucjonistów w okresie oblężenia Jerozolimy w 70). Około połowy 71 stanowisko legata Judei objął po nim Sekstus Wettulenus Cerialis.

</doc>
<doc id="1264786" url="https://pl.wikipedia.org/wiki?curid=1264786" title="Lucyliusz Bassus">
Lucyliusz Bassus

Lucyliusz Bassus, "Sextus Lucilius Bassus" (zm. 72 w Judei) identyfikowany ze znanym dowódcą cesarza Witeliusza (Tacyt, Hist. 2, 100 nn) był namiestnikiem Judei od 71 do śmierci.
Przybył w celu objęcia legatury wojskowej (jako "legatus Augusti pro praetore"), która dysponowała wojskiem i miała za zadanie uspokojenie kraju i umożliwienie zaprowadzenia nowej administracji w Judei zamienionej na prowincję cesarską. 
Po upadku powstania żydowskiego Judea była prowincją całkowicie oddzieloną od Syrii ("provincia imperialis") i stanowiła własność dynastii cesarskiej. Zarządcą jej był legat cesarza. Temu podlegał jeszcze prokurator, który zajmował się przede wszystkim sprawami finansowymi (za Lucyliusza Bassusa był nim Liberiusz Maksymus).
Bassus zajął twierdzę Herodejon na szczycie góry na pustyni judzkiej i Macheront w Transjordanii, gdzie ścięto Jana Chrzciciela. Niedługo później zmarł, a zarząd po nim nad prowincją objął pod koniec 72 Flawiusz Silwa.

</doc>
<doc id="1264790" url="https://pl.wikipedia.org/wiki?curid=1264790" title="Ifosfamid">
Ifosfamid

Ifosfamid (łac. "Ifosfamidum") – organiczny związek chemiczny, lek cytostatyczny z grupy związków alkilujących, analog cyklofosfamidu, chemicznie zbliżony do iperytu azotowego.
In vitro jest nieaktywny. Proces aktywacji przebiega w wątrobie z udziałem enzymów mikrosomalnych. Mechanizm działania ifosfamidu polega na jego reakcji z kwasem dezoksyrybonukleinowym, z nićmi którego tworzy wiązania poprzeczne. Reakcja ta prowadzi do zablokowania cyklu komórkowego. Aby do tego doszło, biologicznie nieczynna postać ifosfamidu musi zostać zmetabolizowana do postaci aktywnego leku alkilującego. Odbywa się to za pomocą oksydaz zawartych w cytochromie P-450 wątroby.
Zastosowanie.
Ifosfamid jest stosowany w chemioterapii nowotworów złośliwych:
Jest zaliczony do cytostatyków o dużym ryzyku wywołania wymiotów.

</doc>
<doc id="1264791" url="https://pl.wikipedia.org/wiki?curid=1264791" title="Adrian Erlandsson">
Adrian Erlandsson

Adrian Erlandsson (ur. 27 października 1970 w Malmö), znany również jako El Podrido – szwedzki perkusista. Na perkusji gra od 1981 roku. Erlandsson współpracował z takimi grupami muzycznymi jak: Terror, At the Gates, Deathstars, Nemhain, The Haunted, Cradle of Filth, Needleye, Brujeria, Tenet, Skitsystem, Vallenfyre, Netherbird, Samsas Traum czy Code. 
W latach 2009-2016 występował w brytyjskiej formacji Paradise Lost.
Starszy brat Daniela Erlandssona, perkusisty grupy Arch Enemy.

</doc>
<doc id="1264793" url="https://pl.wikipedia.org/wiki?curid=1264793" title="Ratujmy co się da">
Ratujmy co się da



</doc>
<doc id="1264797" url="https://pl.wikipedia.org/wiki?curid=1264797" title="Janusz Dzierżawski">
Janusz Dzierżawski

Janusz Dzierżawski (ur. 1915, zm. 4 marca 2008) – polski inżynier rolnictwa, pedagog, wieloletni dyrektor placówek oświaty rolniczej w Cieszynie i Pszczelinie, popularyzator turystyki edukacyjnej, społecznik, przewodniczący Krajowej Rady Turystyki.
W 1950 r., z upoważnienia Ministra Rolnictwa, przyjechał do Cieszyna gdzie rozpoczął organizację Zespołu Państwowych Szkół Rolniczych w skład którego weszły Technikum Mechanizacji Rolnictwa, Technikum Ochrony Roślin i Technikum Rachunkowości Rolnej. Od momentu powstania do 1960 r., piastował stanowisko dyrektora placówki, przyczyniając się między innymi do powstania w 1952 r., Wydziału Kształcenia Korespondencyjnego dla Pracujących (od 1972 r., Wydział Kształcenia Zaocznego). Od 1960 r., piastował stanowisko dyrektora Ośrodka Doskonalenia Kadr Pedagogicznych Szkolnictwa Rolniczego w Brwinowie-Pszczelinie koło Warszawy. W tym okresie zaangażował się w organizację i działalność Towarzystwa Uniwersytetów Ludowych, organizator ruchu turystyki krajowej dla młodzieży. Był organizatorem Centralnej Rady Ognisk Metodycznych.
Miał sześcioro dzieci, jego synami są inżynier Krzysztof Dzierżawski i Mariusz Dzierżawski. Jego stryjem był Aleksander Dzierżawski.

</doc>
<doc id="1264798" url="https://pl.wikipedia.org/wiki?curid=1264798" title="Andrzej Pyrchla">
Andrzej Pyrchla

Andrzej Pyrchla (ur. w 1971 w Katowicach, zm. w 2017 w Egipcie) – polski autor książek z dziedziny informatyki. Współpracował z Wydawnictwem Helion. Jego książki sprzedały się w liczbie ponad 70 000 egzemplarzy.

</doc>
<doc id="1264802" url="https://pl.wikipedia.org/wiki?curid=1264802" title="Transawangarda">
Transawangarda

Transawangarda (wł. "la transavanguardia") – włoska odmiana tendencji ekspresjonistycznych w sztuce współczesnej schyłku lat 70. i 80., pojawiających się niemal równocześnie w wielu krajach. W szerszym znaczeniu ogół tych ruchów, bardzo zresztą niejednorodny, a często wręcz sprzecznych.
Sztuka transawangardy wyrasta ze sprzeciwu wobec modernizmu, formalizmu, stylistycznej spójności, kategorii estetycznej nowości, jest pierwszą zdecydowanie postmodernistyczną tendencją w sztuce, początkowo zresztą terminy transawangarda i postmodernizm w sztuce były używane zamiennie, dopiero z biegiem czasu granice tego drugiego znacznie się rozszerzyły.
Termin.
Termin użyty po raz pierwszy w 1979 roku przez włoskiego krytyka i historyka sztuki – Achille Bonito Olivę. W piśmie "Flash Art" z listopada tego roku opublikował on artykuł pt. "The Italian Trans-Avantgarde". Oznacza tyle, co "przekroczyć awangardę", "ponad", czy "poza awangardą". Początkowo używany tylko w odniesieniu do sztuki włoskiej, w krótkim czasie objął swym znaczeniem wszystkie podobne ruchy artystyczne lat 80. Oliva tworząc termin uniknął narosłych w tamtym czasie wokół słowa postmodernizm kontrowersji, We Włoszech oprócz terminu transawangarda używa się "Arte cifra" (sztuka szyfrów), we Francji "Nouveaux fauves" (nowi fowiści) lub od grupy artystycznej "La Figuration libre" (wolna figuracja), w Stanach Zjednoczonych "New Wave", wymiennie z "New Imagine Painting", "Bad Painting" lub "Wild Painting", łączona jest też ze zjawiskiem postgraffiti, w Niemczech i krajach niemieckojęzycznych "Neue Wilde", a w Polsce "Nowa ekspresja", choć środowisko wrocławskie zwykło się określać niemiecką nazwą.
Charakterystyka ruchu.
Charakterystyczną cechą transawangardy było korzystanie z tradycji sztuki, także przedawangardowej, ludyczność, łączenie różnych technik, nie tylko tradycyjnych (np. malarstwa z filmem, rzeźbą, czy muzykę rockową), sięganie po to, co awangarda odesłała do lamusa: warsztatową sprawność (choć dzieła sprawiają wrażenie formalnie niedbałych), figuratywność, narracyjność, subiektywizm, regionalizmy itp., z jednoczesnym odrzuceniem ideologii niesionych przez awangardę i kluczowych dla niej kategorii, takich, jak nowość, oryginalność, wyjątkowość, autentyczność, Transawangarda porzuca charakterystyczne dla awangardy złudzenia (np. wiarę w możliwość oddziaływania poprzez sztukę na życie, wskazywanie celów rozwoju historii, koncepcję liniowego rozwoju sztuki) oraz jej uprzedzenia, jak negowanie wartości dziedzictwa historycznego, eklektyzmu, negatywnego nastawienia do kultury masowej. Transawangarda odrzuca również niezwykle silny, przewodzący awangardzie imperatyw nowości, oryginalności, jej celem jest przywrócić sztuce i artystom ich pierwotny sens. Dawne kategorie, po które sięga transawangarda przywoływane są z ironicznym dystansem,w sposób, który nie wskazywał czy jest to żart, czy wypowiedź poważna, pastisz, czy wypowiedź serio, piękno, czy kicz. Transawangarda nie powracała wcale do dobrze znanego, oswojonego świata pojęć i wartości, a wskazywała na wieloznaczność współczesnego świata. Oliva wskazywał na pokrewieństwo z szesnastowiecznym manieryzmem, podobnie bowiem jak transawangarda, zrodził się on z kryzysu wartości kulturowych, wyrażając niepokoje swojej epoki. Odrzucając modernistyczne złudzenia, akcentując wieloznaczność, pluralizm i nieokreśloność transawangarda realizuje główne założenia postmodernizmu. Pomimo iż na pierwszy rzut oka, sztuka „dzikich” wydaje się odważna pod względem społeczno-obyczajowym, to rzeczywisty poziom jej zaangażowania okazuje się dosyć niski.
Narodziny transawangardy.
Na przełomie lat 70. i 80. wśród artystów i krytyków rosło powszechne przekonanie o wyczerpaniu możliwości królującego od dekady konceptualizmu, opadła również pierwsza fala entuzjazmu dla nowych mediów (wideo, komputer, laser, hologram). Bunt młodego pokolenia artystów wyraził się powrotem do „materializacji” sztuki w tradycyjnych formach, takich jak malarstwo. Nowe tendencje pojawiły się niemal równocześnie w kilku krajach Europy i Stanach Zjednoczonych. Ponieważ zbiegło się to z okresem prosperity, nowe tendencje znalazły szybką akceptację społeczną, dzieła te bowiem, w przeciwieństwie do konceptualnych, można było nabyć i powiesić na ścianie.
W Niemczech, w których tradycje ekspresjonistyczne są szczególnie silne, prekursorami neoekspresjonizmu na początku lat 60. byli Georg Baselitz, Eugene Schönebeck, Jörg Immendorf i Markus Lüpertz.
W USA tendencje transawangardowe można wywieść ze sztuki Willema de Koninga, a we Francji z twórczości Jeanna Dubuffeta.
W polskiej sztuce powojennej tendencje ekspresjonistyczne nigdy przedtem nie miały poza twórczością Waldemara Cwenarskiego i Andrzeja Wróblewskiego szerszej reprezentacji, sami artyści oprócz wspomnianego Wróblewskiego powoływali się czasem też na Jerzego Zielińskiego.
Transawangardowy ruch jest często opisywany jako odrodzenie malarstwa, nie jest to do końca ścisłe, ponieważ malarstwo nigdy nie umarło, zostało w latach 80. na nowo odkryte. Malarstwo tego typu istniało poza oficjalnym obiegiem sztuki, niezauważane, dokąd oficjalnie uprawiane trendy nie wyczerpały się, a wtedy świat sztuki otworzył się na to, co dotychczas było pomijane.
Transawangarda w Polsce.
Debiutujące w stanie wojennym młode pokolenie niejako „naturalnie” włączyło się w nurty ekspresyjne (określane u nas jako "Nowa ekspresja"), a ich wystąpienia charakteryzowały się ogromną siłą i liczebnością. Artyści odwracając się od oficjalnych instytucji kultury wytwarzali spontanicznie struktury zastępcze, jakimi były grupy artystyczne, niezwykle liczne w tamtym okresie (Gruppa, Luxus, Koło Klipsa, Sternenhoch, Riders of the Lost Black Volga, O'pa). Za sprawą "Nowej ekspresji" następuje znacząca decentralizacja polskiej mapy artystycznej (dużą rangę zyskują Poznań, Gdańsk, Wrocław, Łódź, i Lublin). Pomimo że polska nowa ekspresja stanowiła pełnoprawną część światowego ruchu, stan wojenny uniemożliwił zaistnienie polskim artystom na scenie międzynarodowej.
Pionierami ruchu nowej ekspresji w Polsce byli Maciej Dowgiałło i Wojciech Tracewski. Pierwsze duże wystawy prezentujące transawangardę w Polsce, stanowiły raczej podsumowanie i zamknięcie tego nurtu, dzieła dla niego reprezentatywne są datowane w niektórych przypadkach nawet na 1978, na długo przed oficjalnym rozpoznaniem i opisem tego zjawiska. Ryszard Ziarkiewicz, organizator "Ekspresji lat 80-tych" wspomina: [...] "wyruszyłem w Polskę na poszukiwanie nowej sztuki zwanej z niemiecka Neue Wilde. Ruszyłem w nieznane jak myśliwy, który wie, że jakieś zwierzę grasuje w lesie, ale nie bardzo wie jak ono wygląda". W rezultacie powstała wystawa, połączona z kilkoma koncertami, skupiająca około setki artystów z całej Polski. Bezpośredniość plastycznego języka i zaangażowanie w codzienną, nie tylko artystyczną rzeczywistość wzbudziła krytykę środowiska akademickiego, a na samej wystawie interweniowała milicja.
Awangarda a transawangarda.
Funkcjonujący od początku wieku awangardowy paradygmat sztuki, którego głównym założeniem (zwłaszcza od czasów neoawangardy) jest postulat nowości, według którego każde dzieło musi odkrywać jakąś nową strukturę artystyczną, badać nieznane dotąd sztuce miejsca, w latach 80. zdaje się wyczerpywać. Według Petera Bürgera motorem napędowym awangardy była ucieczka od kultury masowej, awangarda chciała być elitarna, niezrozumiała dla mas, autonomiczna. Miała jednocześnie poczucie misji uczenia społeczeństwa rozumienia sztuki, ale zawsze chciała być o dwa kroki przed masową publicznością. I tu powstaje błędne koło, ponieważ ci, których stać było na zakup sztuki, a chcieli jednocześnie konstruować swój wyższy status, zgłaszali akces do „wtajemniczonych” poprzez akceptację sztuki awangardy. Wobec akceptacji artyści posuwali się o krok dalej. Tak czy inaczej, sztuka awangardowa wyczerpała w pewnym momencie swoje drogi rozwoju, wyeksplorowała większość możliwości, postulat oryginalności okazał się coraz trudniejszy do spełnienia, skoro „wszystko już było”. Kresem awangardy było unicestwienie samego dzieła w takich przypadkach jak: wytarty gumką przez Rauschenberga rysunek de Kooninga, "Galeria pustych ścian" Kleina, "4'33"" Johna Cage’a (cztery minuty i trzydzieści trzy sekundy ciszy). Pojawiły się głosy o „śmierci sztuki”, które jednak należy interpretować jako śmierć sztuki awangardowej. Awangarda umarła, transawangarda proponowała powrót do pierwotnego sensu sztuki, gdzie obraz nie jest niczym więcej, jak tylko obrazem.
Ocena transawangardy.
Łącząc transawangardę z końcem awangardy wystawia się ją na zarzut afirmacji rzeczywistości, hedonizmu i skrajnego relatywizmu. Z obecnej perspektywy transawangarda jawi się jednak jako czas przełomu, anarchistyczny, burzycielski ruch, odświeżający teren sztuki, przed dalszym etapem rozwoju. Z drugiej strony wbrew deklaracjom zerwania z awangardą, transawangarda wcale nie przestaje korzystać z jej dorobku i środków formalnych, a sama nazwa nowej ekspresji wskazuje na ciągłość z awangardowym przymusem nowości. Same zaś próby wystąpień przeciwko oficjalnej sztuce są z łatwością neutralizowane przez formuły działania artystycznych instytucji – włączenie w ramy świata artystycznego skutecznie, choć może nie z premedytacją wytrąca oręż z ręki wszelakim buntownikom. Z kolei zaś bunt, zwłaszcza permanentny, wymaga jako warunku swego istnienia czegoś, przeciwko czemu się buntuje, prowadzi to na dłuższą metę do ustanowienia swego rodzaju symbiozy, a bunt staje się tylko pozorny.

</doc>
<doc id="1264804" url="https://pl.wikipedia.org/wiki?curid=1264804" title="1974 - 1984">
1974 - 1984



</doc>
<doc id="1264807" url="https://pl.wikipedia.org/wiki?curid=1264807" title="Synagoga w Batumi">
Synagoga w Batumi

Synagoga w Batumi (Geo. "ბათუმის სინაგოგა", "batumis sinagoga"; ros. "Еврейская Синагога в Батуми", "Jewriejskaja sinagoga w Batumi") – żydowska bóżnica znajdująca się w Batumi, zbudowana na początku XX wieku, działająca do dziś. 
Historia.
Została zbudowana w 1904 według projektu Siemiona Wołkowicza (1879–1937), który wzorował się na bóżnicach w Hadze i Amsterdamie. Osobistą zgodę na jej wzniesienie wydał sam imperator Mikołaj II, wzruszony wyłuszczonym w podaniu powodem budowy synagogi (batumscy żydzi chcieli się modlić o narodzenie się męskiego potomka w rodzie Romanowów). 
Synagoga była czynna do marca 1923, gdy jej gmach przekazano Komunistycznemu Związkowi Młodzieży Adżarii. W 1992 budynek został zwrócony lokalnej gminie żydowskiej. Sześć lat później przeszedł remont generalny, od tego czasu odbywają się w nim regularne nabożeństwa.

</doc>
<doc id="1264810" url="https://pl.wikipedia.org/wiki?curid=1264810" title="Kaspar von Saldern">
Kaspar von Saldern



</doc>
<doc id="1264812" url="https://pl.wikipedia.org/wiki?curid=1264812" title="Master’s Hammer">
Master’s Hammer

Master's Hammer - czeski zespół muzyczny wykonujący black metal. Powstał 1983 roku w Pradze; wkrótce po wydaniu trzeciego albumu zespół zawiesił działalność. Teksty utworów były pisane wyłącznie w języku czeskim. 
W 1999 roku ukazał się tribute album poświęcony twórczości zespołu. Utwory Master's Hammer wykonały takie zespoły jak: Asmodeus, Ingrowing, Endeless, Fleshless czy Insania. Ponadto interpretacje utworów Master's Hammer nagrały grupy Stíny Plamenů, Drudkh i Behemoth. W roku 2009 grupa została reaktywowana. W tym samym roku ukazał się album "Mantras" wydany własnym sumptem.
Historia.
Zespół Master's Hammer powstał w 1983 roku w Pradze. W 1987 roku ukazało się pierwsze niezależne wydawnictwo zespołu zatytułowane "The Ritual Murder". Kaseta została zrealizowana w składzie František Štorm (gitara), Milan "Bathory" Fibiger (gitara basowa) oraz Ferenc Fečo (perkusja). W latach późniejszych ukazały się kolejne dema zespołu zatytułowane: "Finished" w 1988, "The Mass" i "Live in Zbraslav", które ukazały się rok później oraz "The Fall of Idol" w 1990.
W 1991 roku nakładem wytwórni muzycznej Monitor została wydana pierwsza płyta zespołu zatytułowana "Ritual". Nagrane w grudniu 1990 roku wydawnictwo sprzedało się w nakładzie 25 000 egzemplarzy, natomiast do utworu "Geniové" został zrealizowany teledysk. W 1992 roku nakładem Osmose Productions ukazał się drugi album pt. "The Jilemnice Occultist". Tego samego roku został wydany także minialbum "Klavierstuck" nagrany w Ivories Studio w Pradze. W 1995 roku ukazał się trzeci album Master's Hammer zatytułowany "Šlágry". Na albumie ukazał się m.in. utwór pt. "Šavlový tanec" skomponowany przez ormiańskiego kompozytora Aram Chaczaturian. Wkrótce potem zespół został rozwiązany.
11 września 2001 roku nakładem Osmose ukazała się kompilacja nagrań zespołu pt. "Master's Hammer - Ritual / Jilemnicky Okultista". W 2009 roku zespół ogłosił reaktywacje w składzie František Štorm (śpiew, gitara), Tomáš "Necrocock" Kohout (gitara), Tomáš "Monster" Vendl (gitara basowa), Honza "Silenthell" Přibyl (perkusja) oraz Vlasta Voral (instrumenty klawiszowe).
W 2009 roku jeden z ulubionych przez Tomáša Kohouta przepisów kulinarnych ukazał się w książce "Hellbent For Cooking: The Heavy Metal Cookbook" (Bazillion Points, ). Ponadto w książce znalazły się przepisy nadesłane przez takich muzyków jak: Marcel Schirmer (Destruction), Jeff Becerra (Possessed), John Tardy (Obituary) czy Andreas Kisser (Sepultura). 
Dyskografia.
Albumy studyjne
Kompilacje
Dema

</doc>
<doc id="1264813" url="https://pl.wikipedia.org/wiki?curid=1264813" title="Zenón de Somodevilla y Bengoechea">
Zenón de Somodevilla y Bengoechea



</doc>
<doc id="1264816" url="https://pl.wikipedia.org/wiki?curid=1264816" title="Christian Frederik Ditlev Reventlow">
Christian Frederik Ditlev Reventlow



</doc>
<doc id="1264818" url="https://pl.wikipedia.org/wiki?curid=1264818" title="Bitwa pod Burgos">
Bitwa pod Burgos

Bitwa pod Burgos – bitwa stoczona 7 listopada 1808 w trakcie hiszpańskiej kampanii Napoleona. Silny korpus francuski marszałka Jean-Baptiste Bessièresa pokonał w boju, a następnie zniszczył mniej liczne i źle dowodzone siły hiszpańskie księcia Belvedere'a, otwierając armii cesarskiej drogę w głąb kraju.
Idący na lewym skrzydle korpus kawalerii marszałka Soulta obszedł stojące w poprzek traktu wojska hiszpańskie i zaatakował je od tyłu w szyku kolumnowym, z kompaniami wyborczymi na czele, nim Hiszpanie zdołali uformować linie obronne. W rezultacie w szeregach Belvedere'a wybuchła panika.
Kawaleria hiszpańska wykonała tylko jedną szarżę, przy czym dragoni królewscy pędzili ostrym galopem przez ponad kilometr, a gdy konie zaczęły ustawać kawalerzyści Soulta z łatwością sobie z nimi poradzili. Hiszpanie stracili 2500 zabitych i rannych, a Francuzi wzięli - oprócz około tysiąca jeńców – 12 sztandarów i 30 dział. Kawaleria francuska ścigała uchodzącego wroga aż do bram Burgos, które zastała opuszczone przez mieszkańców.
W bitwie tej uczestniczyli również polscy szwoleżerowie rozpoczynając swój szlak bojowy poza granicami Polski. Były to jednak działania nie bojowe, a rozpoznawczo-kurierskie, w czasie których przemierzali - często pod gradem kul - dziesiątki, a nawet setki kilometrów.
Historycy hiszpańscy opisujący tę bitwę podkreślają przede wszystkim daremne bohaterstwo pułków Gwardii Królewskiej i Walończyków generała Quesady. Będąc w straży tylnej rozbitej i cofającej się armii hiszpańskiej, oddziały te przyjmowały na siebie powtarzające się szarże kawalerii generała Lasalle’a, cofając się krok za krokiem w dobrym porządku. Koszt tej dzielnej obrony był bardzo wysoki: z 307 ludzi ariergardy ocalało zaledwie 74 okrytych krwią ludzi w poszarpanych mundurach, z połamanymi i pogiętymi bagnetami.
Podobno Bessières osobiście zwrócił wziętemu do niewoli Quesadzie szpadę i polecił zająć się jego ranami w polowym szpitalu francuskim. Takie rycerskie gesty, wraz z postępami wojny w Hiszpanii stawały się coraz rzadsze, tym więcej, że po bitwie zdobyto obóz hiszpański, a w nim odkryto, że:

</doc>
<doc id="1264819" url="https://pl.wikipedia.org/wiki?curid=1264819" title="Johan Ludvig Reventlow">
Johan Ludvig Reventlow

Johan Ludvig Reventlow (ur. 28 kwietnia 1751, zm. 1 marca 1801) – duński polityk i agronom.
Jego starszym bratem był Christian Ditlev Frederick, hrabia Reventlow (1748–1827). Johan Ludwig pomagał mu przygotować reformę agrarną, ponieważ podzielał jego ideały i zamiary ulżenia doli chłopów duńskich.
Razem, po zakończeniu studiów wyruszyli w "Grand Tour" przez Niemcy, Szwajcarię, Francję i Anglię by badać społeczne i rolne warunki w tych krajach.

</doc>
<doc id="1264820" url="https://pl.wikipedia.org/wiki?curid=1264820" title="World Gone Wrong">
World Gone Wrong

World Gone Wrong – 29. studyjny album, nagrany przez Boba Dylana w maju 1993 r. i wydany w październiku tego samego roku.
Historia i charakter albumu.
26 października 1993 r. ukazał się album "World Gone Wrong" w nastroju poprzedniego studyjnego. Dylan dokonał nagrań w maju, w swoim garażu.
Utwory z tego albumu właściwie nie były przez niego wcześniej wykonywane, z wyjątkiem „Delii”. „Jack-A-Roe” i „Ragged and Dirty” na kilku koncertach w „Supper Club” (tylko za zaproszeniami) w listopadzie 1993.

</doc>
<doc id="1264821" url="https://pl.wikipedia.org/wiki?curid=1264821" title="Bitwa pod Paju">
Bitwa pod Paju

Bitwa pod Paju (est. "Paju lahing") – bitwa tocząca się w trakcie trwania estońskiej wojny o niepodległość, rozegrała się 31 stycznia 1919 roku. Po ciężkich walkach Estończycy i Finowie pokonali komunistycznych strzelców łotewskich.
Tło bitwy.
W pierwszych dnia stycznia 1919 roku, siły estońskie przeprowadziły kontratak na całej linii frontu z Sowietami. Ich celem było wyzwolenie północnej części Estonii m.in. miasta Narwa, które zdobyto 17 stycznia. Wtedy też siły te skierowały się na południe kraju. 14 stycznia partyzanci dowodzeni przez porucznika Juliusa Kuperjanova, wraz ze wsparciem pociągu pancernego, zdobyli miasto Tartu.
W tamtym okresie jedyne działające połączenie kolejowe, którym Armia Czerwona mogła się posługiwać przechodziła przez miasto Valga, dlatego też tak ważna była obrona tej linii przez Sowietów. Duża część elity strzelców łotewskich została wysłana w tamten region w celu odparcia Estończyków. Głównodowodzący wojsk estońskich Johan Laidoner zreorganizował swoje siły włączając do walk siły fińskich ochotników dowodzonych przez pułkownika Hansa Kalma. Natomiast fiński generał Martin Wetzer został mianowany dowódcą frontu południowego.
Bitwa.
Do wyzwolenia miasta Valga było potrzebne zdobycie miasteczka Paju. 30 stycznia grupa partyzantów spróbowała zdobyć Paju lecz bezskutecznie. Dowódca partyzantów Julius Kuperjanov wraz z 300 ludźmi, 2 działami oraz 13 karabinami maszynowymi postanowił odbić miasteczko następnego dnia. Użycie pociągu pancernego było niemożliwe aż do czasu odbudowy zniszczonego mostu kolejowego w Sangaste. Po drugiej stronie łotewscy strzelcy mieli do dyspozycji 1200 ludzi, 4 działa oraz 32 karabiny maszynowe. Oprócz tego byli wspierani przez pociąg opancerzony oraz samochody pancerne.
Partyzanci zaatakowali z otwartego pola na pozycje wojsk sowieckich. W odległości 400 m bolszewicy otworzyli ogień, co poniosło ze sobą liczne starty wśród atakujących. Kuperjanov dowodził swoimi wojskami osobiście, tak ja to czynił w przeszłości, podczas ataku został ranny. Zmarł dwa dni po bitwie. Po ataku Estończyków na pole bitwy przybyli fińscy ochotnicy w sile 380 ludzi, którzy przynieśli ze sobą 4 działa oraz 9 karabinów maszynowych. Ich frontalny atak przyniósł również spore straty w ludziach.
Wieczorem Estończycy oraz Finowie zdobyli park wokół Paju. Po zaciętych walkach, w których miasteczko przechodziło z rąk do rąk, Estończykom udało się w końcu zdobyć miejscowość. Następnego dnia nie napotykając jakiegokolwiek oporu zdobyli oni miasto Valga.
Po bitwie.
Krwawa bitwa pod Paju w rezultacie zdecydowała o wyzwoleniu Valgi następnego dnia. Estońskie zwycięstwo odcięło Sowietów od zaopatrywania za pomocą kolei oraz wyeliminowało użycie przez nich pociągów pancernych. Wkrótce po wydarzeniach bitwy estońska armia wyzwoliła cała południową Estonię, a jej armia wkroczyła na teren północnej Łotwy.
W hołdzie Juliusiowi Kuperjanovi, który zmarł 2 lutego, brygada partyzantów, którą dowodził, została przemianowana na Batalion Partyzancki im. Juliusa Kuperjanova. Obecnie batalion piechoty w estońskiej armii również nosi imię Kuperjanova.
W 1994 roku, w 75. rocznicę bitwy, ówczesny prezydent Estonii Lennart Meri odsłonił pomnik ku czci walczących tam żołnierzy.

</doc>
<doc id="1264822" url="https://pl.wikipedia.org/wiki?curid=1264822" title="Arkadiusz Piekara">
Arkadiusz Piekara

Arkadiusz Henryk Piekara (ur. 12 stycznia 1904 w Warszawie, zm. 28 kwietnia 1989 tamże) – polski fizyk, wykładowca, pisarz popularnonaukowy, humanista, członek rzeczywisty Polskiej Akademii Nauk. Był profesorem fizyki na Politechnice Gdańskiej, Uniwersytecie Poznańskim i Uniwersytecie Warszawskim.
Życiorys.
Młode lata.
Syn Wincentego Piekary i Marii z domu Biała. Miał młodszego brata Brunona, który też był fizykiem. W 1922 zdał maturę w Gimnazjum im. Reytana w Warszawie, gdzie uczył się od ok. 1918 roku. Studiował fizykę na Uniwersytecie Warszawskim. Po uzyskaniu dyplomu magistra filozofii w 1927, był asystentem prof. Stefana Pieńkowskiego na Wydziale Fizyki UW.
W 1928 Tadeusz Łopuszański zaproponował mu posadę profesora fizyki w nowo utworzonym Gimnazjum i Liceum im. Sułkowskich w Rydzynie. Urządził wspaniale pracownie w szkole średniej z miejscami dla indywidualnej pracy dla zdolnych studentów. Co najmniej dwaj jego uczniowie osiągnęli później sławę jako naukowcy – Aleksander Łempicki i Józef Zwisłocki. Piekara sam wykorzystał znakomite warunki pracy do prowadzenia badań podstawowych nad dielektrykami. W 1936 roku wraz z młodszym bratem Brunonem (również uczeń szkoły w Rydzynie) wykrył w nitrobenzenie efekt, który nazwano odwrotnym nieliniowym efektem dielektrycznym. W 1937 roku habilitował się na Uniwersytecie Jagiellońskim.
Czas okupacji nazistowskiej.
Znalazł się w Krakowie, gdy wojska niemieckie napadły na Polskę. 6 listopada 1939 został aresztowany w ramach Sonderaktion Krakau. Uwięziony w obozach koncentracyjnych Sachsenhausen i Dachau został uwolniony 29 sierpnia 1940 i wrócił do Krakowa. Były uczeń rydzyński Jakub Tomaszewicz dał mu pracę i schronienie w fabryce azotowej w Mościcach. Tam udzielał lekcji fizyki pracownikom.
Używając pseudonimu "Profesor" brał udział w wywiadzie gospodarczo-przemysłowym AK. Analizował w laboratorium przy fabryce materiały z rakiety V2, która wystrzelona z poligonu koło miejscowości Blizna spadła niedaleko Żurawicy. Wyniki jego badań zostały przesłane do Londynu.
Po wojnie.
W styczniu 1945 wrócił do Krakowa i pracował na uniwersytecie. Na jesieni 1946 dr Piekara został kierownikiem I Katedry Fizyki Politechniki Gdańskiej. Tematyka badań naukowych prowadzonych pod kierownictwem prof. A. Piekary obejmowała polaryzację dielektryczną w cieczach dipolowych, ferroelektryki oraz efekty elektrooptyczne w dielektrykach.
W 1952 prof. Piekara został profesorem fizyki na Uniwersytecie Poznańskim. Zainteresował się najnowszymi w tamtym czasie odkryciami w dziedzinie radiospektroskopii i optyki nieliniowej, czego efektem było zbudowanie pierwszych laserów przez ucznia prof. Piekary – Stanisława Kielicha. W 1965 przeniósł się do Warszawy, gdzie objął katedrę fizyki na Wydziale Chemii Uniwersytetu Warszawskiego, która została specjalnie dla niego stworzona. Tam wykładał do 1974. Wtedy przeszedł do Instytutu Fizyki PAN.
Profesor Piekara wyróżniał się wśród wielu innych wykładowców i pisarzy naukowych jasnym sposobem tłumaczenia trudnych spraw. Używał prostych przykładów; wykładał pięknym językiem. Jego własny entuzjazm dla fizyki przenosił na słuchaczy i czytelników. Napisał dwie książki dla dzieci. Wśród jego studentów wyróżniają się prof. Stanisław Kielich, dr Andrzej Więckowski i prof. Jerzy Pietrzak.
Był członkiem korespondentem (od 1962) i członkiem rzeczywistym (od 1973) Polskiej Akademii Nauk.
19 grudnia 1983 prof. Piekara został wyróżniony doktoratem "honoris causa" przez Uniwersytet im. Adama Mickiewicza w Poznaniu. Otrzymał wiele odznaczeń i orderów, m.in.: Order Sztandaru Pracy I klasy, Krzyż Komandorski Orderu Odrodzenia Polski, Medal Zwycięstwa i Wolności 1945, Medal 10-lecia Polski Ludowej, Odznakę Honorową Miasta Poznania, Medal Marii Skłodowskiej-Curie (dwukrotnie), Krzyż Oświęcimski. W 1961 otrzymał Nagrodę „Problemów” za osiągnięcia w dziedzinie popularyzowania nauki. W 1976 otrzymał Medal Mariana Smoluchowskiego.
Został pochowany na cmentarzu Powązkowskim w Warszawie. Miał syna Andrzeja z pierwszą żoną, Wandą Zawadzką. Z drugą żoną, Krystyną Chodzicką, miał syna Marka i córkę Lidię.
Referaty i artykuły.
Napisał ponad 200 prac naukowych do pism na całym świecie, między innymi:
Opinie.
W 1999 na XXXV. Zjeździe Fizyków Polskich w Białymstoku prof. Andrzej Kajetan Wróblewski (Instytut Fizyki Doświadczalnej UW) przedstawił referat nt. „Fizyka w Polsce wczoraj, dziś i jutro” – krótką charakterystykę fizyki w Polsce XX w. Zaprezentował wskaźniki bibliometryczne, liczby dotyczące stopni i tytułów naukowych oraz liczby studentów fizyki. W podsumowaniu ocenił wkład Polaków do światowej fizyki XX w., wyodrębniając przede wszystkim – poza Marią Skłodowską-Curie (która w światowych zestawieniach jest wymieniana jako obywatelka francuska) – czterech fizyków, którzy dokonali odkryć na miarę Nagrody Nobla: Mariana Smoluchowskigo, Mariana Danysza, Jerzego Pniewskiego i Karola Olszewskiego. Wśród osiemnastu innych, którzy wnieśli poważny wkład do rozwoju fizyki i w pewnych okresach należeli do liderów światowej fizyki (których nazwiska są wymieniane w syntetycznych obcojęzycznych historycznych opracowaniach) znalazł się Arkadiusz Piekara.

</doc>
<doc id="1264832" url="https://pl.wikipedia.org/wiki?curid=1264832" title="Patel">
Patel



</doc>
<doc id="1264833" url="https://pl.wikipedia.org/wiki?curid=1264833" title="Aleksandr Biezborodko">
Aleksandr Biezborodko

Aleksandr Andriejewicz Biezborodko (ros: Алекса́ндр Андре́евич Безборо́дко, ur. 1747 w Głuchowie, zm. 1799) – rosyjski polityk.
Życiorys.
Od roku 1765 w armii. Brał udział w I wojnie tureckiej. Od 1775 na dworze w Petersburgu. Od roku 1780 w służbie dyplomatycznej. W 1783 roku szef kancelarii wicekanclerza Ostermanna. W 1787 towarzyszył Katarzynie II w podróży na południe oraz w rozmowach ze Stanisławem Augustem i Józefem II. Prowadził rokowania pokojowe z Turcją w Jassach - 1791 r. Poróżniony z faworytem cesarzowej Zubowem usunął się w cień. W 1797 roku car Paweł I mianował go kanclerzem i nadał mu tytuł książęcy.
Urząd kanclerza Imperium Rosyjskiego - najwyższy urząd w państwie sprawował od 1797 do 1799 roku. Polityką zagraniczną Rosji kierował, odkąd zmarł Nikita Panin (1783). 

</doc>
<doc id="1264837" url="https://pl.wikipedia.org/wiki?curid=1264837" title="Bogdan Czajkowski">
Bogdan Czajkowski

Bogdan Marian Czajkowski (ur. 2 lutego 1949 w Toruniu) – reżyser teatralny i filmowy, publicysta i literat, magister inżynier elektronik, działacz niepodległościowej opozycji antykomunistycznej.
Życiorys i działalność zawodowa.
Ukończył IV Liceum Ogólnokształcące im. Tadeusza Kościuszki w Toruniu (1966), a wcześniej także szkołę muzyczną w Toruniu. W 1974 – mimo dwukrotnego usuwania go ze studiów (z powodów politycznych) – ukończył studia na Wydziale Elektroniki Politechniki Warszawskiej. Pracę dyplomową (ocenioną z wyróżnieniem) przygotował pod kierunkiem (uznawanego przez wielu za wybitnego) polskiego specjalisty w dziedzinie akustyki architektonicznej (projektanta wielu sal koncertowych w Polsce), doc. dr. hab. inż. Witolda Straszewicza (1919–1998). Miał u niego kontynuować pracę naukową (na uczelni), co uniemożliwił Komitet Uczelniany PZPR, nie wyrażając na to zgody.
. W listopadzie 1976 został usunięty z pracy, na żądanie rezydentury SB w Radiokomitecie.
W latach 1977–1978 był kierownikiem pracowni akustycznej w Teatrze Polskim w Warszawie, gdzie zaprojektował i zrealizował – nieznany dotąd na świecie – system nagłośnienia widowni spod podłogi, który zapewniał „bezkierunkowość” dźwięku (zwłaszcza muzyki teatralnej). System uniemożliwiający widzowi lokalizację źródła dźwięku (głośników) stwarzał złudzenie, że to „sala gra muzykę”, zaś odbiorca znajduje się w jej środku.
Równocześnie, w 1977, rozpoczął studia na Wydziale Reżyserii Dramatu w Państwowej Wyższej Szkole Teatralnej im. A. Zelwerowicza w Warszawie, które ukończył w 1981.
Reżyserował w teatrach dramatycznych i muzycznych w Polsce i za granicą (m.in. w Anglii) oraz w teatrze telewizji, w latach 80. i 90. i później. Reżyserował także patriotyczne koncerty słowno-muzyczne. W 1981 na osobiste zaproszenie dyrektora Tadeusza Łomnickiego współpracował też z Romanem Polańskim przy realizacji „Amadeusza” w Teatrze na Woli (z udziałem Tadeusza Łomnickiego w roli Salieriego). W dorobku ma też filmy dokumentalne (w tym wyróżniony na Międzynarodowym Festiwalu Filmów Krótkometrażowych w Krakowie w 1991) oraz reklamowe (w tym wyróżniony na Festiwalu Crack Film w Krakowie w 1991).
W latach 2006–2013 przebywał na emigracji w Australii. Tam zrealizował – na zlecenie IPN, zgodne z jego pasją historyczną – projekt badawczy wśród polskiej emigracji (zwłaszcza powojennej oraz „solidarnościowej”) na terenie Australii i Nowej Zelandii. Na wynik tych badań złożyło się ponad pięćdziesiąt sfilmowanych obszernych relacji Polonusów, w większości ofiar kolejnych sowieckich wywózek z okupowanej Polski (w latach 1940 i 1941), a także ponad tysiąc oryginałów lub kopii dokumentów i zapisków archiwalnych. Jego staraniem udało się odtajnić nowozelandzkie archiwum rządowe dotyczące dzieci z Pahiatua, czyli sierot po sowieckich wywózkach, uratowanych przez armię gen. Władysława Andersa. Archiwum to skopiował i przywiózł do Polski.
W 2010 uzyskał "Advanced Diploma of Business", na podyplomowych studiach zarządzania, w Kaplan International College w Sydney.
Jest autorem sztuk teatralnych, wystawionych w Polsce oraz libretta musicalu "Król w Kraju Rozkoszy" (do muzyki Macieja Małeckiego), jak również tekstów piosenek, wierszy dla dzieci oraz przekładów poezji Bułata Okudżawy. Scenograf i publicysta: projektował scenografię dla niektórych swoich przedstawień a jako publicysta ma w swoim dorobku ponad 200 publikacji wydanych w tak zwanym drugim obiegu oraz po 1989.
Działalność opozycyjna i publiczna.
Był jednym z organizatorów oraz przewodniczącym komitetu strajkowego na Politechnice Warszawskiej, podczas wydarzeń marca 1968 Jak wynika z ustaleń IPN, był to największy studencki strajk okupacyjny w całej historii PRL. Po tych wydarzeniach przez siedem lat poddawany był rozpracowaniu operacyjnemu przez Służbę Bezpieczeństwa, a także dwukrotnie usuwano go ze studiów, zanim je ukończył.
W latach 1969–1971 był założycielem i kierownikiem Klubu Studentów PW „Remiza” (przy ulicy Księcia Janusza), który zdobył – za rok 1970 – prestiżową nagrodę „Czerwonej Róży”, dla najlepszego klubu studenckiego w Polsce. W ramach klubu działał własny teatr studencki, kabaret i zespół rockowy oraz miały miejsce liczne koncerty muzyki klasycznej i rockowej (na żywo) oraz spotkania dyskusyjne i projekcje filmowe. Wystąpili w nim laureaci VIII Międzynarodowego Konkursu Pianistycznego im. Fryderyka Chopina (wśród nich Garrick Ohlsson), grając na zwykłym pianinie marki Calisia. Klub stał się głośny, co sprowokowało Komitet Uczelniany PZPR do żądania, aby upartyjnione władze Zrzeszenia Studentów Polskich usunęły Bogdana Czajkowskiego z funkcji kierownika klubu, co nastąpiło w 1971. Wywołało to bunt środowiska studenckiego PW, który stał się przyczyną kolejnej próby usunięcia Czajkowskiego ze studiów.
Po wprowadzeniu stanu wojennego działał w konspiracji, współpracując z prasą podziemną. Jego mieszkanie (na warszawskim Gocławiu) służyło jako lokal konspiracyjny Tygodnika Mazowsze – spotykała się w nim jego redakcja na swoje dwudniowe posiedzenia.
Wiosną 1988 był pomysłodawcą i organizatorem „bezdebitowego” zjazdu młodych reżyserów (ostatnich dziesięciu roczników reżyserii w warszawskiej i krakowskiej PWST), którego celem było powołanie niezależnego stowarzyszenia reżyserów. Zjazd – który stał się obiektem zainteresowania SB – odbył się w maju 1988, w gmachu warszawskiej PWST. W drugim etapie tej inicjatywy doszło do zwołania, wbrew sprzeciwom Kazimierza Dejmka (ówczesnego szefa Związku Artystów Scen Polskich), ogólnopolskiego zjazdu polskich reżyserów. Zjazd odbył się we wrześniu 1988 i wzięło w nim udział około 250 osób, w tym wielu utytułowanych artystów. Zażądano na nim od władz ZASP-u „rozliczenia się” z działań w okresie stanu wojennego. Wobec aroganckiej postawy Kazimierza Dejmka – odmówił on spełnienia żądania i opuścił obrady – Czajkowski zgłosił wniosek powołania nowego stowarzyszenia zawodowego reżyserów. Wniosek został poparty publicznie przez Andrzeja Wajdę i przyjęty przez zgromadzenie. Zjazdowi towarzyszyły liczne ekipy telewizyjne, radiowe i prasowe, jednak po jego zakończeniu władze komunistyczne nałożyły na to wydarzenie tak zwany zapis, wskutek czego w mediach nie ukazały się o nim żadne informacje. Opinia publiczna dowiedziała się o tym zjeździe, z radia Radia Wolna Europa, dopiero w październiku 1988, z obszernego wywiadu na temat sytuacji w polskim teatrze, którego udzielił Bogdan Czajkowski.
Jako przeciwnik tak zwanej grubej kreski, został jednym z autorów telewizyjnej kampanii wyborczej Lecha Wałęsy (w 1990), który obiecywał wyborcom skończyć z tą polityką. Był pomysłodawcą i autorem postaci Siekierki, zwalczającej „grubą kreskę” w animowanych spotach wyborczych przez niego wyreżyserowanych. W 1991 był szefem telewizyjnej kampanii wyborczej Porozumienia Centrum.
W październiku 2016 Bogdan Czajkowski awansował do czwórki finalistów konkursu na prezesa TVP, który wygrał Jacek Kurski. Później złożył w Prokuraturze Okręgowej w Warszawie wniosek o zbadanie okoliczności przeprowadzenia konkursu, gdyż Kurski spóźnił się ze złożeniem oferty (czego był świadkiem), lecz prokuratura odmówiła zajęcia się sprawą. Decyzję tę uchylił Sąd Rejonowy dla Warszawy-Śródmieścia i nakazał wszczęcie dochodzenia.
Bogdan Czajkowski jest przeciwnikiem traktatu reformującego Unię Europejską.
Zwrot odznaczenia.
6 marca 2008 w Pałacu Prezydenckim, podczas uroczystości związanych z obchodami 40. rocznicy tak zwanych wydarzeń marcowych, jako jedyny ze zgromadzonych odmówił przyjęcia Krzyża Oficerskiego Orderu Odrodzenia Polski z rąk prezydenta Lecha Kaczyńskiego. Całe wydarzenie było transmitowane przez telewizję. Swoją decyzję o publicznym odrzuceniu orderu Bogdan Czajkowski motywował tym, że władze odmówiły rozpisania referendum w sprawie przyjęcia traktatu lizbońskiego. Jednocześnie zaznaczył, iż jego odmowa nie jest protestem adresowanym osobiście do prezydenta, lecz protestem przeciw „elitom, które zdradziły Polskę”.
Pod wpływem tragicznej śmierci prezydenta Kaczyńskiego pod Smoleńskiem zdecydował się przyjąć nadany mu wcześniej order, chcąc w ten sposób oddać pośmiertny szacunek jego osobie (ponieważ w latach 2006–2013 przebywał na emigracji w Australii, odznaczenie to odebrał w jego imieniu brat, 11 listopada 2010, z rąk wojewody kujawsko-pomorskiego).
Otrzymany order zwrócił 6 listopada 2018, na ręce prezydenta Andrzeja Dudy, w proteście wobec licznych „szkodliwych dla Polski działań i zaniechań” prezydenta, które wyliczył w swoim publicznym oświadczeniu.

</doc>
<doc id="1264838" url="https://pl.wikipedia.org/wiki?curid=1264838" title="Ludwig Ernst von Braunschweig-Lüneburg">
Ludwig Ernst von Braunschweig-Lüneburg



</doc>
<doc id="1264839" url="https://pl.wikipedia.org/wiki?curid=1264839" title="Antoni Wasilewski">
Antoni Wasilewski

Antoni Wasilewski (ur. 1905, zm. 1975) – polski karykaturzysta, rysownik, malarz, ilustrator, felietonista, radiowiec. 
Życiorys.
Studiował w Wyższej Szkole Przemysłowej w Krakowie. Był również wolnym słuchaczem krakowskiej ASP, gdzie był uczniem Józefa Mehoffera. Debiutował, jako karykaturzysta w roku 1923, w lwowskim piśmie „Szczutek”. W roku 1927 Antoni Wasilewski inicjuje organizację dorocznego konkursu na najpiękniejszą szopkę bożonarodzeniową w Krakowie. Od roku 1930 był redaktorem naczelnym „Wróbli na Dachu”, gdzie ukazywała się większość jego prac. Szczególny rozgłos przyniósł mu rysunek opublikowany w okresie sypania kopca ku czci Marszałka Piłsudskiego na Sowińcu. Widać tam zwożących ziemię Prystora, Sławka i innych czołowych przedstawicieli ówczesnego rządu oraz samego Marszałka ze szpicrutą w dłoni, który pyta: "Co wy tu robicie?" Zgromadzeni odpowiadają: "Sypiemy kopiec ku czci pana Marszałka." A na to Piłsudski: "A nie lepsze by były dla was wały?" Wasilewski długo musiał później tłumaczyć oburzonym władzom, że chodziło mu w wały przeciwpowodziowe, gdyż w tym czasie południową Polskę nawiedziła wielka powódź. Prace jego ukazywały się również w „Cyruliku Warszawskim” oraz w prasie codziennej. 
W czasie wojny, po tułaczce przez Rumunię, Włochy, Francję dotarł do Wielkiej Brytanii, gdzie ulokowano go w obozie w Douglas. W obozie była aktywny kulturalnie: organizował teatrzyki (wraz z ekipą Wesołej Lwowskiej Fali), spotkania, odczyty, wernisaże, rysował i malował. Prace jego ukazywały się w pismach szkockich i angielskich. Wraz z Ludwikiem Rublem założył "Dziennik Żołnierza" (był autorem winiety, ilustratorem i pisał liczne teksty). 
Po wojnie w roku 1947 studiował w Edynburgu. Po powrocie do kraju w roku 1957, rysował dla „Szpilek” oraz „Przekroju”. Związał się z „Dziennikiem Polskim”, gdzie ukazywały się jego prace graficzne jak i felietony. Współpracował z Radiem Kraków, gdzie czytał swe felietony.
Swoje wspomnienia z pierwszych lat II wojny światowej opisał w dwóch książkach zatytułowanych „Refudziady” i „W szkocką kratę”.

</doc>
<doc id="1264840" url="https://pl.wikipedia.org/wiki?curid=1264840" title="Christoph Johann Friedrich von Medem">
Christoph Johann Friedrich von Medem

Christoph Johann (Jeannot) Friedrich, hrabia von Medem, dla odróżnienia od ojca zwany Christoph Johann von Medem (ur. 13 sierpnia 1763 w Mesothen, Łotwa; zm. 24 lutego 1838 w Mitawie, Łotwa) – rosyjski urzędnik i dyplomata, z pochodzenia był Niemcem kurlandzkim.
Jego dziadkiem był Hermann Friedrich von Medem (zm. ok. 1730), ojcem posiadacz ziemski Johann Friedrich von Medem (1722-1785), a matką Luise Charlotte von Manteuffel (zm. 1763). Przyrodnią siostrą Christopha Johanna była niemiecka pisarka Elisa von der Recke (1754-1833), a młodszą (ur. 1761) Anna Charlotta Dorota, żona Piotra Birona, księżna Kurlandii.
Ród Medem należał do najznakomitszych w Księstwie Kurlandii.
Christoph Johann był rosyjskim radcą dworu, a następnie (1796) ambasadorem Rosji w Waszyngtonie, nowej stolicy USA.
Medem mieszkał w Elley w Kurlandii, obecnie Eleja na Łotwie (Gmina Jełgawa).
Christoph Johann Friedrich von Medem poślubił Marię Luizę Ernestynę von der Pahlen (1778-1831), córkę hrabiego Petera Ludwiga von der Pahlen (1745-1826). W roku 1809 szwagier Medema Fiodor Piotrowicz Pahlen zastąpił go na stanowisku ambasadora w USA.
W miejscowości Mitawa nad pobliską rzeką wzniósł willę "Villa Medem". W latach 1835-1836 zbudował ją architekt Johann Georg Berlitz (1753-1837).

</doc>
<doc id="1264841" url="https://pl.wikipedia.org/wiki?curid=1264841" title="Ewelina Sętowska">
Ewelina Sętowska



</doc>
<doc id="1264844" url="https://pl.wikipedia.org/wiki?curid=1264844" title="Leon Greenman">
Leon Greenman

Leon Greenman (ur. 10 grudnia 1910 w Londynie, zm. 7 marca 2008 tamże) – Brytyjczyk żydowskiego pochodzenia, jedyny Anglik będący w czasie II wojny światowej więźniem niemieckiego obozu koncentracyjnego Auschwitz-Birkenau. Autor książki pt. "„An Englishman in Auschwitz”" („Anglik w Auschwitz”).
Życiorys.
Od piątego roku życia mieszkał wraz z rodzicami w Rotterdamie. W 1935 ożenił się z Holenderką, Esther van Dam, po czym wspólnie wyjechali do Rotterdamu, by opiekować się babką kobiety. W 1940 przyszedł na świat jego syn Barney. Po zajęciu Holandii przez Niemców w 1940 rodzina Greenmanów została w maju tego samego roku deportowana wraz z innymi holenderskimi Żydami do obozu przejściowego Westerbork, a następnie do hitlerowskiego obozu koncentracyjnego KL Auschwitz. Jego żona i syn zostali zgładzeni w komorze gazowej, on sam doczekał wyzwolenia przez Amerykanów w Buchenwaldzie w kwietniu 1945.
Po wojnie nie ożenił się powtórnie, bolejąc nad stratą żony i syna. Wygłaszał odczyty na temat zbrodni nazistowskich. Został odznaczony Orderem Imperium Brytyjskiego IV klasy (OBE). Zmarł w jednym z londyńskich szpitali, gdzie trafił na skutek złamania nogi.

</doc>
<doc id="1264845" url="https://pl.wikipedia.org/wiki?curid=1264845" title="Raúl Reyes">
Raúl Reyes

Raúl Reyes właściwie Luis Edgar Devia Silva (ur. 30 września 1948 w La Plata w Kolumbii, zm. 1 marca 2008 w Santa Rosa de Sucumbíos w Ekwadorze) – jeden z liderów organizacji partyzanckiej Rewolucyjne Siły Zbrojne Kolumbii (FARC).
Życiorys.
Pochodził z ubogiej rodziny. Od najmłodszych lat wykazywał marksistowskie poglądy. Jako nastolatek wstąpił do młodzieżówki komunistycznej. W trakcie pracy w fabryce Nestlé w departamencie Caquetá był liderem związku zawodowego. W latach 70. pełnił funkcję miejskiego radnego we Florencia. Pod koniec lat 70. dołączył do Rewolucyjnych Sił Zbrojnych Kolumbii (FARC). Przez pewien czas miał rzekomo przebywać w Europie Wschodniej. Po powrocie do kraju ożenił się z Glorią Marín, córką lidera FARC, Manuela Marulandy. Uczestniczył w rozmowach pokojowych z rządem, uchodził za rzecznika rebeliantów.
Został zabity 1 marca 2008 roku w wyniku operacji wojskowej rządu. Siły rządowe w czasie ofensywy przekroczyły granicę Ekwadoru, co wywołało kryzys dyplomatyczny w Ameryce Łacińskiej.

</doc>
<doc id="1264848" url="https://pl.wikipedia.org/wiki?curid=1264848" title="Nanni Moretti">
Nanni Moretti

Nanni Moretti (ur. 19 sierpnia 1953 w Bruneck) – włoski reżyser, scenarzysta, aktor i producent filmowy. Jedna z czołowych indywidualności twórczych w kinie włoskim i europejskim przełomu XX i XXI wieku. 
Tworzy autorskie, głęboko osobiste kino, w którym główna postać - odgrywana niemal zawsze przez niego samego - stanowi jego alter ego. Występuje również sporadycznie w filmach innych reżyserów (Daniele Luchetti, Mimmo Calopresti).
Zdobył Europejską Nagrodę Filmową i nagrodę za reżyserię na 47. MFF w Cannes za film "Dziennik intymny" (1993). Złotą Palmę na 54. MFF w Cannes przyniósł mu z kolei kameralny "Pokój syna" (2001).
Zasiadał w jury konkursu głównego na 50. MFF w Cannes (1997). Przewodniczył obradom jury na 58. MFF w Wenecji (2001) oraz na 65. MFF w Cannes (2012).

</doc>
<doc id="1264853" url="https://pl.wikipedia.org/wiki?curid=1264853" title="MTV Unplugged (album Boba Dylana)">
MTV Unplugged (album Boba Dylana)

MTV Unplugged – koncertowy album, nagrany przez Boba Dylana w listopadzie 1994 r. i wydany w maju 1995 roku.
Historia i charakter albumu.
Kolejnym albumem Dylana okazała się płyta nagrana podczas występu w telewizyjnej serii MTV Unplugged i wydana 2 maja 1995 r. Prezentowała więc Dylana akustycznego w towarzystwie muzyków grających również na instrumentach akustycznych (oprócz organów Hammonda).
Oprócz wykonań najbardziej znanych utworów, Dylan postanowił wykorzystać swoje dwa utwory: „Dignity” i „Shooting Star”. „Dignity” zmieniany nieustannie nie dostał się na album "Oh Mercy". Z kolei „Shooting Star” znalazł się wprawdzie na tym albumie, ale po licznych przeróbkach.
Album został nagrany podczas dwóch sesji nagraniowych przed publicznością, w ciągu dwu kolejnych dni listopada – 17 i 18.
Lista utworów.
Wszystkie piosenki autorstwa Boba Dylana

</doc>
<doc id="1264854" url="https://pl.wikipedia.org/wiki?curid=1264854" title="Halowe Mistrzostwa Polski Seniorów w Lekkoatletyce 1990">
Halowe Mistrzostwa Polski Seniorów w Lekkoatletyce 1990

31. Halowe Mistrzostwa Polski Seniorów w Lekkoatletyce – zawody sportowe, które rozegrano 17 i 18 lutego 1990 w Spale, w hali Ośrodka Przygotowań Olimpijskich (pierwszy raz w historii).
Podczas zawodów Barbara Niewójt ustanowiła halowy rekord Polski w chodzie na 3000 metrów czasem 13:25,28.

</doc>
<doc id="1264856" url="https://pl.wikipedia.org/wiki?curid=1264856" title="Jean-Pierre Droz">
Jean-Pierre Droz

Jean-Pierre Droz (1740-1823) – medalier, który skonstruował dla paryskiej mennicy prasę automatyczną do wyciskania medali i monet.

</doc>
<doc id="1264859" url="https://pl.wikipedia.org/wiki?curid=1264859" title="Portugalia w Konkursie Piosenki Eurowizji">
Portugalia w Konkursie Piosenki Eurowizji

Portugalia uczestniczy w Konkursie Piosenki Eurowizji od 1964 roku. Od czasu debiutu konkursem w kraju zajmuje się portugalski nadawca publiczny Rádio e Televisão de Portugal (RTP). Reprezentant kraju wybierany jest podczas krajowych selekcji "Festival da Canção".
Najwyższym wynikiem Portugalii w konkursie jest pierwsze miejsce zajęte w 2017 roku przez Salvadora Sobrala z utworem „Amar pelos dois”.
Portugalia czterokrotnie nie wzięła udziału w konkursie. Nadawca zbojkotował 25. Konkurs Piosenki Eurowizji w 1970 roku z powodu nierozstrzygnięcia remisu podczas konkursu w 1969 i przyznania pierwszego miejsca czterem krajom. Z powodu słabych wyników Portugalia nie wystartowała w 45. Konkursie Piosenki Eurowizji w 2000 roku. Telewizja postanowiła nie uczestniczyć w imprezie w 2002 i 2013 roku, a w 2014 postanowiła powrócić do stawki konkursowej. W 2016 roku kraj ponownie wycofał się z rywalizacji, a rok później powrócił do konkursu.
Uczestnictwo.
Portugalia uczestniczy w Konkursie Piosenki Eurowizji od 1964 roku. Poniższa tabela uwzględnia nazwiska wszystkich portugalskich reprezentantów, tytuły konkursowych piosenek oraz wyniki w poszczególnych latach.
Legenda:
Historia głosowania w finale (1964–2022).
Poniższe tabele pokazują, którym krajom Portugalia przyznaje w finale najwięcej punktów oraz od których państw portugalscy reprezentanci otrzymują najwyższe noty.
Kraje, którym Portugalia "przyznała" najwięcej punktów:
Kraje, od których Portugalia "otrzymała" najwięcej punktów:
Legenda:
Konkursy Piosenki Eurowizji organizowane w Portugalii.
Poniższy spis uwzględnia miejsce organizacji koncertów oraz nazwiska konferansjerów.
Nagrody im. Marcela Bezençona.
Nagrody im. Marcela Bezençona - trofea dla najlepszych konkurencyjnych piosenek w finale, które zostały po raz pierwszy rozdane podczas Konkursu Piosenki Eurowizji 2002 w Estonii. Wymyślił je Christer Björkman (reprezentant Szwecji w 1992 roku i obecny Szef Delegacji Szwecji) i Richard Herrey (członek zespołu Herreys, zwycięzca z 1984 roku dla Szwecji), a nazwali je nazwiskiem twórcy corocznego konkursu, Marcela Bezençona.
Nagrody podzielone są na trzy kategorie:
Nagroda Dziennikarzy
Nagroda Artystyczna
Nagroda Kompozytorów

</doc>
<doc id="1264865" url="https://pl.wikipedia.org/wiki?curid=1264865" title="Christian Cantwell">
Christian Cantwell

Christian Cantwell (ur. 30 września 1980 w Jefferson City) – amerykański lekkoatleta specjalizujący się w pchnięciu kulą.
Uczestnik igrzysk olimpijskich – w Pekinie (2008) zdobył srebrny medal. Trzykrotny halowy mistrz świata oraz złoty medalista mistrzostw globu na stadionie. Stawał na podium mistrzostw USA (jako junior w rzucie dyskiem) oraz mistrzostw NCAA.
Kariera.
Na początku kariery gdy startował jednocześnie w pchnięciu kulą i rzucie dyskiem większe sukcesy odnosił w tej drugiej konkurencji – w 1999 zdobył najpierw srebro mistrzostw USA juniorów w rzucie dyskiem, a następnie został wicemistrzem panamerykańskim juniorów wyprzedzając w Tampie Dylana Armstronga z Kanady. Pierwszy tryumf międzynarodowy w pchnięciu kulą odniósł dopiero w 2004 roku wygrywając w Budapeszcie złoto halowych mistrzostw świata. Po tym sukcesie podczas zawodów kwalifikacyjnych do reprezentacji kraju na igrzyska olimpijskie zajął czwarte miejsce i Grecji nie wystartował. W 2005 zajął piąte miejsce na mistrzostwach świata, a na początku kolejnego sezonu nie awansował do finału halowego czempionatu globu. Drugi w karierze złoty medal mistrzostw świata w hali zdobył w roku 2008. Na igrzyskach olimpijskich w Pekinie uzyskał wynik 21,09 m i zdobył srebrny medal przegrywając z Tomaszem Majewskim. Amerykanin zrewanżował się Polakowi rok później na mistrzostwach świata w Berlinie pokonując go w ostatniej próbie – pojedynek Majewskiego z Cantwellem na stadionie olimpijskim został uznany przez amerykański portal Universal Sport pojedynkiem roku w lekkoatletyce. W marcu 2010 zdobył trzeci w karierze złoty medal halowych mistrzostw globu. Zwycięzca łącznej punktacji Diamentowej Ligi 2010 w pchnięciu kulą.
Rekordy życiowe: stadion – 22,54 m (5 czerwca 2004, Gresham); hala – 22,18 m (22 lutego 2008, Warrensburg). Rezultat Cantwella z hali z 2008 roku jest dziewiątym rezultatem w historii tej konkurencji.
Jego żoną jest była amerykańska kulomiotka Teri Steer.

</doc>
<doc id="1264867" url="https://pl.wikipedia.org/wiki?curid=1264867" title="Jan Drozdowski">
Jan Drozdowski

Jan Drozdowski (ur. 1759, zm. 29 grudnia 1810 w Warszawie) – komediopisarz, wolnomularz, pierwszy kancelista Wydziału Edukacji Kancelarii Straży Praw, urzędnik Kancelarii Generalnej Rady Nieustającej.
Życiorys.
Urodził się w województwie krakowskim, lecz nie są znane początki jego edukacji. J. Adamczewski we wspomnieniach pisał o jego "nabytych w szkołach gruntownych umiejętnościach". W roku 1779 przybył do Warszawy i zaczął 10-letni okres pracy w kancelarii Rady Nieustającej (aż do jej likwidacji w roku 1789). Pozostał nadal urzędnikiem, obejmując, po uchwaleniu Konstytucji 3 Maja stanowisko sekretarza w Straży Praw. Bardzo często grywał w karty, nie stroniąc od gry "na monetę" (za pieniądze). W tym okresie był członkiem wolnomularskiej loży Świątynia Izis.
Twórczość.
Autor komedii "Literat z biedy..." (1784), "Umizgi dla przysługi..." (1788) i "Bigos hultajski, czyli szkoła trzpiotów..." (1801). Idąc za wzorem Francji i naśladując głównie przykład Zabłockiego, nie wykazał Drozdowski daru tworzenia komicznych sytuacji, ani zdolności kompozycyjnych, wyróżniał się natomiast gładkim wierszem, a niekiedy i dowcipem słownym. Tłumaczył też "Meropę" Voltaire’a.
Wiersze w zbiorach rękopiśmiennych.
Wiersze Drozdowskiego znajdują się w różnorodnych zbiorach rękopiśmiennych. Kilka z nich wydano w 2 zbiorach:
Ponadto J. W. Gomulicki wymienia wiersz Drozdowskiego "Na śmierć Kownackiego w pojedynku z Wodzińskim" (inc.: „Pójdę na pole, gdzie ręka złośnicza...”).

</doc>
<doc id="1264869" url="https://pl.wikipedia.org/wiki?curid=1264869" title="Bullet">
Bullet



</doc>
<doc id="1264872" url="https://pl.wikipedia.org/wiki?curid=1264872" title="Andrzej Drożeński">
Andrzej Drożeński

Andrzej Drożeński – polski malarz. 
W roku 1745 został mistrzem cechu krakowskiego. Był sygnatariuszem aktu potwierdzonego przez Augusta III z 5 XII 1745 roku, ustalającego nowy status cechu krakowskiego i poddającego go pod zarząd akademicki.

</doc>
<doc id="1264873" url="https://pl.wikipedia.org/wiki?curid=1264873" title="Kishō Yano">
Kishō Yano

 - japoński piłkarz występujący na pozycji napastnika w Tochigi SC . Mierzy 185 cm wzrostu. Wcześniej grał w Kashiwa Reysol, Albirex Niigata i SC Freiburg. Zaliczył 19 występów w reprezentacji Japonii, strzelił przy tym 2 bramki.

</doc>
<doc id="1264874" url="https://pl.wikipedia.org/wiki?curid=1264874" title="Henri Druey">
Henri Druey

Henri Druey (ur. 12 kwietnia 1799 w Faoug, zm. 29 marca 1855 w Bernie) – szwajcarski mąż stanu, w 1845 był kierownikiem rządu tymczasowego, a w 1850 – prezydentem Związku.

</doc>
<doc id="1264876" url="https://pl.wikipedia.org/wiki?curid=1264876" title="Klincz (film 1997)">
Klincz (film 1997)

Klincz (ang. tytuł "Gridlock’d") – amerykański komediodramat z roku 1997. Reżyserem produkcji jest Vondie Curtis-Hall, zaś w głównych rolach wystąpili Tupac Shakur i Tim Roth.
Fabuła.
Cookie, Spoon i Stretch to troje przyjaciół biorących narkotyki. Gdy pewnego dnia Cookie przedawkowała i trafiła do szpitala, pozostałych dwóch przyjaciół postanowiło skończyć z nałogiem i udać się na odwyk. Okazuje się to jednak bardzo trudne ze względu na fakt, że panowie nie mają ubezpieczenia.
Film został poświęcony pamięci Tupaca Shakura.
Ścieżka dźwiękowa.
Ścieżka dźwiękowa do filmu została wydana 28 stycznia 1997 roku nakładem wytwórni Interscope Records oraz Death Row Records.

</doc>
<doc id="1264877" url="https://pl.wikipedia.org/wiki?curid=1264877" title="Płomyk szydlasty">
Płomyk szydlasty



</doc>
<doc id="1264879" url="https://pl.wikipedia.org/wiki?curid=1264879" title="Tiocyjanian potasu">
Tiocyjanian potasu



</doc>
<doc id="1264881" url="https://pl.wikipedia.org/wiki?curid=1264881" title="Deewana Mastana">
Deewana Mastana

Deewana Mastana – bollywoodzka komedia romantyczna wyreżyserowana w 1997 roku przez David Dhawana, autora "Biwi No.1", "Hum Kisi Se Kum Nahin", "Mujhse Shaadi Karogi", "Maine Pyaar Kyun Kiya?". W rolach głównych Govinda, Anil Kapoor i Juhi Chawla. W rolach drugoplanowych Johnny Lever, Anupam Kher, Shakti Kapoor, Saeed Jaffrey i Kader Khan. Gościnnie pojawia się w filmie Salman Khan.

</doc>
<doc id="1264883" url="https://pl.wikipedia.org/wiki?curid=1264883" title="In the Attic">
In the Attic

R.E.M.: In the Attic – Alternative Recordings 1985-1989 – piąta składanka zespołu R.E.M. wydana w 1997 roku.

</doc>
<doc id="1264884" url="https://pl.wikipedia.org/wiki?curid=1264884" title="Wilhelm Drumann">
Wilhelm Drumann

Wilhelm Karl August Drumann (ur. 11 czerwca 1786 w Danstedt koło Halberstadt, zm. 29 lipca 1861 w Królewcu) – niemiecki historyk.
W latach 1821-56 wykładał na Uniwersytecie w Królewcu.

</doc>
<doc id="1264885" url="https://pl.wikipedia.org/wiki?curid=1264885" title="Vondie Curtis-Hall">
Vondie Curtis-Hall

Vondie Curtis-Hall (ur. 30 września 1950) − amerykański reżyser filmowy i aktor. Jeden z najważniejszych bywalców ekranu wśród afroamerykanów.

</doc>
<doc id="1264886" url="https://pl.wikipedia.org/wiki?curid=1264886" title="Jerzy Kierst">
Jerzy Kierst

Jerzy Kierst właściwe imię Zygmunt (ur. 30 września 1911, zm. 21 grudnia 1988) - prozaik i poeta, krytyk teatralny, tłumacz, przed wojną nauczyciel, w czasie niemieckiej okupacji czynny w tajnym nauczaniu (m.in. Szkoła Ogrodnicza inż. Stanisława Wiśniewskiego, Gimnazjum Ziemi Mazowieckiej, Szkoła Rybacka) oraz w podziemnym Teatrze Rapsodycznym, po wojnie wykładowca w warszawskich szkołach teatralnych, redaktor i reżyser w radiu (m.in. współtwórca Teatru Polskiego Radia i Redakcji Literackiej Polskiego Radia - to jemu zawdzięczamy nagrania Gałczyńskiego, Tuwima, Grochowiaka) i telewizji, publikował utwory dla dzieci, twórczość dla dorosłych, jako niezgodną z cenzurą polityczną, odkładając do szuflady (całość rękopisów zgodnie z jego wolą znajduje się w Muzeum Literatury im. A. Mickiewicza w Warszawie). Człowiek wielkiej kultury i prawości. Pomimo ciężkiej sytuacji materialnej i choroby konsekwentnie odmawiał współpracy z mediami w stanie wojennym, jak i po nim. Swoje zbiory sztuki przekazał Zamkowi Królewskiemu. Został pochowany na cmentarzu Powązkowskim (kwatera 108-4-22).

</doc>
<doc id="1264889" url="https://pl.wikipedia.org/wiki?curid=1264889" title="Henry Drummond">
Henry Drummond

Henry Drummond (ur. 17 sierpnia 1851 w Stirling, zm. 11 marca 1897) – szkocki pisarz, teolog i przyrodnik.
Wykładał w Glasgow, odbył szereg podróży naukowych po okolicach Njassy i jeziora Tanganika, Japonii, Australii i Nowych Hebrydów i wydał dzieła, przedstawiające rezultaty naukowe tychże podróży: "Tropical Africa" (1888), "Travel Sketches" (1890). 
Dzieła teologiczne: "Natural Law in the Spiritual World" (1883), "The Greatest Thing in the World (1889), "Pax vobiscum" (1891).

</doc>
<doc id="1264891" url="https://pl.wikipedia.org/wiki?curid=1264891" title="Rezerwat przyrody Czaple Wyspy">
Rezerwat przyrody Czaple Wyspy

Rezerwat przyrody Czaple Wyspy – faunistyczny rezerwat przyrody położony w gminie Sieraków, powiecie międzychodzkim (województwo wielkopolskie). Leży w granicach Sierakowskiego Parku Krajobrazowego. Obejmuje dwie porośnięte lasem wyspy na Jeziorze Kłosowskim.
Został utworzony zarządzenie Ministra Leśnictwa i Przemysłu Drzewnego z dnia 24 czerwca 1957 roku. Zajmuje powierzchnię 7,14 ha (akt powołujący podawał 8,07 ha).
Plan ochrony rezerwatu opracowano na okres od 01.01.1997 roku do 31.12.2016 roku. Rezerwat nie posiada aktualnego planu ochrony.
Fauna.
Rezerwat chroni miejsca lęgowe rzadkich gatunków ptaków, m.in.: sokoła wędrownego, kani czarnej, rybołowa, kormorana czarnego, bielika. Nazwa rezerwatu pochodzi od czapli siwej, która obecnie nie gnieździ się na jego terenie. W okresie zimy, w poszukiwaniu żeru, w rezerwacie pojawiają się sarny, jelenie i dziki.
Roślinność.
Warstwę drzew w drzewostanie na dużej wyspie można podzielić na dwa piętra; w I piętrze panuje sosna oraz 200-letni dąb, w domieszce występuje jawor, brzoza, kasztanowiec, klon i modrzew. W piętrze II dominuje dąb, a w domieszce występują: jawor, kasztanowiec, wiąz i akacja. Drzewostan na małej wyspie ma raczej charakter parkowy: wrażenie robi 12 dębów o charakterze pomnikowym. Wyspy te, o falistej powierzchni, porośnięte są starymi drzewostanami sosnowymi i dębowymi. Wiele rosnących tu drzew, zwłaszcza dębów, ma charakter pomnikowy. Roślinność rezerwatu należy do zespołu świetlistej dąbrowy "Potentillo albae-Quercetum". W górnej warstwie drzew dominuje sosna zwyczajna i dąb szypułkowy, a w domieszce występują m.in.: jawor, brzoza brodawkowata, klon zwyczajny, a towarzyszą mu te same gatunki co w górnym piętrze. W podszycie dominuje również dąb szypułkowy, obok którego znajduje się leszczyna, jarząb pospolity, szakłak pospolity, trzmielina pospolita, tarnina, grusza pospolita, kruszyna pospolita, dereń świdwa. W bogatym runie tego zespołu występują: ciemiężyk białokwiatowy, gorysz pagórkowy, kokoryczka wonna, bodziszek czerwony, dzwonek brzoskwiniolistny, koniczyna dwukłosowa, pięciornik biały, wilczomlecz kątowy, czyścica storzyszek, konwalia majowa oraz nerecznica samcza.

</doc>
<doc id="1264892" url="https://pl.wikipedia.org/wiki?curid=1264892" title="Pierzyska (stacja kolejowa)">
Pierzyska (stacja kolejowa)

Pierzyska – stacja kolejowa w Pierzyskach, w województwie wielkopolskim, w Polsce. Według klasyfikacji PKP ma kategorię dworca lokalnego. Znajdują się tu 2 perony.
W roku 2017 stacja obsługiwała 150–199 pasażerów na dobę.

</doc>
<doc id="1264893" url="https://pl.wikipedia.org/wiki?curid=1264893" title="Uniwersytet Loránda Eötvösa">
Uniwersytet Loránda Eötvösa

Uniwersytet Loránda Eötvösa, Uniwersytet Budapeszteński skrótowiec ELTE (od ) – węgierska uczelnia publiczna z siedzibą w Budapeszcie.
Według QS World University Rankings (2010) jest jednym z najlepszych uniwersytetów na Węgrzech (znajduje się w czwartej setce najlepszych uczelni na świecie), obok Uniwersytetu Segedyńskiego.
Historia.
Uczelnia została założona w 1635 w Nagyszombat przez kardynała Pétera Pázmánya. Początkowo składała się z dwóch wydziałów: teologicznego i filozoficznego. W 1667 powstał Wydział Prawa, a w 1769 Wydział Medycyny. Po reformach edukacyjnych przeprowadzonych przez Marię Teresę uniwersytet został przeniesiony do Budy w 1777, a 1784 do Pesztu.
Od 1921 uczelnia funkcjonowała pod nazwą Uniwersytet Pétera Pázmánya. W 1950 uczelnię zreorganizowano: dotychczasowy Wydział Teologii został odłączony i przyjął nazwę Katolicki Uniwersytet Pétera Pázmánya, zaś pozostałej części nadano imię fizyka Loránda Eötvösa. Wydział Medycyny usamodzielnił się wówczas jako Uniwersytet Medyczny Semmelweisa w Budapeszcie.

</doc>
<doc id="1264894" url="https://pl.wikipedia.org/wiki?curid=1264894" title="Rezerwat przyrody Czapliniec Kuźnicki">
Rezerwat przyrody Czapliniec Kuźnicki

Rezerwat przyrody Czapliniec Kuźnicki – były faunistyczny rezerwat przyrody położony w gminie Czarnków, powiecie czarnkowsko-trzcianeckim (województwo wielkopolskie). Miał powierzchnię 5,45 ha. Został utworzony w 1988 roku w celu ochrony kolonii lęgowej czapli siwej ("Ardea cinerea"). Zlikwidowany Rozporządzeniem wojewody wielkopolskiego z 8 grudnia 2005 r. ze względu na zanik kolonii czapli.

</doc>
<doc id="1264895" url="https://pl.wikipedia.org/wiki?curid=1264895" title="Mara Cuevas">
Mara Cuevas

Mara Cuevas (ur. 1968) – meksykańska aktorka.
Filmografia.
Aktorstwo

</doc>
<doc id="1264897" url="https://pl.wikipedia.org/wiki?curid=1264897" title="Port lotniczy Rosario">
Port lotniczy Rosario

Port lotniczy Rosario (IATA: ROS, ICAO: SAAR) – międzynarodowy port lotniczy położony 13 km na północny zachód od centrum Rosario, w prowincji Santa Fe, w Argentynie.

</doc>
<doc id="1264900" url="https://pl.wikipedia.org/wiki?curid=1264900" title="Phlox subulata">
Phlox subulata



</doc>
<doc id="1264903" url="https://pl.wikipedia.org/wiki?curid=1264903" title="Austral Líneas Aéreas">
Austral Líneas Aéreas

Austral Líneas Aéreas – argentyńska linia lotnicza z siedzibą w Buenos Aires. Głównym węzłem jest Port lotniczy Jorge Newbery.

</doc>
<doc id="1264907" url="https://pl.wikipedia.org/wiki?curid=1264907" title="Olav Bjaaland">
Olav Bjaaland

Olav Bjaaland (ur. 5 marca 1873 r. w Morgedal – zm. 8 czerwca 1961 r.) – norweski mistrz narciarstwa i jeden z pierwszej piątki, która zdobyła biegun południowy podczas ekspedycji Roalda Amundsena.
Olav Bjaaland urodził się w małej miejscowości w regionie Telemark. Pod koniec stulecia Bjaaland, wraz z braćmi Hemmestveit, należał do czołówki narciarstwa norweskiego. W 1902 wygrał zawody w kombinacji norweskiej podczas Holmenkollen ski festival. W 1909 Bjaaland, wraz z piątką innych, został zaproszony do Francji, aby konkurować z najlepszymi zawodnikami Europy.
Podczas tej wyprawy Bjaaland spotkał Roalda Amundsena, który zaproponował mu udział w zbliżającej się wyprawie na biegun północny. Bjaaland był tym faktem przejęty; w przekonaniu że kierują się na biegun północny, ekspedycja opuściła Oslo 7 czerwca 1910. Gdy zdał sobie sprawę, że w rzeczywistości podążają na biegun południowy aby wyprzedzić Scotta, Bjaaland zawołał: "Hurra, to znaczy że będziemy tam pierwsi!".
Bjaaland był wykwalifikowanym stolarzem; przed wyprawą zmniejszył wagę sań kupionych w Oslo (Scott także kupił podobne sanie, ale nigdy ich nie modyfikował) z 88 kg do 22 kg, bez zmniejszenia ich wytrzymałości. Podczas wyprawy na biegun Bjaaland często biegł na czele, wyprzedzając psie zaprzęgi. Był zdolny do biegu w taki sposób, że ślady przez niego pozostawiane były niemal prostymi liniami. Po tym, jak wrócili z udanego podboju bieguna, Bjaaland otrzymał propozycję odkrycia wraz z Amundsenem Przejścia Północno-Wschodniego, ale ją odrzucił.
W 1912 Bjaaland otrzymał medal Holmenkollen, jedno z najwyższych odznaczeń, jakie narciarz może otrzymać. W późniejszych latach wrócił do Telemarku i dzięki pieniądzom pożyczonym od Amundsena otworzył fabrykę nart.
Podczas Zimowych Igrzysk Olimpijskich 1952 w Oslo Bjaaland zapalił znicz olimpijski.
Zmarł w wieku 88 lat w 1961, jako ostatni z piątki zdobywców bieguna południowego.

</doc>
<doc id="1264909" url="https://pl.wikipedia.org/wiki?curid=1264909" title="Dąbek (nazwisko)">
Dąbek (nazwisko)

Dąbek - polskie nazwisko. Według danych nosi je 9459 osób.

</doc>
<doc id="1264911" url="https://pl.wikipedia.org/wiki?curid=1264911" title="Rezerwat przyrody Czarci Staw">
Rezerwat przyrody Czarci Staw

Rezerwat przyrody Czarci Staw – torfowiskowy rezerwat przyrody położony w gminie Złotów, powiecie złotowskim (województwo wielkopolskie). Jest położony około 1 km na północny wschód od Złotowa.
Powierzchnia: 4,91 ha. Obszar rezerwatu podlega ochronie czynnej.
Został utworzony w 1990 roku w celu ochrony torfowiska mszarnego z turzycą strunową i turzycą torfową ("Carex chordorrhiza" i "Carex heleonastes").

</doc>
<doc id="1264913" url="https://pl.wikipedia.org/wiki?curid=1264913" title="Austral Lineas Aereas">
Austral Lineas Aereas



</doc>
<doc id="1264916" url="https://pl.wikipedia.org/wiki?curid=1264916" title="Koźnic">
Koźnic

Koźnic (jid. קאזשניץ) - dynastia chasydzka, która została założona w Kozienicach, przez Isroela Hopsztajna, zwanego Kozienickim Magidem.

</doc>
<doc id="1264917" url="https://pl.wikipedia.org/wiki?curid=1264917" title="Ukraińska Wolna Akademia Nauk">
Ukraińska Wolna Akademia Nauk

Ukraińska Wolna Akademia Nauk (UWAN) – emigracyjna ukraińska instytucja naukowa, utworzona 15 listopada 1945 w Augsburgu. Była kontynuatorką Wszechukraińskiej Akademii Nauk, działającej w Kijowie od 1918 do 1936.
Na początku UWAN składała się z autonomicznych grup zawodowych (w 1947 działało ich 17), liczących w sumie około 150 naukowców, organizujących naukowe konferencje tematyczne, a raz do roku wszystkie grupy spotykały się na Konferencji Szewczenkowskiej. Pierwszym prezydentem UWAN był Dmytro Doroszenko. Działania UWAN wspierało Towarzystwo Przyjaciół UWAN po przewodnictwem Wasyla Mudrego.
Od 1946 UWAN wydawała informacyjny "Biuletyn UWAN", a od 1947 "Litopys UWAN" i prace naukowe, m.in. album «Istoryczni płany Kyjewa» Petra Kurinnego i Ołeksandra Powstenki, monografię Bohdana Krupnyćkiego «Hetman Danyło Apostoł» i inne.
18 kwietnia 1948 na naradzie szefów grup UWAN w Ratyzbonie wybrano pierwszych 24 rzeczywistych członków organizacji.
Od końca 1948 ośrodek UWAN w Augsburgu zaczął tracić na znaczeniu wskutek wyjazdów naukowców za ocean (Dmytro Doroszenko wyjechał już w 1947), i w 1949 przeniesiono siedzibę Akademii do Winnipeg.
UWAN w Kanadzie.
Prezydentami kanadyjskiej UWAN byli: Dmytro Doroszenko (do śmierci w 1951), Łeonid Biłećkyj (1951-1954), Jarosław Rudnycki (1954-1974), O. Baran (1974-1977, i po 1980), J. Rozumnyj (1977-1980). Kanadyjska UWAN dzieliła się na instytuty i komisje, posiadała bibliotekę i archiwum, wydawała serie «Slavistica», «Onomastica», «Ukrainica Canadiana» (ta ostatnia o charakterze biograficznym), «Ukraiński wczeni» (1949—1961). Oprócz tego wydała «Кobzara» Tarasa Szewczenki (1952—1954), pod redakcją Łeonida Biłeckiego w czterech tomach «Materiały do ukrajinśko-kanadśkoji fołklorystyki i dialektologii» (1956—1963); «An Etymological Dictionary of Ukrainian Language» Jarosława Rudnickiego (1962), «Istoriju ukrainciw Kanady» Mychajła Marunczaka (1968), «History of the Ukrainian Literature in Canada» Mykyty Mandryki (1968), «Juwilejnyj zbirnyk» (1976) i inne.
UWAN w USA.
Członkowie UWAN, którzy przyjechali do USA, w 1950 wybrali tymczasowy zarząd i utworzyli Fundację UWAN, której celem była materialna pomoc UWAN. Pierwszym przewodniczącym UWAN w USA był М. Bietuchiw. Utworzono wtedy następujące wydziały: Historyczno-Filozoficzny i Filologiczny, Ekonomiczny i Nauk Społecznych, Przyrodniczy i Nauk Medycznych, Fizyczno-Chemiczno-Matematyczny i Nauk Technicznych, Sztuki. 1 czerwca 1980 liczyła 67 członków rzeczywistych i około 200 członków wsoierających i naukowych współpracowników. Głównym ośrodkiem działalności był Nowy Jork. Po śmierci M. Bietuchowa w 1959 przewodniczącym został Jurij Szewelow (do 1961), potem O. Archimowycz (do 1970) i Ołeksandr Ohłobłyn (do 1979), potem znowu Jurij Szewelow. Przy UWAN rozwinięto centrum ukraińskiej dokumentacji: Bibliotekę im. W. Mijakowśkiego (50 000 woluminów) i Archiwum im. D. Antonowycza. Ich organizatorem i dyrektorem (jeszcze w Augsburgu) był W. Mijakowśkyj (zm. 1972), a później W. Omelczenko.
UWAN w USA wydała w latach 1950-1980 ponad 90 książek w języku ukraińskim i angielskim, w tym angielskojęzyczne: „The Annals" (wyszło 13 tomów w 36 częściach), «Przegląd ukraińskiej historiografii» Dmytra Doroszenki і „Ukrainian Historiography 1917 — 56" Ołeksandra Ohłobłyna (1957), «Katedra sw. Sofiji w Kyjewi" Оłeksandra Powstenki (1954), «Istorija ukrainskoj literatury» Dmytra Czyżewskiego (1956), niepublikowane wcześniej listy hetmana Iwana Mazepy pod redakcją Oresta Subtelnoho (1975), «Chronołogija żyttja i tworczosti Łesi Ukrainki» O. Kosacz-Krywyniuk (1970), «Statti, łysty, dokumenty" Symona Petlury w dwóch tomach (1956, 1979), «Wasyl Kryczewśkyj» W. Pawłowskiego (1974), trzy «Naukowi Zbirnyky» (1952 — 77), 10 wydań "szewczenkwskich" (1952 — 64), «Religijny twory» О. Koszycia (1970), «Ukrainski narodni mełodiji» Z. Łyśka w 5 tomach (1967 — 70), «Literatura» Pawła Fyłypowycza (1971) i inne. Wydano lub wznowiono szereg utworów, które nie mogły ukazać się w USRR (Mykoły Kulisza, Wałeriana Pidmohylnego, Teodozija Ośmaczki, Ułasa Samczuka i innych) oraz pamiętników (wśród nich «Spohady» Jewhena Czykałenki). Wydawano również informacyjne «Biułeteń» i «Wisti UWAN u SSzA».
Chociaż nazwy obu UWAN w Ameryce Północnej po ukraińsku brzmiały tak samo, angielskie nazwy wskazywały na różnice: „The Ukrainian Academy of Arts and Sciences in the U. S.", і „Ukrainian Free Academy of Sciences in Canada".
Członkowie UWAN, którzy pozostali w Europie (głównie w ośrodku w Monachium), wybrali swoim przewodniczącym P. Kurinnego (zm. 1972). Jednak wskutek wyjazdów lub śmierci członków organizacja nie mogła rozwinąć swojej działalności i od połowy lat 70. praktycznie przestała funkcjonować. Aby podtrzymać jej działalność, UWAN z USA utworzyła w Monachium swoje przedstawicielstwo, które od 1976 objął Jurij Bojko-Błochyn.

</doc>
<doc id="1264919" url="https://pl.wikipedia.org/wiki?curid=1264919" title="Édouard Drumont">
Édouard Drumont

Édouard Adolphe Drumont (ur. 3 maja 1844, zm. 5 lutego 1917) – francuski nacjonalista, publicysta i pisarz, założyciel "Ligue antisémitique de France" w 1889 i pisma "La Libre Parole", które odegrało ważną rolę w sprawie Dreyfusa.

</doc>
<doc id="1264920" url="https://pl.wikipedia.org/wiki?curid=1264920" title="Mosze Eljokim Hopsztajn">
Mosze Eljokim Hopsztajn

Mosze Eljokim Hopsztajn (ur. 1757, zm. 1828) – rabin, w latach 1814-1828 drugi cadyk chasydzkiej dynastii Koźnic. Syn cadyka Isroela Hopsztajna.
Jego następcą został wnuk Isroela Hopsztajna - Chaim Meir Jechiel Szapira.

</doc>
<doc id="1264922" url="https://pl.wikipedia.org/wiki?curid=1264922" title="Grupa Wprost">
Grupa Wprost

Grupa Wprost – krakowska grupa artystyczna założona w 1966 roku. W tym samym roku odbyła się pierwsza wspólna wystawa. Charakterystyczne dla wczesnej twórczości jej członków było nawiązywanie do brutalnego ekspresjonizmu Andrzeja Wróblewskiego.
Grupę założyli absolwenci Wydziału Malarstwa Akademii Sztuk Pięknych w Krakowie: Maciej Bieniasz, Zbylut Grzywacz, Leszek Sobocki, Jacek Waltoś i Barbara Skąpska (która po roku przestała brać udział w wystawach grupy).
Podczas swojego debiutu w tzw. Świetlicy Wyspiańskiego w Pałacu Sztuki, grupa Wprost deklarowała:
"Chcemy wyrażać wprost, nie pomijać wielorakich możliwości w plastyce: tematów, symboliki, form znaczących, tworzywa stosowanego dla treści. Każda użyteczna metoda i tworzywo służące ekspresji jest ważne dla wyobraźni, to znaczy – ujawniania kształtu przeżyć. Pokazujemy to, co robimy, swój warsztat, by ujawnić myśli i wyobrażenia w jej bezpośredniej, często pierwszej postaci".
Działalność grupy była wystąpieniem przeciwko dominującej wówczas w Polsce sztuce abstrakcyjnej, która rozwijała przede wszystkim zagadnienia formalne, a sam przekaz treściowy pozostawiała na drugim planie. Młodzi malarze, chcąc wyrażać "wprost", opowiedzieli się za figuratywnością, antyestetyzmem i antyformalizmem. W swoich dziełach podejmowali tematy społeczne, polityczne oraz zagadnienia egzystencjalne.

</doc>
<doc id="1264924" url="https://pl.wikipedia.org/wiki?curid=1264924" title="Wafapomp">
Wafapomp

Wafapomp S.A. dawniej Warszawska Fabryka Pomp – spółka zajmująca się produkcją pomp mająca siedzibę przy ul. Odlewniczej 1 w Warszawie. Od 2006 jako Grupa Powen–Wafapomp SA.
Opis.
Przedsiębiorstwo zostało założone w 1908 pod nazwą "Towarzystwo Komandytowe Zakładów Mechanicznych Brandel, Witoszyński i S-ka". Jego współzałożycielem był Czesław Witoszyński. Zakład znajdował się przy ul. Aleksandryjskiej 4 i produkował pompy ręczne. W 1919 został przeniesiony na ul. Grochowską.
Przedsiębiorstwo zostało znacjonalizowane w 1950, a w latach 1962–1963 przeniesione z ul. Grochowskiej do obecnej lokalizacji. Produkcja zwiększyła się trzykrotnie, uruchomiono także filię w Siedlcach. W 1972 zatrudniało ok. 1200 pracowników. Specjalizowało się w produkcji pomp m.in. dla przemysłu energetycznego, chemicznego, ciężkiego i spożywczego.
W 1970 fabryka uruchomiła własną szkołę zawodową przy ul. Łabiszyńskiej. W 1978 przedsiębiorstwu nadano imię Aleksandra Kowalskiego
We wrześniu 2006 spółka utworzyła grupę kapitałową Grupa Powen–Wafapomp SA wraz z Fabryką Pomp Powen Sp. z o.o. w Zabrzu i Świdnicką Fabryką Pomp Sp. z o.o. w Świdnicy. Grupa jest największym producentem pomp przemysłowych w Polsce.

</doc>
<doc id="1264926" url="https://pl.wikipedia.org/wiki?curid=1264926" title="Chaim Meir Jechiel Szapira">
Chaim Meir Jechiel Szapira

Chaim Meir Jechiel Szapira (ur. 1789, zm. 1849) – rabin, w latach 1828-1849 trzeci cadyk chasydzkiej dynastii Koźnic. Wnuk cadyka Isroela Hopsztajna.
Jego następcą został najstarszy syn Mosze Eljokima Hopsztajna – Elozor Hopsztajn.

</doc>
<doc id="1264927" url="https://pl.wikipedia.org/wiki?curid=1264927" title="Warszawska Fabryka Pomp">
Warszawska Fabryka Pomp



</doc>
<doc id="1264928" url="https://pl.wikipedia.org/wiki?curid=1264928" title="Rezerwat przyrody Czerwona Wieś">
Rezerwat przyrody Czerwona Wieś

Rezerwat przyrody Czerwona Wieś – leśny rezerwat przyrody położony w gminie Krzywiń, powiecie kościańskim (województwo wielkopolskie).
Powierzchnia: 3,81 ha (akt powołujący podawał 2,80 ha). Wokół rezerwatu utworzono otulinę o powierzchni 8,49 ha.
Rezerwat został utworzony w 1959 roku w celu ochrony skupiska jałowca pospolitego ("Juniperus communis") rosnącego tu w okazałych formach razem z krzewami ligustru, berberysu i dzikiej róży. Obecnie za cel ochrony podaje się „zabezpieczenie niezakłóconego przebiegu procesów zachodzących w ekosystemach: leśnym i torfowiskowym”.

</doc>
<doc id="1264932" url="https://pl.wikipedia.org/wiki?curid=1264932" title="Rezerwat przyrody Czeszewo">
Rezerwat przyrody Czeszewo

Rezerwat przyrody Czeszewo – zlikwidowany leśny rezerwat przyrody położony w gminie Miłosław, powiecie wrzesińskim (województwo wielkopolskie). Jego obszar wszedł w skład utworzonego rezerwatu przyrody Czeszewski Las.
Powierzchnia: 27,61 ha.
Historia.
Został utworzony w 1959 roku w celu ochrony łęgu wiązowo-jesionowego w dolinie Warty. Zniesiony na mocy rozporządzenia Nr 35/2004 Wojewody Wielkopolskiego z dnia 26 marca 2004 r. (Dz. Urz. Woj. Wlkp Nr 47, poz. 1093). 
Przyroda.
Na terenie byłego rezerwatu Czeszewo rośnie jeden z najbardziej pierwotnych lasów łęgowych Wielkopolski. Dominują tu: dąb szypułkowy, lipa drobnolistna oraz jesion. Domieszkę stanowią: grab, wiąz i klony. Krajobraz urozmaicają wody stojące, tak nad Wartą, jak i nad Lutynią. Roślinność warciańska jest stosunkowo uboga i skupia się w spokojnych zatokach. Rosną w tych miejscach m.in.: rdestnice, łączeń baldaszkowy, strzałka wodna, żabieniec babka wodna i jeżogłówka. Nad Lutynią występują m.in.: turzyce, sitowie, sit i kosaciec żółty. Głębokość Lutyni w tym miejscu wynosi zaledwie 20–30 cm. Szerokość starorzeczy warciańskich wynosi średnio 10 m, a głębokość w strefie środkowej dochodzi nawet do 5–6 metrów. Roślinność jest tu bujna. Występują: moczarka kanadyjska, rogatek sztywny, wywłócznik kłosowy, osoka aloesowata, grzybień biały, grążel żółty, oczeret jeziorny, manna mielec, jeżogłówka gałęzista, tatarak, rzepicha ziemnowodna, turzyca prosowa, turzyca brzegowa, turzyca błotna i skrzyp bagienny. W oddziale leśnym nr 91 istnieją trzy niewielkie stawki. Bardzo obficie występuje tu rogatek sztywny oraz rzęsa mniejsza, a także żabiściek, osoka aloesowata, grążel żółty i kosaciec żółty. Fauna terenów rezerwatowych jest urozmaicona. Występują tu m.in.: jeleń, sarna, borsuk, wydra, piżmak, dzięcioły, kawka, kraska, dudek, puszczyk, pokrzewka jarzębata, podróżniczek, strumieniówka, czapla siwa, kania czarna i zimorodek. Przez rezerwat przechodzi zachodnia granica występowania słowika szarego. Rozpoznano tu 34 gatunki ważek, a były to m.in.: świtezianka dziewica, pałątka mała, łątka wiosenna, oczobarwnica większa, szklarka zielona, ważka płaskobrzucha czy szablak szkocki.

</doc>
<doc id="1264933" url="https://pl.wikipedia.org/wiki?curid=1264933" title="Napęd pulsacyjny">
Napęd pulsacyjny



</doc>
<doc id="1264934" url="https://pl.wikipedia.org/wiki?curid=1264934" title="Stadion Miyagi">
Stadion Miyagi

 – wielofunkcyjny stadion sportowy znajdujący się w japońskim mieście Rifu. Pojemność tego obiektu wynosi 49 133 widzów. Płyta boiska jest otoczona bieżnią lekkoatletyczną.
Historia.
Rozegrano tu trzy mecze Mistrzostw Świata 2002:
Mecze fazy grupowej:
Mecz 1/8 finału:

</doc>
<doc id="1264936" url="https://pl.wikipedia.org/wiki?curid=1264936" title="Jądrowy napęd pulsacyjny">
Jądrowy napęd pulsacyjny



</doc>
<doc id="1264938" url="https://pl.wikipedia.org/wiki?curid=1264938" title="Akademia Rolnicza w Datnowie">
Akademia Rolnicza w Datnowie

Akademia Rolnicza w Datnowie (lit. "Akademijos žemės ūkio institutas") - szkoła rolnicza znajdująca się w Akademii koło Datnowa na Litwie. 
Uczelnia mieści się w XVI-wiecznym pałacu zbudowanym przez rodzinę Izakowskich. Została założona przez premiera Stołypina w 1911 roku. W latach 1911-14 zbudowano nową siedzibę placówki wraz z domem studenckim. Po odzyskaniu przez Litwę niepodległości w 1918 roku szkoła działała jako Szkoła Rolnictwa i Leśnictwa (lit. "žemės ūkio ir miškų mokykla"), od 1922 roku jako Technikum Rolnicze ("žemės ūkio technikumu").

</doc>
<doc id="1264939" url="https://pl.wikipedia.org/wiki?curid=1264939" title="Baggio">
Baggio

Osoby noszące nazwisko Baggio:

</doc>
<doc id="1264942" url="https://pl.wikipedia.org/wiki?curid=1264942" title="Rezerwat przyrody Czmoń">
Rezerwat przyrody Czmoń

Rezerwat przyrody Czmoń – leśny rezerwat przyrody położony w gminie Śrem, powiecie śremskim (województwo wielkopolskie).
Powierzchnia: 23,57 ha (akt powołujący podawał 23,65 ha). Obszar rezerwatu podlega ochronie ścisłej i czynnej.
Został utworzony w 1998 roku w celu ochrony żyznego lasu liściastego z wieloma gatunkami rzadkich roślin naczyniowych. Drzewa reprezentują dęby szypułkowe i jesiony wyniosłe. Poniżej nich wyrastają graby i jawory. W runie rosną lilia złotogłów, bluszcz pospolity i kalina koralowa. Z ptaków występują kukułka zwyczajna i dzięcioły.
Od 2012 zaobserwowano na terenie rezerwatu masowe zamieranie jesionów, wywołane inwazją grzyba "Chalara fraxinea".

</doc>
<doc id="1264948" url="https://pl.wikipedia.org/wiki?curid=1264948" title="Nikol">
Nikol



</doc>
<doc id="1264953" url="https://pl.wikipedia.org/wiki?curid=1264953" title="Randka z Lucy">
Randka z Lucy

Randka z Lucy (tytuł oryg. "I'm with Lucy") − amerykański film fabularny (komedia romantyczna) z 2002 roku.

</doc>
<doc id="1264955" url="https://pl.wikipedia.org/wiki?curid=1264955" title="Antanas Abrutis">
Antanas Abrutis

Antanas Abrutis, pseudonim Szalony (ur. 5 lipca 1969) – litewski strongman.
Jeden z najlepszych litewskich siłaczy. w roku 2001.
Życiorys.
Antanas Abrutis wziął udział w Mistrzostwach Europy Strongman 2007 rozgrywanych w Łodzi, jednak nie zakwalifikował się do finału.
Mieszka w Możejkach na Litwie.
Rekordy życiowe:

</doc>
<doc id="1264956" url="https://pl.wikipedia.org/wiki?curid=1264956" title="Przemysław Szabat">
Przemysław Szabat

Przemysław Szabat (ur. 19 grudnia 1985 w Trzebini) – polski piłkarz grający na pozycji obrońcy, pomocnika lub napastnika w Polonii Warszawa.
Karierę piłkarską zaczynał w klubie MKS Trzebinia-Siersza, skąd w 2003 roku trafił do Wisły Kraków. Przez 4 lata występował w rezerwowym zespole Wisły. W 2007 roku został włączony do kadry pierwszego zespołu przez trenera Macieja Skorżę. W Ekstraklasie zadebiutował 12 kwietnia 2008 roku w spotkaniu Wisły Kraków z Jagiellonią Białystok. W sezonie 2007/2008 zdobył Mistrzostwo Polski z Wisłą Kraków.

</doc>
<doc id="1264957" url="https://pl.wikipedia.org/wiki?curid=1264957" title="Jaskinia Wierna">
Jaskinia Wierna

Jaskinia Wierna – najdłuższa jaskinia na Wyżynie Krakowsko-Częstochowskiej. Łączna długość jej korytarzy wynosi 1027 m.
Znajduje się w Ostrężniku w województwie śląskim – małej osadzie położonej niedaleko Żarek. Otwór wejściowy położony jest na prywatnej posesji i zabezpieczony metalowym włazem. Kontrolowane wejścia odbywają się kilka razy w roku. Opiekę nad jaskinią sprawuje Stowarzyszenie Na Rzecz Ochrony Podziemnych Zjawisk Krasowych Speleo Myszków.
Miejscowa ludność od dawna zwracała uwagę na wyraźny podmuch powietrza wydobywający się przy niskich temperaturach z ciasnej szczeliny w skałach. W 1976 roku problem ten zainteresował speleologów i rozpoczęto prace nad poszerzeniem szczeliny. Prace te ukończono 20 października 1990 i jeszcze tego samego dnia odkryto 500 m korytarzy.
W 1995 roku w celach ochronnych wejścia do Jaskini Wiernej oraz pobliskiej Jaskini Wiercica zostały szczelnie zamknięte metalowymi włazami. Wzbudziło to jednak obawy, że bardzo negatywnie wpłynie to na populację hibernujących w jaskini nietoperzy – gatunków objętych ścisłą ochroną prawną. Populacja nietoperzy jest monitorowana w okresie zimowym od wielu lat przez Instytut Systematyki i Ewolucji Zwierząt PAN z Krakowa. Mimo zamknięcia nie stwierdzono znaczących zmian w ilości zimujących nietoperzy. Przedostają się one bowiem do jaskini przez wąskie szczeliny.

</doc>
<doc id="1264960" url="https://pl.wikipedia.org/wiki?curid=1264960" title="Jedyna prawdziwa rzecz">
Jedyna prawdziwa rzecz

Jedyna prawdziwa rzecz - amerykański film obyczajowy z 1998 roku na podstawie powieści Anny Quindlen.
Nagrody i nominacje.
Oscary za rok 1998
Złote Globy 1998
Nagrody Satelita 1998

</doc>
<doc id="1264961" url="https://pl.wikipedia.org/wiki?curid=1264961" title="Studnisko (jaskinia)">
Studnisko (jaskinia)

Studnisko (również Jaskinia Głęboka) – najgłębsza jaskinia na Wyżynie Krakowsko Częstochowskiej. Znajduje się na Sokolej Górze w rezerwacie Sokole Góry niedaleko Olsztyna.
Ma głębokość 75,5 m. Zwiedzanie wymaga liny (28 m swobodnego zjazdu) i specjalistycznego sprzętu. Poniżej otworu znajduje się druga jaskinia o nazwie Pod Sokolą Górą (Pochyła) o 16 m głębokości i 150 m długości.

</doc>
<doc id="1264965" url="https://pl.wikipedia.org/wiki?curid=1264965" title="Ludwik Mękarski">
Ludwik Mękarski

Ludwik Mękarski (fr. "Louis Mékarski") (ur. 25 stycznia 1843 w Clermont-Ferrand, zm. 1923 w Montmorency) – francuski konstruktor polskiego pochodzenia, pionier w użytkowym zastosowaniu silników pneumatycznych w pojazdach komunikacji miejskiej, wynalazca napędu pojazdów szynowych zwanego systemem Mékarskiego.
Życiorys.
Był synem Jana Nepomucena Mękarskiego, urodzonego w 1806 roku w Mstowie koło Częstochowy kuzyna króla Stanisława Augusta Poniatowskiego, który po stłumieniu przez carską Rosję powstania listopadowego 1831 roku z powodu politycznych represji wyemigrował do Francji.
Wynalazki.
W 1870 roku Ludwik Mękarski wymyślił silnik pneumatyczny do napędu tramwajów, który był alternatywą dla tramwajów parowych i konnych. W 1872 i 1873 opatentował swój projekt, a następnie w 1876 roku przetestował go na linii TN w Paryżu.
Tramwaje Ludwika Mękarskiego cieszyły się dużą popularnością we Francji pod koniec XIX i na początku XX wieku. Obsługiwały linie tramwajowe w: Nantes (1879–1913), Paryżu (1887–1914), Vichy (1895–1927), Aix-les-Bains (1897–1908), Saint-Quentin (1899–1908) i w La Rochelle (1901–1929).

</doc>
<doc id="1264968" url="https://pl.wikipedia.org/wiki?curid=1264968" title="Tylko ty (film 1994)">
Tylko ty (film 1994)

Tylko ty (oryg. "Only You") – amerykańska komedia romantyczna z 1994 roku w reżyserii Normana Jewisona.

</doc>
<doc id="1264970" url="https://pl.wikipedia.org/wiki?curid=1264970" title="Todur Zanet">
Todur Zanet

Todur Zanet, niekiedy Fedor Ivanoviç Zanet (ros. Фёдор Иванович Занет; ur. 1958 w Kongaz) – gagauski dziennikarz, publicysta, tłumacz, poeta, dramaturg oraz folklorysta. W latach 197-1982 studiował na Politechnice Kiszyniowskiej, a w latach 1987-1990 na Uniwersytecie Marksizmu-Leninizmu Komunistycznej Partii Mołdawii. Jest redaktorem naczelnym gagauskiej gazety "Ana Sözü" (Ojczyste Słowo). Wydaje publikację w języku gagauskim, takie jak: "Şen oynêr gagauzlar", "Sana sevdam", "Baaşış", "Zamanêrsın evim".

</doc>
<doc id="1264975" url="https://pl.wikipedia.org/wiki?curid=1264975" title="Tomasz Lancaster">
Tomasz Lancaster

Tomasz Lancaster, 1. książę Clarence KG (ur. 29 września 1388 w zamku Kenilworth, zm. 22 marca 1421 pod Baugé), angielski książę z dynastii Lancasterów, młodszy syn króla Henryka IV i Marii Bohun, córki 7. hrabiego Hereford. Młodszy brat króla Henryka V, starszy brat Jana, księcia Bedford, i Humphreya, księcia Gloucester.
Kiedy jego ojciec został królem Anglii Tomasz został kawalerem Orderu Łaźni oraz Lordem Wielkim Stewardem. W 1400 r. został kawalerem Orderu Podwiązki. W latach 1401–1413 był gubernatorem Irlandii. W latach 1405–1406 był Lordem Wielkim Admirałem. W latach 1412–1413 namiestnikiem Akwitanii. 9 lipca 1412 r. otrzymał od ojca parowskie tytuły księcia Clarence i hrabiego Aumale. W 1415 r. był Lordem Wielkim Stewardem Chester. Brał udział w kampanii swojego brata we Francji w 1415 r. i walczył pod Azincourt. Od 1417 r. był dowódcą angielskiej armii we Francji. W latach 1418–1419 dowodził oblężeniem Rouen. Zginął w 1421 r. w bitwie pod Baugé. Został pochowany w katedrze w Canterbury.
W listopadzie lub grudniu 1411 r. poślubił lady Margaret Holland (1385 – 30 grudnia 1439), córkę Thomasa Hollanda, 2. hrabiego Kentu, i Alice FitzAlan, córki 10. hrabiego Arundel, wdowę po 1. hrabim Somerset. Małżonkowie nie mieli razem dzieci.

</doc>
<doc id="1264977" url="https://pl.wikipedia.org/wiki?curid=1264977" title="Instrumenty transponujące">
Instrumenty transponujące

Instrumenty transponujące – instrumenty, których zapis nutowy nie jest taki sam jak ich realnie brzmiący dźwięk.
np. C (w grze) → B (w brzmieniu) w instrumentach o stroju B (np. klarnet, trąbka), C (w grze) → F (w brzmieniu) w instrumentach o stroju F (np. waltornia, rożek angielski) i.t.p.
Instrumentem transponującym jest np. trąbka lub rożek angielski,
a instrumentem nietransponującym jest np. obój.

</doc>
<doc id="1264978" url="https://pl.wikipedia.org/wiki?curid=1264978" title="Jarno Hams">
Jarno Hams

Jarno Hams (ur. 11 listopada 1974, Hengelo) – holenderski profesjonalny strongman.
Obecnie najlepszy holenderski siłacz. Sześciokrotnie w latach 2004, 2005, 2006, 2007, 2008 i 2010. Drużynowy Mistrz Świata Par Strongman 2006.
Życiorys.
Jarno Hams swoją wielką budowę ciała odziedziczył po swym wielkim ojcu (wzrost: 198 cm, waga: 165 kg). W młodości trenował judo i jujitsu. W 1994 r. rozpoczął treningi siłowe w siłowni Marcela Mosterta, trenera Berenda Veneberga (wielokrotnego ). Zadebiutował na zawodach siłaczy w 1996 r., na Mistrzostwach Wschodniej Holandii, gdzie zajął 3. miejsce. W 1997 r. rozpoczął treningi z samym Berendem Venebergiem, najlepszym trenerem jakiego mógłby znaleźć w Holandii.
Wziął udział dotychczas czterokrotnie w indywidualnych Mistrzostwach Świata Strongman, w latach 2002, 2003, 2006 (IFSA) i 2007 (IFSA). W Mistrzostwach Świata Strongman 2002, Mistrzostwach Świata Strongman 2003 i Mistrzostwach Świata IFSA Strongman 2006 nie zakwalifikował się do finałów.
W finałach Mistrzostw Europy IFSA Strongman 2007 doznał kontuzji i ostatecznie nie wziął udziału.
W Drużynowych Mistrzostwach Świata Par Strongman 2007 nie zakwalifikował się do finału.
W wyniku poważnej kontuzji, której doznał w czerwcu 2009 r. podczas zawodów Ligi Mistrzów Strongman w Holandii, nie mógł wziąć udziału w Mistrzostwach Holandii Strongman 2009 i został wykluczony z udziału w zawodach do końca roku. 
Jest zrzeszony w federacji IFSA i obecnie sklasyfikowany na 15. pozycji.
Mieszka w mieście Vroomshoop (prowincja Overijssel). Jest kawalerem.
Wymiary:
Rekordy życiowe:

</doc>
<doc id="1264979" url="https://pl.wikipedia.org/wiki?curid=1264979" title="Tina (film)">
Tina (film)

Tina: What's Love Got To Do With It – amerykański film biograficzny z 1993 roku na podstawie książki Tiny Turner i Kurta Lodera.
Nagrody i nominacje.
Oscary za rok 1993
Złote Globy 1993

</doc>
<doc id="1264980" url="https://pl.wikipedia.org/wiki?curid=1264980" title="Andrzej Ketterly">
Andrzej Ketterly



</doc>
<doc id="1264982" url="https://pl.wikipedia.org/wiki?curid=1264982" title="Rex Stout">
Rex Stout

Rex Stout, właściwie "Rex Todhunter Stout" (ur. 1 grudnia 1886, zm. 27 października 1975) – amerykański pisarz znany z powieści detektywistycznych, których bohaterem był monstrualnie otyły detektyw Nero Wolfe.
Życiorys.
Stout urodził się w miejscowości Noblesville (Indiana) jako syn Johna Wallace'a Stouta i Lucetty Elizabeth Todhunter Stout; później jego rodzina przeniosła się do Kansas. W szkole przejawiał wybitne uzdolnienia w dziedzinie arytmetyki, studiował na uniwersytecie w Kansas. Po ukończeniu nauki wstąpił do US Navy, gdzie spędził dwa lata służąc na jachcie prezydenta Theodora Roosevelta.
Po zakończeniu służby zaczął pisać, imając się jednocześnie różnych prac. Po powrocie z pobytu w Paryżu, osiadł na pograniczu stanów Connecticut i New York. W 1934 wydał pierwszą książkę z detektywem Nero Wolfem "Fer-de-Lance". W okresie II wojny światowej prowadził w radio kampanię propagandową przeciwko nazistom. Po wojnie wrócił do pisania powieści z Nero Wolfe.
Rex Stout zmarł 27 października 1975 w wieku 88 lat. Miesiąc przed śmiercią wydał ostatnią książkę o Nero Wolfe "A Family Affair".

</doc>
<doc id="1264983" url="https://pl.wikipedia.org/wiki?curid=1264983" title="Ulica Częstochowska w Kaliszu">
Ulica Częstochowska w Kaliszu

Ulica Częstochowska – ulica w Kaliszu przebiegająca przez dzielnice Śródmieście, Czaszki, Rypinek i Zagorzynek. Pod względem długości mieści się na czwartym miejscu najdłuższych ulic miasta. Jest fragmentem drogi wojewódzkiej nr 450.
Przebieg.
Ulica Częstochowska zaczyna się na placu Bogusławskiego. Poprzez most Rypinkowski przecina Kanał Rypinkowski. Po prawie kilometrze krzyżuje się ze Szlakiem Bursztynowym i Nowym Światem. Od tego miejsca jest częścią drogi wojewódzkiej nr 450. Na skrzyżowaniu z ulicą Budowlanych rozszerza się do czteropasmówki, w pobliżu Giełdy Kaliskiej odbiega od ulicy Księżnej Jolanty i zmienia się tutaj z powrotem w dwupasmówkę. Kończy się pod wiaduktem kolejowym gdzie dalej idzie już ulica Rzymska aż do granicy miasta w stronę Wieruszowa.

</doc>
<doc id="1264984" url="https://pl.wikipedia.org/wiki?curid=1264984" title="Wincenty Janas">
Wincenty Janas

Wincenty Janas (ur. 12 stycznia 1891 w Dąbrówce Wielkiej, zm. 21 sierpnia 1919 w Rudzie Śląskiej) − polski nauczyciel, działacz narodowy, propagator polskości Śląska.
Ukończył szkołę ludową w Rudzie, a następnie pracował w kopalni. Należał do Towarzystwa Śpiewu "Dzwon" w Rudzie. Od 1907 roku działacz towarzystwa Eleusis. Od 1913 roku uczęszczał do prywatnego gimnazjum w Krakowie. W czasie I wojny światowej wcielony do armii niemieckiej walczył na wszystkich frontach Europy. Mimo odniesienia rany uratował dwóch ciężko rannych żołnierzy. Po powrocie z frontu zdobył kwalifikacje nauczycielskie i zaczął organizować kursy języka polskiego i historii.
Po wybuchu na śląsku powstania stał się celem działań represyjnych wobec Polaków. Został aresztowany przez Reichswehrę. Zginął w Rudzie Śląskiej, zamordowany podczas tego powstania przez Grenzschutz. Przed śmiercią powiedział: (Jestem) „Polakiem aż do samej śmierci”.
W 1937 uczczony przez mieszkańców miasta pomnikiem, zburzonym przez Niemców w 1939 i odbudowanym w 1947. Patronem Szkoły Podstawowej nr 28 w Rudzie Śląskiej i ulic w Chorzowie, Zabrzu, Rudzie, Mikołowie, Tarnowskich Górach, Bytomiu, Żorach oraz Katowicach.

</doc>
<doc id="1264987" url="https://pl.wikipedia.org/wiki?curid=1264987" title="Pytając o miłość">
Pytając o miłość

Pytając o miłość - amerykański melodramat z 2006 roku na podstawie powieści Johna Fante.
Główne role.
i inni

</doc>
<doc id="1264990" url="https://pl.wikipedia.org/wiki?curid=1264990" title="1992 NBA Draft">
1992 NBA Draft

1992 NBA Draft – National Basketball Association Draft, który odbył się 24 czerwca 1992 w Portland w stanie Oregon.
Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.
Runda 2.
Gracze spoza pierwszych dwóch rund tego draftu, którzy wyróżnili się w czasie gry w NBA to: Darrick Martin (PG), UCLA; David Wesley (SG/PG), Baylor.

</doc>
<doc id="1264991" url="https://pl.wikipedia.org/wiki?curid=1264991" title="Andrzej Tyc">
Andrzej Tyc

Andrzej Tyc (ur. 4 czerwca 1942 w Pułtusku) – polski matematyk, profesor nauk matematycznych, senator II kadencji.
Życiorys.
Ukończył w 1966 studia matematyczne na Wydziale Matematyki, Fizyki i Chemii Uniwersytetu Mikołaja Kopernika w Toruniu, po których rozpoczął karierę naukową. W 1970 obronił doktorat w Instytucie Matematycznym Polskiej Akademii Nauk, w 1977 habilitował się. W 2003 otrzymał tytuł profesora nauk matematycznych. Pracuje jako wykładowca na Wydziale Matematyki i Informatyki Uniwersytetu Mikołaja Kopernika w Toruniu.
Od połowy lat 60. aktywnie uczestniczył w spotkaniach duszpasterstwa akademickiego jezuitów w Toruniu. Pod koniec tej samej dekady wszedł w skład zarządu Klubu Inteligencji Katolickiej w Toruniu. W latach 1973–1977 był prezesem tej organizacji. W grudniu 1981 został członkiem Prymasowskiej Rady Społecznej. W latach 80. należał do aktywnych działaczy opozycji demokratycznej w regionie. Obok m.in. Antoniego Stawikowskiego brał udział w Tajnym Konwencie Doradców Regionu, stanowiącym organ doradczy „Solidarności”. W stanie wojennym został internowany na okres od 13 grudnia 1981 do 27 lutego 1982.
Od 1990 do 1992 zajmował stanowisko wojewody toruńskiego. Należał do założycieli ROAD i Unii Demokratycznej. W latach 1991–1993 z ramienia UD sprawował mandat senatora II kadencji. Doradzał też premier Hannie Suchockiej przy projektowaniu reformy samorządowej (jako główny negocjator rządu do spraw mapy powiatowej). W 1993 bez powodzenia ubiegał się o reelekcję. Od 1994 był członkiem Unii Wolności. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Jest mężem profesor Zofii Mocarskiej-Tycowej, literaturoznawczyni, kierowniczki Zakładu Wiedzy o Kulturze w Instytucie Literatury Polskiej UMK. Odznaczony Krzyżem Kawalerskim (2000) i Oficerskim (2007) Orderu Odrodzenia Polski oraz Krzyżem Wolności i Solidarności (2015).

</doc>
<doc id="1264992" url="https://pl.wikipedia.org/wiki?curid=1264992" title="KKI">
KKI



</doc>
<doc id="1264995" url="https://pl.wikipedia.org/wiki?curid=1264995" title="Simpsonowie (seria 17)">
Simpsonowie (seria 17)

Poniższa lista przedstawia 22 odcinki siedemnastego sezonu serialu animowanego "Simpsonowie", oryginalnie wyemitowanego w amerykańskiej telewizji FOX. Odcinki w Polsce zostały zaprezentowane przez Canal+.

</doc>
<doc id="1265005" url="https://pl.wikipedia.org/wiki?curid=1265005" title="Tootsie">
Tootsie

Tootsie – amerykańska komedia z 1982 roku w reżyserii Sydneya Pollacka.
Obsada.
i inni
Fabuła.
Bezrobotny aktor, Michael Dorsey nie może znaleźć pracy przez swój narowisty charakter. Pewnego dnia idzie na przesłuchanie przebrany za kobietę i otrzymuje jedną z głównych ról w mydlanej operze. Jako Dorothy staje się sławny, lecz sytuacja komplikuje jego sprawy osobiste.
Nagrody i nominacje.
Oscary za rok 1982
Złote Globy 1982
Nagrody BAFTA 1983

</doc>
<doc id="1265006" url="https://pl.wikipedia.org/wiki?curid=1265006" title="Diiktodon">
Diiktodon

Diictodon jest nazwą rodzajową terapsyda należącego do dicynodontów, żyjącego w późnym permie (około 255 milionów lat temu). Jego szczątki odkryto na terenie Afryki i Azji (w rzeczywistości prawie połowa południowoafrykańskich permskich kręgowców to diiktodony). Ten mały roślinożerca był jednym z odnoszących największy sukces permskich synapsydów.
Budowa.
Diiktodony miały względnie duże głowy zakończone dziobowatymi szczękami. Zarówno samce, jak i samice posiadały po parze kłów wystających z górnej szczęki. Zauważalny jest jednak dymorfizm płciowy, gdyż kły samców były dłuższe niż samic. Zwierzęta posiadały mocne kończyny przednie i tylne, każdy zaopatrzony w pięć palców. Diiktodony prawdopodobnie posiadały dobry węch i słuch. Kręgosłup tego terapsyda wyginał się na boki w czasie chodzenia, co jest pierwotną, gadzią cechą. Natomiast szczęki posiadały już cechy ssaczego połączenia stawowego (diiktodon posiadał już kosteczki słuchowe).
Tryb życia.
Diiktodon wiódł już żywot dość podobny do ssaków. Przede wszystkim kopał jamy, które mogły dochodzić do 1,5 metra głębokości. Wiele z nich usytuowanych było na terenach zalewowych. Prawdopodobnie duża część znajdowanych w nich osobników zginęła w czasie zalania kryjówki. Kopanie jam mogło być związane z próbą uniknięcia gorąca, które panowało na śródlądowych pustyniach Pangei. W środku norek odkryto gniazda. Niektóre z nich zawierały szczątki dwóch osobników. Może to wskazywać na to, że terapsydy te łączyły się w pary. Diiktodony nie były narażone na współzawodnictwo z innymi rodzajami. W związku z tym, zapewne walczyły między sobą o ubogie, pustynne pożywienie.
Odżywianie.
Jak wszystkie dicynononty, diiktodony były roślinożercami. Używały prawdopodobnie swych kłów do zbierania pożywienia. Tak jak dzisiejsze zwierzęta pustynne, musiały posiadać niezwykle wydajny przewód pokarmowy, co związane jest z problemami w zaopatrzenie w środki odżywcze roślin pustynnych. Możliwe też, że diiktodony wykopywały bogate w wodę bulwy roślin.
Linia rozwojowa.
Podczas gdy inna grupa terapsydów dała początek ssakom, dicynodonty, do których zalicza się diiktodony, przekształciły się wraz z następnymi milionami lat w duże, roślinożerne formy. Zaliczamy do nich takie rodzaje jak "Lystrosaurus" (który odniósł sukces po Wielkim Wymieraniu końca permu) oraz "Placerias", żyjący współcześnie z pierwszymi dinozaurami. Mimo wszystko, zwierzęta te zostały wyparte ze swej niszy przez prozauropody i wymarły bezpotomnie.
Diiktodon w mediach.
Zwierzę zostało pokazane w jednym z odcinków serialu "Zanim przywędrowały dinozaury". Przedstawiono go jako ogniwo pośrednie między wcześniejszymi terapsydami a lystozaurami.

</doc>
<doc id="1265007" url="https://pl.wikipedia.org/wiki?curid=1265007" title="Menahem Mendel Lefin">
Menahem Mendel Lefin

Menahem Mendel Lefin, znany też jako Mendel Lewin z Satanowa (ur. 1749 w Satanowie na Podolu, zm. 1826 w Tarnopolu) – pisarz, działacz społeczny i tłumacz, polski Żyd będący pod wpływem idei oświeceniowych ("Oświecenia"), pionier polskiego odłamu tzw. oświecenia żydowskiego (haskala). 
Oddalony od środowiska chasydzkiego, Lefin był tzw. maskilem (מַשְׂכִּיל), mędrcem, bliskim przez to swojemu mistrzowi, Mojżeszowi Mendelssohnowi. Zgodnie z ideami Oświecenia, Lefin chciał przedstawić szerokiej żydowskiej publiczności współczesną literaturę i osiągnięcia nauki. Był m.in. autorem tłumaczenia biblijnej Księgi Przysłów na jidisz.
Jego najbardziej znaną publikacją była adaptacja "Rules of Conduct" Benjamina Franklina. W 1791 roku opublikowano drugą część dzienników tego amerykańskiego polityka, zawierała ona listę trzynastu cnót wraz z metodą pozwalającą na to, by motywowały one czytelnika do cnotliwego działania. Lefin przetłumaczył i rozwinął owe "Rules of Conduct", dokonując koniecznych zmian odniesień kulturowych tak, aby dzieło stało się dostępne dla osób posługujących się na co dzień językiem jidisz i hebrajskim. Opublikował je w 1808 roku pt. "Sefer Heshbon Ha-Nefesh" ("Księga rachunku sumienia"). Wielokrotnie wznawiana, książka stała się bardzo popularna, i w 1844 roku doczekała się kolejnego wydania dzięki staraniom Israela Salantera, będącego założycielem ruchu Mussar. 
Zdaniem Nancy Sinkoff, (której doktorat na Columbia University w 1996 r. poświęcony był Lefinowi), wyjątkowość haskali Lefina polegała na jego przywiązaniu do polskich tradycji i specyfiki miejsca, jakie zajmowali w Żydzi w polskim społeczeństwie, co było odległe od uniwersalistycznych i ponadnarodowych haseł innych europejskich myślicieli Oświecenia, również żydowskiego. Nie był on także zaangażowany w popularny w tym okresie ruch emancypacyjny Żydów, bo celem jego wersji haskali była nie całkowita asymilacja, ale zachowanie żywej i stymulującej tradycji żydowskiej. 

</doc>
<doc id="1265008" url="https://pl.wikipedia.org/wiki?curid=1265008" title="Diictodon">
Diictodon



</doc>
<doc id="1265010" url="https://pl.wikipedia.org/wiki?curid=1265010" title="Taniec erotyczny">
Taniec erotyczny

Taniec erotyczny – taniec służący bezpośrednio wzbudzeniu podniecenia seksualnego widza, bądź uczestnika.
Charakterystyka ogólna.
W trakcie tańca erotycznego podniecenie wywołuje się odsłoniętym lub słabo osłoniętem nagim ciałem tancerki lub tancerza. Stosowany strój eksponuje intymne miejsca ciała. Ruchy tancerza lub tancerki imitują ruchy frykcyjne lub też ewentualne inne działania mające na celu skojarzyć taniec z grą miłosną lub stosunkiem seksualnym. Choreografia zmienia się zależności od sytuacji i uwarunkowań kulturalnych, więc i sam taniec erotyczny spotykany jest w rozmaitych odmianach:
Z czasem elementy tańca erotycznego przyjęły się w charakterze elementów dbania o zdrowie i figurę, a więc swoistych ćwiczeń gimnastycznych. Zdarzają się jednak przeciwne opinie.
Sexy dance.
Sexy dance ma swoje korzenie w burlesce, dancehallu, high heels, czy tańcach latynoamerykańskich. Jest to połączenie elementów wielu stylów tanecznych takich jak: latino solo, twerk, taniec brzucha, dancehall, burleska, jazz czy taniec współczesny. Sexy dance to po prostu określenie charakteru tańca, który adaptuje wymienione techniki taneczne, ale pokazuje je w swoim własnym, odrębnym stylu.
Historia tego tańca sięga początków XXI wieku, kiedy to sexy dance stał się podstawą choreografii w teledyskach i na trasach koncertowych najpopularniejszych wokalistek z całego świata, takich jak Beyoncé, Shakira, Britney Spears czy Rihanna. Charakteryzuje się on kocimi ruchami, frywolną i kokieteryjną wymową tańca. Sexy dance często używany jest wymiennie z określeniem „erotic dance” lub „high heels”
Sexy dance wykonuje się na wysokich obcasach, jednak może być także praktykowany w sportowym obuwiu lub boso. Zasadniczo ma wydźwięk erotyczny i może być tańczony do różnego rodzaju muzyki, dynamicznej, ekspresyjnej lub zmysłowej, jednak bywają odstępstwa.
Stan prawny.
Początkowo taniec erotyczny kojarzony był z dość prymitywnym rodzajem rozrywki, praktykowanym w klubach nocnych, często powiązanym wprost z pokazami striptizu czy wręcz prostytucją. Z czasem pojawiło się wiele odmian, często w wersjach soft, a sam taniec awansował do mian sztuki i pokazów artystycznych. Mimo to, zależnie od interpretacji oraz lokalnie przyjętych zasad kulturalnych bywa, że do dziś budzi kontrowersje, a nawet bywa penalizowany.
Na gruncie polskim dylemat, czy taniec erotyczny jest usługą kulturalną, musiał rozstrzygnąć dyrektor Krajowej Informacji Skarbowej. O interpretację indywidualną bowiem w sprawie podatku VAT zwróciła się kobieta, która prezentowała „autorskie pokazy erotyczne” na portalu umożliwiającym otrzymywanie elektronicznych „żetonów” od fanów. Uważała, że ze względu na artystyczny i autorski charakter występów przysługiwało jej zwolnienie z podatku od towarów i usług czyli VAT-u. Podnosiła kwestie, że były to utwory sceniczne taneczne i sceniczno-muzyczne. Spektakle-pokazy były indywidualnym przekazem dla widza wzbogaconym o elementy tańca. Najczęściej tematem była erotyka życia codziennego oraz fantazje. Ponadto odnosiły się one do „kultury erotyki”, w tym przypadku „kultury erotyki azjatyckiej”. Dyrektor KIS analizując sprawę stwierdził, że pokazy prowadzone przez kobietę są niewątpliwie artystycznymi wykonaniami w rozumieniu ustawy o prawie autorskim i prawach pokrewnych, jednak trudno zgodzić się, że świadczone przez kobietę usługi mają charakter kulturalny. Jak uzasadnił dyrektor KIS, nie każda usługa twórcy musi być usługą kulturalną, zaś celem pokazu erotycznego jest zasadniczo wywołanie pobudzenia seksualnego, a nie dostęp do kultury i dziedzictwa narodowego.
W Wielkiej Brytanii kluby erotyczne klasyfikowane były, jako miejsca świadczące usługi seksualne. Kilka lat temu rząd złagodził prawo i obecnie klub ze striptizem ma identyczny status jak każdy inny punkt usługowy. Istniejące jednak zasady i obostrzenia zakazujące zbliżania się tancerek i klientów na określoną odległość, nie są jednak respektowane.
Popularny na Jamajce daggering, również obecnie wzbudza szereg kontrowersji, a co za tym idzie w 2009 rząd Jamajki zakazał prezentowania w radiu i TV utworów i wideo, z tego typu erotyczną zawartością. Podobnie sytuacja wygląda na Kubie, czy nawet w niektórych stanach USA.

</doc>
<doc id="1265013" url="https://pl.wikipedia.org/wiki?curid=1265013" title="Lystrosaurus">
Lystrosaurus



</doc>
<doc id="1265014" url="https://pl.wikipedia.org/wiki?curid=1265014" title="Félix Duban">
Félix Duban

Jacques Félix Duban (ur. 14 października 1798 w Paryżu, zm. 8 października 1870 w Bordeaux) – francuski architekt.
Wykształcony na włoskim renesansie, zastosował ten styl w Ecole des Beaux-Arts w Paryżu. Zrekonstruował Galerię Apollina i kilka sal w Luwrze oraz kaplicę w zamku w Blois.

</doc>
<doc id="1265016" url="https://pl.wikipedia.org/wiki?curid=1265016" title="Edmund Maliński">
Edmund Maliński

Edmund Jerzy Maliński (ur. 27 listopada 1949 w Szyszkowie) – polski polityk, nauczyciel, senator II kadencji.
Życiorys.
Po ukończeniu Liceum Ogólnokształcącego w Gorzowie Śląskim studiował historię na Uniwersytecie Wrocławskim, następnie zaś uzyskał stopień naukowy doktora w Wyższej Szkole Pedagogicznej w Opolu (1982). Pracował jako nauczyciel historii i wicedyrektor Liceum Ogólnokształcącego w Bolesławcu (1972–1987), metodyk w Oddziale Doskonalenia Nauczycieli w Jeleniej Górze (1987–1990), a także dyrektor Studium i Kolegium Nauczycielskiego w Bolesławcu (od 1990) oraz nauczyciel i (do czasu przejścia na emeryturę w 2006 – dyrektor) II Liceum Ogólnokształcącego.
W latach 1970–1981 należał do PZPR. W latach 1991–1993 sprawował mandat senatora II kadencji z ramienia Unii Demokratycznej. Do 1998 zasiadał także w bolesławieckiej radzie miasta (m.in. jako jej wiceprzewodniczący). Od 1994 należał do Unii Wolności, był przewodniczącym jej koła w Bolesławcu, następnie przystąpił do Partii Demokratycznej. Miał być reprezentantem PD na legnickiej liście kandydatów LiD w wyborach w 2007, jednak zrezygnował z kandydowania. W wyborach samorządowych w 2010, 2014 i 2018 był kandydatem do rady powiatu bolesławieckiego z ramienia Ziemi Bolesławieckiej.
Jest członkiem Karkonoskiego Towarzystwa Naukowego oraz Stowarzyszenia Ziemia Bolesławiecka. Odznaczony m.in. Brązowym Krzyżem Zasługi. Jest autorem publikacji "Helena i Wincenty Tyrankiewiczowie: (szkic biograficzny)" (Jelenia Góra 1989) i "Samokształcenie w nauczaniu historii: rozwijanie umiejętności samodzielnego uczenia się w licealnym kursie historii" (Jelenia Góra 1985); został też redaktorem naczelnym „Rocznika Bolesławieckiego”.

</doc>
<doc id="1265017" url="https://pl.wikipedia.org/wiki?curid=1265017" title="Jiban">
Jiban



</doc>
<doc id="1265018" url="https://pl.wikipedia.org/wiki?curid=1265018" title="Downface">
Downface

Downface - Zespół powstał w 1997 w Madison, Wisconsin, USA.
Członkowie Downface grali wcześniej w różnych zespołach, poznali się dzięki ogłoszeniu w sklepie muzycznym. 
Szybko przekonali się, że mają bardzo podobne gusty muzyczne i zaczęli pracę nad coverami oraz własnym materiałem. 
W lipcu 1998 nagrywają swoją pierwszą płytę Confidence, a cztery lata później drugą Within.
Najbardziej znany utwór Downface - Alone (utwór) jest często błędnie przypisywany spółkom Alice in Chains &amp; Pearl Jam albo Tool &amp; Creed

</doc>
<doc id="1265027" url="https://pl.wikipedia.org/wiki?curid=1265027" title="Mirosław Drzewiecki (ksiądz)">
Mirosław Drzewiecki (ksiądz)

Mirosław Drzewiecki (ur. 6 marca 1940 w Rudni) – ksiądz rzymskokatolicki, poeta.
Życiorys.
Święcenia kapłańskie otrzymał w 28 czerwca 1964 we Wrocławiu. Następnie pracował w Kudowie Zdroju. Od 1966 we Wrocławiu, od 1974 był duszpasterzem akademickim, a od 1983 duszpasterzem środowisk twórczych. W 1974 ukończył studia polonistyczne na Katolickim Uniwersytecie Lubelskim. Zasłynął kazaniami głoszonymi podczas stanu wojennego głównie we wrocławskiej katedrze. Kazania te zostały później opublikowane w dwóch zbiorach: "Naprawdę wolni. Kazania z lat 1982–1988" oraz "Ku Wolności. Kazania z lat 1982–1990". W latach 1993–1998 był asystentem kościelnym, a następnie dyrektorem Katolickiego Radia „Rodzina” we Wrocławiu. Od 1998 do przejścia na emeryturę w 2016 był proboszczem wrocławskiej parafii Najświętszej Maryi Panny Częstochowskiej.
Jest autorem kilku tomików poezji: "Bóg kocha góry" (1986), "Rozmyślania listka figowego" (1988), "Góry są święte" (1988), "Szczeliny samotności" (1991), "A jednak czas" (1997).
W 2006 został odznaczony Srebrnym Medalem „Zasłużony Kulturze Gloria Artis”.

</doc>
<doc id="1265028" url="https://pl.wikipedia.org/wiki?curid=1265028" title="Jacetania">
Jacetania

Jacetania (arag. "Chazetania", kat. "Jacetània") – kraina historyczna oraz współczesna comarca w Hiszpanii, w Aragonii. Znajduje się w Pirenejach, w północnej części dwóch prowincji: Huesca i Saragossa. Stolicą comarki jest Jaca, z mieszkańcami jest jej największym miastem. Comarca ma powierzchnię 1857,9 km². Mieszka w niej obywateli.
Nazwa comarki pochodzi w starożytnego Iberyjskiego plemienia Iacetani (łac. "Iaccetani").
Jacetania to jedno z terytoriów wchodzących na przełomie VIII i IX wieku w skład Marchii Hiszpańskiej oraz miejsce narodzin historycznego królestwa Aragonii.
Gminy.
Comarca dzieli się na 20 gmin.

</doc>
<doc id="1265029" url="https://pl.wikipedia.org/wiki?curid=1265029" title="Chazetania">
Chazetania



</doc>
<doc id="1265031" url="https://pl.wikipedia.org/wiki?curid=1265031" title="La Jacetania">
La Jacetania



</doc>
<doc id="1265032" url="https://pl.wikipedia.org/wiki?curid=1265032" title="Merzig">
Merzig

Merzig – miasto powiatowe w zachodnich Niemczech, w kraju związkowym Saara, siedziba powiatu Merzig-Wadern. Siódme co do wielkości miasto w kraju związkowym Saara, położone nad rzeką Saara. Miasto zamieszkuje 30 355 mieszkańców w 17 dzielnicach (2010).
Położenie.
Merzig położone jest ok. 40 km na południowy wschód od Luksemburga, ok. 35 km na północny zachód od Saarbrücken i ok. 44 km na południe od Trewiru w dolinie Saary. Niecka, w której położone jest Merzig, rozciąga się na obszarze 108 km² po obu stronach doliny. Centrum miasta leży na wysokości 175 m n.p.m., natomiast wzgórza w obrębie granic miasta osiągają wysokość do 417 m n.p.m. Na terenie miasta znajduje się 3108 ha lasów oraz 60 ha parków i miejsc rekreacyjnych, czyli ok. 30% powierzchni miasta to lasy i tereny zielone, dzięki którym Merzig nosi przydomek „zielonego miasta”.
Klimat.
Średnia suma opadów dla miasta wynosi 882 mm. Najmniej opadów przypada na sierpień, najwięcej zaś na listopad.
Dzielnice.
W skład miasta wchodzi 17 dzielnic:
Ballern, Besseringen, Bietzen, Brotdorf, Büdingen, Fitten, Harlingen, Hilbringen, Mechern, Menningen, Merchingen, Merzig, Mondorf, Schwemlingen, Silwingen, Weiler, Wellingen.
Historia.
Najstarsze wzmianki o Merzig znajdują się w rozporządzeniach cesarza Walentyniana I z 4 czerwca 369. Karol II Łysy podarował ziemie Merzig w 869 biskupowi Trewiru Bertholdowi.
Żydzi w Merzig.
Do 1938/1940 w Merzig istniała gmina żydowska, która powstała w XVII wieku. W XIX w. Żydzi stanowili około 6% społeczeństwa (w 1846 – 223 osób). Wybudowana w 1842 synagoga została zniszczona podczas kryształowej nocy (9-10 listopada 1938). Podczas nalotu w 1944 budynek został całkowicie zburzony.
Gospodarka.
W mieście znajdują się siedziby:
Transport.
Merzig leży przy autostradzie A8 (Perl – Stuttgart) oraz drodze krajowej B51 (Brema – Sarreguemines). Dzięki temu miasto ma dogodne połączenia drogowe z Luksemburgiem i Francją.
Przez Merzig przebiega również linia kolejowa "Saarstrecke" (Saarbrücken – Trewir), od której odbiega muzealna "Merzig-Büschfelder Eisenbahn" (Merzig – Losheim am See).
Na terenie miasta znajdują się następujące stacje i przystanki kolejowe:
W pobliżu znajduje się nieużywany Silwinger Tunnel.
Współpraca międzynarodowa.
Miejscowości partnerskie:

</doc>
<doc id="1265033" url="https://pl.wikipedia.org/wiki?curid=1265033" title="Jacetània">
Jacetània



</doc>
<doc id="1265035" url="https://pl.wikipedia.org/wiki?curid=1265035" title="To nie jest kraj dla starych ludzi">
To nie jest kraj dla starych ludzi



</doc>
<doc id="1265036" url="https://pl.wikipedia.org/wiki?curid=1265036" title="Merchandiser">
Merchandiser

Merchandiser – pracownik zajmujący się merchandisingiem. Reprezentuje dostawcę towarów w miejscu ich sprzedaży dbając o to, aby warunki ekspozycji stymulowały wielkość sprzedaży. Powinien zatem znać i rozumieć mechanizmy, które towarzyszą zakupowi i umieć je wykorzystać. Powinien posiadać też umiejętności negocjacyjne, aby pogodzić interesy swojego pracodawcy i właściciela sklepu czy hurtowni pozostającego pod presją innych dostawców oraz klientów.
W szczególności zadania merchandisera to:
Merchandiser może mieć pod opieką od kilkudziesięciu do kilkuset sklepów w rejonie działania. Szacuje się, że dziennie jest w stanie odwiedzić 4-10 sklepów, spędzając w każdym około pół godziny – zależy to od branży, wielkości sklepów, wymagań pracodawcy. Może także pracować w jednym wybranym sklepie (najczęściej w handlu wielkopowierzchniowym – supermarket, hipermarket, hurtownia) i obsługiwać jedną lub więcej firm (zatrudniony bezpośrednio przez te firmy lub agencję).

</doc>
<doc id="1265038" url="https://pl.wikipedia.org/wiki?curid=1265038" title="Radio Planeta 95,1 FM">
Radio Planeta 95,1 FM



</doc>
<doc id="1265040" url="https://pl.wikipedia.org/wiki?curid=1265040" title="Confidence">
Confidence

Confidence – pierwsza płyta amerykańskiego zespołu Downface wydana w lipcu 1998 r.
Na płycie znajduje się 12 utworów, z czego najbardziej znany to Alone.

</doc>
<doc id="1265041" url="https://pl.wikipedia.org/wiki?curid=1265041" title="Jan Demel von Elswehr">
Jan Demel von Elswehr



</doc>
<doc id="1265043" url="https://pl.wikipedia.org/wiki?curid=1265043" title="Johann Demel">
Johann Demel



</doc>
<doc id="1265044" url="https://pl.wikipedia.org/wiki?curid=1265044" title="September (USA)">
September (USA)

September – pierwszy album szwedzkiej wokalistki September wydany na terenie Stanów Zjednoczonych. Kanady i Australii. Album ten zawiera część piosenek z jej drugiej (In Orbit) oraz trzeciej (Dancing Shoes) płyty, które zostały wydane w Europie. September wydała tę płytę 26 lutego 2008 roku dzięki wytwórni Robbins Entertainment. Trzy single pochodzące z tejże płyty September znalazły się w notowaniu Billboard Hot Dance Airplay, gdzie Cry For You uplasowało się na miejscu pierwszym.
Sprzedaż.
W dzień debiutu September w Stanach, jej album uplasował się na 15 miejscu w iTunes Dance Album Chart. Piosenki: Because I Love You, Cry For You i Looking For Love były najchętniej ściąganymi utworami z płyty. Następnego dnia album September awansował na miejsce 12 w liście najchętniej pobieranych albumów w iTunes Dance Store. 2 marca September ze swoim albumem znalazła się na miejscu 9 w iTunes Top 100 Dance Albums.

</doc>
<doc id="1265045" url="https://pl.wikipedia.org/wiki?curid=1265045" title="Charles Edouard Duboc">
Charles Edouard Duboc

Charles Edouard Duboc (pseudonim Robert Waldmüller, ur. 1822, zm. 1910) – niemiecki pisarz.
Duboc wiele podróżował, pisał nowele, powieści i poezje, wydał tragedię "Brunhild" (1874) i przekład "Enoch Arden" Tennysona. Uprawiał przede wszystkim powieść etnograficzną i naśladował różne style (najszczęśliwiej hiszpańską powieść awanturniczą w "Don Adone", 1833).

</doc>
<doc id="1265046" url="https://pl.wikipedia.org/wiki?curid=1265046" title="Martin Stokken">
Martin Stokken

Martin Stokken (ur. 16 stycznia 1923 w Trondheim, zm. 25 marca 1984 tamże) – norweski biegacz narciarski i lekkoatleta, srebrny medalista olimpijski w biegach i brązowy medalista mistrzostw świata w narciarstwie klasycznym. Był reprezentantem klubu Selsbakk IF z Trondheim.
Kariera.
W 1952 roku wziął udział w zimowych igrzyskach olimpijskich w Oslo, gdzie wspólnie z Magnarem Estenstadem, Mikalem Kirkholtem i Hallgeirem Brendennem wywalczył srebrny medal w sztafecie 4x10 km. Zajął także szóste miejsce w biegu na 18 km. Cztery lata później, podczas zimowych igrzysk olimpijskich w Cortinie d’Ampezzo wraz z kolegami zajął czwarte miejsce w sztafecie. Jego najlepszym indywidualnym wynikiem było szóste miejsce w biegu na 15 km techniką klasyczną.
Stokken zdobył też brązowy medal w sztafecie 4 x 10 km podczas mistrzostw świata w Lake Placid w 1950 roku razem z Eilertem Dahlem, Kristianem Bjørnem i Henrym Hermansenem. Startował także na mistrzostwach świata w Falun w 1954 roku. Wraz z kolegami z reprezentacji ponownie zajął czwarte miejsce w sztafecie. W swoim jedynym indywidualnym starcie, w biegu na 50 km również zajął czwarte miejsce, przegrywając walkę o brązowy medal z Arvo Viitanenem z Finlandii o 9 sekund. Wygrał także bieg na 50 km podczas Holmenkollen ski festival. Za te wyniki został nagrodzony medal Holmenkollen w 1954 roku.
Martin Stokken oprócz biegów narciarskich uprawiał także biegi długodystansowe. W 1948 roku wystartował na letnich igrzyskach olimpijskich w Londynie. W swoim najlepszym występie, w biegu na 10 000 m zajął czwarte miejsce przegrywając walkę o brązowy medal z Bertilem Albertssonem ze Szwecji o 5 sekund. Cztery lata później, podczas letnich igrzysk w Helsinkach jego najlepszym wynikiem było 10. miejsce również na dystansie 10 000 m.
W 1950 roku wystartował na mistrzostwach Europy w lekkoatletyce w Brukseli. Zajął tam szóste miejsce w biegu na 10 000 m oraz czwarte w biegu na 3000 m z przeszkodami, w którym walkę o brązowy medal przegrał z Erikiem Blomsterem z Finlandii o 4,2 sekundy.
Za sukcesy w biegach i lekkoatletyce Stokken otrzymał nagrodę Egebergs Ærespris w 1949 roku.

</doc>
<doc id="1265048" url="https://pl.wikipedia.org/wiki?curid=1265048" title="Warszawskie Towarzystwo Muzyczne im. St. Moniuszki">
Warszawskie Towarzystwo Muzyczne im. St. Moniuszki



</doc>
<doc id="1265052" url="https://pl.wikipedia.org/wiki?curid=1265052" title="To nie jest kraj dla starych ludzi (powieść)">
To nie jest kraj dla starych ludzi (powieść)

To nie jest kraj dla starych ludzi (oryg. "No Country for Old Men") – powieść amerykańskiego pisarza Cormaca McCarthy’ego wydana w 2005 r. Tytuł powieści pochodzi z wiersza "Sailing to Byzantium" (w tłum. Czesława Miłosza "Odjazd do Bizancjum") autorstwa Williama Butlera Yeatsa. 
Akcja powieści toczy się w 1980 r. na pustkowiu w pobliżu granicy amerykańsko-meksykańskiej, gdzie dochodzi do transakcji narkotykowej, która kończy się niepowodzeniem. W 2007 roku ukazała się filmowa adaptacja powieści, nagrodzona czterema Oskarami.

</doc>
<doc id="1265053" url="https://pl.wikipedia.org/wiki?curid=1265053" title="Pęcherznica">
Pęcherznica

Pęcherznica ("Physocarpus") – rodzaj roślin należący do rodziny różowatych ("Rosaceae"). Obejmuje 7 gatunków, z których jeden ("P. amurensis") występuje w północno-wschodniej Azji, a pozostałe w Ameryce Północnej (od północnego Meksyku po Alaskę i Quebec). Pęcherznica kalinolistna "P. opulifolius" jest popularnie uprawiana jako krzew ozdobny w Europie i Ameryce Północnej.
Systematyka.
Rodzaj należący do plemienia "Neillieae", podrodziny "Spiraeoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.

</doc>
<doc id="1265055" url="https://pl.wikipedia.org/wiki?curid=1265055" title="Within">
Within

Within – druga płyta zespołu Downface z roku 2002.
Na płycie jest 9 utworów.

</doc>
<doc id="1265056" url="https://pl.wikipedia.org/wiki?curid=1265056" title="Physocarpus">
Physocarpus



</doc>
<doc id="1265057" url="https://pl.wikipedia.org/wiki?curid=1265057" title="Aniela Bukała">
Aniela Bukała

Aniela Bukała (ur. 21 lutego 1943 w Ochotnicy Górnej) – polska polityk, socjolog, posłanka na Sejm X kadencji.
Życiorys.
W 1959 zaczęła pracę w Herbapolu w Nysie. Od 1972 do 1977 była pracownicą Powiatowego, a potem Wojewódzkiego Komitetu Zjednoczonego Stronnictwa Ludowego. W 1982 została prezesem Miejsko-Gminnego Komitetu tej partii w Nysie. W tym samym roku ukończyła studia z zakresu socjologii na Wydziale Nauk Politycznych Wyższej Szkoły Nauk Społecznych. W latach 1989–1991 sprawowała mandat posła na Sejm kontraktowy z listy ZSL, wybranego w okręgu kędzierzyńskim. Nie kandydowała w kolejnych wyborach parlamentarnych. Od 2003 do 2006 była członkinią rady nadzorczej Polskiego Radia Opole.
Należy do Polskiego Stronnictwa Ludowego, objęła kierownictwo struktur tej partii w Nysie, wybierana też do jej władz różnego szczebla.
W 1985 odznaczona Złotym Krzyżem Zasługi.

</doc>
<doc id="1265058" url="https://pl.wikipedia.org/wiki?curid=1265058" title="Reakcje endoenergetyczne">
Reakcje endoenergetyczne



</doc>
<doc id="1265059" url="https://pl.wikipedia.org/wiki?curid=1265059" title="Roman Aftanazy">
Roman Aftanazy

Włodzimierz Roman Aftanazy, właśc. Aftanaziw (ur. 2 kwietnia 1914 w Morszynie, zm. 7 czerwca 2004 we Wrocławiu) – polski historyk, bibliotekarz, autor monumentalnej monografii "Dzieje rezydencji na dawnych kresach Rzeczypospolitej" (1991–1997).
Życiorys.
Roman Aftanazy urodził się 2 kwietnia 1914 w Morszynie w rodzinie Jana, urzędnika kolejowego, i Olimpii z domu Kraśnik. Pierwotnie używał nazwiska „Aftanaziw”. Szkołę powszechną ukończył w Morszynie, a następnie uczęszczał do I Państwowego Gimnazjum im. Marszałka Józefa Piłsudskiego w Stryju, które ukończył w 1935. W 1935 podjął studia humanistyczne w zakresie historii na Wydziale Humanistycznym Uniwersytetu Jana Kazimierza we Lwowie, których formalnie nie ukończył ze względu na wybuch II wojny światowej. Kontynuował jednak studia na tajnych kompletach w ramach podziemnego UJK i zakończył je w 1942. Tytuł magistra historii uzyskał formalnie już po II wojnie światowej, w 1946 na Wydziale Humanistycznym Uniwersytetu i Politechniki Wrocławskiej, na podstawie pracy "Szkolnictwo polskie w czasach Księstwa Warszawskiego 1807–1815", którą przygotowywał jeszcze przed wojną pod kierunkiem Stanisława Łempickiego.
Od stycznia 1940 pracował w Zarządzie Zdrojowym w Morszynie, początkowo fizycznie, następnie jako urzędnik. Od kwietnia 1944 pracował w Bibliotece Ossolineum we Lwowie, początkowo jako wolontariusz, od sierpnia 1944 na etacie bibliotekarza. Wiosną 1944 uczestniczył w zabezpieczaniu zbiorów przed bombardowaniami, w tym przenoszeniu ich do podziemi kościoła Dominikanów.
W styczniu 1945 został aresztowany w ramach akcji masowych aresztowań polskiej inteligencji Lwowa pod zarzutem działalności antyradzieckiej i osadzony w więzieniu przy ul. Łąckiego. Po ciężkim śledztwie został w maju 1945 wypuszczony, powrócił następnie do pracy w Bibliotece Ossolineum. Po powrocie do pracy uczestniczył w selekcji zbiorów, które miały być przesłane do Polski, pomagał także Mieczysławowi Gębarowiczowi w przygotowanej wraz z dominikanami lwowskimi akcji potajemnego przewożenia do Polski części niezinwentaryzowanych zbiorów Ossolineum.
W kwietniu 1946 wyjechał w ramach akcji wysiedlania ludności polskiej ze Lwowa i zamieszkał we Wrocławiu, tam od 1 czerwca 1946 był zatrudniony w Bibliotece Uniwersyteckiej. W lipcu 1946 był członkiem delegacji, która odebrała w Przemyślu przekazane Polsce zbiory Ossolineum, Panoramę Racławicką oraz zbiory kilku muzeów lwowskich i kijowskich, w podobnej misji uczestniczył w marcu 1947. W maju 1948 zdał egzamin na stanowisko I kategorii w państwowej służbie bibliotecznej, od czerwca 1948 był pracownikiem Biblioteki Zakładu Narodowego im. Ossolińskich we Wrocławiu, chociaż pracownikiem Biblioteki Uniwersyteckiej był formalnie do października 1948.
W styczniu 1949 został mianowany kustoszem Biblioteki ZNiO, od kwietnia 1949 kierował Działem Gromadzenia i Uzupełniania Zbiorów, na tym stanowisku pozostał do przejścia emeryturę w listopadzie 1981. Do połowy lat 70. osiągnął cel w postaci uzupełnienia zbiorów o najważniejsze publikacje humanistyczne wydane do 1939, a zbiory Biblioteki były uznawane za porównywalne z ze zbiorami Biblioteki Narodowej i Biblioteki Jagiellońskiej. W 1982 został uhonorowany okolicznościową publikacją "Włodzimierz Roman Aftanazy w Bibliotece Ossolineum", do końca 1987 pracował jeszcze w Dziale Gromadzenia Zbiorów w niepełnym wymiarze godzin.
Zmarł 7 czerwca 2004 we Wrocławiu. Został pochowany na cmentarzu Powązkowskim w Warszawie (kwatera 25 wprost-4-12).
Zgromadzona przez niego dokumentacja znajduje się w Dziale Rękopisów i Gabinecie Grafiki Biblioteki ZNiO we Wrocławiu.
Praca naukowa.
Przez całe dorosłe życie zbierał materiały do monograficznego opracowania dziejów polskich dworów i pałaców szlacheckich na Kresach Wschodnich. W okresie międzywojennym zajął się opisywaniem polskich dworów i pałaców w granicach z 1772, jeżdżąc od miejscowości do miejscowości, fotografując i zbierając informacje. Łącznie do 1939 wykonał zdjęcia ok. 70 rezydencji. Pod pseudonimem "Ksawery Niedobitowski" opublikował w kilku popularnych pismach, m.in. "Ilustrowany Kurier Codzienny", „Światowid”, "As," co najmniej kilkanaście artykułów. Po II wojnie światowej rozszerzył swoje zainteresowania na cały obszar dawnych ziemi wschodnich Rzeczypospolitej szlacheckiej. Początkowo swoją pracę traktował jako hobby, jednak następnie przystąpił do gromadzenia materiałów do planowanej monografii. Dla celów dokumentacyjnych opracował ankietę, którą następnie rozsyłał w środowiskach ziemiańskich na całym świecie. Pod koniec lat 50. miał już przygotowane opracowania poświęcone zamkom, dworom i pałacom Wołynia i Podola, ostatecznie w 1957 opublikował jedynie w "Roczniku Zakładu Narodowego imienia Ossolińskich" artykuł "Architekt Merk i jego dzieła. Przyczynek do dziejów architektury klasycznej w Polsce", obejmujący dwa rozdziały pracy poświęconym dworom wołyńskim. Na przeszkodzie w wydaniu większej całości stanęły względy cenzuralne. Sam autor swoje prace kontynuował w czasie wolnym, finansując je z własnych środków.
Stopniowo praca R. Aftanazego stawała się znana w środowisku polskich historyków sztuki. Jako pierwszy propozycję wydania jej drukiem wysunął Tadeusz Chrzanowski. W 1984 jego zbiory zobaczył Stanisław Mossakowski, ówczesny dyrektor Instytutu Sztuki PAN, który zdecydował o wydaniu drukiem zebranych materiałów. Od 1986 nakładem IS PAN, dzięki finansowej pomocy Andrzeja Ciechanowickiego wydawano w technice tzw. małej poligrafii i nakładzie 500 egzemplarzy serię zatytułowaną "Materiały do dziejów rezydencji" (w tytule celowo pominięto zakres terytorialny serii). Jej redaktorem został Andrzej Baranowski. Po upadku komunizmu nakład podwyższono do 1000 egzemplarzy, a cała seria w 11 tomach (22 woluminach) ukazała się do 1993. W latach 1991–1997 drugie, poprawione i uzupełnione wydanie ukazało się nakładem Wydawnictwa ZNiO pod tytułem "Dzieje rezydencji na dawnych kresach Rzeczypospolitej".

</doc>
<doc id="1265060" url="https://pl.wikipedia.org/wiki?curid=1265060" title="Reakcje egzoenergetyczne">
Reakcje egzoenergetyczne



</doc>
<doc id="1265062" url="https://pl.wikipedia.org/wiki?curid=1265062" title="Shizuoka (stacja kolejowa)">
Shizuoka (stacja kolejowa)

 – stacja kolejowa w Shizuoce, w prefekturze Shizuoka, w Japonii. 
Została otwarta w 1889 roku. Znajdują się tu 4 perony. W 2006 dziennie obsługiwała 60 tys. pasażerów.

</doc>
<doc id="1265065" url="https://pl.wikipedia.org/wiki?curid=1265065" title="Metoda Grama-Schmidta">
Metoda Grama-Schmidta



</doc>
<doc id="1265074" url="https://pl.wikipedia.org/wiki?curid=1265074" title="Viktor Gjika">
Viktor Gjika

Viktor Gjika (ur. 23 czerwca 1937 w Trebickë - zm. 3 marca 2009 w Tiranie) – albański reżyser, scenarzysta i operator filmowy. 
Życiorys.
Studia wyższe z zakresu kinematografii ukończył w Moskwie. Jego praca dyplomowa "Bistrice 63"', do której inspiracją była proza E.Hemingwaya, została wyróżniona na festiwalu etiud szkolnych w Holandii.
W swoim rodzinnym kraju zadebiutował jako operator w filmie Debatik H.Hakaniego. W latach 1984-1991 kierował "Studiem Filmowym Nowa Albania" (alb. Kinostudio Shqiperia e Re), był także członkiem zarządu Związku Pisarzy i Artystów Albanii. Ostatni film, który nakręcił "Kur ikin korbat" (Kiedy odlatują kruki) został poświęcony Kosowu.
W latach 1982-1990 zasiadał w Zgromadzeniu Ludowym.
Za zrealizowane przez siebie filmy otrzymał cztery nagrody państwowe. Napisał 15 scenariuszy filmowych, które doczekały się realizacji. W dwunastu filmach był autorem zdjęć. Uhonorowany tytułami: "Artysty Ludu" (alb. "Artist i Popullit") i "Zasłużonego Artysty" (alb. "Artist i Merituar").
Był adwentystą. Zmarł 3 marca 2009 r. po długiej chorobie.

</doc>
<doc id="1265077" url="https://pl.wikipedia.org/wiki?curid=1265077" title="Ursus 6024">
Ursus 6024

Ursus 6024 – ciężki ciągnik postlicencyjny z napędem na 4 koła i silnikiem ekologicznym produkowany seryjnie w latach 2007-2009 przez firmę ZPC Ursus.
Dane techniczne.
Silnik:
Układ napędowy:
Układ hydrauliczny:
Układ jezdny:
Wymiary − masy − pojemności:
Inne zespoły:

</doc>
<doc id="1265080" url="https://pl.wikipedia.org/wiki?curid=1265080" title="Panbukin">
Panbukin



</doc>
<doc id="1265082" url="https://pl.wikipedia.org/wiki?curid=1265082" title="Gare du Palais">
Gare du Palais

Gare du Palais – stacja kolejowa w Québecu, w prowincji Quebec, w Kanadzie. Stacja została otwarta w 1915. Znajdują się tu 3 perony.

</doc>
<doc id="1265087" url="https://pl.wikipedia.org/wiki?curid=1265087" title="Garnizon Suwałki">
Garnizon Suwałki

Garnizon Suwałki – garnizon wojskowy Rzeczypospolitej, a w okresie zaborów garnizon wojsk rosyjskich.
Garnizon carski.
Sztab 5 Brygady Strzelców
Sztab 2 Dywizji Kawalerii
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono garnizonem wojskowym. W Suwałkach stacjonowały w nim między innymi:
Obsada personalna komendy placu.
"Obsada personalna komendy placu w marcu 1939":

</doc>
<doc id="1265090" url="https://pl.wikipedia.org/wiki?curid=1265090" title="1974-1984">
1974-1984



</doc>
<doc id="1265092" url="https://pl.wikipedia.org/wiki?curid=1265092" title="Michał Greim">
Michał Greim

Michał Greim (także "Michał Grejm"; ur. 15 września 1828 w Żelechowie, zm. 15 stycznia 1911 w Kamieńcu Podolskim) – polski drukarz, fotograf, kolekcjoner starożytności, zbieracz książek, archeolog amator, antykwariusz i numizmatyk, członek wielu towarzystw naukowych. Ojciec malarza Jana Greima i muzyka Józefa Greima.
Życiorys.
Urodził się w spolonizowanej rodzinie mieszczańskiej pochodzącej z Salzburga. Ukończył szkołę powiatową, po czym przeprowadził się do Warszawy. Typografii uczył się w drukarni Adolfa Krethlowa, gdzie pracował do 1848 roku, współpracując m.in. z Karolem Beyerem, pionierem fotografii w Polsce. Później Greim przeniósł się do Lublina i do 1852 roku pracował jako zecer w pojezuickiej drukarni, kiedy to został powołany przez wicegubernatora Podola na stanowisko starszego zecera w Drukarni Rządowej w Kamieńcu Podolskim. Od 1856 do 1872 roku pełnił funkcję jej zarządcy, kiedy to został zwolniony z powodu polskiego pochodzenia. Od tej chwili dużo czasu poświęcał swoim szerokim zainteresowaniom. Od roku 1871 Greim stopniowo poznawał arkana sztuki fotograficznej, aby przejąć na przełomie 1871 i 1872 roku zakład fotograficzny w Kamieńcu Podolskim po Józefie Kordyszu.
Na swoich fotografiach Greim przedstawiał Podole i Besarabię (widoki Kamieńca Podolskiego i innych miast i wsi regionu (Bar, Chocim, Żwaniec). Fotografował także sceny rodzajowe i typy ludności tam wówczas mieszkającej: chłopów, żebraków, psychopatów, polską szlachtę i Żydów. Uprawiał także fotografię reporterską, uwieczniając pożar w Kamieńcu.
Część swoich zbiorów wysłał Elizie Orzeszkowej z okazji jej jubileuszu literackiego (z czego 163 zdjęcia znalazły się ostatecznie w zbiorach Uniwersytetu Łódzkiego). Drugi taki sam zbiór Greim przekazał Cesarskiemu Towarzystwu Etnograficznemu w Moskwie, dzięki czemu został członkiem korespondentem moskiewskiego Towarzystwa Etnograficznego. W latach 1875-1902 przesyłał również w formie darów fotografie Komisji Antropologicznej Polskiej Akademii Umiejętności, której był członkiem korespondentem. Do dziś w Zbiorach Specjalnych Biblioteki Naukowej PAU i PAN w Krakowie przechowywanych jest 80 jego fotografii, w tym unikatowe duże i wieloczęściowe panoramy Kamieńca Podolskiego, zdjęcia wnętrz i wyposażenia kościołów w tym mieście, widoki Husiatyna, Kuryłowiec, Paniowiec, Przewrocia i Zbrzyzia. Nie mniejszą wartość posiadają reprodukcje portretów olejnych przedstawicieli podolskich rodzin magnackich, m.in. Chodkiewiczów, Kossakowskich, Potockich czy Rzewuskich, oraz obrazów pędzla Jana Greima, Tadeusza Goreckiego i Kazimierza Mireckiego. Pozostała część tego daru (tj. 46 zdjęć) znajduje się obecnie w zbiorach Muzeum Etnograficznego, natomiast 18 fotografii uznaje się za zaginione. Prócz wyżej wspomnianych, twórczość fotograficzną Michała Greima posiada m.in.: Muzeum Henryka Sienkiewicza w Oblęgorku, Muzeum Narodowe w Krakowie, Biblioteka Jagiellońska, Biblioteka Zakładu im. Ossolińskich we Wrocławiu, Muzeum Narodowe w Warszawie i Biblioteka Narodowa. Po zebraniu około 1890 r. kolekcji zdjęć pamiątek świadczących o obecności Turków na tych terenach, wysłał ją sułtanowi do Stambułu. Podczas wystawy warszawskiej w 1900 dostał srebrny medal za kolekcję 30 pocztówek ze zdjęciami wsi i typów ludowych Podola. Zbiory jego fotografii były wystawiane w Paryżu.
Prócz fotografii, Greim zajmował się także restaurowaniem obrazów i numizmatyką. Publikował głównie na łamach "Zapisków Numizmatycznych" (1884-1889) i "Wiadomości Numizmatyczno-Archeologicznych". Zmarł w Kamieńcu Podolskim. Zgromadzone przez niego dzieła sztuki zostały sprzedane na licytacji
Pochowany został na cmentarzu katolickim w dzielnicy Polskie Folwarki w Kamieńcu Podolskim.

</doc>
<doc id="1265096" url="https://pl.wikipedia.org/wiki?curid=1265096" title="Osad czynny">
Osad czynny

Osad czynny – żywa zawiesina bakterii heterotroficznych i pierwotniaków. Jest to kłaczkowata zawiesina zawierająca mikroorganizmy zdolne do prowadzenia:
lub wykazujących zdolność do nadmiernego kumulowania fosforu.
Oczyszczanie ścieków z udziałem osadu czynnego polega na:
a następnie:
Podstawową rolą osadu czynnego w procesie oczyszczania ścieków jest wytwarzanie przez występujące w nim bakterie bardzo licznych enzymów (dehydrogenazy), które są katalizatorami wszelkich przemian, jakim podlegają związki chemiczne zawarte w ściekach, dlatego ważna jest wysoka aktywność enzymatyczna bakterii. Związki toksyczne hamują ich aktywność, ograniczając jednocześnie ich zdolność do oczyszczania ścieków.
Towarzyszącymi bakteriom mikroorganizmami są pierwotniaki. Wśród nich w osadzie czynnym spotykane są wiciowce, korzenionóżki oraz orzęski. Ich rola jest drugoplanowa, lecz ważna:
Między populacją wiciowców i orzęsków panuje odwrotna zależność. Duża liczba wiciowców wskazuje na przeciążenie osadu, natomiast orzęski wskazują na prawidłowe warunki dla osadu czynnego.
Pęcznienie osadu czynnego występuje przy nadmiernym ładunku zanieczyszczeń, na skutek rozwoju i silnej dominacji bakterii nitkowatych. Spęczniały osad nie miesza się ze ściekami i pływa po powierzchni.

</doc>
<doc id="1265098" url="https://pl.wikipedia.org/wiki?curid=1265098" title="Murmur">
Murmur



</doc>
<doc id="1265099" url="https://pl.wikipedia.org/wiki?curid=1265099" title="Wasilij Dołgorukow (1803–1868)">
Wasilij Dołgorukow (1803–1868)

Wasilij Andriejewicz Dołgorukow (ros. Василий Андреевич Долгоруков, ur. 7 marca w Moskwie, zm. w Petersburgu) – rosyjski generał kawalerii, szef III Oddziału Kancelarii Osobistej Jego Cesarskiej Mości i Korpusu Żandarmów 1856–1866, minister wojny 1852–1856, książę.

</doc>
<doc id="1265100" url="https://pl.wikipedia.org/wiki?curid=1265100" title="Rogatnica okazała">
Rogatnica okazała



</doc>
<doc id="1265103" url="https://pl.wikipedia.org/wiki?curid=1265103" title="Pęcherznica kalinolistna">
Pęcherznica kalinolistna

Pęcherznica kalinolistna ("Physocarpus opulifolius") – gatunek rośliny należący do rodziny różowatych ("Rosaceae"). Pochodzi z Ameryki Północnej. W wielu krajach świata, również w Polsce, jest uprawiany jako roślina ozdobna.
Zastosowanie.
Roślina ozdobna. Jest uprawiana stosunkowo od niedawna i jest jedynym gatunkiem pęcherznicy uprawianym w Polsce. Rzadko uprawia się formę typową, częściej jej odmiany ozdobne, charakteryzujące się kolorowymi, ozdobnymi liśćmi. Nadaje się do sadzenia pojedynczo, jako soliter, a także na żywopłoty, zarówno swobodne, jak i strzyżone. Dzięki swoim kolorowym liściom odmiany ozdobne dobrze komponują się z innymi krzewami o zielonych liściach. Ze względu na swoje małe wymagania co do gleby nadaje się również do obsadzania nieużytków i terenów świeżo zaużytkowanych (np. na osiedlach mieszkaniowych).

</doc>
<doc id="1265104" url="https://pl.wikipedia.org/wiki?curid=1265104" title="Physocarpus opulifolius">
Physocarpus opulifolius



</doc>
<doc id="1265107" url="https://pl.wikipedia.org/wiki?curid=1265107" title="Ståndsriksdag">
Ståndsriksdag



</doc>
<doc id="1265109" url="https://pl.wikipedia.org/wiki?curid=1265109" title="Reduktaza metylenotetrahydrofolianu">
Reduktaza metylenotetrahydrofolianu

Reduktaza metylenotetrahydrofolianu (ang. methylenetetrahydrofolate reductase, MTHFR) – enzym (EC 1.5.1.20) katalizujący reakcję redukcji 5,10-metylenotetrahydrofolianu do 5-metylotetrahydrofolianu (5-MTHF). 
5-metylotetrahydrofolian jest niezbędny do reakcji przekształcenia potencjalnie toksycznego aminokwasu homocysteiny do metioniny przez syntazę metioninową.
MTHFR zawiera kofaktor flawinowy i używa NAD(P)H jako reduktora. Gen "MTHFR" kodujący białko enzymu znajduje się na chromosomie 1 w locus 1p36.3.

</doc>
<doc id="1265110" url="https://pl.wikipedia.org/wiki?curid=1265110" title="MTHFR">
MTHFR



</doc>
<doc id="1265116" url="https://pl.wikipedia.org/wiki?curid=1265116" title="Ondurman">
Ondurman



</doc>
<doc id="1265118" url="https://pl.wikipedia.org/wiki?curid=1265118" title="Walter Baseggio">
Walter Baseggio

Walter Baseggio (ur. 19 sierpnia 1978 w Clabecq) – belgijski piłkarz występujący na pozycji środkowego pomocnika. Jego rodzice pochodzą z Włoch – matka urodziła się w Neapolu, a ojciec w Treviso.
Kariera klubowa.
Walter Baseggio zawodową karierę rozpoczynał w Anderlechcie. Zadebiutował w nim w wieku 17 lat w spotkaniu ze Standardem Liège zdobył wówczas swoją pierwszą bramkę. O miejsce w składzie Belg rywalizował między innymi ze Szwedem Pärem Zetterbergiem i swoim rodakiem Enzo Scifo. Baseggio wywalczył sobie jednak miejsce w podstawowym składzie Anderlechtu i występował w nim przez niemal kolejne 10 lat. W Eerste Klasse rozegrał 279 meczów i strzelił 49 goli. Razem z ekipą „Fiołków” regularnie występował w rozgrywkach Ligi Mistrzów, jednak nie odnosił w nich żadnych sukcesów. W krajowych rozgrywkach miał natomiast wiele osiągnięć – 3 razy zdobył mistrzostwo Belgii, 1 raz Puchar Ligi Belgijskiej i 2 razy Superpuchar Belgii. W sezonach 1998/1999 i 1999/2000 Baseggio był wybierany najlepszym belgijskim zawodnikiem młodego pokolenia. W rozgrywkach 2000/2001 okazał się natomiast najlepszym piłkarzem w gronie seniorów.
Na początku 2006 Baseggio przeniósł się do włoskiego Treviso. W Serie A zadebiutował 18 stycznia w przegranym 0:1 meczu z Interem Mediolan. Treviso w tabeli pierwszej ligi zajęło ostatnie miejsce i spadło do Serie B. Belgijski piłkarz pozostał w klubie na rundę jesienną sezonu 2006/2007. W zimowym okienku transferowym powrócił do Anderlechtu, z którym zdobył czwarte w karierze mistrzostwo Belgii. 29 stycznia 2008 Baseggio podpisał dwuletni kontrakt z Excelsiorem Mouscron. Po wygaśnięciu umowy Belg odszedł za darmo do drugoligowego Tubize i spędził tam sezon 2010/2011. Następnie grał w zespołach Patro Lensois oraz ÉS Brainoise z niższych lig rozgrywkowych.
Kariera reprezentacyjna.
W reprezentacji Belgii Baseggio zadebiutował w 27 marca 1999 w przegranym 0:1 spotkaniu z Bułgarią. Swojego jedynego gola dla drużyny narodowej zdobył 28 lutego 2001 w wygranym 10:1 meczu przeciwko San Marino. Po raz ostatni w kadrze Baseggio zagrał 9 lutego 2005 podczas przegranego 0:4 pojedynku z Egiptem. Dla reprezentacji swojego kraju zaliczył łącznie 27 występów.
Sukcesy.
 RSC Anderlecht

</doc>
<doc id="1265122" url="https://pl.wikipedia.org/wiki?curid=1265122" title="Before I’ll Die...">
Before I’ll Die...

Before I’ll Die... – drugi album polskiego zespołu muzycznego Blog 27, wydany 18 kwietnia 2008 roku przez Magic Records.
Tło.
Wszystkie piosenki na albumie zostały napisane przez Tolę Szlagowską. Materiał wyprodukowali Agnieszka Burcan i Paweł Radziszewski z zespołu Plastic, a także sama Tola. Całość została nagrana w Warszawie, natomiast miksem piosenek zajął się Colin Miller w studiu Atlantis w USA. Przed premierą płyty Szlagowska wytatuowała sobie jej tytuł na nadgarstku, mimo tego iż zawiera on błąd gramatyczny (prawidłowo powinien on brzmieć "Before I Die"). Zostało to skrytykowane przez polskie portale internetowe, na co odpowiedziano ironiczną naklejką na opakowaniu płyty: „Parental Advisory. Zawiera błędy gramatyczne i ortograficzne :)”.
Album promował utwór „Cute (I’m Not Cute!)”, którego premiera miała miejsce w marcu 2008. Wideoklip, jak i sama piosenka, otrzymały pozytywną, czterogwiazdkową ocenę w amerykańskim magazynie "Blender". Drugim utworem promującym płytę zostało nagranie „Fuck U!” we wrześniu 2008, do którego teledysk został nakręcony w Los Angeles. Kilka piosenek z płyty pojawiło się też w serialu "39 i pół" emitowanym na antenie TVN, w którym wystąpiła Tola.
Album został wydany tylko w Polsce. W trzecim tygodniu sprzedaży zajął on 3. miejsce zestawienia OLiS. Uzyskał status złotej płyty w Polsce za sprzedaż ponad 15 000 egzemplarzy.
Lista utworów.
Opracowano na podstawie materiału źródłowego.

</doc>
<doc id="1265123" url="https://pl.wikipedia.org/wiki?curid=1265123" title="Zakochaj się w Tili Tequili">
Zakochaj się w Tili Tequili

Zakochaj się w Tili Tequili ("„A shot at love with Tila Tequila”") to amerykański program telewizyjny typu reality show, wzorowany na programie randkowym Kawaler do wzięcia. Premierowy odcinek został wyemitowany 9 października 2007 roku na antenie MTV. Gwiazdą programu jest biseksualna, amerykańska modelka, urodzona w Singapurze - Tila Tequila. Uczestnicy - 16 heteroseksualnych mężczyzn oraz 16 lesbijek, mieszkają w domu Tili, dzielą jedno łóżko i rywalizują o jej uwagę i względy. Do wyjawienia orientacji Tili doszło dopiero w trakcie trwania programu, po wyeliminowaniu pierwszych 10 osób. Dziesięcioodcinkowy program został wyprodukowany przez firmę 495 Productions oraz MTV. "Zakochaj się w Tili Tequili II" wyemitowano 22 kwietnia 2008 roku.
Oglądalność.
Premierowy odcinek był w tym czasie najchętniej oglądanym programem w grupie widzów 18 - 34 lata. Cała seria Seria okazała się hitem roku na antenie MTV, finałowy odcinek śledziło ok. 6,2 mln osób co było drugim wynikiem MTV tego roku, zaraz po MTV Video Music Awards
Krytyka i kontrowersje.
Od samego początku program budził wielkie kontrowersje. Show znajdował się w centrum publicznej debaty pomiędzy konserwatywnymi Chrześcijanami a gwiazdą programu - Tilą Tequilą. 13 września 2007 w gazecie "The Christian Post" został opublikowany artykuł, który zarzucał programowi brak moralności. Po przeczytaniu artykułu, Tila odpowiedziała na swoim blogu, krytykując Kościół za atakowanie środowisk gejowskich, jednocześnie dziękując Bogu za zachowanie jej życia
W mediach ukazywały się informacje jakoby Tila Tequila miała stałego chłopaka, jej show był oszustwem a ona sama była heteroseksualna. Gwiazda programu wszystkiemu zaprzeczała na swoim blogu.
Emisja w Polsce.
Program był emitowany na antenie MTV Polska zaraz po zakończeniu emisji w USA, premiera pierwszego odcinka miała miejsce 6 stycznia 2008, ostatni odcinek wyemitowano 12 marca 2008 roku. Odcinki emitowane były w każdą niedzielę o godz. 21.30, natomiast powtórki w środy i soboty o godz. 21
Uczestnicy.
Poniższa tabela przedstawia kolejność eliminacji uczestników w każdym odcinku, lub odejścia na własne życzenie.

</doc>
<doc id="1265128" url="https://pl.wikipedia.org/wiki?curid=1265128" title="Hello! (zespół muzyczny)">
Hello! (zespół muzyczny)

HELLO! formacja która narodziła się w ramach tzw. Trójmiejskiej Sceny Alternatywnej lub zwanej również jako Gdańska Scena Alternatywna. Formacja zadebiutowała zimą 1988 roku na festiwalu Nowa Scena w klubie „Kolejarz” w Gdyni.
Zespół założył i prowadził gitarzysta i producent Grzegorz Zając, współodpowiedzialny również za powstanie takich zespołów jak: SZE SZE, Rocka's Delight, No Limits, Vo.Kool.Ski, Sun’s Vibrations i ostatnio 'lajk'
Jest on również producentem jednego z pierwszych w Polsce albumów drum’n’bass – CENTRALA „Księga Przemian”, płyty „Miasto Mężczyzn” z muzyką Dariusza Michalaka do spektakli Teatru Ekspresji, kilku utworów zespołu Vo.Kool.Ski oraz współproducentem płyty „ep” zespołu ‘lajk’. Zespół istniał do jesieni 1993 roku. W projekcie wzięło udział w sumie kilkunastu muzyków i wokalistów, w tym m.in. holenderski wokalista Ernst Langhout (lider formacji The Visitor www.ernstlanghout.nl), wokalistka Mariola Rukmini Konkel, nazywana „polską Lisą Gerard”, nigeryjski wokalista Godwin Egwuatu, klawiszowiec i producent muzyczny Jarogniew Milewski, perkusista Sławek „Rodriguez” Porębski, i wielu innych. Te liczne zmiany i eksperymenty zaowocowały trzema sesjami nagraniowymi, które złożyły się na zawartość dwóch albumów – „Karuna” i „Hello!”, które ukazały się na początku lat 90. tylko w formie MC.
Styl zespołu Hello! ewoluował od eksperymentów ethno-psychodelicznych, przez pierwsze w Polsce formy electro-avant popu i electro-gotyku, po dojrzałe groove-funkowe, nasycone samplami i elektroniką brzmienia klubowe.
Zespół występował na wielu polskich festiwalach rockowych – kilku edycjach „NOWEJ SCENY” w Gdyni i Sopocie, na festiwalu „Rock Mafia Sopot”, na Scenie Folkowej w Jarocinie’ 1991, odbył również mini trasę po Niemczech zaliczając m.in. support the Puhdys w Poczdamie i festiwal rockowy w Bremie. W ostatnim roku działalności Hello! zagrało kilka koncertów w wersji unplugged, m.in. na festiwalu „Żarnowiec '93"
W 1993 roku Agencja Filmowa Profilm zrealizowała program telewizyjny dla TVP Pr.2 z cyklu „Neptun TV przedstawia” o zespole Hello!, na który złożyło się pięć teledysków zespołu, w większości zrealizowanych przez Yacha Paszkiewicza i Piotra Wyrzykowskiego oraz fragmenty „Spektaklu Mody” Włodka Zynera z muzyką Hello!. Muzyka Hello! była często wykorzystywana do autorskich pokazów mody oraz filmów dokumentalnych.
Wiele lat później nazwę „Hello!” zaczął używać inny polski zespół, grający muzykę country.

</doc>
<doc id="1265130" url="https://pl.wikipedia.org/wiki?curid=1265130" title="Anderson Cléber Beraldo">
Anderson Cléber Beraldo

Anderson Cléber Beraldo (ur. 27 kwietnia 1980 w São Paulo) – brazylijski piłkarz grający na pozycji środkowego obrońcy. Obecne występuje w klubie América Belo HorizonteOlympique Lyon. Wcześniej grał w takich drużynach jak Corinthians Paulista, SL Benfica, Olympique Lyon i São Paulo FC.

</doc>
<doc id="1265133" url="https://pl.wikipedia.org/wiki?curid=1265133" title="Chelus fimbriata">
Chelus fimbriata



</doc>
<doc id="1265134" url="https://pl.wikipedia.org/wiki?curid=1265134" title="Chelus fimbriatus">
Chelus fimbriatus



</doc>
<doc id="1265135" url="https://pl.wikipedia.org/wiki?curid=1265135" title="Zdzisław Greczner">
Zdzisław Greczner

Zdzisław Greczner ps. „Kruk” (ur. 1912 w Korczynie, zm. 17 lipca 1983) – podporucznik Armii Krajowej.
Był synem Franciszka i Julii z Krzemieńskich. Uczył się w szkole rolniczej w Suchodole. Do 1939 r. zarządzał majątkiem. Brał udział w kampanii wrześniowej 1939 r. Od 1942 r. do września 1944 r. dowodził Placówką AK OP-15 Korczyna kryp. „Konwalia”.
W październiku 1944 r. aresztowany został przez funkcjonariuszy Urzędu Bezpieczeństwa w Krośnie, wywieziony na Zamek w Rzeszowie, a następnie do łagrów Borowicze, Jegorsk, Swierdłowsk. Do Polski wrócił w 1947 r. 

</doc>
<doc id="1265136" url="https://pl.wikipedia.org/wiki?curid=1265136" title="Elżbieta z Saksonii-Altenburg (1865–1927)">
Elżbieta z Saksonii-Altenburg (1865–1927)

Elżbieta Augusta Maria Agnieszka (ur. 25 stycznia 1865 w Meiningen; zm. 24 marca 1927 w Lipsku) – księżniczka Saksonii-Altenburg, wielka księżna Rosji.
Była drugim dzieckiem księcia Maurycego (Moritza) z Saksonii-Altenburg (1829–1907), i jego żony, księżniczki Augusty Luizy Adelajdy Saksonii-Meiningen (1843–1919).
Jako młoda dziewczyna odbyła kilka podróży po Europie, odwiedzając swoich krewnych. W 1882 roku w Altenburgu, kiedy księżniczka miała 16 lat, spotkała swojego kuzyna, wielkiego księcia Konstantyna Konstantynowicza Romanowa (1858–1915) i natychmiast rozpoczęły się rozmowy o ich małżeństwie. W 1884 roku księżniczka ponownie odwiedziła Rosję i zaręczyny zostały oficjalnie ogłoszone. Elżbieta jednak dała do zrozumienia, że pragnie nadal pozostać luteranką, co poważnie dotknęło jej narzeczonego, który był głęboko przywiązany do prawosławia. Sytuacja pogorszyła się, kiedy niemiecka księżniczka nie chciała pocałować prawosławnego krzyża.
Ślub odbył się 27 kwietnia 1884 roku. Małżeństwo było szczęśliwe, chociaż wielki książę był biseksualistą i miał różnych kochanków.
Konstanty i Elżbieta mieli dziewięcioro dzieci:
Wielka księżna Elżbieta Mawrikijewna, albo Mawra, jak nazywali ją Romanowowie, była popularną osobą i miała dobre stosunki z carem Mikołajem II.
Gdy wybuchła I wojna światowa, Elżbieta uświadomiła sobie, że stoi po stronie wrogiej wobec jej rodzinnych Niemiec. Jej synowie wstąpili do armii i walczyli na froncie. Jeden z nich, Oleg, zginął w 1914 roku na Litwie, gdzie udała się Elżbieta, chcąc zobaczyć umierającego syna.
Tragiczna śmierć syna doprowadziła do przedwczesnego zgonu wielkiego księcia Konstantego w 1915 roku. Tego samego roku zięć wielkiej księżnej (mąż księżniczki Tatiany) również zginął na wojnie. Po rewolucji październikowej Elżbieta zdołała uciec z Rosji, jednak kilku z jej synów zostało schwytanych przez bolszewików. Iwan, Konstantyn i Igor, w lipcu 1918 zostali rozstrzelani przez bolszewików w Ałapajewsku na Syberii, wraz z kilkoma innymi członkami rodziny. Jej szwagier, wielki książę Dymitr Konstantynowicz, został rozstrzelany w Piotrogrodzie następnego roku.
Wielka księżna Elżbieta wraz z dwójką najmłodszych dzieci, księciem Jerzym i księżniczką Wierą, pozostawała w Pawłowsku przez całą wojnę. W 1918 roku bolszewicy pozwolili wielkiej księżnej i jej dzieciom wyjechać do Sztokholmu na zaproszenie szwedzkiej królowej Wiktorii Badeńskiej. W szwedzkim porcie przywitał ich książę Gustaw Adolf, który zabrał ich do pałacu królewskiego.
Elżbieta wraz z Werą i Jerzym mieszkała w Szwecji przez dwa lata, najpierw w Sztokholmie, później w Saltsjöbaden. Jednak życie w tym kraju okazało się zbyt drogie i rodzina przeniosła się do Belgii na zaproszenie Alberta I Koburga, króla Belgii. Później przenieśli się do Niemiec i osiedli w Altenbergu, gdzie mieszkali przez 30 lat (z wyjątkiem paru lat, które spędzili w Anglii).
Wielka księżna Elżbieta zmarła na raka w Lipsku.

</doc>
<doc id="1265139" url="https://pl.wikipedia.org/wiki?curid=1265139" title="Niecierpek balsamina">
Niecierpek balsamina

Niecierpek balsamina ("Impatiens balsamina" L.) – gatunek rośliny jednorocznej z rodziny niecierpkowatych. Pochodzi z południowej Azji (Indie i Birma), ale rozprzestrzenił się gdzieniegdzie poza tym rejonem rodzimego występowania. Na wyspach Oceanii jest uznawany za gatunek inwazyjny.
Zastosowanie.
Jest często uprawiany, również w Polsce jako roślina ozdobna. W Polsce uprawia się go jako roślinę jednoroczną na rabatach, balkonach, w doniczkach. Kwitnie przez całe lato, do pierwszych przymrozków.
Uprawa.
Wysiew nasion w marcu – kwietniu w ciepłym inspekcie. Na miejsce stałe wysadzać w końcu maja. Wymaga gleby żyznej, próchniczej, dostatecznie wilgotnej. Aby zmusić roślinę do bardziej zagęszczonego, krzaczastego pokroju i silniejszego kwitnienia wskazane jest przycinanie pędów.

</doc>
<doc id="1265142" url="https://pl.wikipedia.org/wiki?curid=1265142" title="Will Farrell">
Will Farrell



</doc>
<doc id="1265146" url="https://pl.wikipedia.org/wiki?curid=1265146" title="Żarowianie">
Żarowianie



</doc>
<doc id="1265147" url="https://pl.wikipedia.org/wiki?curid=1265147" title="Order Bohdana Chmielnickiego">
Order Bohdana Chmielnickiego



</doc>
<doc id="1265149" url="https://pl.wikipedia.org/wiki?curid=1265149" title="Paul Du Bois-Reymond">
Paul Du Bois-Reymond

Paul Du Bois-Reymond (ur. 2 grudnia 1831 w Berlinie, zm. 7 kwietnia 1889 we Fryburgu Bryzgowijskim) – niemiecki matematyk, profesor we Fryburgu, Tybindzie i Berlinie. Zajmował się głównie równaniami cząstkowymi, równaniami całkowymi, rachunkiem wariacyjnym i szeregami Fouriera.
Brat lekarza i fizjologa Emila du Bois-Reymonda.
Życiorys.
Jego rodzice, Felix i Minette du Bois-Reymond, byli religijnymi pietystami. Felix pochodził z Neuchâtel, ale w 1804 przeniósł się do Berlina gdzie pracował jako nauczyciel. Rodzina miała piątkę dzieci, a językiem używanym w domu był francuski. Z tego powodu Paul biegle władał zarówno francuskim jak i niemieckim.
Paul uczył się w College'u w Neuchâtel, gimnazjum w Naumburg (Saale) a od 1853 studiował medycynę na Uniwersytecie w Zurychu. Wkrótce jego zainteresowania przesunęły się w kierunku fizyki matematycznej i matematyki.
Doktoryzował się w 1859 na Uniwersytecie Berlińskim w oparciu o rozprawę "De aequilibrio fluidorum" (promotorem był Ernst Kummer). Po obronie uczył w szkole średniej w Berlinie. Od 1865 zatrudniony na Uniwersytecie w Heidelbergu, po czterech latach przeniósł się na Uniwersytet we Fryburgu (1870-1874) a potem przez dziesięć lat wykładał na uniwersytecie w Tybindzie. Następnie był profesorem "Technische Hochschule Charlottenberg" w Berlinie.

</doc>
<doc id="1265151" url="https://pl.wikipedia.org/wiki?curid=1265151" title="Izold o Białych Dłoniach">
Izold o Białych Dłoniach



</doc>
<doc id="1265152" url="https://pl.wikipedia.org/wiki?curid=1265152" title="Izold Jasnowłosa">
Izold Jasnowłosa



</doc>
<doc id="1265155" url="https://pl.wikipedia.org/wiki?curid=1265155" title="Kawaleria w II Rzeczypospolitej">
Kawaleria w II Rzeczypospolitej

Kawaleria w II Rzeczypospolitej (do 29 kwietnia 1924 nazywana Jazdą) – kawaleria polska okresu międzywojennego, jeden z trzech, obok piechoty i artylerii, głównych rodzajów broni Wojska Polskiego II RP (w ówczesnej terminologii rodzaj wojsk określony był mianem broni).
Geneza, powstanie i walka jazdy w latach 1918-1921.
7 października 1918 Rada Regencyjna wydała orędzie ogłaszające powstanie niepodległej Polski. 12 października Regenci wydali natomiast orędzie, w którym ogłosili przejęcie władzy nad Polską Siłą Zbrojną oraz ogłosili rotę nowej przysięgi wojskowej, co równało się z powstaniem Wojska Polskiego. Na mocy tych aktów, do tworzonego WP wszedł szwadron kawalerii dawnej Polskiej Siły Zbrojnej. Szwadron ten stał się zalążkiem polskiej kawalerii. 4 listopada 1918 pierwszy szef Sztabu Generalnego Wojska Polskiego gen. Tadeusz Rozwadowski wydał historyczny rozkaz „L. 7", nakazujący organizację „dywizji jazdy”. Odpowiedzialnym za formowanie tej jednostki miał być mjr Belina, poszczególne pułki mieli objąć majorowie: Dziewicki, Waraksiewicz, Stefan Strzemieński oraz Dziewulski.
Przekształcenia jednostek jazdy w latach 1918–1923.
"Przekształcenia organizacyjne podano na podstawie zestawienia opracowanego przez urzędnika Archiwum Wojskowego Wacława Zawadzkiego pod kierunkiem kpt. Wiktora Brummera w 1935 roku"
Organizacja pokojowa jazdy w latach 1921-1924.
W 1921 jazda, równocześnie z demobilizacją, przeszła z organizacji wojennej na pokojową. Dokonany został wówczas jej podział na jazdę samodzielną i niesamodzielną (dywizyjną). Jazdę samodzielną tworzyło 27 pułków ułanów, 3 pułki szwoleżerów i 10 dywizjonów artylerii konnej, zorganizowanych w dziesięć samodzielnych brygad. Jazdę dywizyjną stanowiło dziesięć pułków strzelców konnych.
Organizacja pokojowa kawalerii w latach 1924-1937.
W kwietniu 1924 na wniosek Generalnego Inspektora Jazdy gen. broni Tadeusza Rozwadowskiego wprowadzona została nowa organizacja kawalerii na stopie pokojowej. W ramach przyjętej organizacji dotychczasowy termin „jazda” zastąpiony został mianem „kawaleria”.
29 kwietnia 1924 Minister Spraw Wojskowych, gen. dyw. Władysław Sikorski przemianował wszystkie instytucje, formacje i zakłady noszące w nazwie miano „jazda” na „kawaleria” oraz rozkazał nanieść odpowiednie poprawki we wszystkich rozkazach, rozporządzeniach, instrukcjach itp.
Pułki strzelców przestały pełnić funkcję kawalerii dywizyjnej. Utworzone zostały cztery dywizje i pięć samodzielnych brygad kawalerii oraz trzy nowe dywizjony artylerii konnej. Każda z dywizji składała się z trzech dwupułkowych brygad kawalerii, dwóch dywizjonów artylerii konnej i trzech szwadronów (samochodów pancernych, łączności i pionierów). Samodzielne brygady kawalerii składały się trzech pułków kawalerii, dywizjonu artylerii konnej i szwadronu pionierów, z wyjątkiem 5 SBK, która miała cztery pułki kawalerii i dodatkowo szwadron samochodów pancernych. Dywizje i samodzielne brygady oznaczone zostały numerami arabskimi, natomiast brygady wchodzące w skład dywizji miały numerację rzymską.
Nowa organizacja kawalerii miała na celu utworzenie wojsk szybkich o znaczeniu operacyjnym.
Sprawdzianem dla zreformowanej kawalerii były wielkie manewry na Wołyniu w sierpniu 1925. Zostały zorganizowane przez Generalnego Inspektora Kawalerii we współpracy z szefem Sztabu Generalnego WP gen. dyw. Stanisławem Hallerem. Kawaleria polska uzyskała wówczas wysokie oceny od zaproszonych gości zagranicznych, wśród których byli m.in. Francuz gen. Henry Gouraud, Anglik gen. Ironside oraz Czech gen. Jan Syrový.
Obok Generalnego Inspektora Kawalerii duży wpływ na rozwój kawalerii mieli kolejni szefowie Departamentu II Jazdy/Kawalerii Ministerstwa Spraw Wojskowych. W latach 1921-1926 funkcję tę sprawowali kolejno generałowie: Adam Jerzy Bieliński, Eugeniusz Ślaski i Aleksander Pajewski.
W czerwcu 1924 wyszedł pierwszy numer „Przeglądu Kawaleryjskiego”. Fachowe czasopismo kadry oficerskiej kawalerii, miało sprzyjać, jak zaznaczał we wstępie do numeru pierwszego gen. Rozwadowski, samokształceniu oraz miało być miejscem wymiany poglądów na temat tej formacji i jej rozwoju.
Jesienią 1924 sformowany został Korpus Ochrony Pogranicza, w składzie, którego wchodziły szwadrony kawalerii.
W 1926 kawaleria była zorganizowana w dwanaście brygad dwupułkowych (w czterech dywizjach kawalerii), pięć brygad trzypułkowych i jedną brygadę jednopułkową. W latach 1929–1930 zlikwidowano kolejno dowództwa 1 DK, 3 DK oraz 4 DK. Organizacja kawalerii przedstawiała się następująco:
Organizacja pokojowa kawalerii w latach 1937-1939.
Wiosną 1937 wprowadzona została nowa organizacja pokojowa kawalerii. Rozformowane zostały trzy brygady dwupułkowe (XII, XIII i 17 BK), a pułki wcielono do innych brygad (1. BK zwiększono o 2 pułki i usamodzielniono). Na skutek tych zmian dowództwo 2. Dywizji Kawalerii zostało w praktyce pozbawione podległych mu jednostek, lecz istniało jeszcze do 1939. 10. BK (dwupułkowa) została zmotoryzowana.
W wyniku kolejnej reorganizacji przeprowadzonej 1 kwietnia 1937 r. pozostało 11 brygad (5 czteropułkowych i 6 trzypułkowych), które otrzymały jednolite nazwy od rejonów kraju, w których stacjonowały:
1 lutego 1939 Dowództwo 2 Dywizji Kawalerii zostało rozformowane, a 1 pszwol. i 1 psk podporządkowane pod każdym względem dowódcy Mazowieckiej BK.
23 marca 1939 powstał 1 Pułk Kawalerii KOP grupujący szwadrony z różnych batalionów Korpusu Ochrony Pogranicza. W czasie kampanii wrześniowej pułk walczył w składzie Armii „Łódź”.
W maju 1939 rozpoczęto motoryzację 1 Pułk Strzelców Konnych, a 1 sierpnia podporządkowano go dowódcy Warszawskiej Brygady Pancerno-Motorowej. W tym samym miesiącu obie jednostki pancerno-motorowe (WBPM i 10 BK) wyłączone zostały z gestii Departamentu Kawalerii M.S.Wojsk. i podporządkowane dowódcy Broni Pancernych.
Plan mobilizacyjny „W”, poza wystawieniem dwóch dyspozycyjnych dowództw grup operacyjnych kawalerii (GOKaw. nr 1 i 2) oraz jednej baterii artylerii konnej (15 bak), nie przewidywał utworzenia nowych jednostek kawalerii.
31 sierpnia 1939 kawaleria sformowana była w 11 brygad (pięć brygad czteropułkowych i sześć brygad trzypułkowych).
W toku kampanii wrześniowej 1939 utworzone zostały:
Umundurowanie kawalerzystów.
Kawaleria, poza formacjami kawalerii wielkopolskiej, przyjęła zasadniczo mundur używany przez pułki polskie I Korpusu Polskiego w Rosji, czyli frencz angielski z proporczykami pułkowymi na wykładanym kołnierzu, spodnie granatowe, albo koloru polowego z odpowiednim lampasem. Wszystkie pułki nosiły okrągłą czapkę angielską, z okutym daszkiem i barwnym otokiem, koloru pułkowego, oraz płaszcz kroju rosyjskiego lub austriackiego. Formacje powstałe z byłych pułków legionów polskich (1. i 2. szwoleżerów, 7, 9, 11. ułanów) donaszały swoje ułanki o barwnych kołnierzach i mankietach. W pierwszym okresie tworzenia się pułków kawaleryjskich zamiast frenczów wprowadzono ułanki, szyte krojem pułków legionowych, z odpowiedniemi wypustkami kolorów pułkowych.
Oznaki stopni oficerskich i podoficerskich zaprowadzono na wzór Polnische Wehrmacht, to jest dla oficerów tak zwane „trzepaczki" z gwiazdkami; podwójnie kręcone dla oficerów sztabowych, potrójnie dla generałów. Unifikacja w 1919 spowodowała zniesienie epoletów kręconych, podbitych suknem odpowiedniego koloru broni, a więc dla ułanów koloru pułkowego, szwoleżerów amarantowo białego, a dla dragonów zielonego, i zastąpienie ich naramiennikami z materiału mundurowego z haftowanymi na nich gwiazdkami. Oficera sztabowego odznaczały dwa paski poprzeczne na początku naramiennika. Generałowie zaś odznaczali się paskiem wzoru huzarskiego na naramienniku i rękawie.
Początkowo zaprowadzono gwiazdki również i na rękawie, jednakże zarządzenie to zostało wkrótce zniesione.
Równocześnie skasowano proporczyki na kołnierzach, odróżniające poszczególne pułki, wprowadzając dla całej kawalerii unifikacyjne patki, koloru amarantowego z wypustkami koloru białego dla szwoleżerów, a zielonego dla strzelców konnych. Wycofano też okrągłe czapki angielskie z kolorowymi otokami, wprowadzając na ich miejsce wprowadzone w całej armii rogatywki koloru polowego, z gwiazdkami nad daszkiem. Zakazano też używać ułanek i granatowych spodni z lampasami.
Wprowadzane zmiany formalne w umundurowaniu były jednak ignorowane przez oddziały jazdy przebywające na froncie. W ich wyniku władze centralne zezwoliły ponownie na oficjalne „donaszanie” okrągłych czapek, z kolorowymi otokami, oraz proporczyków pułkowych na kołnierzach, w miejsce kolorowych patek. Zezwolono też na donaszanie ułanek oraz spodni granatowych z lampasami. Nie wróciły już tylko srebrne pasy oficerskie i etyszkiety. Poprzedni mundur ułański, to jest ułanka z amarantowymi kantami, etyszkiety i pasy utrzymały się jedynie w szwadronie przybocznym Naczelnika Państwa, z tą różnicą, że zamiast granatowych spodni wprowadzono spodnie do butów koloru polowego, bez lampasów. Szwadron ten otrzymał rogatywki z amarantowym otokiem. Szeregowi szwadronu nosili białe pasy i rapcie, wzoru „gwardyjskiego".
Kawaleria wielkopolska (1., 2., 3. i 4. pułki ułanów Wielkopolskich) nosiła ułanki na wzór niemiecki, z kolorowymi kantami i proporczykami na kołnierzu, spodnie zaś koloru polowego, z lampasami koloru pułku. Płaszcz kroju niemieckiego, jednorzędowy u szeregowych, dwurzędowy u oficerów. Nakryciem głowy była konfederatka z kolorowymi otokami, nieokutym daszkiem i z orzełkiem na wzór orzełka I Korpusu Polskiego w Rosji. U lewego boku konfederatki przypięta była odznaka w formie liścia koniczyny z tasiemki, wełnianej u szeregowych, a srebrnej u oficerów. Barwy pułków były wzorowane na pułkach armii kongresowej.
Przez cały okres wojny odrębne umundurowanie posiadały także oddziały jazdy wywodzące się z Błękitnej Armii gen. Hallera (pułki dragonów, a potem strzelców konnych). Były to błękitne mundury kroju francuskiego, z czerwonymi wypustkami na rogach kołnierzy, z polskimi oznakami stopni wojskowych. Znaczny transport mundurów hallerowskich dostał się w ręce Sowietów, którzy umundurowali nimi część konnicy Budiennego. Jedynie na rogatywkach zamieniono orzełki na czerwone kokardy. Prowadziło to w czasie walk do licznych nieporozumień.
Odbiegające od regulaminowego umundurowanie posiadały też i inne oddziały kawalerii. Szwadron wojewódzki warszawski rtm. Tadeusza Kossaka nosił rogatywki z granatowym otokiem i żółtymi wypustkami, a proporczyki miał granatowo-żółte (kolory mazowieckie). Pułk jazdy tatarskiej miał spodnie czerwone, z wąskim srebrnym (u szeregowych białym) lampasem. Proporczyki pułku były jednorożne koloru niebieskiego z wyhaftowaną na nim żółtą gwiazdą i półksiężycem. Zamiast frencza nosili „tatarki”, czyli krótkie bluzy o dużej liczbie małych okrągłych guzików. Dywizjon huzarów śmierci nosił czarne spodnie ze srebrnym (białym) wąskim lampasem i czapki angielskie, z czarnym otokiem i białą wypustką, oraz trupią główkę pod orłem.

</doc>
<doc id="1265156" url="https://pl.wikipedia.org/wiki?curid=1265156" title="Josef Harpe">
Josef Harpe

Josef Harpe (ur. 21 września 1887 w Buer, zm. 14 marca 1968 w Norymberdze) – niemiecki generał, uczestnik agresji na Polskę i ataku na Związek Radziecki, dowódca 4 Armii Pancernej.
Życiorys.
Urodził się w miejscowości Buer w pobliżu Recklinghausen. W 1909 roku wstąpił do wojska, służąc w charakterze kandydata na oficera w 56 pułku piechoty „Vogel von Falkenstein”. W 1913 roku został adiutantem III batalionu 56 pułku piechoty, a w 1914 roku dowódcą 5 kompanii, a następnie adiutantem 56 pułku piechoty. W składzie tego pułku brał udział w I wojnie światowej. W 1916 roku został ranny. Pod koniec I wojny światowej został oficerem do zleceń dowódcy VII Korpusu i funkcję tę pełnił do jej zakończenia.
Po zakończeniu I wojny światowej pozostał w wojsku wstępując do Reichswehry i dniu 1 października 1919 roku został szefem sztabu 3 Brygady Reichswehry. Następnie pełnił szereg funkcji dowódczych i sztabowych w różnych oddziałach Reichswehry. W tym też czasie zaczął się zajmować motoryzacją wojska, w latach 1931–1933 przebywał w ZSRR, gdzie zapoznawał się z systemem wojsk zmechanizowanych i pancernych.
W dniu 1 listopada 1933 roku po utworzeniu Wehrmachtu został instruktorem w obozie treningowym wojsk zmotoryzowanych w Zossen, pełnił tam służbę do 1935 roku. Następnie został dowódcą 12 pułku strzelców górskich, a do 15 października 1935 roku dowódcą 3 pułku pancernego.
W dniu 1 sierpnia 1939 roku został dowódcą 1 Brygady Pancernej i jak jej dowódca bierze udział w ataku na Polskę. Następnie w marcu 1940 roku został dowódcą szkoły wojsk pancernych w Wünsdorf. W dniu 5 października 1940 roku został dowódcą 2 Dywizji Piechoty, którą przekształcił w 12 Dywizję Pancerną. Dowodził tą dywizją w trakcie ataku na ZSRR. W styczniu 1942 roku został dowódcą XLI Korpusu Pancernego, którym dowodził do 1943 roku, w tym czasie dwukrotnie pełnił obowiązki dowódcy 9 Armii. W listopadzie 1943 roku został dowódcą 9 Armii, a od 1 maja 1944 roku dowódcą 4 Armii Pancernej. We wrześniu 1944 roku został dowódcą Grupy Armii „Północna Ukraina”, a następnie Grupy Armii „A”, funkcję tę pełnił do 17 stycznia 1945 roku, kiedy został odwołany ze stanowiska za klęskę podległych mu wojsk w rejonie przyczółka baranowsko-sandomierskiego. Do 9 marca 1945 roku pozostawał w dyspozycji OKH.
W dniu 9 marca 1945 roku został dowódcą 5 Armii Pancernej, funkcję tę pełnił do 17 kwietnia 1945 roku, kiedy dostał się do niewoli amerykańskiej w Zagłębiu Ruhry. W obozie jenieckim przebywał do 14 kwietnia 1948 roku.
Zmarł w 1968 roku w Norymberdze.

</doc>
<doc id="1265157" url="https://pl.wikipedia.org/wiki?curid=1265157" title="Rahul Dev">
Rahul Dev

Rahul Dev (ur. 27 września 1968) – indyjski, bollywoodzki i tollywoodzki aktor oraz były model.
Debiutował w 1997 roku w filmie akcji "Dus" (1997), nieukończonym z powodu śmierci reżysera, więc jego właściwym debiutem stał się "Champion", gdzie zagrał negatywną rolę. Od tego czasu gra w filmach w języku hindi i telugu, w rolach negatywnych i drugoplanowych. Jego brat – Mukul Devgra też w filmach i w TV.

</doc>
<doc id="1265159" url="https://pl.wikipedia.org/wiki?curid=1265159" title="Roland Mark Schoeman">
Roland Mark Schoeman



</doc>
<doc id="1265161" url="https://pl.wikipedia.org/wiki?curid=1265161" title="Nikolaus Thalherr">
Nikolaus Thalherr

Nikolaus Thalherr – architekt arcybiskupa ołomunieckiego. Okres jego twórczości przypada na lata 1747–1783. Jest autorem projektu kościoła we Fulneku, jego autorstwo przypisuje się także kościołom w Budišovie nad Budišovką (Wniebowzięcia Marii Panny, 1746–1755) i w Šternberku.

</doc>
<doc id="1265166" url="https://pl.wikipedia.org/wiki?curid=1265166" title="Juventus FC (Belize)">
Juventus FC (Belize)

Juventus Football Club – belizeński klub piłkarski grający obecnie w Belize Premier League. Klub ma siedzibę w Orange Walk. Swoje mecze rozgrywa na stadionie Orange Walk People’s Stadium, który może pomieścić 3.000 widzów.
Do największych osiągnięć klubu należy:

</doc>
<doc id="1265167" url="https://pl.wikipedia.org/wiki?curid=1265167" title="Koncert Live Earth w Rio de Janeiro">
Koncert Live Earth w Rio de Janeiro

Południowoamerykański koncert serii Live Earth odbył się 7 lipca 2007 roku na plaży Copacabana w Rio de Janeiro w Brazylii. Koncert ten był jednym z dwóch, na które wstęp był całkowicie wolny (drugim był koncert w Waszyngtonie). Występ w Rio de Janeiro zaczął się najpóźniej spośród wszystkich koncertów na całym świecie, ale zakończył się wcześniej niż występ w Nowym Jorku. 
Kilka dni przed wydarzeniem prokurator stanowy próbował nie dopuścić do koncertu, uzasadniając to niedostateczną ochroną policyjną. Dzień później zdecydowano ostatecznie, iż koncert odbędzie się zgodnie z planem. Na plaży zgromadziło się ponad 400,000 ludzi - mniej niż na wolnym koncercie The Rolling Stones 18 lutego 2006, na którym publiczność wyniosła 1,000,000 fanów. Mimo to liczba ludzi na koncercie w Rio de Janeiro w pełni zadowoliła organizatorów. O sto tysięcy mniej osób, bo 300,000 bawiło się wcześniej na Copacabana podczas koncertu Lenny'ego Kravitza 21 marca 2005 roku. Występ Kravitza odbył się jednak w innej, specjalnie wydzielonej części plaży. Koncerty The Rolling Stones i Live Earth odbyły się z kolei w tym samym miejscu, przed ekskluzywnym hotelem Copacabana Palace.
Występy.
Występy przedstawione w oryginalnej kolejności.
Odbiór.
Telewizja.
W Stanach Zjednoczonych do transmisji koncertu prawa posiadała wyłącznie sieć NBC.
W Polsce transmisja na żywo trwała niemal bez przerwy w TVP Kultura.
Internet.
Portal MSN był w całości odpowiedzialny za przekaz online koncertu.

</doc>
<doc id="1265168" url="https://pl.wikipedia.org/wiki?curid=1265168" title="Jean-Baptiste Dubos">
Jean-Baptiste Dubos

Jean-Baptiste Dubos (ur. w grudniu 1670 w Beauvais, zm. 23 marca 1742 w Paryżu) – francuski historyk, dyplomata, ksiądz, estetyk.
. Za główny cel sztuki uwazał wywoływanie przyjemności. Od 1720 r. był członkiem Akademii Francuskiej (zajmował fotel 39), od 1722 r. pełnił funkcję sekretarza Akademii.

</doc>
<doc id="1265172" url="https://pl.wikipedia.org/wiki?curid=1265172" title="Powiat żelechowski">
Powiat żelechowski

Powiat żelechowski istniał w okresie 1809-1842. Początkowo znajdował się w Księstwie Warszawskim w departamencie siedleckim. Później w Królestwie Polskim w województwie podlaskim w obwodzie Łukowskim. Powiat żelechowski miał stolicę w Żelechowie

</doc>
<doc id="1265176" url="https://pl.wikipedia.org/wiki?curid=1265176" title="Chimeryzm">
Chimeryzm



</doc>
<doc id="1265177" url="https://pl.wikipedia.org/wiki?curid=1265177" title="Mikrochimeryzm">
Mikrochimeryzm



</doc>
<doc id="1265179" url="https://pl.wikipedia.org/wiki?curid=1265179" title="Wagiya FC">
Wagiya FC

Wagiya Football Club - belizeński klub piłkarski grający obecnie w Premier League of Belize. Klub ma siedzibę w Dangriga. Swoje mecze rozgrywa na stadionie Carl Ramos Stadium, który może pomieścić 3.500 widzów.

</doc>
<doc id="1265180" url="https://pl.wikipedia.org/wiki?curid=1265180" title="Sven Selånger">
Sven Selånger

Sven Selånger, właściwie Sven Ivan Eriksson (ur. 19 marca 1907 w Selånger, zm. 9 listopada 1992 w Sundsvall) – szwedzki skoczek narciarski i dwuboista, srebrny medalista olimpijski oraz czterokrotny medalista mistrzostw świata w narciarstwie klasycznym.
Przebieg kariery.
Uczestniczył w zawodach w latach 20. i 30. XX wieku reprezentując klub Selånger Skidklubb. W 1928 wystartował na igrzyskach olimpijskich w Sankt Moritz, zajmując 31. miejsce w skokach oraz szóste w kombinacji norweskiej. Cztery lata później, podczas igrzysk olimpijskich w Lake Placid był odpowiednio piąty i czwarty. W konkursie skoków był trzeci po pierwszej kolejce, jednakże w drugiej dał się wyprzedzić Kåre Walbergowi o zaledwie 0,6 punktu. W 1936 Selånger zdobył srebrny medal w skokach na igrzyskach olimpijskich w Garmisch-Partenkirchen, ustępując jedynie Birgerowi Ruudowi.
Swoje pierwsze międzynarodowe trofeum zdobył w 1931 podczas mistrzostw świata w Oberhofie, gdzie zdobył brązowy medal w skokach, ulegając jedynie Birgerowi Ruudowi oraz Fritzowi Kaufmannowi. Dwa lata później, na mistrzostwach w Innsbrucku zdobył złoty medal w kombinacji oraz ponownie brązowy w skokach. Tym razem wyprzedzili go Marcel Reymond oraz Rudolf Burkert. Mistrzostwa świata w Sollefteå w 1934 przyniosły mu kolejny brązowy medal w skokach. Były to pierwsze mistrzostwa świata rozgrywane w Szwecji. Selångera wyprzedzili Birger Ruud oraz Arne Hovde. Były to zarazem ostatnie mistrzostwa świata na których startował Selånger.
Jako pierwszy zawodnik spoza Norwegii wygrał zawody w skokach narciarskich podczas Holmenkollen ski festival. Również jako pierwszy obcokrajowiec otrzymał w 1939 medal Holmenkollen wraz z dwoma Norwegami: Larsem Bergendahlem i Trygve Brodahlem. W tym samym roku zdobył też Svenska Dagbladets guldmedalj, największą nagrodę dla zawodnika ze Szwecji.
Brał udział w zawodach jako Sven Eriksson do 1936. Później zmienił nazwisko na Selånger (od nazwy miejscowości, z której pochodził), gdyż wielu Szwedów miało na nazwisko "Eriksson".

</doc>
<doc id="1265181" url="https://pl.wikipedia.org/wiki?curid=1265181" title="Bitwa pod Brindisi">
Bitwa pod Brindisi



</doc>
<doc id="1265185" url="https://pl.wikipedia.org/wiki?curid=1265185" title="Bøllo Heyerdahl">
Bøllo Heyerdahl

Bollo Heyerdahl (ur. 22 czerwca 1978), znany również jako Tormentor - norweski muzyk, kompozytor, wokalista i multiinstrumentalista.
W roku 1997 wraz z Infernusem współtworzył Gorgoroth. Nagrał partie gitarowe oraz napisał teksty do albumów "Destroyer" (1998) i "Incipit Satan" (2000). Oba albumy ukazały się nakładem Nuclear Blast. Wziął również udział w trasie po Europie i Ameryce Południowej. Odszedł z zespołu w roku 2002. Na krótką chwilę powrócił w 2003, aby zagrać podczas jednego z koncertów, który odbył się w Bergen (Norwegia).
Następnie, Tormentor wraz z Taipanem, Infernusem i Dirge Rep stworzył zespół Orcustus. Heyerdahl wziął również udział w nagrywaniu płyty "Metal for Demons" (1998) grupy Desekrator, która składała się z członków Gorgoroth, Old Funeral i Enslaved. Gościnnie zagrał także jako basista na jednej z płyt zespołu Gaahlskagg i wraz z Infernusem (jako Norwegian Evil) nagrał cover Von, który ukazał się na składance "A Norwegian Hail To VON" (2005).

</doc>
<doc id="1265186" url="https://pl.wikipedia.org/wiki?curid=1265186" title="Sven Eriksson">
Sven Eriksson



</doc>
<doc id="1265189" url="https://pl.wikipedia.org/wiki?curid=1265189" title="Tottempudi Gopichand">
Tottempudi Gopichand



</doc>
<doc id="1265190" url="https://pl.wikipedia.org/wiki?curid=1265190" title="220 (singel)">
220 (singel)

220 (ros. Dwiesti dwadcat´) – drugi singel zespołu t.A.T.u. promujący album "Wiesiołyje ułybki". Jego radiowa premiera miała miejsce 25 kwietnia na antenie rozgłośni Russkoje Radio.
Piosenka zostanie umieszczona na płycie singlowej "Biełyj płaszczik" wydanej w maju.
Wideoklip.
Wideo do "220" zostało nagrane na początku marca w Los Angeles. Teledysk – zgodnie z zapowiedziami – jest kolorowy, co stanowi przeciwwagę do depresyjnego obrazu piosenki "Biełyj płaszczik". Premiera klipu nastąpiła 5 czerwca w oficjalnym profilu YouTube t.A.T.u.
W czerwcu oficjalna strona tatu.ru poinformowała, że klip będzie miał premierę w Polsce (VIVA Polska oraz MTV Polska), Bułgarii (MAD TV), Grecji (MAD TV) i na Ukrainie (MTV Ukraine) oraz w kilku rosyjskich stacjach telewizyjnych. Główne stacje muzyczne w kraju – MTV Russia i MUZ-TV – z którymi t.A.T.u. do tej pory współpracowały odmówiły emisji teledysku bez podania konkretnej przyczyny. Powtórzyła się sytuacja, która miała miejsce przy promocji poprzedniego singla grupy, który także miał problemy w rosyjskich mediach. Po czasie MTV Russia rozpoczęło jednak emisję "220".
Wideoklip zaczyna się pokazaniem muzyków grających m.in. na perkusji, insrumentach klawiszowych. Następnie widać Julię i Lenę, które rozpoczynają tańczyć i śpiewać piosenkę. Dziewczyny ubrane są w stylu kabaretowym. Cała akcja odbywa się w hali, w której grupa wykonuje utwór.

</doc>
<doc id="1265192" url="https://pl.wikipedia.org/wiki?curid=1265192" title="Gopichand">
Gopichand

Tottempudi Gopichand (ur. 12 czerwca 1979), znany jako Gopichand – popularny aktor tollywoodzki grający w filmach w języku telugu. Jest synem reżysera T. Krishny, zadebiutował w 2001 roku grając bohatera w "Toli Valapu". Po klapie tego filmu stworzył mocne portrety negatywnych bohaterów w "Jayam", "Nijam" i "Varsham". Ponownie w roli bohatera – tym razem z sukcesem – pojawił się w 2004 roku w"Yagnam".
Stracił ojca mając 8 lat. Obecnie mieszka w Hajdarabadzie, ale przedtem, mimo wysokiej pozycji ojca w kinie, trzymał się od filmu z daleka, studiując inżynierię w Rosji. Po tym, gdy jego brat, reżyser Premchand, który miał być sukcesorem nazwiska w przemyśle filmowym, zginął w wypadku, Gopichand postanowił wkroczyć do świata filmu.

</doc>
<doc id="1265194" url="https://pl.wikipedia.org/wiki?curid=1265194" title="Garnizon Równe">
Garnizon Równe

Garnizon Równe - garnizon w Równem zajmowany kolejno przez instytucje i jednostki wojskowe Armii Imperium Rosyjskiego, Wojska Polskiego II RP, Armii Czerwonej, Wehrmachtu, Armii Radzieckiej i Sił Zbrojnych Ukrainy.
Garnizon carski.
Sztab 11 Korpusu Armijnego, a także:

</doc>
<doc id="1265196" url="https://pl.wikipedia.org/wiki?curid=1265196" title="Deszcz zwierząt">
Deszcz zwierząt

Deszcz zwierząt – rzadkie zjawisko meteorologiczne polegające na opadzie licznych zwierząt, często jednego gatunku, opisywane w wielu epokach i wielu krajach.
Najczęściej opisywane „deszcze” składały się z ryb lub żab, występują jednak przekazy, które mówią o innych zwierzętach, a czasem również o spadających przedmiotach. Niekiedy spadające stworzenia przeżywały upadek. Czasami zwierzęta spadały całkowicie zamarznięte lub nawet wmarznięte w bryły lodu.
Współcześnie zjawisko deszczu zwierząt jest tłumaczone działaniem trąb wodnych, które mogą zasysać ogromne ilości wody, mułu i ziemi wraz z żyjącymi tam zwierzętami. Zassane zwierzęta opadają często kilkanaście kilometrów dalej. 
Historia.
Deszcze zwierząt opisywane były już w starożytności. 
W IV w. p.n.e. grecki filozof Teofrast z Eresos (ok. 370–287 p.n.e.) powątpiewał w deszcze zwierząt, argumentując, że ślimaki i żaby, których kryjówki zalewa woda opadowa, zmuszone są do wyjścia na powierzchnie, co może dawać złudzenie, że spadły wraz z opadem. 
Rzymski pisarz Claudius Aelianus (175–235) opisał deszcz żabek, którego sam doświadczył w podróży z Neapolu do Puteoli. Grecki retor Atenajos (II–III w. n.e.) w swojej kronice "Deipnosophistae" zawarł starożytne przekazy o deszczach zwierząt, m.in. o trzydniowym deszczu żab na obszarze Chersonezu, kilkutygodniowym deszczu żab w miastach Peonii i Dardanii czy o deszczach ryb, żab czy zboża opisywanych w III w. p.n.e. przez historyka Fylarchosa. Według angielskiego duchownego Thomasa Shorta (1790–1872) w Anglii miały miejsce, niekiedy wielodniowe opady krwi, m.in. w 4, 89 i 766 roku. W I w. n.e. historyk Pliniusz Starszy (23–79) w swoim dziele "Historia naturalna" pisał o deszczach mleka i krwi, opadach złożonych ze szczątków mięsa, deszczach żelaza, a nawet wełny.
Staroruska kronika "Powieść minionych lat" podaje, że „w północnych krajach za Jugrą i Samojedzią” z chmur spadają na ziemię małe wiewiórki i jelonki.
Według niemieckiego encyklopedysty Conrada Lycosthenesa (1518–1561) deszcz ryb miał spaść w Saksonii w 689 roku. Deszcz ryb odnotowany jest także w irlandzkich Kronikach Czterech Mistrzów. W XVI w. szwedzki humanista Olaus Magnus (1490–1557) opisał w swoim dziele "Historia de gentibus septentrionalis" deszcz ryb oraz deszcz lemingów w Laponii. Kolejne przekazy o deszczu lemingów pochodzą z Norwegii (Bergen) (1578). Deszcze lemingów opisywał w 1653 roku duński lekarz Ole Worm (1588–1654), który nie rozstrzygał czy lemingi powstawały w chmurach, czy były przenoszone przez wiatr. Worm pisał o przekonaniu wśród lokalnych społeczności o tym, że deszcz lemingów był karą boską, by zmusić grzeszników do skruchy. 
W połowie XVI w. włoski matematyk Girolamo Cardano (1501–1576) pisał, że żabi skrzek jest zabierany przez silny wiatr w chmury, gdzie następnie rozwijają się dorosłe żaby, które później spadają wraz z deszczem na ziemię. Teorie te wspierał m.in. angielski przyrodnik Robert Plot (1640–1696). 
W 1662 roku jezuicki przyrodnik Gaspar Schott (1608–1666) w swoim dziele "Physica curiosa" pisał, że małe żabki powstają z wody i kurzu w chmurach i często spadają wraz z deszczem na ziemię. teoria samorództwa ryb i żab w chmurach nie była akceptowana przez wielu badaczy – m.in. włoski przyrodnik Francesco Redi (1626–1697), który obalił teorie abiogenezy, podawał wyjaśnienie zjawiska w duchu Teofrasta z Eresos – żaby, których kryjówki zalewa woda opadowa, zmuszone są do wyjścia na powierzchnie, co może dawać złudzenie, że spadły wraz z opadem. 
W połowie XIX w. wywiązała się debata na temat przyczyn opadów płazów po wielu przypadkach deszczy żab z terenów Francji i Wielkiej Brytanii. W 1859 roku o deszczu małych rybek w walijskim Aberdare opowiadał lokalny drwal, który nałapał jeszcze żyjące rybki do beczki z deszczówką. Świadectwo drwala poświadczył pastor, który spisał przekaz i wraz z okazami ryb przekazał angielskiemu zoologowi Richardowi Owenowi (1804–1892). Owen nie wypowiedział się na temat zjawiska, natomiast inny uczony, pracownik British Museum, uważał, że drwal padł ofiarą żartu. Przypadek opisywany był w gazetach, a zdania były podzielone, m.in. w 1862 roku angielski powieściopisarz Charles Dickens (1812–1870) skomentował deszcze ryb i żab raportowane w Indiach i w Walii, dając wiarę przekazom świadków. 
W 1861 roku francuski przyrodnik Francis de Castelnau (1802–1880) opisał deszcz ryb jaki spadł w Singapurze – de Castelanu zbadał ryby, które określił jako "Clarias batrachus". Przyczyn zjawiska upatrywał w działaniu tornada. 
W kilku przypadkach zaobserwowano deszcz zamarzniętych ryb, które roztrzaskiwały się po upadku na zimię. Odnotowano również zamarznięte małe ryby lub żaby wewnątrz większych bryłek gradu. W 1894 roku w Vicksburgu spadł, uwięziony w bryle gradu mały żółw norowy, w 1896 roku w niemieckim Essen bryła gradu zawierała karasia.
W 1923 i 1924 roku w Szwecji odnotowano deszcze robaków w Halmstad, Uppsali i Sztokholmie. Pierwszy deszcz został wyśmiany przez zoologów, dla kolejnych nie mogli znaleźć wytłumaczenia.
Na początku XX w. większość zoologów i meteorologów odrzucała historie o deszczu zwierząt. Zdanie zaczęto zmieniać po publikacji amerykańskiego ichtiologa Eugene’a Willisa Gudgera (1866–1956). Gudger, pracujący w Amerykańskim Muzeum Historii Naturalnej, opublikował w 1921 roku w piśmie „Natural History” artykuł "Rains of fishes" (dosł. „Deszcze ryb”), w którym zawarł przegląd 48 przekazów raportujących zjawisko. W reakcji na publikację Gudger otrzymał kolejne 23 relacje, które opisał w suplementach do artykułu. Gudger zaproponował cztery możliwe wyjaśnienia zjawiska: 
Współcześnie zjawisko deszczu zwierząt jest tłumaczone działaniem trąb wodnych, które mogą zasysać ogromne ilości wody, mułu i ziemi wraz z żyjącymi tam zwierzętami. Dowody na to zostały dostarczone przez brytyjskich zoologów i meteorologów w latach 80. i 90. XX w. Niektóre trąby mają postać klepsydry – szerokie na dole, zwężone pośrodku i szeroko otwarte na górze, co umożliwia transfer materiału zassanego na dole do góry. Zassane zwierzęta opadają wraz z deszczem, często kilkanaście kilometrów dalej, nierzadko jeszcze żywe. Niewytłumaczony jednak pozostaje fakt, że zwierzętom spadającym wraz z deszczem nie towarzyszą muł, glony czy inny materiał zassany przez trąby. Niewytłumaczonym pozostaje również to, że spadające żaby są tej samej wielkości. 
W XXI w. odnotowano kilka przypadków deszczu zwierząt, m.in. wiosną 2009 roku w Prefekturze Ishikawa w Japonii zaobserwowano ponad sto spadających kijanek, przy czym jednak nie zaobserwowano silnych wiatrów czy tornado. W czerwcu 2010 roku w węgierskiej miejscowości Rákóczifalva spadły żaby. We wrześniu 2017 w meksykańskim mieście Tampico zaobserwowano małe rybki spadające wraz z deszczem. Regularne deszcze ryb obserwowane są w mieście Yoro w Hondurasie, gdzie zjawisko występuje przynajmniej raz w roku podczas burz wiosenno-letnich, przy czym nie jest do końca wyjaśnione skąd biorą się ryby.

</doc>
<doc id="1265197" url="https://pl.wikipedia.org/wiki?curid=1265197" title="Ksenija Charczenko">
Ksenija Charczenko

Ksenija Charczenko (ur. 1984 w Kijowie) – ukraińska pisarka i dziennikarka.
Życiorys.
Ukończyła dziennikarstwo na Uniwersytecie Kijowskim. Pracowała jako korektor, redaktor językowo-literacki w wydawnictwie Naukowa Dumka, a potem szef zespołu redakcyjnego w kanale telewizyjnym Intier. Biegle włada językiem polskim, angielskim i rosyjskim, uczy się niemieckiego. W 2005 otrzymała nagrodę literacką miesięcznika "Suczasnist". Publikowała w wielu czasopismach i antologiach, brała udział wielu zdarzeniach literackich (m.in. Noc poezji Lwów 2005, II Międzynarodowy Festiwal Literacki Lwów 2007).
Była stypendystką programu "Study Tours to Poland", a od września do listopada 2007 również projektu "Homines Urbani" w krakowskim Stowarzyszeniu Willa Decjusza.
Twórczość.
2006: "Istorija"

</doc>
<doc id="1265198" url="https://pl.wikipedia.org/wiki?curid=1265198" title="FC Belize">
FC Belize

Football Club Belize - nieistniejący już belizeński klub piłkarski. Klub miał siedzibę w Belize City. Swoje mecze rozgrywał na stadionie MCC Grounds, który może pomieścić 7.500 widzów.
Do największych osiągnięć klubu należy:

</doc>
<doc id="1265199" url="https://pl.wikipedia.org/wiki?curid=1265199" title="Zakon św. Januarego">
Zakon św. Januarego



</doc>
<doc id="1265200" url="https://pl.wikipedia.org/wiki?curid=1265200" title="Édouard Louis Dubufe">
Édouard Louis Dubufe

Édouard Louis Dubufe (ur. 30 kwietnia 1820, zm. 11 sierpnia 1883) – malarz francuski, uczeń swego ojca Claude-Marie Dubufe i Delaroche'a. Początkowo malował obrazy religijne, następnie prawie wyłącznie portrety.

</doc>
<doc id="1265202" url="https://pl.wikipedia.org/wiki?curid=1265202" title="Edward Malec">
Edward Malec

Edward Jóżef Malec (ur. 18 marca 1954 w Oleśnicy) – profesor nauk medycznych, polski kardiochirurg i chirurg dziecięcy, profesor Westfalische Wilhelms Universität Münster, kierownik Kliniki Kardiochirurgii Dziecięcej, Chirurgii Wad Wrodzonych Serca Universitätsklinikum Münster. 2 listopada 2016 powołany został na stanowisko profesora wizytującego na Państwowym Uniwersytecie Medycznym w Odessie, gdzie 21 grudnia 2017 roku został mu przyznany tytuł doktora honoris causa za wkład w rozwój kardiochirurgii dziecięcej na świecie. 
Życiorys.
Edward Malec jest absolwentem Akademii Medycznej w Krakowie (1979), studia medyczne ukończył z wyróżnieniem, posiada specjalizację z zakresu chirurgii dziecięcej i kardiochirurgii. Swoje umiejętności doskonalił w prestiżowych ośrodkach medycznych w Europie i Stanach Zjednoczonych Ameryki (Aldo Castaneda Instytut Clinique de Genolier, Children’s Hospital of Philadelphia, Boston Children’s Hospital, Children’s National Heart Institute Washington).
Członek licznych Towarzystw Naukowych. Wykonał ponad 8000 skomplikowanych zabiegów kardiochirurgicznych u dzieci z wadami serca, operując małych pacjentów w Polsce, Kazachstanie, Stanach Zjednoczonych, Słowacji, Norwegii, Niemczech oraz Szwajcarii. Konsultant w ośrodkach kardiochirurgii dziecięcej na Ukrainie i Białorusi. Podejmuje się korekcji najbardziej złożonych wad serca, wykonując również operacje metodą Fontana u dzieci z różnymi postaciami serca jednokomorowego. Jest autorem unikalnej operacji u dziecka z ekstremalną noworodkową postacią zespołu Ebsteina. Pod jego kierunkiem 8 osób uzyskało stopień doktora nauk medycznych, 2 osoby stopień doktora habilitowanego, wykształcił 5 specjalistów w zakresie kardiochirurgii dziecięcej. Autor licznych publikacji naukowych, członek zespołów redakcyjnych, recenzent wielu prestiżowych pism. Z jego inicjatywy powstał pierwszy w Europie, tak obszerny podręcznik, kierowany bezpośrednio do rodziców – „Dziecko z wadą serca”.
W 1983 objął stanowisko asystenta, a w 1987 adiunkta Kliniki Kardiochirurgii Dziecięcej w Krakowie. W 1997 objął stanowisko kierownika Kliniki Kardiochirurgii Dziecięcej ówczesnego Polsko-Amerykańskiego Instytutu Pediatrii Uniwersytetu Jagiellońskiego. Klinika pod jego kierownictwem otrzymała certyfikat zarządzania jakością ISO – w dziedzinie leczenia dzieci z wrodzonymi wadami serca, prowadzeniu badań naukowych, działalności dydaktycznej dla studentów i lekarzy. W latach 2000–2007 pełnił funkcję Wicedyrektora Polsko-Amerykańskiego Instytutu Pediatrii w Krakowie, oraz Kierownika Katedry Chirurgii Pediatrycznej Uniwersytetu Jagiellońskiego. Podczas swojej pracy w krakowskiej Klinice, jako pierwszy w Polsce zastosował mechaniczne wspomaganie krążenia i pozaustrojowe utlenowanie krwi (ECMO) u dziecka po operacji serca, oraz przeprowadził z sukcesem operację u dziecka z zespołem niedorozwoju lewego serca (HLHS) zapoczątkowując tym samym program leczenia tej wady w Polsce. Dał się poznać nie tylko jako wybitny specjalista, ale również lekarz bezwzględnie oddany pacjentom, walcząc przez wiele godzin, przy pomocy sztucznego płuco-serca o życie nastoletniej dziewczyny, u której doszło do kilkunastogodzinnego toksycznego zatrzymania serca. Była to prawdopodobnie pierwsza tego typu na świecie, wykonana w takich okolicznościach procedura ratująca życie.
W latach 2007–2013 kierował Kliniką Kardiochirurgii Dziecięcej Uniwersytetu Ludwika i Maksymiliana w Monachium, operując w tym czasie dzieci z różnych krajów Europy, w tym ponad 340 małych pacjentów z Polski. Wykonywał transplantacje serca oraz serca i płuc u dzieci i dorosłych z wadami serca, oraz zabiegi implantacji sztucznych komór wspomagających pracę mięśnia sercowego. Kierował licznymi programami badawczymi, mającymi na celu rozwój kardiochirurgii dziecięcej.
Od stycznia 2013 kieruje Kliniką Kardiochirurgii Dziecięcej, Chirurgii Wad Wrodzonych Serca Universitätsklinikum Münster, gdzie z powodzeniem podejmuje się korekcji najbardziej złożonych wad serca, oraz przeszczepienia serca, a także serca i płuc u dzieci i dorosłych dotkniętych wadami i chorobami układu krążenia. Podczas swojej pracy w Niemczech zoperował już prawie 1000 polskich dzieci. 
Nagrody i odznaczenia.
Poza nagrodami indywidualnymi, między innymi Nagrodą Ministra Edukacji Narodowej i Sportu za "„Wprowadzenie nowatorskiej metody kardiochirurgicznej leczenia zespołu niedorozwoju lewego serca”" zespół lekarzy pod kierownictwem prof. Edwarda Malca zdobył liczne nagrody i wyróżnienia za pracę na rzecz rozwoju kardiochirurgii dziecięcej, a w 2002 roku uhonorowany został Nagrodą Europejskiego Towarzystwa Torakokardiochirurgów (Congenital Heart Surgery Award). W rankingu szpitali tygodnika Newsweek kierowana przez niego Klinika Kardiochirurgii Dziecięcej zajmowała pierwsze miejsce. Laureat prestiżowej statuetki „Misja Zdrowia” w kategorii Naukowiec. Przez czasopismo Focus trzykrotnie uznany za jednego z najlepszych lekarzy w Niemczech. W 2013 roku przez prezydenta Rzeczypospolitej Polskiej Bronisława Komorowskiego odznaczony Krzyżem Oficerskim Orderu Odrodzenia Polski za „Wybitne osiągnięcia w dziedzinie kardiochirurgii dziecięcej oraz niesienie specjalistycznej pomocy polskim dzieciom”. W 2014 roku Minister Spraw Zagranicznych Radosław Sikorski nadał Edwardowi Malcowi Odznakę Honorową „Bene merito” za działalność, która istotnie wzmacnia pozycję Polski na arenie międzynarodowej. Najważniejszym wyróżnieniem E. Malca jest jednak Order Uśmiechu, który przyznały mu uratowane dzieci z całego świata.

</doc>
<doc id="1265213" url="https://pl.wikipedia.org/wiki?curid=1265213" title="Claviceps purpurea">
Claviceps purpurea



</doc>
<doc id="1265217" url="https://pl.wikipedia.org/wiki?curid=1265217" title="Protest the Hero">
Protest the Hero

Protest the Hero (skracane do PTH lub Protest) – kanadyjski zespół wykonujący szeroko pojętą muzykę rockową. Założony w roku 1999, początkowo pod nazwą Happy Go Lucky. Już jako Protest the Hero nagrali początkowo w 2003 roku EP "A Calculated Use of Sound", a następnie w 2005 pierwszy longplay – "Kezia", wydany przez niezależną wytwórnię Underground Operations. 23 stycznia 2006 roku zespół podpisał kontrakt z amerykańską wytwórnią Vagrant Records, dzięki czemu 4 kwietnia tego roku "Kezia" pojawiła się w sprzedaży w USA. Ich drugi album, "Fortress" wyciekł do sieci 22 stycznia 2008 roku, a oficjalnie wydany został 29 stycznia przez Underground Operations w Kanadzie oraz przez Vagrant records na całym świecie.

</doc>
<doc id="1265218" url="https://pl.wikipedia.org/wiki?curid=1265218" title="Caber toss">
Caber toss

Caber toss – tradycyjna szkocka konkurencja sportowa, rzut palem, rzut kłodą
Konkurencja ta polega na utrzymaniu pionowo, a następnie rzuceniu długiego pala lub kłody. Zawodnik trzyma pal za węższy koniec i balansuje nim, żeby nie upadł. Następnie biegnie do przodu i wyrzuca pal tak, aby pal obrócił się o 180º i szerszy koniec upadł na ziemię pierwszy szitaka. Dodatkowo węższy koniec, który początkowo trzymał atleta, powinien upaść jak najbliżej godziny 12., mierzonej względem kierunku biegu.

</doc>
<doc id="1265232" url="https://pl.wikipedia.org/wiki?curid=1265232" title="Club MTV">
Club MTV

Club MTV (pierwotnie MTV Dance) – brytyjski kanał telewizyjny poświęcony elektronicznej muzyce tanecznej. Należy do międzynarodowej sieci MTV Networks. Rozpoczął nadawanie w 2001 roku. Od 7 marca 2008 roku kanał dostępny jest w polskich sieciach kablowych zastępując kanał MTV Base. Tematyką muzyki tanecznej w MTV początkowo zajmował się nieistniejący już kanał MTV Extra.
1 czerwca 2020 r. europejska wersja MTV Dance przeszła rebranding w Club MTV. Wcześniej, 23 maja 2018 r. nazwę zmieniła wersja brytyjska.
O zmianie nazwy stacji zdecydowała RRTV (Rada ds. Radiofonii i Telewizji) na posiedzeniu 7 kwietnia 2020 r. na wniosek nadawcy MTV Networks.
20 lipca 2020 r. brytyjska wersja wraz z MTV Rocks i MTV OMG została wyłączona.
1 lipca 2021 r. wersja paneuropejska zakończyła nadawanie w Rosji i Wspólnocie Niepodległych Państw wraz z kanałem MTV Hits.

</doc>
<doc id="1265242" url="https://pl.wikipedia.org/wiki?curid=1265242" title="Demon zimna">
Demon zimna

Demon zimna (ang. "Snowman") – czwarta część cyklu "Rook" Grahama Mastertona, powstała w 1997 roku. 
"Demon Zimna" przedstawia dalsze perypetie Jima Rooka – nauczyciela języka angielskiego w drugiej klasie specjalnej. Tym razem Rook musi rozwiązać zagadkę pojawienia się Demona Zimna, dążącego do zabicia nowego ucznia, Jacka Hubbarda. Zjawa omylnie jednak eliminuje uczniów anglisty, przez co Rook bierze sprawę w swoje ręce i wyrusza w podróż na Alaskę.
Opis fabuły.
Do klasy drugiej specjalnej, Jima Rooka dołącza nowy uczeń z Alaski, Jack Hubbard. Od tej pory w szkole zaczynają dziać się dziwne rzeczy. Pierwsza sytuacja zdarzyła się na korytarzu, kiedy Jim pił zamarzniętą wodę. Tego dnia podczas jednej z lekcji zamarzła cała męska toaleta, w której znaleziono kota pod postacią kostki lodu. Laura ożywiła zwierzę, a nauczyciel przygarnął je nazywając Tibbles Dwa. Jim błędnie myślał, iż wszelkie dziwne zdarzenia odbywają się przez jego pobyt w szkole. Kiedy Rayowi, jednemu z uczniów Rooka przymarzły ręce do poręczy i akcja zakończona została ich amputacją, wychowawca postanowił porozmawiać z Jackiem. Ten opowiedział mu o dziwnym zachowaniu swojego ojca. Na spotkaniu z rodzicem Jim dowiedział się o istnieniu potężnego Demona, zjawy potępionej przez Boga, która miała za zadanie ratować zbłądzonych w śnieżycy wędrowców. W szkole odbywa się kolejny wypadek. Tym razem tonie Susie. Jim postanawia odbyć podróż na Alaskę, na którą wybierają się Hubbardowie i czarna kotka. Celem wyprawy ma być zniszczenie potwora w Domu Martwego Człowieka, który założony był przez rozbitka z Titanica. Podczas wyprawy ginie ojciec Jacka, jednak ocaleli kontynuują podróż. Ostatecznie docierają do celu i tam zabijają Demona.

</doc>
<doc id="1265244" url="https://pl.wikipedia.org/wiki?curid=1265244" title="Siewiersk (miasto w Rosji)">
Siewiersk (miasto w Rosji)



</doc>
<doc id="1265261" url="https://pl.wikipedia.org/wiki?curid=1265261" title="Strieżewoj">
Strieżewoj

Strieżewoj (ros. Стрежевой) – miasto w Rosji.
Położenie.
Położone na Nizinie Zachodniosyberyjskiej w obwodzie tomskim 790 km na północny zachód Tomska. Liczba mieszkańców: 43,2 tys. (2007).
Historia.
Miasto powstało jako zaplecze mieszkaniowe dla wydobywców ropy naftowej w dorzeczu Obu. Prawa miejskie uzyskało w 1978. W połowie lat 80. XX wieku miało najwyższy w ZSRR wskaźnik powierzchni szklarni na jednego mieszkańca (brak tu było tradycyjnego zaplecza żywnościowego). W tym czasie przyrost nowych mieszkańców (urodzeń i przyjazdów) wynosił około dwa tysiące osób rocznie. Na pola naftowe pracowników przewożono śmigłowcami.

</doc>
<doc id="1265268" url="https://pl.wikipedia.org/wiki?curid=1265268" title="Janusz Tylman (kompozytor)">
Janusz Tylman (kompozytor)

Janusz Tylman (ur. 1947) – polski kompozytor i pianista, twórca muzyki filmowej, teatralnej oraz musicali, a także aktor dubbingowy.
Życiorys.
Jest absolwentem Akademii Muzycznej w Warszawie. W latach 2001–2005 uczestniczył w programie TVP2 "Śpiewające fortepiany", gdzie jako pianista zasiadał przy czarnym fortepianie. Od 2007 był trenerem wokalnym w programie telewizji Polsat "Jak oni śpiewają". Współpracował ze stowarzyszeniem „Akademia Wilanowska”. Jest autorem piosenek, muzyki do filmów, spektakli teatralnych, programów telewizyjnych i estradowych, a także musicali, wystawianych w polskich teatrach, a także w Stanach Zjednoczonych oraz Szwecji.

</doc>
<doc id="1265269" url="https://pl.wikipedia.org/wiki?curid=1265269" title="Grand Prix Australii 2008">
Grand Prix Australii 2008

Wyniki Grand Prix Australii, pierwszej rundy Mistrzostw Świata Formuły 1 w sezonie 2008.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1265272" url="https://pl.wikipedia.org/wiki?curid=1265272" title="Zamówienie z wolnej ręki">
Zamówienie z wolnej ręki

Zamówienie z wolnej ręki – tryb udzielenia zamówienia publicznego przewidziany w ustawie z dnia 11 września 2019 r. Prawo zamówień publicznych, w którym zamawiający udziela zamówienia po negocjacjach tylko z jednym wykonawcą. 
Zastosowanie tego trybu jest możliwe w przypadkach opisanych w art. 305 ustawy Prawo zamówień publicznych (w szczególności w sytuacji gdy przedmiot zamówienia może być świadczony tylko przez jednego wykonawcę). Jest to najmniej sformalizowany tryb udzielenia zamówienia publicznego; nie jest ono w tym wypadku poprzedzane obowiązkowym publicznym ogłoszeniem (choć zamawiający ma prawo opublikować ogłoszenie o zamiarze zawarcia umowy w tym trybie), strony mogą negocjować każdy aspekt umowy (w tym cenę), a wykonawca wymagane oświadczenia i dokumenty może złożyć w każdym momencie przed podpisaniem umowy.

</doc>
<doc id="1265275" url="https://pl.wikipedia.org/wiki?curid=1265275" title="Koncert Live Earth w Waszyngtonie">
Koncert Live Earth w Waszyngtonie

Jeden z dwóch północnoamerykańskich koncertów serii Live Earth (oficjalnie znany jako "Mother Earth") odbył się 7 lipca 2007 roku w National Mall w Waszyngtonie w Stanach Zjednoczonych. Miał miejsce w muzeum National Museum of the American Indian i był sponsorowany przez Smithsonian Institution.
"The Washington Post" doniosła, iż stolica Stanów Zjednoczonych była pierwszym miastem, jakie Al Gore wyznaczył na miejsce głównego koncertu, jednak okzazało się, że zorganizowanie go w National Mall było w tym terminie niemożliwe. Z tego powodu organizatorzy zmuszeni byli zmienić miejsce koncertu na New Jersey. Gore zaskoczył wszystkich dzień przed wydarzeniem, gdy w jednym z wywiadów ogłosił, że koncert odbędzie się na placu National Museum of the American Indian w Waszyngtonie. Wiadomość ta pojawiła się na stronie internetowej i tylko 200 pierwszych osób, które wyraziło chęć zobaczenia koncertu na żywo, otrzymało bilety wstępu do muzeum. Pozostali mogli oglądać występ na specjalnie przygotowanych JumboTornach, ustawionych bezpośrednio przed muzeum oraz na jego terenie.
Występy.
Występy przedstawione w oryginalnej kolejności.
Odbiór.
Telewizja.
W Stanach Zjednoczonych do transmisji koncertu prawa posiadała wyłącznie sieć NBC.
W Kanadzie koncert był emitowany na żywo i bez przerwy przez telewizję MuchMusic. Fragmenty występu były z kolei regularnie ukazywane na antenie stacji CTV.
W Polsce transmisja na żywo trwała niemal bez przerwy w TVP Kultura.
Radio.
Koncert był transmitowany także przez największe amerykańskie radia, w tym: XM Satellite Radio i Sirius Satellite Radio.
Internet.
Portal MSN był w całości odpowiedzialny za przekaz online koncertu.

</doc>
<doc id="1265276" url="https://pl.wikipedia.org/wiki?curid=1265276" title="Garnizon Baranowicze">
Garnizon Baranowicze

Garnizon Baranowicze – garnizon wojskowy Rzeczypospolitej, a w okresie zaborów garnizon wojsk rosyjskich. 
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono garnizonem wojskowym. W Baranowiczach stacjonowały w nim między innymi:
Obsada personalna komendy placu.
Obsada personalna Komendy Placu Baranowicze w marcu 1939:

</doc>
<doc id="1265277" url="https://pl.wikipedia.org/wiki?curid=1265277" title="Asino">
Asino

Asino (ros. "Асино") – miasto w Rosji.
Położone na Nizinie Zachodniosyberyjskiej w obwodzie tomskim na lewym brzegu rzeki Czułym 109 km na północny wschód od Tomska. Liczba mieszkańców: 27,5 tys. (2007). Prawa miejskie od 1952. Przemysł drzewny.

</doc>
<doc id="1265279" url="https://pl.wikipedia.org/wiki?curid=1265279" title="1958 NBA Draft">
1958 NBA Draft

Draft w 1958 roku odbył się w 17 rundach w których drużyny wybrały razem 88 zawodników. Trzech z nich znalazło się na liście Basketball Hall of Fame.

</doc>
<doc id="1265282" url="https://pl.wikipedia.org/wiki?curid=1265282" title="Corsair Components">
Corsair Components

Corsair Gaming, Inc. – amerykańskie przedsiębiorstwo komputerowe z siedzibą w Milpitas, w stanie Kalifornia, w Stanach Zjednoczonych. 
Przedsiębiorstwo zostało założone jako Corsair Microsystems, Inc. w 1994 roku przez Andy'ego Paula, Dona Libermana i Johna Beekleya.
Firma specjalizuje się w produkcji:

</doc>
<doc id="1265287" url="https://pl.wikipedia.org/wiki?curid=1265287" title="Garnizon Kowno">
Garnizon Kowno

Garnizon Kowno - duży garnizon wojskowy zarania II RP, wcześniej garnizon wojsk Wielkiego Księstwa Litewskiego, Imperium Rosyjskiego, potem garnizon wojsk litewskich, radzieckich i obecnie ponownie litewskich.
Samoobrony kresowe.
Kowno było jednym z miejsc formowania się polskiej ochotniczej formacji wojskowej o nazwie Samoobrona Wileńska. Od tego miasta wziął również nazwę Kowieński Pułk Strzelców, czyli późniejszy 77 Pułk Piechoty.

</doc>
<doc id="1265290" url="https://pl.wikipedia.org/wiki?curid=1265290" title="Mielnikowo">
Mielnikowo

Mielnikowo (ros. Мельниково) – miejscowość w Rosji.
Położona na Nizinie Zachodniosyberyjskiej w obwodzie tomskim na lewym brzegu rzeki Mundrowie 64 km na zachód od Tomska. Liczba mieszkańców: 10,1 tys. (2005). Węzeł dróg federacyjnych.

</doc>
<doc id="1265291" url="https://pl.wikipedia.org/wiki?curid=1265291" title="Wieża Zygmunta III Wazy na Wawelu">
Wieża Zygmunta III Wazy na Wawelu

Wieża Zygmunta III Wazy – jedna z czterech wież mieszkalnych Zamku Królewskiego na Wawelu, znajdująca się w północno-wschodnim narożniku. Po pożarze zamku w 1595 roku król Zygmunt III Waza wydał polecenie budowy nowej wieży mieszkalnej, którą zaprojektował w stylu barokowym Giovanni Trevano. Na widoku autorstwa Egidiusa van der Rye opublikowanym w atlasie Civitates orbis terrarum z 1617 roku, wieża miała wysoki rozbudowany hełm.
Restaurowana w latach 1912–1914 i 1917–1920.
Parter wieży zajmuje sala z regaliami Jana III Sobieskiego, wchodząca obecnie w skład ekspozycji Skarbca Koronnego. Sala I piętra znajduje się w obrębie ekspozycji Prywatnych Apartamentów Królewskich, a Gabinet holenderski zajmuje II piętro (ekspozycja Reprezentacyjnych Komnat Królewskich).

</doc>
<doc id="1265293" url="https://pl.wikipedia.org/wiki?curid=1265293" title="Okręty podwodne typu Kobben">
Okręty podwodne typu Kobben



</doc>
<doc id="1265298" url="https://pl.wikipedia.org/wiki?curid=1265298" title="Negocjacje z ogłoszeniem">
Negocjacje z ogłoszeniem

Negocjacje z ogłoszeniem – tryb udzielenia zamówienia publicznego, w którym po publicznym ogłoszeniu o zamówieniu, zamawiający zaprasza wykonawców dopuszczonych do udziału w postępowaniu do składania ofert wstępnych niezawierających ceny, prowadzi z nimi negocjacje, a następnie zaprasza ich do składania ofert. 
Tryb ten możliwy jest do zastosowania w przypadkach wymienionych w art. 153 ustawy Prawo zamówień publicznych (w szczególności gdy nie można z góry określić szczegółowych cech zamawianych usług).
Jest to tryb postępowania kilkuetapowy:

</doc>
<doc id="1265300" url="https://pl.wikipedia.org/wiki?curid=1265300" title="Wojewodowie brzeskokujawscy">
Wojewodowie brzeskokujawscy

Wojewodowie województwa brzeskokujawskiego

</doc>
<doc id="1265301" url="https://pl.wikipedia.org/wiki?curid=1265301" title="Karl Wittgenstein">
Karl Wittgenstein

Karl Wittgenstein (ur. 8 kwietnia 1847 w Gohlis, zm. 20 stycznia 1913 w Wiedniu) – austriacki przemysłowiec, właściciel kartelu stalowego, ojciec Ludwiga Wittgensteina, mecenas sztuki.
Życiorys.
Pochodził z rodziny niemieckich Żydów Mayer, która w 1. połowie XIX wieku przeniosła się do Wiednia, przeszła na protestantyzm i zaczęła używać nazwiska Wittgenstein. Ojcem Karla był Hermann Christian, który ożenił się w 1839 roku z Fanny Fidgor. Karl ukończył studia inżynierskie i zdobył ogromny majątek w przemyśle stalowym. W 1873 roku ożenił się z Leopoldine Kallmus, z którą miał ośmioro dzieci. Od 1898 roku poświęcił się już wyłącznie akcjom charytatywnym i został znanym mecenasem artystów. W 1898 roku dzięki niemu powstał pawilon wystawowy "Gmach Secesji" dla "Vereinigung bildender Künstler Österreichs - Secession" założonego przez Gustava Klimta i Kolomana Mosera. Pawilon został zaprojektowany przez Josefa Olbricha. W jego pałacu koncertowali najwybitniejsi wiedeńscy muzycy tamtego czasu.

</doc>
<doc id="1265304" url="https://pl.wikipedia.org/wiki?curid=1265304" title="Drzewo życia (film 1999)">
Drzewo życia (film 1999)

Drzewo życia – amerykański film familijny w reżyserii Duane Clark z 1999 roku.
Film opowiada o losach 10-letniego chłopca, który bardzo lubi przychodzić pod pewien stary dąb. Pewnego dnia dowiaduje się, że na miejscu tego drzewa ma powstać fabryka, mająca wyciągnąć małe miasteczko z kryzysu finansowego. Organizuje akcję protestacyjną. Na początku nikt nie zwraca na niego uwagi, lecz gdy do akcji włącza się poważany w mieście weteran wojenny, całe miasteczko postanawia uratować stary dąb.

</doc>
<doc id="1265308" url="https://pl.wikipedia.org/wiki?curid=1265308" title="Kardiochirurgia dziecięca">
Kardiochirurgia dziecięca

Kardiochirurgia dziecięca – specjalizacja w dziedzinie medycyny, zajmująca się chirurgicznym leczeniem nieprawidłowości serca i dużych naczyń w zakresie klatki piersiowej. Leczenie kardiochirurgiczne obejmuje zarówno leczenie wad wrodzonych serca, jak i wad nabytych w późniejszych latach życia. Pod opieką kardiochirurga dziecięcego znajdują się dzieci od poczęcia (w okresie prenatalnym), aż do uzyskania pełnoletniości. W większości przypadków operacje wykonywane są w krążeniu pozaustrojowym i hipotermii. Część z nich wymaga leczenia wieloetapowego, czyli dwu lub więcej operacji w celu skorygowania wady.
Najczęściej leczone choroby w kardiochirurgii dziecięcej to:

</doc>
<doc id="1265310" url="https://pl.wikipedia.org/wiki?curid=1265310" title="Wieża Jana III Sobieskiego na Wawelu">
Wieża Jana III Sobieskiego na Wawelu

Wieża Jana III Sobieskiego – jedna z czterech wież Zamku Królewskiego na Wawelu zajmująca północno-zachodni narożnik. 
Historia.
Wieża została zaprojektowana przez architekta królewskiego Giovanniego Trevano, podobnie jak wcześniej powstała bliźniacza wieża Zygmunta III Wazy położona nieco dalej obok Kurzej Stopki. Po pożarze zamku w 1595 na zlecenie króla Zygmunta III Wazy wzniesiono do 1603 roku Wieżę Zygmunta III Wazy, a do 1620 roku właśnie wieżę Jana III Sobieskiego. Wieża pierwotnie miała wysoki hełm widoczny na widoku autorstwa Wilhelma Hondiusa z 1649 roku, który w XVIII wieku zastąpiono obecnym niższym.
W latach 1912–1914 wymieniono więźbę i pokrycie hełmu wieży. W momencie rozpoczęcia remontu okazało się, że zarówno dach pokryty blacha cynkową jak i cała drewniana szkielet jest w złym stanie. Latem 1912 roku rozebrano dach wieży. Pracami przy restauracji zamku, a także wieży od 1905 roku kierował architekt b. dyrektor szkoły przemysłowej we Lwowie Zygmunt Hendel. W 1914 roku jego obowiązki przejął Ignacy Sowiński. Dach wieży został wykonany na wzór poprzedniego, pokryto go jednak blachą miedzianą. Roboty budowlane wykonali: majstrowie ciesielscy Leopold Karola i Kazimierz Zieliński, majster blacharski Władysław Stopiński i majster pozłotnik Zygmunt Wałaszek. Ukończono je latem 1914 roku umieszczając 17 sierpnia w gałce na szczycie hełmu nową ołowianą puszkę do której włożono dokumenty takie jak: Konstytucja W. M. Krakowa z 1818 roku i 1827 roku, dokument delegatów Towarzystwa Naukowego Krakowskiego z 1865 roku informujący o zawartości szklanego walca z 1827 roku (daty remontu wieży) i dokument Dyrekcji Inżynierii z tego samego roku świadczący o przeprowadzeniu remontu wieży i hełmu, egzemplarze Czasu I Nowej Reformy oraz monety austriackie z 1914 roku. Część tych dokumentów znaleziono 23 września 1912 roku po otwarciu żelaznej puszki umieszczonej w miedzianej gałce ze śladami złoceń.
Nazwę wieży nadano współcześnie dla upamiętnienia zasług króla Jana III Sobieskiego w odnowieniu zamku. 

</doc>
<doc id="1265312" url="https://pl.wikipedia.org/wiki?curid=1265312" title="Negocjacje bez ogłoszenia">
Negocjacje bez ogłoszenia

Negocjacje bez ogłoszenia – tryb udzielenia zamówienia publicznego, w którym zamawiający negocjuje warunki umowy w sprawie zamówienia publicznego z wybranymi przez siebie wykonawcami, a następnie zaprasza ich do składania ofert. 
Tryb ten możliwy jest do zastosowania w przypadkach wymienionych w art. 301 ustawy Prawo zamówień publicznych (w szczególności w sytuacji niepowodzenia uprzednio prowadzonych postępowań przetargowych lub wobec pilnej potrzeby udzielenia zamówienia).
Postępowanie prowadzone w tym trybie nie jest poprzedzane publicznym ogłoszeniem.

</doc>
<doc id="1265313" url="https://pl.wikipedia.org/wiki?curid=1265313" title="Pasza Angelina">
Pasza Angelina

Pasza Angelina, ros. Паша Ангелина (Прасковья Никитична) (ur. 12 stycznia 1913 w Staro-Beszewe w obwodzie donieckim, zm. 28 stycznia 1959 w Moskwie) – jedna z pierwszych traktorzystek w ZSRR, uczestniczka ruchu stachanowskiego.
W 1938 r. Pasza Angelina ogłosiła hasło: „Sto tysięcy dziewcząt na traktory”, które stało się jednym z najbardziej eksponowanych w ówczesnej propagandzie. Ruch stachanowski przekroczył ten plan i przeszkolono dwieście tysięcy traktorzystek.
Została odznaczona m.in. dwukrotnie Medalem „Sierp i Młot” Bohatera Pracy Socjalistycznej, trzykrotnie Orderem Lenina oraz Orderem Czerwonego Sztandaru Pracy. Laureatka Nagrody Stalinowskiej (1946).

</doc>
<doc id="1265317" url="https://pl.wikipedia.org/wiki?curid=1265317" title="Impatiens balsamina">
Impatiens balsamina



</doc>
<doc id="1265319" url="https://pl.wikipedia.org/wiki?curid=1265319" title="Stadion Miejski w Luboniu">
Stadion Miejski w Luboniu

Stadion Miejski – stadion piłkarski, znajdujący się na terenie Poznania. Dojazd do niego możliwy jest tylko przez miasto Luboń, część zwaną starym Luboniem, przy ul. Rzecznej 2. Obiekt mieści się w sąsiedztwie rzeki Warty i ujęcia wody pitnej dla miasta Poznania (Dębina), a mecze domowe rozgrywa na nim zespół Luboński 1943 grający w Klasie A. W 2018 roku podjęto decyzję o renowacji obiektu.

</doc>
<doc id="1265321" url="https://pl.wikipedia.org/wiki?curid=1265321" title="Zapytanie o cenę">
Zapytanie o cenę

Zapytanie o cenę – tryb udzielenia zamówienia publicznego przewidziany w uchylonej ustawie z dnia 29 stycznia 2004 r. Prawo zamówień publicznych, w którym zamawiający kierował pytanie o cenę do wybranych przez siebie wykonawców i zaprasza ich do składania ofert. 
Tryb zapytania o cenę mógł być stosowany wyłącznie w sytuacji, gdy przedmiotem zamówienia były dostawy lub usługi powszechnie dostępne o ustalonych standardach jakościowych, a wartość zamówienia była mniejsza niż kwoty określone w przepisach wydanych na podstawie art. 11 ust. 8 ustawy Prawo zamówień publicznych.
Jedynym dopuszczalnym kryterium oceny ofert w tym trybie była cena.

</doc>
<doc id="1265322" url="https://pl.wikipedia.org/wiki?curid=1265322" title="Wieża Jordanka na Wawelu">
Wieża Jordanka na Wawelu

Wieża Jordanka – jedna z czterech wież mieszkalnych Zamku Królewskiego na Wawelu, "wtopiona" skośnie we wschodnie skrzydło rezydencji. Zbudowana została w XIV w. Pierwotnie miała ona charakter obronny. Górną część nadbudowano w latach 1520–1533 w stylu renesansowym. W 1860 założono na wieży nowy hełm w stylu barokowym, który nawiązywał kształtem do hełmu wieży Zygmunta III Wazy i hełmu wieży Jana III Sobieskiego.
W sali I piętra znajduje się obecnie gabinet Włoski, wchodzący w skład ekspozycji Prywatnych Apartamentów Królewskich. Natomiast sala II piętra mieściła nieistniejącą już kaplicę pałacową (obecnie nie pełni żadnych funkcji). Sala parteru pozostaje niewykorzystana.

</doc>
<doc id="1265323" url="https://pl.wikipedia.org/wiki?curid=1265323" title="Krążenie pozaustrojowe">
Krążenie pozaustrojowe

Krążenie pozaustrojowe (ang. extracorporeal circulation, ECC; cardiopulmonary bypass, CPB) – zastąpienie funkcji serca i płuc podczas zabiegu kardiochirurgicznego na sercu, możliwe dzięki zastosowaniu sztucznego płuco-serca. W trakcie zabiegu krążenie pozaustrojowe nadzorowane jest przez perfuzjonistę w sposób ściśle skoordynowany z działaniami operatora.
W innych, pozakardiochirurgicznych dziedzinach krążenie pozaustrojowe stosuje się w części operacji przeszczepów płuc, w niektórych operacjach przeszczepów wątroby, a w medycynie ratunkowej i intensywnej terapii w przypadkach ostrej odwracalnej niewydolności oddechowej jako metoda pozaustrojowego wspomagania układu oddechowego (ECMO).
Historia.
Krążenie pozaustrojowe było możliwe między innymi dzięki wynalezieniu heparyny i pompy rolkowej. Po skonstruowaniu przez Johna Gibbona sztucznego płucoserca i wykonanie przez niego pierwszej udanej operacji serca z użyciem płucoserca w 1953 rozpoczęła się era krążenia pozaustrojowego. W początkowym okresie zabiegi były związane z dużą śmiertelnością i dużą liczbą powikłań. Najczęściej były to zatory powietrzne i cząsteczkami stałymi z materiałów użytych do krążenia pozaustrojowego. John W. Kirklin w następnych latach usprawnił stosowanie sztucznego płucoserca i w 1955 przeprowadził serię udanych operacji na otwartym sercu w krążeniu pozaustrojowym. Dalsze prace nad udoskonaleniem technicznym płucoserca, wprowadzenie oksygenatora membranowego, wymiennika ciepła, różnego rodzaju filtrów zmniejszyło ilość powikłań i obniżyło śmiertelność oraz poszerzyło zakres operacji z użyciem sztucznego płucoserca. Dzisiaj jest standardową metodą stosowaną w kardiochirurgii i poza nią, np. wyprowadzanie z hipotermii.

</doc>
<doc id="1265324" url="https://pl.wikipedia.org/wiki?curid=1265324" title="Hey Ram">
Hey Ram

Hey Ram (dewanagari: हे राम, nasta'liq: ہے رام, tłumaczenie: „Oh Ram!” lub „O, Boże!”, inne tytuły: „Hey! Ram”, „Hey Ram: Augenblicke der Zärtlichkeit”, „Augenblick der Zärtlichkeit”) to kontrowersyjny dramat indyjski, który miał premierę w 2000 roku jednocześnie w języku hindi i w tamilskim. Reżyserem, scenarzystą i producentem jest odtwórcą głównej roli Kamal Hassan. Tłem dramatu są pół fikcyjne wydarzenia związane z podziałem Indii, bratobójczymi walkami między hinduistami a muzułmanami i zamachem na Gandhiego. Historię dramatu bohatera opowiada wnukowi umierający starzec 6 grudnia 1999 roku w siódmą rocznicę zniszczenia przez hinduistów meczetu Babri w Ayodhya.
Film był indyjskim kandydatem do Oscara.
Fabuła.
Saketh Ram (Kamal Hassan), 89-letni bramin z Madrasu umiera otoczony troskliwą opieką wnuka. Karetka przewożąca go do szpitala zostaje zatrzymana z powodu zamieszek religijnych związanych z rocznicą zburzenia przez hinduskich ekstremistów meczetu w Ayodhya. Umierający mężczyzna, nieprzytomny pod maską tlenową, widzi przed oczyma swoją młodość, czas, który odcisnął najwyraźniejsze piętno na jego życiu.
Rok 1947. Indie po 150 latach okupacji brytyjskiej odzyskują nareszcie upragnioną wolność, ale cena jej jest bardzo wysoka. Odchodzący Brytyjczycy zwracając Indiom wolność dzielą je na dwa kraje muzułmański Pakistan i Indie. Granice rozszczepionego na dwie części Pakistanu przecinają dwa stany. Na zachodzie – Pendżab i na wschodzie – Bengal. Zaczynają się walki między hindusami i muzułmanami. Rusza wielki exodus – miliony hindusów i sikhów uciekają z Pakistanu do Indii. Miliony muzułmanów ucieka z Indii do Pakistanu.
Hinduski bramin Saketh pracuje przy wykopaliskach cywilizacji Harappa. Obok niego jego przyjaciel muzułmanin Amjad Ali Khan (Shah Rukh Khan). Anglicy przerywają prace z powodu zamieszek religijnych. Wolni od pracy obaj świętują w gronie przyjaciół ciesząc się swoją obecnością, żartując sobie, śpiewając razem, pijąc. Roześmiani, objęci, odurzeni przyjaźnią i alkoholem. Wkrótce Saketh wyjeżdża do Bengalu do swojej żony Aparny (Rani Mukerji). Przyjechawszy do Kalkuty Saketh jest poruszony nastrojem strachu, który panuje w mieście. Żona boi się otworzyć drzwi spodziewając się napaści. Jego obecność uspokaja ją. Stęsknieni za sobą okazują sobie czułość i namiętność kochając się. W domu niewiele jest jedzenia, bo sklepy zamknięto z powodu zamieszek. Mimo jej niepokoju Saketh wychodzi poszukać otwartego sklepu. Przez ulice przewalają się wzburzone tłumy. Udaje mu się uratować hinduską kobietę napastowaną przez muzułmanów. Gdy wraca do domu zastaje w mieszkaniu kilku mężczyzn. Spętany przez nich, słyszy krzyki wielokrotnie gwałconej żony. Gdy zostają sami, miota się przy niej daremnie próbując zatamować krew z poderżniętego gardła. Wybiega oszalały na płonące ulice. Chce zabijać muzułmanów! Zrozpaczony tym, co widzi i tym, co robi, trafia na Shrirama Abhayankara (Atul Kulkarni), hinduskiego ekstremistę przepełnionego nienawiścią do muzułmanów. Oskarża on o tragedię w kraju... Gandhiego. Uważa on, że nie opowiadając się zdecydowanie po stronie hindusów, Gandhi wzmocnił pozycję muzułmanów i doprowadził do podziału Indii, do powstania Pakistanu.
Mija pewien czas i rodzina aranżuje małżeństwo Saketha z młodziutką Mythili Iyengar (Vasundhara Das), ale okazuje się, że Saketh nie jest w stanie zbliżyć się do kogokolwiek. Obecność dziewczyny budzi w nim wciąż wspomnienia Aparny. Dręczą go też obrazy zabijanych ludzi, także tych, którzy zginęli z jego ręki. Nagle, nic nie mówiąc żonie wyjeżdża do Kalkuty. Błądzi śladami bolesnej przeszłości. Dopytuje o samego siebie w domu, w którym kiedyś był szczęśliwy z Aparną, na co ktoś odpowiada mu, że może nie znaleźć tej osoby, bo w tym domu dokonano masakry. Ten wyjazd uspokaja jego serce. Zaczyna się zbliżać do żony. Uczy się odczuwać wobec niej czułość, gdy ponowne spotkanie z Shriramem Abhayankarem czyni z niego człowieka misji, narzędzie hinduskich ekstremistów. Saketh zrywając więzi z przeszłością, z rodziną ma przyjechać natychmiast do Delhi, aby... zabić Gandhiego.

</doc>
<doc id="1265329" url="https://pl.wikipedia.org/wiki?curid=1265329" title="UESAC">
UESAC

UESAC (ang. "Uppsala-ESO Survey of Asteroids and Comets") – program badawczy planetoid prowadzony w latach 1992 i 1993. W wyniku badań wykonano ponad 15 000 obserwacji planetoid, na podstawie czego obliczono orbity 2500 obiektów. Obserwacje były wykonywane przez Europejskie Obserwatorium Południowe w Chile i przez Obserwatorium Anglo-Australijskie w Australii. Wyniki opracowywano w Obserwatorium Astronomicznym w Uppsali. Wyniki badań opublikowano w 1996 roku.
W czerwcu 2016 programowi UESAC przypisywano 1121 odkrytych planetoid począwszy od (6102) Visby, a skończywszy na .

</doc>
<doc id="1265331" url="https://pl.wikipedia.org/wiki?curid=1265331" title="Filipa Lancaster (żona Eryka Pomorskiego)">
Filipa Lancaster (żona Eryka Pomorskiego)

Filipa Lancaster duń. "Philippa" (ur. 1393 lub 4 czerwca 1394 w zamku Peterborough, zm. 5 stycznia 1430 w Vadstenie) – angielska księżniczka z dynastii Lancasterów, królowa Danii, Szwecji i Norwegii, najmłodsza córka króla Anglii Henryka IV i Marii Bohun, córki 7. hrabiego Hereford. Młodsza siostra króla Henryka V.
26 października 1406 w Lund poślubiła króla Danii, Szwecji i Norwegii Eryka Pomorskiego (1382–1459), syna księcia słupskiego Warcisława VII i Marii meklemburskiej, córki Henryka III, księcia meklemburskiego na Schwerinie. Filipa została koronowana w 1406 w katedrze w Lund. Filipa była pierwszą w historii panną młodą, o której wiadomo, że szła do ślubu w białej sukni. Małżeństwo to nie było szczęśliwe. Często dochodziło do kłótni małżonków spowodowanych bezpłodnością Filipy.
Filipa otrzymała wiano sporą część Szwecji i właśnie w tym kraju spędzała najwięcej czasu. Od 1420 praktycznie rządziła Szwecją w imieniu męża. W latach 1423–1425, podczas wyprawy męża do Ziemi Świętej, była regentką Danii i Norwegii. W 1428 z sukcesem zorganizowała obronę Kopenhagi przeciwko Lidze Hanzeatyckiej. Pod koniec życia osiadła w klasztorze w Vadstena, gdzie zmarła w 1430 i została pochowana.

</doc>
<doc id="1265335" url="https://pl.wikipedia.org/wiki?curid=1265335" title="Wieża Duńska na Wawelu">
Wieża Duńska na Wawelu

Wieża Duńska – jedna z czterech wież mieszkalnych Zamku Królewskiego na Wawelu. Znajduje się przy wschodnim skrzydle rezydencji.
Wieża Duńska powstała w wyniku przebudowy istniejącej tu wcześniej wieży z około 1315 roku i określanej mianem "„prawdziwej” wieży Łokietkowej" (wieża ta powstała w miejscu XII-wiecznego stołpu, którego ściana południowo-zachodnia została częściowo wykorzystana w poprzedniczce Wieży Duńskiej, natomiast narożnik zachodni wtopiony został w mury wysuniętego belwederka zwanego obecnie Kurzą Nogą).
W obecnej postaci wieża wzniesiona została na polecenie Władysława Jagiełły pomiędzy końcem XIV wieku a 1424 rokiem, gdy zakwaterowano w niej króla duńskiego. W wieży tej mieszkał w 1424 roku przybyły na koronację Zofii, czwartej żony Jagiełły, król duński Eryk Pomorski. Określenie "Dunska Vieza" pojawia się po raz pierwszy w rachunkach wielkorządców krakowskich w 1525 r. Wtedy też powstała ciosowa kamienna elewacja. W XVI stuleciu włączono ją w obręb renesansowego zamku. Pomiędzy latami 1529–1531 powstała renesansowa altana na najwyższym piętrze wieży. Po pożarze w 1595 roku dachów i górnej kondygnacji zamku, na polecenie króla Zygmunta III Wazy otwarta altana została zabudowana w celu stworzenia dodatkowych pomieszczeń dla władcy. Król zajął też na swoje potrzeby 1 piętro wieży. 
W latach 1854–1856 częściowo przebudowana w stylu pseudogotyckim i zwieńczona krenelażem. Przeróbki z XIX wieku zaczęto usuwać w 1914 roku i w latach 1922–1924. W miejscu dawnej altany Adolf Szyszko-Bohusz zaprojektował otwartą loggię kolumnowo-architrową. 
Restaurowana w latach 1995–1996. 
Dawniej jedno z wnętrz eksponowano jako Łożnicę Królewską. Obecnie górna część wnętrza to sień i apartament prezydenta Ignacego Mościckiego. W części parterowej dwie sale mieszczą ekspozycję ze Szczerbcem (Sala Jadwigi i Jagiełły) oraz Zbrojownią zamkową.

</doc>
<doc id="1265336" url="https://pl.wikipedia.org/wiki?curid=1265336" title="Ralph Izard">
Ralph Izard

Ralph Izard (ur. 23 stycznia 1741 lub 1742, zm. 30 maja 1804) – amerykański polityk.
Ralph Izard urodził się 23 stycznia 1741 lub 1742 roku w pobliżu Charleston w Karolinie Południowej. Wyjechał do Londynu aby studiować filologię klasyczną. W roku 1761 wstąpił do kolegium Trinity Hall na Uniwersytecie Cambridge. W 1764 roku na krótko powrócił do Ameryki Północnej, jednak powrócił do Europy. W 1771 roku na stałe zamieszkał w Londynie, a w 1776 roku przeprowadził się do Paryża. Stamtąd wspierał rewolucję amerykańską organizując fundusze na budowę floty i uczestnicząc w negocjacjach z Francuzami. W 1780 roku powrócił do Stanów Zjednoczonych. W latach 1782–1783 był członkiem Kongresu Kontynentalnego.
W latach 1789–1795 reprezentował stan Karolina Południowa w Senacie Stanów Zjednoczonych. Jako senator bronił instytucji niewolnictwa, był przeciwny uchwaleniu Karty Praw Stanów Zjednoczonych Ameryki oraz uczestniczył w tworzeniu federalnego sądownictwa. W 1794 pełnił funkcję przewodniczącego pro tempore Senatu Stanów Zjednoczonych.
Po upłynięciu kadencji w 1795 roku, wycofał się z polityki. Zmarł 30 maja 1804 roku w pobliżu Charleston w Karolinie Południowej. Pochowany jest na lokalnym cmentarzu.

</doc>
<doc id="1265337" url="https://pl.wikipedia.org/wiki?curid=1265337" title="Jean-Antoine Houdon">
Jean-Antoine Houdon

Jean-Antoine Houdon (ur. 20 marca 1741 w Wersalu - zm. 15 lipca 1828 w Paryżu) – francuski rzeźbiarz neoklasyczny, wolnomularz.
Ukończył w 1761 Królewska Akademię Malarstwa i Rzeźby. Jego nauczycielem był Jean-Baptiste Pigalle. W 1771 po 10-letnim pobycie w Rzymie powrócił na stałe do Paryża. Był twórcą posągów mitologicznych i alegorycznych. Zasłynął jako doskonały portrecista. Houdon jest znany z przedstawień filozofów, wynalazców i polityków. W jego twórczości możemy odnaleźć rzeźby takich osób jak Denis Diderot, Benjamin Franklin, Jean-Jacques Rousseau, Voltaire, Molière, George Washington, Thomas Jefferson, Ludwik XVI, Robert Fulton oraz Napoleon Bonaparte. W 1778 został członkiem loży masońskiej. 1 lipca 1786 poślubił Marie-Ange Langlois, był ojcem trzech córek. Pochowany został na cmentarzu Montparnasse

</doc>
<doc id="1265338" url="https://pl.wikipedia.org/wiki?curid=1265338" title="Jean Houdon">
Jean Houdon



</doc>
<doc id="1265339" url="https://pl.wikipedia.org/wiki?curid=1265339" title="Jean Antoine Houdon">
Jean Antoine Houdon



</doc>
<doc id="1265340" url="https://pl.wikipedia.org/wiki?curid=1265340" title="Piotr Jankowski (aktor)">
Piotr Jankowski (aktor)

Piotr Jankowski (ur. 19 czerwca 1974 w Nidzicy) – polski aktor teatralny, filmowy i telewizyjny.
W 2000 roku ukończył studia aktorskie w Państwowej Wyższej Szkole Teatralnej (PWST) w Krakowie.
Teatr.
W teatrze po raz pierwszy pojawił się jeszcze jako student szkoły teatralnej w 1999 roku, na deskach krakowskiego Starego Teatru im. Heleny Modrzejewskiej w spektaklu "Przebudzenie wiosny" Franka Wedekinda.
W latach 2000-2001 był aktorem warszawskiego Teatru Narodowego, potem przez rok nie miał nigdzie etatu. Od 2002 roku gra w Teatrze Wybrzeże w Gdańsku.
Spektakle teatralne.
Stary Teatr im. H. Modrzejewskiej
PWST w Krakowie
Teatr Bückleina w Krakowie
Teatr Narodowy w Warszawie
Teatr Dramatyczny w Warszawie
Teatr Wybrzeże w Gdańsku
Teatr Telewizji

</doc>
<doc id="1265341" url="https://pl.wikipedia.org/wiki?curid=1265341" title="Kurza Stopka na Wawelu">
Kurza Stopka na Wawelu

Kurza Stopka (belwederek).
Wysunięta wieża – belwederek przylegający do wschodniego skrzydła Zamku Królewskiego na Wawelu. Budynek powstał w dolnej części około połowy XIV wieku, natomiast ciosowa okładzina z wapienia jurajskiego i wnętrze pochodzą z końca XIV wieku, jednak obecny barokowy wystrój wnętrza pochodzi z 1 poł. XVII wieku z czasów panowania Zygmunta III Wazy. Znajdujące się na elewacji trzy tarcze herbowe z Orłem, Pogonią i podwójnym Krzyżem Jagiellońskim pochodzą z XV wieku. Obecny kształt Kurzej Stopki prawdopodobnie pochodzi z okresu panowania Władysława Jagiełły. W XVI wieku wstawiono nowe obramienia okienne. W 1595 roku spłonął dach, jednak pokój króla w górnej części pozostał nienaruszony. Przy okazji remontu po pożarze dachów zmieniono wystrój wnętrz na barokowy, w związku z czym ozdobiono pokoje marmurami. 
Kurza Noga.
Właściwy budynek wiązany z tą nazwą, ale określany w dawnych wzmiankach jako Kurza Noga, zachował się na zachód od wyżej opisanego belwederka i jest wtopiony w bryłę renesansowego pałacu. Kurza Noga zbudowana została około 1350 roku i przebudowana około 1380-1400 roku. Z pierwotnej Kurzej Nogi zachowała się kondygnacja podziemna i na wysokości parteru tzw. "Sala Kazimierzowska". 
Najniższa kondygnacja Kurzej Nogi jest zagłębiona i mogła pełnić rolę skarbca. Obecnie mieści część zbiorów ekspozycji zamkowej Zbrojowni.
Powyżej, na poziomie parteru, znajduje się gotycka tzw. "Sala Kazimierzowska" z centralnym filarem i nakryta gotyckimi sklepieniami z charakterystycznym profilem pryzmatycznym. W sali zachował się także kominek, sedilia przy oknach z obramieniami i portal gotycki od południa. Sala ta datowana jest na około 1350 roku, a więc na na ostatnie lata panowania Kazimierza Wielkiego (zm. 1370 r.) albo na czas rządów Jadwigi oraz Władysława Jagiełły, zaś sklepienia mogły powstać później w latach 1380-1400. Obecnie w sali mieści się część zbiorów zamkowego Skarbca i taką rolę pomieszczenie to pełniło od czasu budowy renesansowego pałacu w XVI wieku aż do XVIII wieku.
Wyżej znajdowała się wysoka gotycka sala (być może tronowa w czasach Jagiełły) i z elementów jej średniowiecznej architektury zachowała się tylko dolna część wielobocznego centralnie usytuowanego filara, wspierającego sklepienie izby zwanej "Alchemią", z którego pozostały jedynie nasady żeber w dwunastu punktach podparcia (stąd nazwa "Kurza Noga"). To w tej sali odbywały się narady, dokonywano zaprzysiężeń i wystawiano oficjalne dokumenty. Sala ta już nie istnieje, ponieważ została około 1527-1530 roku podzielona na dwa poziomy użytkowe, z których powstała tzw. Alchemia, pełniąca rolę sypialni Zygmunta I Starego, oraz wyżej położona barokowa Sala Pod Ptakami.

</doc>
<doc id="1265347" url="https://pl.wikipedia.org/wiki?curid=1265347" title="Mikołaj Szarlejski">
Mikołaj Szarlejski

Mikołaj Szarlejski ze Ściborza herbu Ostoja (ur. ok. 1400, zm. 1457) – podstoli brzeskokujawski, kasztelan inowrocławski od 1438 r., starosta bydgoski od 1441 r., wojewoda inowrocławski 1457 r., starosta tucholski od 1454 r., wojewoda brzeskokujawski 1453-1457 r., starosta brodnicki, starosta gniewkowski, starosta człuchowski w 1454 roku i w latach 1455-1456, członek Związku Pruskiego. Z ramienia królowej Zofii Holszańskiej zarządzał również starostwem inowrocławskim i nieszawskim w latach 1435-1448.
Pochodził z rodu osiadłego na Kujawach i wywodzącego się ze wsi Ściborze pod Inowrocławiem. Jego ojcem był Mikołaj kasztelan bydgoski. Posiadał liczne dobra rodowe na Kujawach, udzielał pożyczek sąsiadom, kapitule gnieźnieńskiej, i przede wszystkim królowi pod zastaw wsi. W sumie pożyczył Władysławowi III Warneńczykowi 6 tys. florenów, przez co stał się największym wierzycielem monarchy. W zastaw otrzymał w 1441 r. starostwo bydgoskie i na rok starostwo brzeskie. Dzięki kumulacji dóbr kujawskich stał się ważną osobistością pogranicza polsko-krzyżackiego, występującą w otoczeniu monarchy. W 1440 r. udał się razem z Warneńczykiem na Węgry, gdzie pozostał do 1443 r.
Szarlejski stał na straży interesów politycznych Królestwa i gospodarczych podległych mu starostw. Troszczył się o wolną żeglugę na Wiśle i ostro występował przeciwko ograniczeniom handlowym ze strony zakonu. Sam ściśle przestrzegał zakazów handlu: konfiskował sól płynącą Wisłą z Prus, interweniował w Gdańsku, który ograniczał handel polskim zbożem, dbał o rozwój gospodarczy starostw, co było skorelowane ze wzrostem jego własnych dochodów. Starał się ograniczyć szlak handlowy Nakło – Tuchola na rzecz Inowrocław – Bydgoszcz, czynił zabiegi o odwołanie zakazu gdańskiego sprzedaży piwa bydgoskiego.
Szarlejski był mężem zaufania króla polskiego i jego oﬁcjalnym reprezentantem, miał więc prawo również dowodzić operacjami wojskowymi. 25 marca 1454 z Torunia wysłał on list wypowiedni do wielkiego mistrza, zaś następnego dnia wraz z zaciężnymi Związku Pruskiego wyruszył w kierunku znajdujących się w rękach krzyżackich Chojnic, mając jako zastępcę Janusza Kołudzkiego, chorążego inowrocławskiego. W dniu 18 września 1454 r. dowodził wraz z Łukaszem Górką w bitwie pod Chojnicami po której dostał się do niewoli krzyżackiej. Zwolniony 1455. W uznaniu zasług w 1455 r. powierzono mu zamek w Świeciu oraz inne dobra.
Jego siedzibą rodową był przypuszczalnie drewniany zamek wznoszący się na brzegu Jeziora Szarlejskiego, którego pozostałością jest już tylko kopiec z wałem ziemnym. 
Zmarł w 1457 r., na kilka miesięcy przed śmiercią zrzekł się z posiadanych urzędów.
Zachowane wzmianki pisane z okresu starostwa bydgoskiego.
Szarlejski otrzymał starostwo bydgoskie 23 maja 1441 r. wraz z miastem Gniewkowem i wójtostwem. W praktyce objął je w 1443 r. po powrocie do kraju.
Jego kapelanem był Mikołaj Oczko, który 14 września 1448 r. sporządził dokument erygujący szpital św. Ducha w Bydgoszczy. Rezydował on na zamku bydgoskim.

</doc>
<doc id="1265348" url="https://pl.wikipedia.org/wiki?curid=1265348" title="Stephen Dillane">
Stephen Dillane

Stephen John Dillane (ur. 27 marca 1957 w Londynie) – brytyjski aktor teatralny, filmowy i telewizyjny.
Życiorys.
Studiował historię i nauki polityczne na University of Exeter. Następnie przez trzy lata pracował jako reporter londyńskiego tygodnika „Croydon Advertiser”. Podjął też naukę w szkole teatralnej Bristol Old Vic Theatre School. Jako aktor telewizyjny debiutował w 1985 w jednym z epizodów serialu detektywistycznego "Remington Steele". Wkrótce zaczął otrzymywać regularne angaże do produkcji telewizyjnych. Jednocześnie występował w teatrach stołecznych (m.in. w Royal National Theatre) w adaptacjach sztuk "Anioły w Ameryce", "Hamlet", "Końcówka", "Wujaszek Wania" i innych. W 2000 na Broadwayu pojawił się w przedstawieniu "The Real Thing". Zagrał też w licznych produkcjach kinowych, m.in. Horatia w "Hamlecie" u boku Mela Gibsona i Merlina w "Królu Arturze", otrzymał główne role w "Alei snajperów" i "Najwspanialszej grze w dziejach". Partnerował Robertowi Redfordowi w filmie "Zawód: Szpieg", wystąpił także m.in. w "Godzinach" i w trylogii "Goal!", a w 2012 dołączył do obsady drugiego sezonu produkowanej przez HBO "Gry o tron".
W 2009 otrzymał nagrodę British Academy Television Awards dla najlepszego aktora za rolę w filmie telewizyjnym "The Shooting of Thomas Hurndall". W 2000 za swój występ na Broadwayu nagradzany w szczególności Tony Award i Drama Desk Award dla najlepszego aktora. Rola Thomasa Jeffersona w miniserialu "John Adams" przyniosła mu w 2008 nominację do Emmy dla najlepszego aktora drugoplanowego.
Jest ojcem aktora Franka Dillane’a.

</doc>
<doc id="1265352" url="https://pl.wikipedia.org/wiki?curid=1265352" title="Aukcja elektroniczna">
Aukcja elektroniczna

Aukcja elektroniczna – oznacza powtarzalny proces obejmujący zastosowanie urządzenia elektronicznego do przedstawiania nowych, obniżanych cen lub nowych wartości dotyczących niektórych elementów ofert, realizowany po przeprowadzeniu wstępnej pełnej oceny ofert, umożliwiającej ich klasyfikację za pomocą metod automatycznej oceny.
Zasady realizacji aukcji przed 1 stycznia 2021 r. regulowały w Polsce przepisy art. 91a-91c ustawy z dnia 29 stycznia 2004 r. Prawo zamówień publicznych. Mogła być ona zastosowana, o ile była przewidziana w ogłoszeniu o zamówieniu oraz zostały złożone przynajmniej trzy oferty niepodlegające odrzuceniu. Przebiegała ona na platformie elektronicznej, a wykonawcy, którzy złożyli oferty w postępowaniu mogli składać postąpienia korzystniejsze dla zamawiającego od tych przewidzianych w złożonej wcześniej ofercie. Ten tryb udzielania zamówień przewiduje także Prawo zamówień publicznych z 2019 r.
Do 2007 r. ustawa Prawo zamówień publicznych z 2004 r. posługiwała się tym określeniem w stosunku do odrębnego trybu udzielania zamówień publicznych, obecnie noszącego nazwę licytacji elektronicznej.

</doc>
<doc id="1265353" url="https://pl.wikipedia.org/wiki?curid=1265353" title="Kargasok">
Kargasok

Kargasok (ros. Каргасок, z selkupskiego "niedźwiedzi cypel") – miejscowość w Rosji.
Położona na Nizinie Zachodniosyberyjskiej w obwodzie tomskim na lewym brzegu rzeki Ob 427 km na zachód od Tomska. Liczba mieszkańców: 8,5 tys. (2003).

</doc>
<doc id="1265356" url="https://pl.wikipedia.org/wiki?curid=1265356" title="Ovidiu Petre">
Ovidiu Petre

Ovidiu Petre (ur. 22 marca 1982 w Bukareszcie) – piłkarz rumuński grający na pozycji defensywnego pomocnika.
Kariera klubowa.
Petre pochodzi z Bukaresztu. Piłkarską karierę rozpoczął w tamtejszym klubie Naţional Bukareszt i już w 1999 roku jako 17-latek trafił do składu pierwszej drużyny, a 22 kwietnia 2000 zadebiutował w pierwszej lidze rumuńskiej w przegranych 2:3 derbach z Rapidem Bukareszt. W pierwszym składzie Naţional zaczął jednak grywać dopiero dwa sezony później i wywalczył wówczas wicemistrzostwo Rumunii. Natomiast w sezonie 2002/2003 doszedł z Naţionalem do finału Pucharu Rumunii, jednak w nim zespół uległ 0:1 lokalnemu rywalowi, Dinamu Bukareszt. W Naţionalu grał do końca lata 2003 i rozegrał dla tego klubu 57 spotkań ligowych i zdobył 2 gole.
We wrześniu 2003 Petre przeszedł za 1,5 miliona euro do tureckiego Galatasaray SK. Do Stambułu ściągnął go rodak Cosmin Olăroiu. W nowym klubie zadebiutował 13 września w przegranym 0:1 wyjazdowym spotkaniu z Konyasporem. W sezonie 2003/2004 był podstawowym zawodnikiem „Galaty”. Wystąpił m.in. w fazie grupowej Ligi Mistrzów, jednak w tureckiej lidze zawiódł swoich kibiców zajmując dopiero 6. pozycję. W Galatasaray Petre grał jeszcze przez rundę jesienną sezonu 2004/2005.
Zimą 2005 roku Rumun został sprzedany za 200 tysięcy euro do FCU Politehniki Timişoara. Tam spędził półtora roku i występował w wyjściowej jedenastce, jednak nie odniósł większych sukcesów. Swoją postawą zwrócił jednak uwagę prezydenta Steauy Bukareszt Gigiego Becaliego oraz trenera Olăroiu i latem 2006 przeszedł do tego zespołu. W 2007 roku został wicemistrzem Rumunii, podobnie jak rok później.
W 2010 roku Petre został piłkarzem saudyjskiego An-Nassr. W latach 2011–2012 grał w Modenie, a w 2013 roku został zawodnikiem klubu ACS Poli Timișoara, w którym grał do 2015 roku.
Kariera reprezentacyjna.
W reprezentacji Rumunii Petre zadebiutował 17 kwietnia 2002 roku w wygranym 2:1 towarzyskim spotkaniu z Polską. Swojego pierwszego gola w kadrze zdobył 8 czerwca 2005 w wygranym 3:0 meczu z Armenią, rozegranym w ramach eliminacji do Mistrzostw Świata w Niemczech. Od czasu debiutu ma pewne miejsce w składzie kadry narodowej, gdzie na ogół jest rezerwowym dla Paula Codrei.

</doc>
<doc id="1265357" url="https://pl.wikipedia.org/wiki?curid=1265357" title="Dialog konkurencyjny">
Dialog konkurencyjny

Dialog konkurencyjny – tryb udzielenia zamówienia publicznego, w którym po publicznym
ogłoszeniu o zamówieniu zamawiający prowadzi z wybranymi przez siebie wykonawcami dialog, a następnie zaprasza ich do składania ofert. 
Tryb ten możliwy jest do zastosowania, jeżeli spełniona jest przynajmniej jedna z przesłanek zastosowania negocjacji z ogłoszeniem, o których mowa w art. 153 Prawa zamówień publicznych.
Jest to tryb postępowania dwuetapowy. W pierwszym etapie wykonawcy w odpowiedzi na publiczne ogłoszenie o zamówieniu składają wnioski o dopuszczenie do udziału w postępowaniu, na podstawie których są kwalifikowani do dalszego udziału w postępowaniu. Z zakwalifikowanymi wykonawcami zamawiający prowadzi dialog, a po jego zakończeniu składają oni oferty. Charakterystycznym elementem tego trybu jest fakt, że dokładne opisanie przedmiotu zamówienia przez zamawiającego następuje dopiero po ukończeniu dialogu z wykonawcami.

</doc>
<doc id="1265359" url="https://pl.wikipedia.org/wiki?curid=1265359" title="Bernard-Joseph Saurin">
Bernard-Joseph Saurin

Bernard-Joseph Saurin (ur. 1706 w Paryżu, zm. 17 listopada 1781 tamże) – francuski dramatopisarz i poeta, a także prawnik. Syn Josepha Saurina. Przez piętnaście lat pracował jako prawnik, karierę w teatrze rozpoczął w wieku 40 lat. Pierwsze dramaty, tragedia "Les Trois rivaux" i komedia "Aménophis" nie odniosły sukcesu, odniosły go natomiast w 1760 tragdia "Spartacus" i komedia "Les Mœurs du temps", wystawione i ciepło przyjęte w Comédie-Française. W 1761 Bernard-Joseph Saurin został wybrany członkiem Akademii Francuskiej, gdzie zajmował Fotel 39. Niektóre z jego sztuk zostały przetłumaczone na język angielski, a sam Saurin jest autorem kilku francuskich przekładów angielskich dramatów. Za najbardziej znaną sztukę jego autorstwa uchodzi "Béverlei", tragedia napisana w 1768 roku. 

</doc>
<doc id="1265360" url="https://pl.wikipedia.org/wiki?curid=1265360" title="Narodowo-Chrześcijańsko-Demokratyczny Blok dla Polski">
Narodowo-Chrześcijańsko-Demokratyczny Blok dla Polski



</doc>
<doc id="1265361" url="https://pl.wikipedia.org/wiki?curid=1265361" title="Oczeret amerykański">
Oczeret amerykański

Oczeret amerykański ("Schoenoplectus americanus") – gatunek roślin z rodziny ciborowatych ("Cyperaceae" Juss.). Rośnie w Ameryce Północnej i Południowej. Na pojedynczych stanowiskach występuje także w Europie. W Polsce rósł na kilku stanowiskach na Pomorzu. Prawdopodobnie wyginął.
Biologia i ekologia.
Bylina, hemikryptofit. Rośnie na wilgotnych łąkach i w szuwarach. Kwitnie od lipca do sierpnia. Liczba chromosomów 2n = 78.
Zagrożenia.
Kategorie zagrożenia gatunku:

</doc>
<doc id="1265363" url="https://pl.wikipedia.org/wiki?curid=1265363" title="VIA Rail">
VIA Rail

VIA Rail Canada (nazwa oficjalna, częściej używana nazwa to VIA Rail lub VIA) to przedsiębiorstwo należące do rządu Kanady ("Crown Corporation") obsługujące międzymiastowe pociągi pasażerskie.
Działa w obecnej formie od 1978. Jest kanadyjskim odpowiednikiem amerykańskiego rządowego przedsiębiorstwa Amtrak.

</doc>
<doc id="1265364" url="https://pl.wikipedia.org/wiki?curid=1265364" title="Jacob Read">
Jacob Read

Jacob Read (ur. 1752, zm. 17 lipca 1816) – amerykański polityk.
W latach 1783–1785 był członkiem Kongresu Kontynentalnego. W latach 1795–1801 reprezentował stan Karolina Południowa w Senacie Stanów Zjednoczonych. W 1797 roku pełnił funkcję przewodniczącego pro tempore Senatu Stanów Zjednoczonych.

</doc>
<doc id="1265365" url="https://pl.wikipedia.org/wiki?curid=1265365" title="André Duchesne">
André Duchesne

André Duchesne (Du Chesne, latinizowane "Andreas Chesneus", "Andreas Quercetanus", albo "Andreas Querneus", ur. w maju 1584 w Île-Bouchard, zm. 30 maja 1640 w Paryżu) – francuski geograf i historyk.

</doc>
<doc id="1265366" url="https://pl.wikipedia.org/wiki?curid=1265366" title="Darownik przedziwny">
Darownik przedziwny

Darownik przedziwny ("Pisaura mirabilis") – gatunek pająka z rodziny darownikowatych, rodzaju "Pisaura". W Polsce pospolity. Żyje do około dwóch lat.
Gody.
Darownik przedziwny ma charakterystyczne zaloty – najpierw samiec napełnia nogogłaszczki nasieniem, następnie zabija muchę i oplata ją delikatnie pajęczyną. Gdy to uczyni, szuka gotowej do kopulacji samicy, a kiedy ją odnajdzie, ofiarowuje jej muchę, by odwrócić jej uwagę. Kopulacja trwa około godziny.
Występowanie i siedlisko.
Pająk ten jest szeroko rozprzestrzeniony; występuje w całej Europie, północnej Afryce i wschodniej Azji. Lubi miejsca nasłonecznione, takie jak ogrody, obrzeża lasu, albo łąki. Często można go zauważyć na niskich roślinach i krzewach.
Pożywienie.
Żywi się drobnymi owadami. Nie buduje sieci, lecz poluje aktywnie.
Wymiary.
Samice osiągają do 13 mm długości, a samce – 11 mm.

</doc>
<doc id="1265369" url="https://pl.wikipedia.org/wiki?curid=1265369" title="Oczeret sztyletowaty">
Oczeret sztyletowaty

Oczeret sztyletowaty ("Schoenoplectus mucronatus" (L.) Palla) – gatunek roślin z rodziny ciborowatych ("Cyperaceae"). Według najnowszych ujęć taksonomicznych prawidłowa nazwa gatunku to "Schoenoplectiella mucronata" (L.) J.Jung &amp; H.K.Choi. Występuje w Afryce, Azji i w Europie. W Polsce znany z trzech współczesnych stanowisk, położonych w Kotlinie Oświęcimskiej i na Pogórzu Śląskim.
Morfologia.
Roślina dorastająca do około 1 m wysokości, tworząca zwarte kępy.
Biologia i ekologia.
Bylina. Rośnie na błotnistych brzegach zbiorników wodnych. Kwitnie od sierpnia do października. 
Zagrożenia i ochrona.
Kategorie zagrożenia gatunku:
Gatunek objęty ścisłą ochroną.
Uprawa.
Najlepiej rośnie w miejscu słonecznym ew. półcienistym. Rośliny są mrozoodporne. Wysadzane są na głębokości ok. 10 cm.

</doc>
<doc id="1265374" url="https://pl.wikipedia.org/wiki?curid=1265374" title="Beata Ścibak">
Beata Ścibak



</doc>
<doc id="1265375" url="https://pl.wikipedia.org/wiki?curid=1265375" title="Brama Bartłomieja Berrecciego na Wawelu">
Brama Bartłomieja Berrecciego na Wawelu

Brama Bartłomieja Berrecciego – brama wjazdowa Zamku Królewskiego na Wawelu, prowadząca na dziedziniec arkadowy. Budynek bramy składa się dwóch pięter, których pomieszczenia wchodzą obecnie w obręb ekspozycji Sztuki Wschodu. Swoją nazwę wzięła od projektanta – Bartłomieja Berrecciego.
Od strony zachodniej w bramie znajduje się portal wjazdu (pierwotnie bez bramek bocznych). Na belkowaniu o gładkim gryzie namalowany jest złocony łaciński napise "SI DEUS NOBISCUM QUIS CONTRA NOS" – "Jeśli Bóg z nami, któż przeciw nam". Nad gzymsem wieńczącym pierwotnie były trzy kamienne tarcze: pośrodku z Orłem, po prawej z Pogonią, po lewej z Wężem (Sforzów). W pierwszej połowie XVIII wieku odnowiono portal główny i wymieniono większość elementów w zubożonej formie, bez niektórych szczegółów dekoracyjnych. Górną część fasady tworzyła attyka zwieńczona wazonami. Elewację pokrywała dekoracja malarska wykonana w 1534 roku przez Hansa Dürera przedstawiająca świętych Wacława i Floriana, a na I piętrze między oknami cztery postaci podpisane LIBERTAS, RELIGIO, IVSTITIA i FORTITUDO. Także na II piętrze znajdowały się dekoracje ze "znakami wojennymi". W 1736 wzmiankowano, że niedawno odmalowano fasadę.
Kamieniarka okien jest renesansowa, ale występuje tu też element wcześniejszy – nad oknem II piętra znajduje się kamienny Orzeł Piastowski z datą 1370, który przeniesiono tu z Pałacu w Łobzowie. Attyka wieńcząca bramę jest klasycystyczna (koniec XVIII wieku) i zastąpiła attykę renesansową.
Sień zdobią trzy tarcze z herbami Polski, Litwy i Sforzów, wykonane przez Berrecciego. Rozety na arkadzie prowadzącej bezpośrednio na dziedziniec zdobili Franciszek Florentczyk i Berrecci.

</doc>
<doc id="1265379" url="https://pl.wikipedia.org/wiki?curid=1265379" title="Jaszczurówka (Zakopane)">
Jaszczurówka (Zakopane)

Jaszczurówka – część Zakopanego położona w jego wschodniej części przy drodze Oswalda Balzera do Łysej Polany i Morskiego Oka, ok. 4 km od centrum miasta.
Jaszczurówka położona jest przy wylocie Doliny Olczyskiej, do której prowadzi zielony szlak turystyczny. Powstała w połowie XIX wieku dzięki naturalnym cieplicom o temperaturze ok. , odkrytym w 1839 r. przez Ludwika Zejsznera. Przed włączeniem do Zakopanego Jaszczurówka należała do dóbr Poronina.
Analizę chemiczną wód termalnych Jaszczurówki przeprowadził w 1861 r. krakowski chemik Adolf Aleksandrowicz. Pierwszy basen wybudował w Jaszczurówce w latach 1861–1862 Adam Uznański, kolejne dwa powstały do 1891 r. W 1883 r. korzystał z nich Henryk Sienkiewicz. Temperatura cieplic spadła do ok. w 1957 r. po działaniach wiertniczych, które doprowadziły do połączenia źródeł termalnych z wodami Olczyskiego Potoku. Dziś kąpieliska są zamknięte, a ich tereny zostały wykupione od miasta przez Tatrzański Park Narodowy, który tworzy na ich terenie ośrodek edukacyjny.
W Jaszczurówce przy drodze Oswalda Balzera stoi kaplica pw. Najświętszego Serca Jezusa, jedno z klasycznych dzieł stylu zakopiańskiego, zaprojektowana przez Stanisława Witkiewicza, zbudowana w latach 1905–1907. W tej dzielnicy znajdują się też: tartak, domy wczasowe, pensjonaty, pole namiotowe i dom sióstr urszulanek.
Nazwa pochodzi od żyjących w rejonie wypływu cieplicy salamander plamistych nazywanych przez górali „jaszczurami”.
W okresie międzywojennym w miejscowości stacjonowała placówka Straży Granicznej I linii „Jaszczurówka”.

</doc>
<doc id="1265381" url="https://pl.wikipedia.org/wiki?curid=1265381" title="Mikołaj Przewalski">
Mikołaj Przewalski



</doc>
<doc id="1265386" url="https://pl.wikipedia.org/wiki?curid=1265386" title="Metylotransferaza homocysteinowa">
Metylotransferaza homocysteinowa

Metylotransferaza homocysteinowa (5-methyltetrahydrofolate-homocysteine methyltransferase, MTR, EC 2.1.1.13) to enzym katalizujący końcowy etap biosyntezy metioniny. Substratami MTR są homocysteina i tetrahydrofolian, kofaktorem jest metylokobalamina (MeCbl). Gen "MTR" kodujący białko enzymu znajduje się w "locus" 1q43.

</doc>
<doc id="1265388" url="https://pl.wikipedia.org/wiki?curid=1265388" title="The Legend of Bhagat Singh">
The Legend of Bhagat Singh

The Legend of Bhagat Singh - bollywoodzki dramat historyczny wyreżyserowany w 2002 roku przez Rajkumar Santoshi, autora "Lajja", "China Gate" i "Khakee". W rolach głównych Ajay Devgan i Sushant Singh. Tematem filmu jest historia Bhagata Singha, bojownika o wyzwolenie Indii spod okupacji brytyjskiej. Film zestawia ze sobą dwa sposoby walki – Gandhiego metodę "non-violence"- walki bez przemocy i rewolucyjną zbrojną walkę Bhagata Singha.

</doc>
<doc id="1265396" url="https://pl.wikipedia.org/wiki?curid=1265396" title="Togur">
Togur

Togur (ros. "Тогур") – miejscowość w Rosji.
Położona na Nizinie Zachodniosyberyjskiej w obwodzie tomskim u ujścia rzeki Kiet´ do Obu 8 km od Kołpaszewa. Liczba mieszkańców: 8,5 tys. (2003).

</doc>
<doc id="1265397" url="https://pl.wikipedia.org/wiki?curid=1265397" title="Dżabir ibn Hajjan">
Dżabir ibn Hajjan



</doc>
<doc id="1265399" url="https://pl.wikipedia.org/wiki?curid=1265399" title="Dolichostenomelia">
Dolichostenomelia

Dolichostenomelia (łac. "dolichostenomelia"; ang. dolichostenomelia) - to termin określający nieprawidłowo długie kończyny górne lub dolne. Jest cechą charakterystyczną m.in. zespołu Marfana, homocystynurii, zespołu Loeysa-Dietza, może współistnieć z rodzinną skłonnością do wypadania płatka zastawki mitralnej.

</doc>
<doc id="1265402" url="https://pl.wikipedia.org/wiki?curid=1265402" title="Veliko Selo (miasto Loznica)">
Veliko Selo (miasto Loznica)

Veliko Selo (cyr. Велико Село) – wieś w Serbii, w okręgu maczwańskim, w mieście Loznica. W 2011 roku liczyła 418 mieszkańców.

</doc>
<doc id="1265403" url="https://pl.wikipedia.org/wiki?curid=1265403" title="Maxime Du Camp">
Maxime Du Camp

Maxime Du Camp (ur. 8 lutego 1822 w Paryżu, zm. 9 lutego 1894 w Baden-Baden) – francuski pisarz i fotograf, autor zdjęć dokumentujących zabytki Egiptu. Od 1880 r. członek Akademii Francuskiej.
Pochodził z bogatej arystokratycznej rodziny. Jego rodzicami byli Théodore-Joseph, chirurg, który zmarł wkrótce po narodzinach syna i Alexandrine Du Camp. 
Brał udział w rewolucji 1848, za co został odznaczony Legią Honorową. Rok później wraz z Gustave'em Flaubertem wyjechał na jedyną w swoim życiu ekspedycję do Egiptu i na Bliski Wschód, na której potrzeby nauczył się fotografowania. Lekcje brał u Gustave'a Le Graya i Alexisa Delagrange'a. Na swoich zdjęciach uwieczniał egipskie zabytki, często umieszczając przed nimi jakąś postać, mającą służyć za 
Po powrocie do Francji w 1851 r. Du Camp swoje prace pokazał w Société Héliographique, a we wrześniu Francis Wey zamieścił artykuł na ich temat w piśmie "La Lumière". Rok później zdjęcia Du Campa zostały wydane w albumie "Egypte, Nubie, Palestine, Syrie", a na wystawie światowej w 1855 r. otrzymały srebrny medal. 
Du Camp stopniowo porzucał fotografię na rzecz pisarstwa. Publikował wspomnienia z podróży na Wschód, recenzje wystaw sztuki, wiersze, opracowania na temat Paryża. Był założycielem pisma "Revue de Paris" (1851-1858).
Bibliografia.
Literatura dodatkowa:

</doc>
<doc id="1265411" url="https://pl.wikipedia.org/wiki?curid=1265411" title="Duńskie królowe">
Duńskie królowe



</doc>
<doc id="1265415" url="https://pl.wikipedia.org/wiki?curid=1265415" title="Debatik (film)">
Debatik (film)

Debatik (tytuł oryginalny: "Debatik") – albański film fabularny z roku 1961 w reżyserii Hysena Hakaniego.
Opis fabuły.
Jeden z pierwszych długometrażowych filmów fabularnych, wyprodukowanych przez kinematografię albańską. Film jest poświęcony początkom młodzieżowej organizacji ruchu oporu – DEBATIK (Djemtë e Bashkuar Anëtarë të Idealeve Komuniste), powstałej w roku 1942, działającej w okresie okupacji włoskiej i niemieckiej. Do organizacji przyłącza się sierota Coli, ale wkrótce ginie z rąk faszystów.
Film zdobył wyróżnienie na XV Międzynarodowym Festiwalu Filmowym w Salerno w 1985, gdzie zorganizowano retrospektywny pokaz filmów albańskich.

</doc>
<doc id="1265419" url="https://pl.wikipedia.org/wiki?curid=1265419" title="Wojciech z Pakości">
Wojciech z Pakości

Wojciech z Pakości herbu Leszczyc. 1316 podczaszy brzeski, a następnie awansował bezpośrednio na urząd wojewody brzeskiego. Nastąpiło to po 1322 r., a przed 28 kwietnia 1325 r. Z godnością tą występował do 1350 r. W 1343 roku był właścicielem Barcina.
Jako świadek uczestniczył w polsko-krzyżackim procesie warszawskim 1339 roku.
W 1347 r. był w Jerozolimie. Złożył tam śluby, że dopóki nie odzyska Ziemi Świętej, nie będzie zasiadał do posiłku przy stole. Następnie został przyjęty do zakonu rycerskiego założonego przez Filipa de Mézieres, kanclerza króla Cypru Piotra I.

</doc>
<doc id="1265422" url="https://pl.wikipedia.org/wiki?curid=1265422" title="Przewlekła choroba mieloproliferacyjna">
Przewlekła choroba mieloproliferacyjna



</doc>
<doc id="1265423" url="https://pl.wikipedia.org/wiki?curid=1265423" title="CMD">
CMD



</doc>
<doc id="1265434" url="https://pl.wikipedia.org/wiki?curid=1265434" title="Wadern">
Wadern

Wadern – miasto w Niemczech, w kraju związkowym Saara, w powiecie Merzig-Wadern. Zamieszkuje je 16 406 osób (2010). Leży nad rzekami Prims, Löster, Wahnbach i Wadrill, w regionie Hunsrück. Jest trzecim co do wielkości (pod względem powierzchni) miastem Saary po Saarbrücken i St. Wendel.
Miasto leży pk. 54 km na południowy wschód od Luksemburga i ok. 35 km na północny zachód od Saarbrücken.
Klimat.
Średnia suma opadów dla Wadern wynosi 1114 mm. Najmniej opadów przypada na kwiecień, najwięcej zaś na grudzień.
Dzielnice.
W skład miasta wchodzi 16 dzielnic:
Bardenbach, Büschfeld, Überlosheim, Dagstuhl, Gehweiler, Krettnich, Lockweiler, Löstertal, Morscholz, Noswendel, Niederlöstern, Nunkirchen, Steinberg, Wadern, Wadrill, Wedern.
Historia.
Pierwsze wzmianki o Wadern pochodzą z 950, z dokumentów opactwa w Mettlach. W 1765 miejscowość otrzymała prawa targowe. Największy rozkwit Wadern przeżywało po reformie administracyjnej z 1974, po czterech latach przyznano mu prawa miejskie.
Polityka.
Rada miasta.
CDU weszło w koalicję z FWG/FBL i tym samym posiada większość głosów.
Współpraca.
Miejscowości partnerskie:
Komunikacja.
Przez Wadern nie przebiegają żadne ważniejsze drogi, jednak w pobliżu znajduje się autostrada A1 (zjazd 137 "Nonnweiler-Braunshausen" i 138 "Nonnweiler-Primstal") oraz droga krajowa B268 (w Neunkirch).
Od grudnia 1897 do maja 1980 funkcjonowała stacja kolejowa (na "Primstalbahn"), stacja towarowa użytkowana była do 1988. Wraz z zamknięciem odcinka Nonnweiler-Wadern w 1968 stacja Wadern stała się stacją końcową.

</doc>
<doc id="1265438" url="https://pl.wikipedia.org/wiki?curid=1265438" title="Ileana Rumuńska">
Ileana Rumuńska

Ileana (ur. 5 stycznia 1909 w Bukareszcie, zm. 21 stycznia 1991 w Ellwood City, Pensylwania) – rumuńska księżniczka z dynastii Hohenzollern-Sigmaringen, arcyksiężna austriacka, tytularna księżna Toskanii.
Zarys biografii.
Wczesne lata.
Księżniczka Ileana urodziła się jako córka Ferdynanda I, króla Rumunii, i jego żony, królowej Marii, z domu księżniczki brytyjskiej z dynastii Sachsen-Coburg-Gotha.
Ileana była szefem i organizatorką rumuńskiego Kierownictwa Ruchu, Dziewczęcych Rezerw Czerwonego Krzyża i pierwszej szkoły Społecznej Pracy w Rumunii. Księżniczka była gorliwym marynarzem: była zawodowym nawigatorem, posiadała jacht i pływała na nim („Isprawie”) przez wiele lat.
Przed abdykacją króla Michała.
26 lipca 1931 roku Ileana poślubiła arcyksięcia Antoniego Austriackiego, jednego z synów aks. Leopolda Salvatora, tytularnego w. księcia Toskanii. Małżeństwo to zostało zaaranżowane przez brata księżniczki króla Karola II, który był zazdrosny o popularność Ileany i chciał, aby ta wyjechała z kraju. Karol miał powiedzieć siostrze, że po ślubie z Habsburgiem nie może już mieszkać w kraju, gdyż Rumuni nigdy by tego nie zaakceptowali (chodziło zapewne o Siedmiogród, odebrany 12 lat wcześniej Habsburgom i przyłączony do Rumunii).
Gdy mąż arcyksiężnej został powołany do Luftwaffe, Ileana założyła szpital dla rannych rumuńskich żołnierzy w jej zamku Sonnberg, koło Wiednia. W 1944 roku wraz z dziećmi udała się do Rumunii, gdzie mieszkali na zamku w Branie, nieopodal Braszowa. Arcyksiążę Antoni dołączył do rodziny, ale został zatrzymany w areszcie domowym przez Armię Czerwoną. Arcyksiężna Ileana założyła i pracowała w innym szpitalu we wsi Otreb, który nazwała Szpitalem Serca Królowej.
Na wygnaniu.
Po wymuszonej przez komunistów abdykacji króla Michała I Ileana i jej rodzina zostali deportowani z niedawno założonej Rumuńskiej Republiki Ludowej. Najpierw zatrzymali się w Szwajcarii. Następnie udali się do Argentyny i w 1950 roku Ileana z dziećmi wyjechała do Stanów Zjednoczonych, gdzie po sprzedaży swych klejnotów kupiła dom w Newton, Massachusetts.
Lata od 1950 do 1961 spędziła wygłaszając prelekcje antykomunistyczne oraz pracując z Rumuńskim Kościołem Prawosławnym w Stanach Zjednoczonych. Napisała także dwie książki: "Znów żyję", wspomnienia z ubiegłych lat w Rumunii, i "Szpital Serca Królowej", opisując powstanie i prowadzenie szpitala. W 1961 roku, księżniczka Ileana wstąpiła do monasteru Opieki Matki Bożej w Bussy en Othe, Francja. Jej drugie małżeństwo skończyło się rozwodem w 1965 roku. Po złożeniu ślubów zakonnych w 1967 roku nadano jej imię zakonne Aleksandra. Księżniczka wróciła do Stanów Zjednoczonych i założyła monaster Przemienienia Pańskiego w Ellwood, Pensylwania, służąc jako jego przełożona do swojej emerytury w 1981 roku. Ileana pozostała w klasztorze do swojej śmierci.
Księżniczka ponownie odwiedziła Rumunię w 1990 roku, w wieku 81 lat, w towarzystwie swojej córki Sandi. W styczniu 1991 roku, wieczorem w przeddzień swych 82. urodzin, Ileana upadła i złamała biodro. W szpitalu księżniczka doznała dwóch ataków serca. Zmarła cztery dni po tym, jak jej fundacja zaplanowała dokonanie rozszerzenia jej klasztoru.
Wątpliwe pochodzenie.
Istnieją wątpliwości co do prawdziwego ojca Ileany. Zasugerowano, że biologicznym ojcem księżniczki był książę Barbu Ştirbey, ale to według książki Hannah Pakuly, która napisała biografię matki księżniczki, królowej Marii ("Ostatnia Romantyczka", 1985), było tylko pogłoską.
Potomstwo.
Ileana i Antoni mieli sześcioro dzieci:
Najważniejsze rodzinne wydarzenia.
W 1954 małżeństwo z Antonim zakończyło się rozwodem. Później, tego samego roku, poślubiła dr. Stefana Issarescu w Newton, Massachusetts. I to małżeństwo rozpadło się w roku 1965.
Najstarszy syn Ileany, Stefan, od 1959 roku cierpiał na galopującą chorobę, przez co wymagał dokładnej opieki. Pielęgnowaniem syna zajęła się Ileana i jego żona Jerrine (ur. 1931). Najstarsza córka Maria Ileana i jej mąż zginęli w wypadku lotniczym w Brazylii, wraz z ich nienarodzonym drugim dzieckiem. Osierocili córkę. Syn Ileany, aks. Dominik, otrzymał w maju 2006 roku zamek Bran od rumuńskich władz jako dziedzictwo po swojej matce.
Wszystkie dzieci Antoniego i Ileany zawarły małżeństwa nierówne stanem, ich potomstwo nie ma prawa do tytułu austriackich arcyksiążąt.

</doc>
<doc id="1265439" url="https://pl.wikipedia.org/wiki?curid=1265439" title="Undertaker">
Undertaker



</doc>
<doc id="1265442" url="https://pl.wikipedia.org/wiki?curid=1265442" title="Jan Domanowski">
Jan Domanowski

Jan Domanowski herbu Lubicz (ur. ok. 1500, zm. 1563) – biskup żmudzki od 1556, wikariusz i oficjał generalny kapituły wileńskiej od 1530, sekretarz królewski od 1539.
Studiował prawdopodobnie na Akademii Krakowskiej, później uzupełniał wykształcenie we Włoszech, gdzie studiował prawo i teologię. W 1521 za poparciem królowej Polski Bony Sforzy został kanclerzem biskupa wileńskiego.
Kierował odbudową, zniszczonej w pożarze katedry św. Stanisława w Wilnie. Jako biskup żmudzki na synodzie diecezjalnym w 1556 popierał opodatkowanie się duchowieństwa na potrzeby wojska przed zbliżającą się wojną litewsko-rosyjską. 28 listopada 1561 odebrał przysięgę od Gotarda Kettlera i przedstawicieli stanów inflanckich na wierność królowi polskiemu.
Na jego polecenie Piotr Rojzjusz opracował statut kapituły żmudzkiej "Constitutiones ecclesiae mednicensis" i "Novelle constitutionis ecclesie mednicensis".

</doc>
<doc id="1265445" url="https://pl.wikipedia.org/wiki?curid=1265445" title="Mark Calaway">
Mark Calaway



</doc>
<doc id="1265446" url="https://pl.wikipedia.org/wiki?curid=1265446" title="Ilsinho">
Ilsinho

Ilsinho, właśc. Ilson Pereira Dias Júnior (ur. 12 października 1985 w São Bernardo do Campo) – brazylijski piłkarz występujący najczęściej na pozycji bocznego obrońcy.
Kariera piłkarska.
Kariera klubowa.
Ilsinho swoją profesjonalną karierę piłkarską rozpoczynał w 2006 roku w barwach SE Palmeiras, niedługo później związał się z São Paulo FC, gdzie miał być następcą Cicinho, który wcześniej odszedł do Realu Madryt.
29 lipca tego samego roku ogłoszono, że Ilsinho podpisał kontrakt z Szachtarem Donieck. Ukraińcy zapłacili za niego 10 milionów euro i podpisali 4-letnią umowę. W maju przez konflikt z Szachtarem opuścił ukraiński klub i powrócił do São Paulo FC, gdzie jednak rozegrał tylko 15 spotkań. Latem 2011 przeszedł do Internacionalu. W styczniu 2012 powrócił do Szachtara Donieck. W 2016 został zawodnikiem Philadelphia Union.
Kariera reprezentacyjna.
8 marca 2007 roku piłkarz po raz pierwszy został powołany do reprezentacji na towarzyskie spotkania z Chile i Ghaną. Ostatecznie w narodowych barwach zadebiutował dopiero w tym drugim spotkaniu, z Ghaną 27 marca.
W 2008 roku został powołany do kadry U-23 prowadzonej przez Carlosa Dungę na Igrzyska Olimpijskie w Pekinie, gdzie razem z reprezentacją Brazylii zdobył brązowy medal.

</doc>
<doc id="1265449" url="https://pl.wikipedia.org/wiki?curid=1265449" title="O miłości...">
O miłości...

O miłości... – album Violetty Villas wydany w 1968 roku w Stanach Zjednoczonych. Album nagrano dla polonijnego Domu Kultury. Villas nie dostała gaży za nagranie tej płyty. Album najprawdopodobniej nagrano w 1966 lub 1967 roku, błędnie podaje się daty 1969 i 1970 rok, gdyż albumy wydane przez Melodię z bliskim numerem katalogowym są klasyfikowane na przełom 1966 a 1967 roku.
Lista utworów.
Strona A
Strona B

</doc>
<doc id="1265451" url="https://pl.wikipedia.org/wiki?curid=1265451" title="Konstanty Tukałło">
Konstanty Tukałło

Konstanty Tukałło (ur. 25 września 1929 w Wilnie, zm. 29 września 2021 w Poznaniu) – polski chirurg, profesor nauk medycznych, senator II kadencji.
Życiorys.
Syn Janusza i Zofii. Absolwent Akademii Medycznej w Poznaniu (1953). Uzyskał stopnie doktora (1961) i doktora habilitowanego (1974), a w 1990 otrzymał tytuł profesora nauk medycznych. Pracował jako wykładowca w macierzystej uczelni. Specjalizował się w chirurgii jamy brzusznej. Zajął się także praktyką jako biegły sądowy. Był kierownikiem Kliniki Chirurgii na Wydziale Pielęgniarstwa AM w Poznaniu. Zajmował stanowisko profesora zwyczajnego w Wyższej Szkole Gospodarki Krajowej w Kutnie.
W 1980 wstąpił do „Solidarności”. W latach 1991–1993 sprawował mandat senatora II kadencji z ramienia Unii Demokratycznej, reprezentując województwo poznańskie. W 1993 bez powodzenia ubiegał się o reelekcję. Od 1994 należał do Unii Wolności.
Wyróżniony tytułem honorowego obywatela Krotoszyna. Został pochowany na cmentarzu Junikowo w Poznaniu.

</doc>
<doc id="1265457" url="https://pl.wikipedia.org/wiki?curid=1265457" title="Mikołaj z Bogorii (zm. 1388)">
Mikołaj z Bogorii (zm. 1388)

Mikołaj z Bogorii herbu Bogoria (zm. po 20 lipca 1388) – kasztelan zawichojski 1374, wiślicki 1386, marszałek Królestwa 1387.
Wnuk wojewody krakowskiego Mikołaja Bogorii. Syn Piotra.
Jeden z najwybitniejszych przedstawicieli rodu Bogoriów ze Skotnik II poł. XIV w.
W przeciwieństwie do swojego dziada stryjecznego Jarosława Bogorii Skotnickiego i bliskiego krewnego Janusza Suchywilka, zaznaczył się jako członek stronnictwa andegaweńskiego i gorący zwolennik powołania jeden z córek Ludwika Węgierskiego na tron polski.
Zaufany współpracownik Elżbiety Łokietkówny. W jej imieniu mediował w tzw. wojnie Grzymałów z Nałęczami. Doradca Władysława Opolczyka we Lwowie.
Gorący zwolennik i współtwórca unii polsko-litewskiej, rzecznik powołania Jagiełły na tron Polski. Brał wielokrotnie udział w poselstwach na Węgry i Litwę, w tym w zjeździe krewskim w 1385 roku oraz potwierdzającym jego postanowienia w 1386 roku zjeździe w Wołkowysku. Za swoje starania nagrodzony został przez Jagiełłę kasztelanią wiślicką oraz tytułem marszałka królestwa.
W 1387 roku brał udział w wyprawie mającej na celu odzyskanie ziemi halickiej.
Był uposażycielem i opiekunem klasztoru w Koprzywnicy – fundacji rodowej Bogoriów.
Posiadał dość znaczne majątki, m.in. w ziemi sandomierskiej, na Podkarpaciu w ziemi bieckiej oraz krakowskie Rybitwy, które wraz z bratem odsprzedał Opactwu Cystersów w Mogile.
Brat Mikołaja, Peszko, pełnił funkcję ochmistrza na dworze królowej Jadwigi.

</doc>
<doc id="1265458" url="https://pl.wikipedia.org/wiki?curid=1265458" title="Robert Thirsk">
Robert Thirsk

Robert Brent „Bob” Thirsk (ur. 17 sierpnia 1953 w New Westminster) – kanadyjski astronauta, inżynier, lekarz. 
W grudniu 1983 został wybrany do kanadyjskiego programu kosmicznego. W lutym 1984 rozpoczął szkolenie na astronautę. W październiku 1984 był dublerem specjalisty ładunku, Marca Garneau, w misji STS-41-G.
Jego pierwszą misją kosmiczną była STS-78 w 1996. W 2008 uzyskał przydział do drugiego lotu. 27 maja 2009 na pokładzie statku Sojuz TMA-15 wystartował na Międzynarodową Stację Kosmiczną. Na Ziemię powrócił 1 grudnia po blisko 188 dniach pobytu w przestrzeni kosmicznej.
W 2012 roku opuścił Kanadyjską Agencję Kosmiczną i podjął pracę w Canadian Institutes of Health Research. W 2014 został kanclerzem (odpowiednik rektora) Uniwersytetu Calgary na czteroletnią kadencję.
Dekretem prezydenta Federacji Rosyjskiej Dmitrija Miedwiediewa, nr 437 z 12 kwietnia 2011, został odznaczony Medalem „Za zasługi w podboju kosmosu”.

</doc>
<doc id="1265460" url="https://pl.wikipedia.org/wiki?curid=1265460" title="Iñaki Lafuente">
Iñaki Lafuente

Inaki Lafuente Sancha (ur. 24 lutego 1976 w Barakaldo) – hiszpański bramkarz, aktualnie grający dla Numancii.
Wcześniej grał na wypożyczeniu w Elche CF i Sestao, a także w Espanyolu Barcelona, do którego był wypożyczony w sezonie 2007/2008.

</doc>
<doc id="1265462" url="https://pl.wikipedia.org/wiki?curid=1265462" title="Lost Freedom">
Lost Freedom

Lost Freedom - kompilacja utworów grup grających NSBM, wykonujących covery utworów Burzum.

</doc>
<doc id="1265464" url="https://pl.wikipedia.org/wiki?curid=1265464" title="Jean-François Ducis">
Jean-François Ducis

Jean-François Ducis (ur. 22 sierpnia 1733, zm. 31 marca 1816) – francuski dramatopisarz i adaptator Shakespeare'a. Członek Akademii Francuskiej.
Ducis opracowywał utwory Szekspira w duchu francuskiego pseudoklasycyzmu, w przeróbkach tych poeta angielski pojawiał się na wielu scenach europejskich, między innymi w Polsce. Poza tym pisał Ducis własne dramaty (np. "Oedipe chez Admète", 1778) i poezje.

</doc>
<doc id="1265468" url="https://pl.wikipedia.org/wiki?curid=1265468" title="Google Checkout">
Google Checkout

Google Checkout – oferowany przez Google system pośrednictwa w płatnościach on-line. Usługa jako jedna z nielicznych pojawiła się od razu w pełnej wersji.
W roku 2011 większość funkcji Google Checkout przejął Google Wallet.
20 listopada 2013 r. Google zakończył swój projekt Checkout. Od tej pory produkt nie jest już wspierany przez Google.
Zasady działania.
W ramach konta Google przechowywane są dane dotyczące karty kredytowej lub debetowej oraz dane do przesyłki, co pozwala użytkownikom dokonywać zakupów jednym kliknięciem w sklepach obsługujących tę formę płatności.

</doc>
<doc id="1265470" url="https://pl.wikipedia.org/wiki?curid=1265470" title="Norweskie królowe">
Norweskie królowe



</doc>
<doc id="1265473" url="https://pl.wikipedia.org/wiki?curid=1265473" title="Strzelby dla San Sebastian">
Strzelby dla San Sebastian

Strzelby dla San Sebastian (tytuł oryginalny "La Bataille de San Sebastian", "Guns for San Sebastian") – spaghetti western produkcji francusko-włosko-meksykańskiej z roku 1968 w reżyserii Henriego Verneuila.
Fabuła filmu.
Ojciec Joseph (Sam Jaffe), wyruszający do odludnej meksykańskiej parafii, ratuje poszukiwanego listem gończym rewolwerowca Leona Alastraya (Anthony Quinn). Miejscowość San Sebastian, do której docierają okazuje się być opuszczona, jej mieszkańcy chronią się przed atakami Indian w okolicznych górach. Ojciec Joseph ginie, postrzelony przez członka bandy rabusiów, której przywódcą jest Metys Teclo (Charles Bronson). Leon zostaje wzięty za księdza i zostaje w wiosce, pomagając mieszkońcom w uprawie roli i w walce z Indianami.

</doc>
<doc id="1265475" url="https://pl.wikipedia.org/wiki?curid=1265475" title="Visual Communication">
Visual Communication

Visual Communication – magazyn przeznaczony dla sektora komunikacji zewnętrznej.
Miesięcznik przeznaczony dla sektora branży reklamowej. Czasopismo omawiające zagadnienia z zakresu estetyki, historii i sztuki reklamy przedstawia różne aspekty komunikacji wizualnej (analizy i diagnozy), nowe technologie i najnowsze urządzenia wykorzystywane w procesie powstawania reklamy, a także komentarze ekspertów, dostawców i użytkowników.
Visual Communication jest członkiem Izby Gospodarczej Reklamy Zewnętrznej.

</doc>
<doc id="1265478" url="https://pl.wikipedia.org/wiki?curid=1265478" title="Triumph und Wille">
Triumph und Wille

Triumph und Wille – kompilacja wydana przez 29A Records, na której zespoły z Rosji, Bułgarii, Białorusi i Chin zagrały covery norweskiej grupy Burzum.

</doc>
<doc id="1265480" url="https://pl.wikipedia.org/wiki?curid=1265480" title="Beda Dudík">
Beda Dudík

Beda Dudík (ur. 29 stycznia 1815 w Kojetínie, zm. 18 stycznia 1890 w Rajhradzie) – morawski historyk, mnich benedyktyński.
Urodził się jako najstarszy z dziewięciorga dzieci wytwórcy wosku i pierników. Pobierał nauki w Kromieryżu i Brnie, gdzie spotkał benedyktyna Gregora Volnego. Pod jego wpływem postanowił zostać zakonnikiem i wstąpił do zgromadzenia benedyktynów w 1836 roku. 20 sierpnia 1840 roku przyjął święcenia kapłańskie. Był wykładowcą filozofii w Brnie, prowadził jednocześnie badania zabytków literatury czeskiej zagrabionych przez Szwedów podczas wojny trzydziestoletniej. Od 1853 roku pracował w Wiedniu, gdzie założył główną bibliotekę historyczną zakonu krzyżackiego. Od 1855 roku był docentem prywatnym Uniwersytetu Wiedeńskiego, a w 1859 roku został historykiem ziemskim Moraw. Jego głównym dziełem była dwunastotomowa "Historie Moravy" (czes. "Historia Moraw").
W 1866 roku był kapelanem wojskowym podczas wojny austriacko-pruskiej, a w 1869 roku jako osobisty kapelan cesarza Franciszka Józefa był członkiem delegacji austro-węgierskiej na uroczystość otwarcia Kanału Sueskiego.
W ciągu całego życia napisał około 90 prac z zakresu historii.
W 1884 roku został mianowany opatem klasztoru w Třebíču.
Jego imieniem nazwano ulice w Kojetínie, Brnie i Rajhradzie.

</doc>
<doc id="1265487" url="https://pl.wikipedia.org/wiki?curid=1265487" title="Krystyna Grzybowska (dziennikarka)">
Krystyna Grzybowska (dziennikarka)

Krystyna Grzybowska-Rybińska (ur. 31 grudnia 1940 w Wilnie, zm. 20 września 2018) – polska dziennikarka, publicystka.
Życiorys.
Podczas stanu wojennego po 13 grudnia 1981 nie przeszła pozytywnej weryfikacji politycznej przeprowadzanej przez władze komunistyczne wobec dziennikarzy i wyemigrowała do Niemiec. W latach 90. była korespondentką „Rzeczpospolitej” w Bonn. Po powrocie do Polski współpracowała z „Gazetą Polską”, „Niezależną Gazetą Polską – Nowe Państwo”, z portalem „wPolityce.pl” i wcześniej z tygodnikiem „Wprost”. Zajmowała się polityką zagraniczną Polski, stosunkami polsko-niemieckimi i Unią Europejską.
Była wdową po Macieju Rybińskim, matką dziennikarki Aleksandry Rybińskiej.
Zmarła 20 września 2018. Pośmiertnie odznaczona przez Andrzeja Dudę Krzyżem Kawalerskim Orderu Odrodzenia Polski „za wybitne zasługi w twórczości publicystycznej i pracy dziennikarskiej, za zasługi w działalności na rzecz przemian demokratycznych w Polsce”.

</doc>
<doc id="1265491" url="https://pl.wikipedia.org/wiki?curid=1265491" title="Katarzyna Bakunina">
Katarzyna Bakunina

Katarzyna Bakunina, właśc. Jekatierina Michajłowna Bakunina, ros. Екатерина Михайловна Бакунина (ur. 1812, zm. 1891) – rosyjska pielęgniarka, pionierka pielęgniarstwa. Odznaczona Złotym Krzyżem Zasługi.
Jej ojcem był gubernator petersburski. W 1854 r. wstąpiła do założonego w tym samym roku przez chirurga Mikołaja Pirogowa, Zgromadzenia Sióstr Miłosierdzia. Następnie podjęła praktykę pielęgniarską w szpitalu w Petersburgu. Po odbyciu krótkiego szkolenia pojechała do Sewastopola, gdzie toczyły się działania wojenne związane z wojną krymską.
Pirogow również wyjechał na Krym aby tam nadzorować pracę Zgromadzenia. Bakunina została przez niego wyznaczona do pełnienia funkcji kierowniczej (starszej siostry) nad grupą sióstr w głównym punkcie opatrunkowym i szpitalu wojskowym. W wyniku konfliktu z przełożoną sióstr i władzami szpitala, zrezygnowała ze stanowiska i do końca działań wojennych pozostała pielęgniarką opatrunkową. Po kapitulacji twierdzy Sewastopol nadzorowała prace zespołów sióstr transportowych, które zajmowały się opieką nad rannymi ewakuowanymi do miast położonych w południowej Rosji.
Następnie zachorowała na malarię. Do Petersburga wróciła w marcu 1856 r. Została wówczas wyznaczona do objęcia stanowiska przełożonej Zgromadzenia Sióstr Miłosierdzia. Do jej zadań należała m.in. kontrola pracy szpitali wojskowych w całym kraju. Zajmowała się też organizowaniem w nich pracy pielęgniarskiej i walczyła o lepsze warunki hospitalizacji dla chorych.
Jesienią 1856 r. zamknięto szpitale wojenne. Bakunina zajęła się organizowaniem stałej placówki dla Zgromadzenia Sióstr Miłosierdzia. Zakupiono dom mający pełnić funkcję internatu i szkoły dla przyszłych sióstr.
Katarzyna Bakunina aby poznać metody kształcenia pielęgniarek wyjechała do Berlina i Paryża. Po powrocie zabiegała o nadanie Zgromadzeniu charakteru ideowo-etycznego. Chciała aby wstąpienie do niego nie zależało od wyznania, a od postawy etyczno-społecznej kandydatki. Zarząd Zgromadzenia nie zgodził się na taką zmianę i pozostał przy prawosławnym charakterze wspólnoty.
Władze wojskowe zrezygnowały z zatrudniania sióstr w czasie pokoju w szpitalach wojskowych i nie chciały odstąpić od tej decyzji. Zarówno ten fakt jak i nieporozumienia wewnątrz Zgromadzenia przyczyniły się do rezygnacji Bakuniny ze stanowiska przełożonej.
Postanowiła ona wrócić do rodzinnego majątku w Kozincynie, gdzie zorganizowała ambulatorium i izbę chorych. Stały się one wzorem wśród tego typu placówek organizowanych przez samorządy powiatowe (w związku z tworzeniem ziemstw). Następnie Bakunina została kuratorką zakładów lecznictwa ziemstwa.
W 1877 r. wyjechała na Kaukaz. Była tam kierowniczką sióstr frontowych podczas toczącej się wojny rosyjsko-tureckiej. Po powrocie dalej prowadziła ambulatorium w Kozincynie.

</doc>
<doc id="1265493" url="https://pl.wikipedia.org/wiki?curid=1265493" title="Szeluchot">
Szeluchot

Szeluchot (hebr. שלוחות; ang. Shluhot) – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Religijnych Kibuców ("Ha-Kibbuc Ha-Dati").
Położenie.
Kibuc Szeluchot jest położony na wysokości 124 metrów p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan. Jedynymi niewielkimi wzgórzami są wzgórza pochodzenia ludzkiego, takie jak Tel Rechov na południowy wschód od kibucu. Wokół osady znajdują się liczne źródła, których wody są odprowadzane do sztucznych stawów hodowlanych. Na południe od kibucu płynie strumień Moda. W odległości 1,5 km na zachód wznoszą się strome zbocza masywu górskiego Gilboa z górą Gilboa Micpe (500 metrów n.p.m.). W jego otoczeniu znajdują się miasto Bet Sze’an, kibuce En ha-Naciw, Meraw, Ma’ale Gilboa i Reszafim, oraz moszawy Rechow i Rewaja.
Szeluchot jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami:
Historia.
Pierwotnie w okolicy tej istniały dwie arabskie wioski Farwana i al-Aszrafija. Pierwsza z nich została wysiedlona i zniszczona przez żydowskich żołnierzy Hagany w dniu 11 maja 1948 roku podczas wojny domowej w Mandacie Palestyny. Natomiast druga została wysiedlona i zniszczona w dniu 12 maja 1948 roku. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Grupa założycielska kibucu zawiązała się w 1938 roku. Byli to członkowie żydowskiego ruchu młodzieżowego Bene Akiwa. Przez siedem lat uczyli się oni rolnictwa i zdobywali doświadczenie w rejonie osady Sede Ja’akow. W latach 1945-1948 tymczasowo mieszkali w osadzie Pardes Channa. W trakcie I wojnie izraelsko-arabskiej przenieśli się do Doliny Bet Sze’an i w dniu 10 czerwca 1948 roku założyli nowy kibuc. Początkowo ściśle współpracowali z mieszkańcami sąsiedniego świeckiego kibucu Reszafim, a po uzyskaniu samodzielności, w czerwcu 1949 roku obie osady rozdzieliły się. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia.
Kultura i sport.
W kibucu znajduje się ośrodek kultury z biblioteką, basen kąpielowy, sala sportowa z siłownią i boisko do piłki nożnej.
Edukacja i religia.
Kibuc utrzymuje przedszkole. Starsze dzieci są dowożone do szkoły podstawowej w kibucu Mesillot i szkoły średniej w kibucu Newe Etan. Kibuc posiada własną synagogę i mykwę. Szeluchot wraz z sąsiednimi osadami Sede Elijjahu, En ha-Naciw i Tirat Cewi tworzy blok religijnych kibuców.
Turystyka.
W kibucu rozwijana jest koncepcja organizacji obozów letnich „"Kayitz Bakibbutz"” dla grup młodzieży żydowskiej z Ameryki Północnej. Z tego powodu utworzono całą bazę turystyczną z pełnym zapleczem sportowym. W pozostałym okresie domki są wykorzystywane dla wszystkich chętnych wypoczywać w wiejskim kibucu o charakterze religijnym.
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawy polowe obejmują między innymi marchew. W sadach uprawia się daktylowce. Dodatkowo jest ferma drobiu w której hoduje się kurczaki i indyki na mięso. Jest także hodowla bydła mlecznego. Są stawy hodowlane. Firma "Microvue" produkuje urządzenia skanujące do mikrofilmów, czytniki i skanery. Produkcja przeznaczona jest w większości na eksport. Firma "Sheletron Ltd." produkuje elektroniczne wyświetlacze LCD z unikalnym autorskim oprogramowaniem, które jest tworzone w centrum rozwoju firmy. Z mniejszych zakładów jest zakład produkujący urządzenia i maszyny rolnicze, oraz zakład produkujący opakowania.
Transport.
Z kibucu wyjeżdża się na północny wschód na drogę nr 669, którą jadąc na północny zachód dojeżdża się do kibucu Reszafim, lub jadąc na wschód dojeżdża się do skrzyżowania z drogą nr 90. Jadąc nią na południe dojeżdża się do moszawu Rechow, lub jadąc na północ dojeżdża się do skrzyżowania z drogą 6678 prowadzącą na wschód do kibucu En ha-Naciw. Droga nr 90 dalej prowadzi na północ do miasta Bet Sze’an.

</doc>
<doc id="1265498" url="https://pl.wikipedia.org/wiki?curid=1265498" title="Syntaza metioninowa">
Syntaza metioninowa



</doc>
<doc id="1265499" url="https://pl.wikipedia.org/wiki?curid=1265499" title="Reduktaza syntazy metioninowej">
Reduktaza syntazy metioninowej

Reduktaza syntazy metioninowej (ang. methionine synthase reductase, EC 1.16.1.8) to enzym katalizujący reakcję metylacji kofaktora enzymu syntazy metioninowej, którym jest kobalamina. Donorem grupy metylowej jest "S"-adenozylometionina (SAM).

</doc>
<doc id="1265501" url="https://pl.wikipedia.org/wiki?curid=1265501" title="Gmina Malung">
Gmina Malung



</doc>
<doc id="1265503" url="https://pl.wikipedia.org/wiki?curid=1265503" title="The Tribute">
The Tribute

The Tribute - kompilacja wydana przez Ash Nazg i Perverted Taste Productions, która zawiera utwory Burzum w wykonaniu innych grup blackmetalowych.

</doc>
<doc id="1265504" url="https://pl.wikipedia.org/wiki?curid=1265504" title="Detekcja kolizji">
Detekcja kolizji



</doc>
<doc id="1265508" url="https://pl.wikipedia.org/wiki?curid=1265508" title="Pisaura mirabilis">
Pisaura mirabilis



</doc>
<doc id="1265509" url="https://pl.wikipedia.org/wiki?curid=1265509" title="Visions – A Tribute to Burzum">
Visions – A Tribute to Burzum

Visions – A Tribute to Burzum - kompilacja wydana przez Unholy Records, która zawiera utwory Burzum zagrane przez inne grupy blackmetalowe.
Lista utworów.
CD I
CD II

</doc>
<doc id="1265511" url="https://pl.wikipedia.org/wiki?curid=1265511" title="Tirat Cewi">
Tirat Cewi

Tirat Cewi (hebr. טירת צבי; ang. Tirat Zvi; pol. "Twierdza Cwi") – kibuc położony w Samorządzie Regionu Emek ha-Majanot, w Dystrykcie Północnym, w Izraelu. Członek Ruchu Religijnych Kibuców ("Ha-Kibbuc Ha-Dati").
Położenie.
Kibuc Tirat Cewi jest położony na wysokości 224 m p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan. Wokół osady znajdują się liczne źródła, których wody są odprowadzane do sztucznych stawów hodowlanych. W odległości około 1,5 km na wschód od kibucu przepływa rzeka Jordan, stanowiąca granicę z Jordanią. W odległości 2 km na południe od kibucu przebiega mur bezpieczeństwa, oddzielający państwo Izrael od terytoriów Autonomii Palestyńskiej. W jego otoczeniu znajdują się kibuce Kefar Ruppin i Sede Elijjahu, oraz moszawy Sede Terumot i Tel Te’omim. Po stronie jordańskiej jest miasto Al-Maschariqa. Po stronie palestyńskiej są wioski Bardala, Kardala i Ein al-Beida, oraz osiedle żydowskie Mechola.
Tirat Cewi jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami:
Historia.
Pierwotnie w okolicy tej istniała arabska wioska Al-Chunajzir. Została ona wysiedlona i zniszczona 20 maja 1948 roku podczas I wojny izraelsko-arabskiej. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Kibuc został założony 30 czerwca 1937 roku przez żydowskich imigrantów z Polski, Rumunii i Niemiec. Była to typowa osada rolnicza, z obronną palisadą i wieżą obserwacyjną. Został nazwany na cześć rabina Zvi Hirsch Kalischera, jednego z liderów ruchu Chowewej Syjon. Pierwsi osadnicy żyli w trudnych warunkach. Okoliczne bagna powodowały chorobę malarii, która szybko rozprzestrzeniała się wśród osadników. Chorowało dwie trzecie mieszkańców. Podczas arabskiego powstania (1936–1939) 28 lutego 1938 roku arabska banda usiłowała napaść na kibuc, została jednak odparta. Podczas wojny domowej w Mandacie Palestyny 16 lutego 1948 roku kibuc zaatakował oddział dowodzony przez Fauziego al-Kawukdżiego. W trakcie ciężkiej walki zginął 1 obrońca i 57 napastników. Po nieudanym ataku większość mieszkańców okolicznych wiosek uciekła, ponieważ obawiała się żydowskiej zemsty. Po wojnie kibuc przejął pola uprawne zniszczonej wioski arabskiej al-Fatur. Podczas wojny sześciodniowej w 1967 roku, kibuc przez pierwsze dwa dni znajdował się pod jordańskim ostrzałem. Uszkodzeniu uległo wówczas kilka domów. W latach 90. XX wieku kibuc przeszedł przez proces prywatyzacji, zachowując kolektywną organizację instytucji kultury, edukacji i ochrony zdrowia. Istnieją plany rozbudowy osady. W 2001 roku w pobliżu kibucu wybudowano mur bezpieczeństwa, oddzielający państwo Izrael od terytoriów Autonomii Palestyńskiej.
Kultura i sport.
W kibucu znajduje się ośrodek kultury z biblioteką, basen kąpielowy, sala sportowa z siłownią.
Edukacja i religia.
Kibuc utrzymuje przedszkole. Starsze dzieci są dowożone do szkoły podstawowej w kibucu Sde Elijahu i szkoły średniej w kibucu Newe Etan. Kibuc posiada własną synagogę i mykwę. Tirat Cvi wraz z sąsiednimi osadami Szeluchot, En ha-Naciw i Sede Elijjahu tworzy blok religijnych kibuców.
Turystyka.
W sąsiedztwie kibucu odkryto pozostałości starożytnej synagogi pochodzącej z IV wieku. Zachowała się mozaika podłogowa z wizerunkiem siedmioramiennego świecznika. Została ona odnowiona i przeniesiona do kibucu. Umieszczono ją przed wejściem do współczesnej synagogi. Dodatkową atrakcją jest zachowany fragment rzymskiej drogi.
Gospodarka i infrastruktura.
Gospodarka kibucu opiera się na intensywnym rolnictwie i sadownictwie. Uprawy polne obejmują pszenicę, bawełnę i warzywa. W sadach uprawia się winorośl, oliwki i granaty. Znajduje się tutaj największy w Izraelu gaj daktylowców (liczy około 18 tys. drzew). Na wschód i na południe od kibucu są duże stawy hodowlane ryb. Jest tu także ferma drobiu i hodowla bydła na mięso. Tutejszy zakład przetwórstwa mięsa "Tiv" produkuje znane w całym kraju wędliny. Zatrudnia on 220 pracowników. W kibucu jest przychodnia zdrowia z gabinetem stomatologicznym, sklep wielobranżowy i warsztat mechaniczny.
Transport.
Z kibucu wyjeżdża się na północny zachód drogą nr 6678, którą dojeżdża się do kibucu Sede Elijjahu, i dalej do kibucu En ha-Naciw oraz skrzyżowania z drogą nr 90.
Ciekawostki.
21 czerwca 1942 roku w Tirat Cewi zanotowano temperaturę +53,9 °C. Jest to rekord temperatury powietrza na kontynencie azjatyckim.

</doc>
<doc id="1265514" url="https://pl.wikipedia.org/wiki?curid=1265514" title="Cătălin Munteanu">
Cătălin Munteanu

Cătălin Constantin Munteanu (ur. 26 stycznia 1979 w Bukareszcie) – rumuński piłkarz grający na pozycji pomocnika.
Munteanu karierę piłkarską rozpoczynął w barwach Steauy Bukareszt. W marcu 1997 roku, gdy miał 18 lat zadebiutował w pierwszej lidze rumuńskiej w meczu przeciwko Rapidowi.
Rok później Rumun wyjechał do Hiszpanii. Tam związał się najpierw z UD Salamanca, barwy której reprezentował do 2001 roku i wówczas dopiero sięgnęło po niego Atlético Madryt. W stołecznym klubie był wypożyczany, najpierw do Espanyolu, później do Albacete Balompié.
Później jeszcze zaliczył krótki epizod w Murcii. W 2006 roku był już wolnym piłkarzem i przeszedł Dinama. W latach 2008–2010 grał w FC Brașov, a następnie wrócił do Dinama. Potem ponownie grał w FC Brașov, a w 2015 roku zakończył karierę w FC Viitorul Constanţa.

</doc>
<doc id="1265518" url="https://pl.wikipedia.org/wiki?curid=1265518" title="Sälen">
Sälen

Sälen – mała miejscowość w Szwecji, położona w okręgu Dalarna, w gminie Malung-Sälen. Sälen zamieszkuje około 500 mieszkańców, jednakże w okresie zimowym do miasteczka, które ma rozbudowaną infrastrukturę narciarską, ściąga wielu narciarzy. Sälen to również miejsce startu jednego z największych i najstarszych w świecie biegów narciarskich – Biegu Wazów.

</doc>
<doc id="1265519" url="https://pl.wikipedia.org/wiki?curid=1265519" title="Muranów (obszar MSI)">
Muranów (obszar MSI)

Muranów – obszar MSI w dzielnicy Śródmieście w Warszawie.
Położenie.
Obszar Muranów znajduje się w centralnej części Warszawy, a jego granice wyznaczają Aleja „Solidarności” od południa, Aleja Jana Pawła II od zachodu, tory kolejowe od północy, oraz ulice Bonifraterska i Miodowa od wschodu.
Historyczny Muranów leży w zasięgu dwóch obecnych dzielnic: Woli oraz Śródmieścia. 
Ponieważ jednak w systemie MSI obszar nie może leżeć w dwóch dzielnicach jednocześnie, Muranów dla potrzeb systemu został podzielony na dwie części. Jego zachodnia część (położona na Woli) nazwana została Nowolipki. Zaś nazwa „Muranów” oznacza w MSI tylko nazwę wschodniej części osiedla. 
Zabytki.
Zdecydowana większość zabudowy została zniszczona w czasie powstania w getcie. Przetrwały nieliczne budynki, w tym:
Obiekty.
Obiekty zniszczone i nie zachowane współcześnie.
Współczesność.
Architektura.
Architektura osiedla jest typowa dla wczesnego okresu powojennego, wiele budynków powstało w stylu socrealizmu. Obiektem charakterystycznym jest tzw. osiedle Muranów II, czyli potężny blok mieszkalny kształtem przypominającym złączone: prostokąt, koło i trapez. Leży on w kwadracie ulic: gen. Władysława Andersa, Mordechaja Anielewicza, Ludwika Zamenhofa i Nowolipki. Wewnątrz znajdują się trzy podwórka, nazywane potocznie:
Zakłady pracy.
. Do 2003 na północnym skraju Muranowa znajdował się Zakład Eksploatacji Autobusów R-5 „Inflancka”.

</doc>
<doc id="1265526" url="https://pl.wikipedia.org/wiki?curid=1265526" title="Rača (Bratysława)">
Rača (Bratysława)

Rača (do 1946 "Račistorf", także "Račissdorf", "Rajča" i inne, lub , ) – dawniej miasteczko, obecnie dzielnica Bratysławy, położona w powiecie Bratysława III, na północny wschód od centrum. Ośrodek winiarski Małych Karpat.
Historia.
Po raz pierwszy pojawia się w dokumentach królewskich w 1245 jako "villa Racha", choć tereny te były zasiedlone znacznie wcześniej, prawdopodobnie już w okresie celtyckim. Od VIII wieku osiedlili się w tym miejscu Słowianie – osada nosiła nazwę "Okol", ale została zniszczona, podobnie jak wiele w tej okolicy, przez najazd tatarski w XIII wieku. Odbudowali ją niemieccy koloniści i od tego okresu nazwa miejscowości aż do XX wieku była mniej lub bardziej związana z językiem niemieckim – "Rechendorf, Retisdorf, Ratsesdorf, Ratzersdorf, Ratzerstorf, Račišdorf, Račištorf", a po węgiersku "Recha, Résca, Récse". Sporadycznie używano nazw słowiańskich – np. "Rastislavice". 
W 1306 rozpoczęto budowę kościoła parafialnego.
W XVI wieku do Račy przybyli koloniści chorwaccy, uciekający ze swej ojczyzny przed Turkami. W 1647 miejscowość otrzymała prawa miejskie i zwolnienie miejscowych winiarzy z płacenia danin. Tutejsze produkty winiarskie cieszyły się w przeszłości dużym uznaniem – w 1767 królowa Węgier Maria Teresa uznała wino (znane dzisiaj jako "Račianska frankovka") jako godne cesarskiego stołu.
Pod koniec XIX wieku przez miasteczko poprowadzono linię kolejową i wybudowano dwie stacje – Bratislava - Východ (wówczas "Pozsony Rendezö") oraz Bratislava Rača.
W 1910 spis powszechny wykazał, że wśród 4595 mieszkańców 3041 zadeklarowało się jako Słowacy, 875 Niemcy, a 650 Węgrzy. W okresie międzywojennym ludność niemiecka stanowiła nadal 13–16%.
W 1946 miejscowość włączono w granice Bratysławy i nadano współczesną nazwę.
24 listopada 1966 w miejscu zwanym "Sakrakopec" wydarzyła się największa katastrofa lotnicza w historii Słowacji – rozbił się bułgarski Ił-18 lecący z Sofii do Berlina. Zginęły wszystkie osoby na pokładzie – 82 osoby, obywatele 10 krajów.
Podział dzielnicy.
Nieoficjalnie Rača dzieli się na 3 części:

</doc>
<doc id="1265527" url="https://pl.wikipedia.org/wiki?curid=1265527" title="FFOWB">
FFOWB



</doc>
<doc id="1265529" url="https://pl.wikipedia.org/wiki?curid=1265529" title="Bet Josef">
Bet Josef

Bet Josef (hebr. בית יוסף; ang. Beit Yosef) – moszaw położony w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Moszaw Bet Josef jest położony na wysokości 230 metrów p.p.m. w intensywnie użytkowanej rolniczo Dolinie Bet Sze’an, będącej częścią depresji Rowu Jordanu. Na południe od moszawu przepływa rzeczka Jisachar, który ma swoje ujście w położonej około 1,5 km na wschodzie rzece Jordan. Rzeka Jordan stanowi granicę z Jordanią. Na zachód od moszawu znajduje się struma skarpa płaskowyżu Ramot Issachar (280 metrów n.p.m.). Na najwyższym wzgórzu wznoszą się ruiny zamku Belvoir. W jego otoczeniu znajdują się kibuce Newe Ur, Ma’oz Chajjim, Newe Etan, Chamadja i Sede Nachum, oraz moszaw Jardena. Po stronie jordańskiej jest wioska Wakkas.
Bet Josef jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców moszawu jest Żydami:
Historia.
Pierwotnie w okolicy tej istniała arabska wioska Zaba. Została ona wysiedlona i zniszczona przez żydowskich żołnierzy Hagany w dniu 12 maja 1948 roku podczas wojny domowej w Mandacie Palestyny. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Grupa założycielska moszaw zawiązała się w 1935 roku. Byli to absolwenci żydowskiej szkoły rolniczej Mikwe Jisra’el. Moszaw został założony w dniu 9 kwietnia 1937 roku przez imigrantów z Polski, Rumunii i Niemiec. Była to typowa osada rolnicza, z obronną palisadą i wieżą obserwacyjną. Nazwano ją na cześć jednego z liderów ruchu syjonistycznego, Josefa Aaronowicza. Podczas I wojny izraelsko-arabskiej rejon moszawu odgrywał strategiczne znaczenie i był miejscem ciężkich walk. Irakijscy żołnierze usiłowali zdobyć moszaw, zostali jednak powstrzymani. W okresie tym ewakuowano z osady wszystkie kobiety i dzieci. Moszaw został poważnie zniszczony, i po 1949 roku mieszkańcy go opuścili. Po jakimś czasie została podjęta próba jego odbudowy, zakończyła się jednak niepowodzeniem. W 1951 roku osiedlili się tutaj imigranci z Kurdystanu i Iraku. Podczas wojny na wyczerpanie (1967-1970) moszaw był regularnie ostrzeliwany przez jordańską artylerię i jego mieszkańcy musieli spędzać wiele czasu w schronach. Na początku XXI wieku rozpoczęto rozbudowę moszawu, budując tutaj nowe domy mieszkalne.
Kultura i sport.
W moszawie znajduje się ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej. Obiekty te są w większości wspólnie użytkowane z sąsiednim moszawem Jardena.
Edukacja i religia.
Moszaw utrzymuje przedszkole. Starsze dzieci są dowożone do szkoły podstawowej w kibucu Chamadja i szkoły średniej w kibucu Newe Etan. Moszaw posiada własną synagogę.
Gospodarka i infrastruktura.
Gospodarka moszawu opiera się na intensywnym rolnictwie. W szklarniach produkowane są przyprawy i warzywa. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na zachód na drogę nr 90, którą jadąc na północ dojeżdża się do kibucu Newe Ur, lub jadąc na południowy wschód dojeżdża się do kibucu Chamadja i dalej do skrzyżowania z drogą nr 71 i miasta Bet Sze’an. Lokalna droga prowadzi na północny wschód do moszawu Jardena.
Wojsko.
Na południowy zachód od moszawu znajduje się baza wojskowa Sił Obronnych Izraela, w której prawdopodobnie mieszczą się wyrzutnie rakiet Chetz-2.

</doc>
<doc id="1265534" url="https://pl.wikipedia.org/wiki?curid=1265534" title="Diego Alves">
Diego Alves

Diego Alves Carreira (ur. 24 czerwca 1985 w Rio de Janeiro) – brazylijski bramkarz, aktualnie grający dla brazylijskiego CR Flamengo.
Alves do Europy przyjechał przed sezonem 2007–08 i początkowo wcale nie wychodził ponad przeciętność. Nie od początku też gra w podstawowej jedenastce drużyny Unaia Emery’ego, sławę przyniosły mu dopiero późniejsze występy. Brazylijczyk, jak się później okazało, został okrzyknięty objawieniem sezonu Primera División po tym, jak nie puścił żadnej bramki przez około 700 minut. Jego fantastyczna passa została przerwana 24 lutego 2008 przez napastnika Racingu Santander – Mohammeda Tchitégo.
W 2008 roku został powołany do kadry U-23 prowadzonej przez Carlosa Dungę na Igrzyska Olimpijskie w Pekinie, gdzie razem z reprezentacją Brazylii zdobył brązowy medal.

</doc>
<doc id="1265535" url="https://pl.wikipedia.org/wiki?curid=1265535" title="Michał Samet">
Michał Samet

Michał Stanisław Samet (ur. 31 sierpnia 1961) – polski sportowiec i działacz społeczności żydowskiej, od maja 2003 przewodniczący Filii ZGWŻ w Gdańsku, członek Rady Religijnej przy Związku Gmin Wyznaniowych Żydowskich w RP oraz członek Zarządu Maccabi Polska. Jest wicemistrzem Polski w squasha +40 za rok 2003.
Jest członkiem założycielem reaktywowanego w 2007 roku B’nai B’rith Polska. 15 grudnia 2009 został odznaczony Złotym Krzyżem Zasługi za zasługi dla odrodzenia polskiej społeczności żydowskiej w wolnej Polsce.

</doc>
<doc id="1265537" url="https://pl.wikipedia.org/wiki?curid=1265537" title="Barry Manilow">
Barry Manilow

Barry Manilow, właśc. Barry Alan Pincus (ur. 17 czerwca 1943 w Brooklynie w Nowym Jorku) – amerykański piosenkarz i autor tekstów, najbardziej znany jako wykonawca takich utworów jak „I Write the Songs”, „Mandy”, „Weekend in New England” i „Copacabana (At the Copa)”.
Życiorys.
Wczesne lata.
Urodził się w nowojorskim Brooklynie jako syn Edny Manilow, sekretarki, i Harolda Pincusa. Jego matka była Żydówką, a ojciec synem Żyda i Amerykanki irlandzkiego pochodzenia. Jego ojciec opuścił rodzinę, kiedy Barry miał dwa lata. Piosenkarz przyjął nazwisko panieńskie swojej matki – Manilow. Dorastał w Williamsburgu. W wieku siedmiu lat zaczął grać na fortepianie i akordeonie, a po ukończeniu szkoły średniej Eastern District High School (1961) został przyjęty do prestiżowej Juilliard School of Music, za którą zapłacił pracując w pokoju pocztowym CBS.
Twórczość.
Po ukończeniu szkoły został dyrektorem muzycznym programu CBS "Callback" i przez następne kilka lat pisał teksty piosenek, produkował, był aranżerem i wykonywał dżingle reklamowe, w tym głośne kampanie dla State Farm, Dr Pepper Snapple Group, McDonald’s, Pepsi i KFC. W tym czasie był też żonaty z Susan Deixler. Małżeństwo ze szkolną miłością muzyka nie przetrwało jednak próby czasu, trwało niecałe trzy lata (od 1964 do 1966).
W 1971 poznał Bette Midler, która zatrudniła go jako pianistę, aranżera i dyrektora muzycznego; służył jako jej akompaniator podczas jej legendarnej trasy koncertowej w nowojorskich gejowskich łaźniach, wymyślił jej pierwsze dwa albumy ("The Divine Miss M" z 1972 i jej kontynuację), a latem 1972 zadebiutował ze swoim programem "Carnegie Hall". Dzięki jego występowi z Midler, Manilow był w stanie sfinansować własną płytę "Barry Manilow I", która została wydana w 1973.
Manilow sprzedał ponad 75 mln płyt na całym świecie. W 1978 pięć jego albumów znalazło się równocześnie na liście bestsellerów; taki sukces osiągnęli tylko Frank Sinatra i Johnny Mathis. Jego single znalazły się na liście Billboard Hot 100, a albumy pokryły się wielokrotnie platyną, dzięki czemu został nazwany numerem jeden Radio &amp; Records w kategorii artysta adult contemporary i zdobył American Music Award for Favorite Pop/Rock Male Artist w trzech kolejnych latach (1978, 1979, 1980), a także nagrodę Emmy za program "The Barry Manilow Special", zrobiony na potrzeby telewizji ABC oraz nominację do Oscara w kategorii najlepsza piosenka filmowa za utwór „Ready To Take A Chance Again”, skomponowany do komedii kryminalnej Colina Higginsa "Nieczyste zagranie" (1978) z Goldie Hawn i Chevy Chase’em w rolach głównych.
Wielu znanych muzyków uznało talent Barry’ego Manilowa, włączając Sinatrę, który w latach 70. widział w nim swego następcę. W 1988 Bob Dylan spotkał Manilowa na przyjęciu, uściskał go i powiedział: "Nie przestawaj robić tego, co robisz. Inspirujesz nas". Arsenio Hall przedstawił Barry’ego Manilowa jako swojego ulubionego gościa w "The Arsenio Hall Show" i poprosił publiczność o szacunek dla jego pracy.
Barry Manilow zajmował się produkcją i opracowaniem muzycznym dla innych artystów, takich jak Bette Midler, Dionne Warwick, Ałła Pugaczowa i Rosemary Clooney. Pisał również piosenki do musicali i filmów.
Od lutego 2005 występuje w hotelu-kasynie Paris Las Vegas w Las Vegas.
Życie prywatne.
W 2017 wyznał, że jest gejem. W rozmowie z magazynem „People” i w programie "Entertainment Tonight" po raz pierwszy poruszył temat skrywanego przez 40 lat romansu z Garrym Kiefem, z którym pobrał się w 2014, podczas cichej ceremonii w Palm Springs.

</doc>
<doc id="1265538" url="https://pl.wikipedia.org/wiki?curid=1265538" title="MPD">
MPD



</doc>
<doc id="1265539" url="https://pl.wikipedia.org/wiki?curid=1265539" title="Ferris Bueller">
Ferris Bueller

Ferris Bueller właśc. Sören Bühler (ur. 29 września 1971 we Fryburgu Bryzgowijskim) – niemiecki muzyk i producent, były członek grupy dance Scooter. Razem z H.P. Baxxterem i Rickem J. Jordanem zadebiutował utworem Hyper Hyper, który trafił na szczyty pop list w wielu krajach. Po czterech latach istnienia zespołu, opuścił go aby rozpocząć solową karierę.
W 1997 roku Bueller wydał swoją solową płytę "Ferris", którą promował singel "Heaven".
W 2011 roku były tancerz i muzyk zespołu Scooter udzielał razem z H.P. Baxxterem i Rick J. Jordanem szereg wielu wywiadów. Zastanawiał się także nad powrotem do zespołu po licznych prośbach i listach fanów niemieckiego zespołu muzyki elektronicznej Scooter.

</doc>
<doc id="1265540" url="https://pl.wikipedia.org/wiki?curid=1265540" title="Secret (album Ayumi Hamasaki)">
Secret (album Ayumi Hamasaki)

Secret – ósmy album Ayumi Hamasaki. w Azji sprzedano 2 miliony kopii. W Japonii album kosztował 3 059 jenów (wersja CD) i 3 990 jenów (wersja CD+DVD).
Trasa koncertowa.
10 marca 2007 Ayu ruszyła w trasę koncertową po Azji. Rozpoczęła od Japonii (Saitama, Jokohama, Nagoja, Osaka, Fukuoka), poprzez Tajwan (Tajpej), oraz Chiny (Szanghaj, Hongkong). Wystąpiła w szesnastu koncertach. Ayumi wydała album ze swojej trasy koncertowej – Tour of Secret. Trasa zakończyła się 10 czerwca 2007 r. 

</doc>
<doc id="1265542" url="https://pl.wikipedia.org/wiki?curid=1265542" title="GAZ-TK">
GAZ-TK

GAZ-TK (ros. "ГАЗ-ТК") – radziecki samochód pancerny skonstruowany w połowie lat 30. XX wieku. Nieprodukowany seryjnie.
W pierwszej połowie lat 30. XX wieku na uzbrojenie RKKA trafiły lekkie samochody pancerne D-8, D-12 i FAI. Wszystkie one wykorzystywały podwozie samochodu GAZ-A. Eksploatacja tych pojazdów wykazała, że mają one szereg wad. Montaż ciężkiego nadwozia pancernego sprawił, że podwozie było przeciążone, a pojazdy miały słabe właściwości trakcyjne podczas jazdy poza drogami utwardzonymi. Niezbyt korzystny był także rozkład masy nadwozia na osie. Dlatego kontynuowano prace nad nowymi wzorami lekkich wozów pancernych. W ich efekcie w 1935 roku powstał prototyp samochodu BA-20. Wykorzystywał on podwozie samochodu GAZ-M1 i był konstrukcją doskonalszą od starszych wozów, ale podobnie jak one był pojazdem czterokołowym, z napędzaną tylną osią. Sprawiało to że także w nim tylna oś była bardziej obciążona od przedniej.
W tym samym 1935 roku powstał prototyp innego samochodu pancernego. Wykorzystywał on sześciokołowe podwozie samochodu GAZ-TK. Była to produkowana w krótkich seriach wersja samochodu GAZ-A z dodaną drugą tylną osią skonstruowaną przez Kurczewskiego. Dzięki dodatkowej osi możliwe było zwiększenie powierzchni platformy samochodu, zwiększyła się także masa użyteczna samochodu. Większość wyprodukowanych samochodów GAZ-TK została wykorzystana do budowy samobieżnych dział przeciwpancernych SU-4. Na jednym z podwozi GAZ-TK umieszczono wydłużone nadwozie pancerne z samochodu pancernego FAI. Zachowano uzbrojenie identyczne jak w starszym samochodzie pancernym, a dzięki zwiększonej przestrzeni wewnętrznej możliwe stało się zamocowane wewnątrz pojazdu radiostacji 71-TK-1.
Próby terenowe prototypu GAZ-TK wykazały, że ma on dużo lepsze właściwości terenowe niż FAI, ale do produkcji trafił czterokołowy BA-20. Decyzję taką podjęto ponieważ nie zdecydowano się na masową produkcję samochodów ciężarowych GAZ-TK preferując cięższe GAZ-AAA. Pomimo nie skierowania samochodu pancernego GAZ-TK do produkcji seryjnej doświadczenia zdobyte podczas jego rozwoju wykorzystano w 1937 roku podczas prac nad samochodem pancernym BA-21.

</doc>
<doc id="1265543" url="https://pl.wikipedia.org/wiki?curid=1265543" title="Charles Pinot Duclos">
Charles Pinot Duclos

Charles Pinot Duclos (ur. 1704 w Dinan, zm. 1772) – francuski historyk i pisarz, członek Akademii Francuskiej.

</doc>
<doc id="1265546" url="https://pl.wikipedia.org/wiki?curid=1265546" title="Victoria amazonica">
Victoria amazonica



</doc>
<doc id="1265547" url="https://pl.wikipedia.org/wiki?curid=1265547" title="Victoria regia">
Victoria regia



</doc>
<doc id="1265549" url="https://pl.wikipedia.org/wiki?curid=1265549" title="Axel Coon">
Axel Coon

Axel Coon, właśc. Axel Broszeit (ur. 23 marca 1975 w Niemczech) – były członek grupy dance Scooter.
Axel Coon zastąpił Ferrisa Buellera w 1998. Zadebiutował w teledysku „How Much Is The Fish?”.
Zanim został oficjalnie przyjęty do zespołu, przez rok był asystentem Ricka J. Jordana. Kiedy opuścił zespół po czteroletniej współpracy, wrócił do kariery DJ-a. Jako solowy artysta nagrał takie piosenki jak „Mayday”, „Promise Me”, „Lamenting City”, „Third Base” czy „Close To You”.

</doc>
<doc id="1265550" url="https://pl.wikipedia.org/wiki?curid=1265550" title="São Jorge">
São Jorge

São Jorge ("Święty Jerzy") – portugalska wyspa pochodzenia wulkanicznego, o charakterystycznym, podłużnym kształcie, położona w centralnej części archipelagu azorskiego zaliczanego do Makaronezji. Jest oddalona od Pico o około 15 km, a obie wyspy dzieli lokalna cieśnina. Długość wyspy wynosi 53 km, a szerokość 8 km. Powierzchnia São Jorge wynosi 238 km², a wyspę zamieszkuje około 10 500 mieszkańców.
Wyspa została odkryta w 1439 roku. Przez pierwsze 20 lat była niezamieszkana, wtedy też przybyli na nią pierwsi koloniści. São Jorge jest wyspą pochodzenia wulkanicznego, tak jak pozostałe wyspy archipelagu Azorów. Między 1580 a 1907 rokiem doszło do sześciu erupcji wulkanu. W 1580 roku w wyniku wybuchu i późniejszej erupcji wulkanu zginęło 10 osób. Ta sama sytuacja wystąpiła w 1808 roku – wtedy też zginęło 8 osób.
Najwyższym punktem wyspy jest "Pico da Esperança", wznosząca się na 1053 metrów góra. Mieszkańcy wyspy zajmują się głównie rolnictwem, wypasem bydła domowego, produkcją zboża oraz uprawą owoców. Inne zajęcia popularne wśród lokalnych mieszkańców to rybołówstwo oraz mleczarstwo.
Na wyspie znajdują się dwie gminy: Calheta na wschodzie, oraz Velas na zachodzie wyspy.

</doc>
<doc id="1265557" url="https://pl.wikipedia.org/wiki?curid=1265557" title="Gołąb krótkodzioby polski">
Gołąb krótkodzioby polski

Gołąb krótkodzioby polski - "szek, staluch"; rasa gołębia wyhodowana w drugiej połowie XIX wieku przez hodowców z południowo-wschodniej Polski. Uszlachetnienie tej rasy nastąpiło w pierwszej połowie XX wieku, przez hodowców z rejonu Lwowa. Obecnie rasa jest hodowana na terenie całego kraju.

</doc>
<doc id="1265561" url="https://pl.wikipedia.org/wiki?curid=1265561" title="Glejak nosa">
Glejak nosa

Glejak nosa (łac. "glioma nasi", ang. "nasal glioma", nosowe heterotopie mózgowe) – określenie rzadkiej wady wrodzonej, polegającej na obecności heterotopowej, dysplastycznej, neurogennej tkanki w obrębie struktur nosa, chociaż podobne zmiany obserwowano też bardzo rzadko w obrębie warg, języka, nosogardła i gardzieli. Glejak nosa jest nazwą najpowszechniejszą, ale nieprawidłową, ponieważ zmiany nie zawierają komórek nowotworowych.
Objawy i przebieg.
Glejaki nosa mogą być wewnątrznosowe (30%), pozanosowe (60%) lub łączące cechy obu (10%). Większość rozpoznawana jest w okresie noworodkowym, aczkolwiek opisywano też rozpoznania w 7. dekadzie życia. Niekiedy obserwuje się wzrost rozmiarów guza, korelujący ze wzrostem mózgowia dziecka. Zazwyczaj są jednostronne i lokalizują się po prawej stronie. W 10-30% przypadków guz połączony jest szypułą z mózgowiem. Wewnątrznosowy glejak jest miękki, blady, szarawy lub purpurowy, nieotorebkowany, przypomina polipa. Zmiany zewnątrznosowe są gładkie, twarde, zazwyczaj znajdują się w obrębie gładzizny. Pokrywa je skóra, często z teleangiektazjami. Nierzadko współistnieje hiperteloryzm oczny i poszerzenie nasady nosa.
W MRI w obrazach T1-zależnych stwierdza się hipo- lub izodensyjną względem istoty szarej zmianę, nie ulegającą wzmocnieniu kontrastowemu, hiperdensyjną w obrazach T2 i DWI.
Leczenie.
Leczenie polega na całkowitym usunięciu chirurgicznym zmiany. Rokowanie przy doszczętnym zabiegu jest doskonałe.

</doc>
<doc id="1265568" url="https://pl.wikipedia.org/wiki?curid=1265568" title="Davide Baiocco">
Davide Baiocco

Davide Baiocco (ur. 8 maja 1975 w Perugii) – włoski piłkarz występujący na pozycji defensywnego pomocnika.
Życiorys.
Kariera klubowa.
Davide Baiocco jako junior występował we włoskich zespołach AS Gubbio oraz AC Perugia. Następnie wypożyczany był do Fano Calcio oraz Sieny. Od 1998 do 2000 występował w Viterbese Calcio, w którym rozegrał 52 mecze i strzelił 3 gole. Następnie powrócił do Perugii, w barwach którego pojawił się w 63 spotkaniach.
Dobrą formę Baiocco zauważyli działacze Juventusu, do którego włoski pomocnik dołączył w styczniu 2002 za kwotę 4,6 miliona euro. Z turyńskim zespołem Davide podpisał kontrakt na 4,5 roku. Jako zawodnik "Starej Damy" zagrał w 7 pojedynkach Serie A oraz 4 meczach Ligi Mistrzów. Ligowy debiut w barwach Juventusu zaliczył 15 września w zwycięskim 3:0 spotkaniu przeciwko Atalancie BC. Ostatecznie Baiocco nie spełnił oczekiwań zarządu i w późniejszym czasie wypożyczany był do innych klubów. Najpierw trafił do Piacenzy Calcio, skąd przeniósł się do Regginy Calcio, jednak w obu tych ekipach występował tylko przez 1 sezon. W 2004 Baiocco po raz kolejny w karierze został piłkarzem Perugii, dla którego tym razem zaliczył 33 występy.
Latem 2005 Włoch podpisał kontrakt z drugoligowym Calcio Catania, w barwach którego zadebiutował 2 września w wygranym 2:1 meczu z Brescią Calcio. Razem z Catanią Baiocco zajął drugie miejsce w rozgrywkach Serie B i awansował do najwyższej klasy rozgrywek w kraju. Baiocco stał się kapitanem sycylijskiej drużyny i podstawowym zawodnikiem linii pomocy.
15 lipca 2009 Baiocco odszedł do drugoligowej Brescii Calcio i od razu stał się jej podstawowym graczem. Następnie występował we włoskich klubach: Siracusa, Cremonese, Alessandria i Akragas. 1 września 2015 ponownie został piłkarzem Siracusa.

</doc>
<doc id="1265573" url="https://pl.wikipedia.org/wiki?curid=1265573" title="Sulejman Pitarka">
Sulejman Pitarka

Sulejman Pitarka (ur. 2 lutego 1923 w Dibrze, zm. 24 marca 2007 w Tiranie) – albański aktor, pisarz i dramaturg.
Życiorys.
Urodził się na terenie dzisiejszej Macedonii. W 1927 wraz z rodziną przeniósł się do Durrësu, z powodów ekonomicznych. Ukończył szkołę handlową w Durrësie, po czym przez dziewięć lat pracował w banku, początkowo w Durrësie, a następnie w Tiranie. Nie ukończył żadnej szkoły aktorskiej. Swoją karierę rozpoczął w teatrze amatorskim, w okresie służby wojskowej (1945–1947), a następnie w jednym z amatorskich zespołów, działających w Durrësie. Z pomocą Mihala Popiego w 1951 r. znalazł się w zespole Teatru Ludowego (alb. "Teatri Popullor"). Zagrał w nim ponad 70 ról.
Na dużym ekranie zadebiutował w roku 1959 niewielką rolą w filmie Furtuna. W swojej karierze zagrał 20 ról filmowych. Był także autorem utworów dramatycznych i współscenarzystą filmu fabularnego "Oshëtime në bregdet". Dramat Pitarki "Familja e peshkatarit" (Rodzina rybaka) wydany w 1976 jest zaliczany do klasyki albańskiego dramatu socrealistycznego.
Został uhonorowany tytułem Artysty Ludu (alb. "Artist i Popullit"). Imię artysty noszą ulice w Tiranie (dzielnica 21 Dhjetori), Durrësie i w Peshkopii.

</doc>
<doc id="1265582" url="https://pl.wikipedia.org/wiki?curid=1265582" title="Rusovce (stacja kolejowa)">
Rusovce (stacja kolejowa)

Rusovce - stacja kolejowa w dzielnicy Bratysławy Rusovcach, do 1947 nosząca nazwę "Oroszvár" (miejscowość znajdowała się wówczas na Węgrzech).
Po przyłączeniu wsi do stolicy dzisiejszej Słowacji pozostała przy starej nazwie i nie dodała członu „Bratysława” (podobnie jak stacje w obecnych dzielnicach Devínska Nová Ves, Podunajské Biskupice oraz stacja Devínske Jazero).
Rusovce są ostatnią stacją na terenie Słowacji przed granicą z Węgrami. Od 1948 do 1972 odbywał się tutaj transport osobowy, a od 1960 kończyły bieg pociągi z Niv (część dzielnicy Ružinov). Następnie z przyczyn politycznych ruch ustał na kilkanaście lat i wznowiono go dopiero w 1987 (razem z połączeniami międzynarodowymi).
W przeszłości między Rusovcami a granicą węgierską znajdował się jeszcze przystanek „Čunovo”, ale obecnie już nie istnieje.

</doc>
<doc id="1265583" url="https://pl.wikipedia.org/wiki?curid=1265583" title="Janka Żurba">
Janka Żurba

Janka Żurba (biał. Янка Журба, właściwie Iwan Iwaszyn Іван Якаўлевіч Івашын; ur. 18 (30 kwietnia) 1881 roku w Kupninie (obecnie w granicach Czaśników) - zm. 7 stycznia 1964 roku w Połocku) - białoruski nauczyciel i literat. 
Życiorys.
Wychowywał się w wielodzietnej rodzinie chłopskiej. W 1898 roku podjął naukę w połockim seminarium nauczycielskim, które ukończył w 1902 roku. Przez kilka lat pracował w szkołach elementarnych. W 1906 roku podjął studia w głuchowskim instytucie nauczycielskim. Po jego ukończeniu w 1909 roku uczył w szkołach, pracował także jako inspektor oświatowy. W latach 1934-1937 pracował w Instytucie Językoznawstwa Akademii Nauk BSRR. Ostatnie lata życia spędził we wsi Słobada pod Połockiem i w samym Połocku. 
Twórczość.
Od 1902 roku drukował artykuły w rosyjskojęzycznych gazetach. Pierwszy wiersz w języku białoruskim opublikował w 1909 roku w "Naszej Niwie". W późniejszym okresie jego utwory drukowały jeszcze: "Sawieckaja Biełaruś", "Połymja" i inne gazety. Pierwszy tom poezji, "Zaranki", wydał w 1924 roku. W kolejnych latach wydał jeszcze 4 tomy poezji, a także wybór wierszy (1950). Był również autorem trzech tomików wierszy dla dzieci. 
W 1930 roku przełożył na język białoruski powieść Fiodora Dostojewskiego "Biedni ludzie".

</doc>
<doc id="1265591" url="https://pl.wikipedia.org/wiki?curid=1265591" title="Jean-Marie Léon Dufour">
Jean-Marie Léon Dufour

Jean-Marie Léon Dufour (ur. 10 kwietnia 1780 w Saint-Sever, zm. 18 kwietnia 1865 tamże) – francuski lekarz i zoolog.
W 1859 odznaczony Krzyżem Oficerskim Legii Honorowej. Autor m.in. "Recherches anatomiques sur les Carabiques et sur plusieurs autres Coléoptères" (Paris, 1824-1826).

</doc>
<doc id="1265592" url="https://pl.wikipedia.org/wiki?curid=1265592" title="Jean-Marie Leon Dufour">
Jean-Marie Leon Dufour



</doc>
<doc id="1265594" url="https://pl.wikipedia.org/wiki?curid=1265594" title="Sao Jorge">
Sao Jorge



</doc>
<doc id="1265598" url="https://pl.wikipedia.org/wiki?curid=1265598" title="Catalin Munteanu">
Catalin Munteanu



</doc>
<doc id="1265599" url="https://pl.wikipedia.org/wiki?curid=1265599" title="Jean-Francois Ducis">
Jean-Francois Ducis



</doc>
<doc id="1265601" url="https://pl.wikipedia.org/wiki?curid=1265601" title="Inaki Lafuente">
Inaki Lafuente



</doc>
<doc id="1265602" url="https://pl.wikipedia.org/wiki?curid=1265602" title="Andre Duchesne">
Andre Duchesne



</doc>
<doc id="1265608" url="https://pl.wikipedia.org/wiki?curid=1265608" title="Bollo Heyerdahl">
Bollo Heyerdahl



</doc>
<doc id="1265609" url="https://pl.wikipedia.org/wiki?curid=1265609" title="Boello Heyerdahl">
Boello Heyerdahl



</doc>
<doc id="1265610" url="https://pl.wikipedia.org/wiki?curid=1265610" title="Sven Selanger">
Sven Selanger



</doc>
<doc id="1265611" url="https://pl.wikipedia.org/wiki?curid=1265611" title="Sven Selaanger">
Sven Selaanger



</doc>
<doc id="1265613" url="https://pl.wikipedia.org/wiki?curid=1265613" title="Miasto marzeń">
Miasto marzeń

Miasto marzeń (devanagari: शिखर, "Shikhar") – bollywoodzki dramat miłosny i thriller wyreżyserowany w 2005 roku przez John Matthew Matthana.
Tematem filmu jest wojna dwóch marzeń. G.G. (Ajay Devgan) marzy o zbudowaniu miasta, które przyniesie mu zysk. Guru (Javed Sheikh) marzy o nawodnieniu i zalesieniu doliny, w której kiedyś ludzie umierali z głodu podczas suszy. Marzenie kosztem krzywdy wywłaszczanych z ziemi wieśniaków. I marzenie o stworzeniu lepszego świata dla tychże wieśniaków. Każdy z nich próbuje pozyskać dla swych planów młodego Jaia (Shahid Kapoor). Film przedstawia też dramatyczną relację ojca z synem i zmiany dokonujące się w młodym człowieku pod wpływem manipulujących nimi ludźmi.
Fabuła.
Gauravowi Gupcie (Ajay Devgan), zwanemu G.G. , jednemu z największych przedsiębiorców budowlanych w Mumbaju, nie wystarcza już zarabianie na budowaniu ekskluzywnych wieżowców z widokiem na morze. Zamarzyło mu się zbudowanie miasta na pustkowiu. Zaledwie 30 km od miasta znalazł on idealne miejsce na przyszłe indyjskie Las Vegas. G.G. zainwestował już w ten teren miliony wykupując ziemie od wieśniaków, sprowadzając maszyny, gdy okazuje się, że na przeszkodzie staje mu łagodny guru z pobliskiej aśramy. G.G. nie może go zlekceważyć, bo okazuje się, że jest nim potężny przemysłowiec, Srinath Vardhan (Javed Sheikh). Po śmierci żony wycofał się on z biznesu i rozpoczął nawadnianie i zalesianie suchej dotychczas doliny. Guru aśramy doprowadza do wstrzymania budowy miasta. G.G. grozi bankructwo. Zaczyna walczyć z nim. Próbuje pokonać go zjednując sobie serce jego ukochanego syna Jaiveda (Shahid Kapoor). Gdy Jai przyjeżdża w interesach do Mumbaju G.G. z pomocą swojej przyjaciółki (Bipasha Basu) wciąga naiwnego, ufnego chłopca w brudne interesy, uczy go hazardu, rozbudza nieznane mu przedtem pragnienie używania życia. Wychowany w aśramie skromny dotychczas Jai zaczyna rozsmakowywać się w nowym stylu życia. Nie licząc się z konsekwencjami swoich czynów, nie zauważając manipulacji imponującego mu nowego "przyjaciela".

</doc>
<doc id="1265618" url="https://pl.wikipedia.org/wiki?curid=1265618" title="Funkcja przeciążona">
Funkcja przeciążona



</doc>
<doc id="1265621" url="https://pl.wikipedia.org/wiki?curid=1265621" title="Anderson Cleber Beraldo">
Anderson Cleber Beraldo



</doc>
<doc id="1265623" url="https://pl.wikipedia.org/wiki?curid=1265623" title="Cléber Beraldo">
Cléber Beraldo



</doc>
<doc id="1265624" url="https://pl.wikipedia.org/wiki?curid=1265624" title="Cleber Beraldo">
Cleber Beraldo



</doc>
<doc id="1265626" url="https://pl.wikipedia.org/wiki?curid=1265626" title="Natan Birnbaum">
Natan Birnbaum

Natan Birnbaum (ur. 16 maja 1864 w Wiedniu, zm. 2 kwietnia 1937 w Scheveningen) – austriacki dziennikarz żydowskiego pochodzenia, filozof, jeden z głównych ideologów współczesnego politycznego syjonizmu. W 1890 roku stworzył pojęcie „"syjonizm"” na określenie ruchu politycznego, dążącego do powrotu ludności żydowskiej do Palestyny (Izraela). Używał licznych pseudonimów: „Matias Acher”, „Dr. N. Birner”, „Matias Palme”, „Anton Skart”, „Teodor Schwarz” i „Pantarei”.
Życiorys.
Dzieciństwo i młodość.
Natan urodził się w żydowskiej rodzinie w Wiedniu, stolicy Monarchii Austro-Węgierskiej. Był jedynym dzieckiem biznesmena Menachema Mendla Birnbaumu i jego żony Miriam Soulmate. Po uzyskaniu tradycyjnego religijnego wychowania został wysłany do państwowego gimnazjum, gdzie uczył się języka niemieckiego i odsunął się od przestrzegania tradycji judaizmu. Jego światopogląd stopniowo ewoluował w stronę asymilacji. Pomimo to, w 1881 roku wstąpił do organizacji Chowewej Syjon.
W latach 1882-1885 studiował prawo na Uniwersytecie Wiedeńskim. Dodatkowo studiował filozofię i orientalistykę. Pod koniec 1882 roku wraz z dwoma innymi studentami założył stowarzyszenie studentów żydowskich Kadimah, którego celem było promowanie żydowskiego nacjonalizmu i idei osadnictwa w Ziemi Izraela. W latach 1885-1886 był prezydentem tego stowarzyszenia.
Działalność syjonistyczna.
W 1884 roku Birnbaum opublikował swoją pierwszą broszurkę zatytułowaną „"Choroba Asymilacji"” (niem. "Die Assimilationsucht"). Rok później rozpoczął wydawanie czasopisma "Selbstemanzipation!" (pol. "Samowyzwolenie"), które promowało „"ideę żydowskiego renesansu i przesiedlenia do Palestyny"”. Gazeta ta jest uznawana za kluczowe czasopismo w historii rozwoju ruchu syjonistycznego. W 1894 roku została przemianowana na "Juedische Volkszeitung". Znaczna część artykułów była pisana własnoręcznie przez Birnbauma, który na jej łamach w 1890 roku po raz pierwszy użył terminów „"syjonizm"” i „"syjonista"”, a w 1892 roku „"syjonizm polityczny"”.
W 1890 roku ożenił się z Rosą Korngut (ur. 1869, zm. 22 maja 1934) z którą miał trzech synów: Solomona (ur. 1891, zm. 1989), Menachema (ur. 1893, zm. 1944) i Uriela (ur. 1894, zm. 1956).
W 1893 roku opublikował broszurę pod tytułem „"Narodowe odrodzenie narodu żydowskiego w swej ojczyźnie, jako sposób rozwiązania kwestii żydowskiej"” (niem. "Die Nationale des Volkes Juedischen Wiedergeburt w seinem Lande als Mittel zur Loesung der Judenfrage"), w której przedstawił wizję utworzenia państwa żydowskiego i osiedlenia w nim europejskich Żydów, jako sposobu rozwiązania kwestii żydowskiej. Po opublikowaniu w 1895 roku przez Theodora Herzla artykułu „"Państwo żydowskie"” (niem. "Der Judenstaat"), Birnbaum rozpoczął z nim współpracę. Nie związał się jednak z nurtem politycznego syjonizmu i zawsze reprezentował jego kulturowy odłam. Birnbaum odegrał znaczącą rolę w Pierwszym Kongresie Syjonistycznym, który odbył się w dniach 29-31 sierpnia 1897 roku w Bazylei w Szwajcarii. Wystąpił wówczas w swoim przemówieniu zatytułowanym „"Syjonizm jako ruch kulturowy"”. Podczas kongresu został wybrany sekretarzem generalnym Światowej Organizacji Syjonistycznej. Jednak bardzo szybko doszło między nim a Herzlem do różnicy ideologicznej. Birnbaum zaczął kwestionować polityczne cele syjonizmu i przywiązywał coraz większą wagę do narodowo-kulturalnej treści judaizmu. Był niezadowolony z negatywnej opinii ruchu syjonistycznego o diasporze i transformacji Światowej Organizacji Syjonistycznej w maszynerię partii politycznej. Z tego powodu w 1900 roku wystąpił z organizacji i odsunął się od nurtu syjonizmu politycznego.
Działalność kulturalna.
Po opuszczeniu ruchu syjonistycznego Birnbaum stał się czołowym rzecznikiem kultury żydowskiej w diasporze. Swoją pracę szczególnie mocno związał z kulturą Żydów aszkenazyjskich i językiem jidysz. W dniach 30 sierpnia - 3 września 1908 roku zorganizował Konferencję Języka Jidysz w Czerniowcach na Ukrainie. Wzięło w niej udział wielu czołowych pisarzy jidysz, a Birnbaum ogłosił jidysz językiem narodowym Żydów. Birnbaum propagował swoje poglądy przez liczne artykuły oraz wykłady wygłaszane w społecznościach żydowskich. Zainicjował w ten sposób prąd i ruch kulturowy zwany jidyszyzmem.
W latach 1912-1914 mieszkał w Berlinie, po czym ponownie powrócił do Wiednia.
Działalność religijna.
W latach poprzedzających I wojnę światową Birnbaum stopniowo porzucił swoje materialistyczne i świeckie poglądy, przyjmując coraz bardziej tradycyjny religijny światopogląd judaizmu. Około 1916 roku został ortodoksyjnym Żydem. Można go postrzegać jako prekursora współczesnego ruchu "Baal Teshuva", promującego powrót świeckich Żydów do religijnego życia w judaizmie. W 1917 roku opublikował w języku niemieckim i jidysz książkę „"Lud Boży"” (niem. "Gottesvolk"). Niezadowolony z duchowego samozadowolenia religijnych mas, zainicjował ruch starający się o podniesienie duchowej świadomości żydowskiego społeczeństwa. Tym samym działał na rzecz żydowskiego odrodzenia duchowego. W 1919 roku Birnbaum został sekretarzem generalnym międzynarodowej politycznej organizacji ultraortodoksyjnych Żydów Agudat Israel.
W 1921 roku Birnbaum przeprowadził się po raz drugi do Berlina. Widząc negatywny wpływ zurbanizowanego otoczenia na żydowskie życie, promował tworzenie osad rolniczych w których można było rozwijać tradycyjne życie religijne w połączeniu z naturą. Osadnictwo żydowskie w Palestynie spostrzegał jako realizację duchowego celu narodu żydowskiego. Myśli te zawarł w opublikowanej w 1927 roku pracy „"W służbie obietnicy"” (niem. "See Im Dienste der Verheissung").
Gdy w 1933 roku do władzy w Niemczech doszli naziści, Birnbaum wyemigrował w kwietniu wraz z rodziną do Holandii. Zamieszkali w Scheveningen, gdzie wydawał czasopismo "Wezwanie" (niem. "Der Ruf"). Wyniszczony chorobami zmarł 2 kwietnia 1937 roku. Został pochowany na żydowskim cmentarzu w Hadze.

</doc>
<doc id="1265630" url="https://pl.wikipedia.org/wiki?curid=1265630" title="Żurawka (roślina)">
Żurawka (roślina)

Żurawka ("Heuchera") – rodzaj roślin należący do rodziny skalnicowatych. Liczy ponad 50 gatunków występujących w naturze w Ameryce Północnej. Wiele gatunków i mieszańców między nimi uprawianych jest ze względów ozdobnych, głównie jako rośliny okrywowe. W naturze występują zwykle w wilgotnych lasach i w miejscach skalistych, na zboczach gór lub klifów nadmorskich. Nazwa naukowa rodzaju upamiętnia profesora medycyny z Uniwersytetu w Wittenberdze – Johanna Heinricha Heuchera.
Systematyka.
Rodzaj "Heuchera" należy do rodziny skalnicowatych ("Saxifragaceae"), która jest rodziną siostrzaną dla agrestowatych ("Grossulariaceae") i wraz z nią należy do rzędu skalnicowców ("Saxifragales") w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Saxifraganae" Reveal, rząd skalnicowce ("Saxifragales" Dumort.), podrząd "Saxifragineae" Engl., rodzina skalnicowate ("Saxifragaceae" Juss.), plemię "Heuchereae" Bartl., rodzaj żurawka ("Heuchera" L.).
Zastosowanie i uprawa.
Żurawki uprawiane są jako ozdobne rośliny okrywowe, możliwe do uprawy także pod drzewami i krzewami, poza tym sadzone w ogrodach skalnych. Rosną na stanowiskach słonecznych i w półcieniu, na glebach dobrze zdrenowanych i żyznych. Rozmnażane są przez podział kęp wiosną lub jesienią oraz z nasion.

</doc>
<doc id="1265632" url="https://pl.wikipedia.org/wiki?curid=1265632" title="Felix Duban">
Felix Duban



</doc>
<doc id="1265633" url="https://pl.wikipedia.org/wiki?curid=1265633" title="Heuchera">
Heuchera



</doc>
<doc id="1265634" url="https://pl.wikipedia.org/wiki?curid=1265634" title="Ghoultown">
Ghoultown

Ghoultown - grupa muzyczna grająca horror punk z wpływami rockabilly. Powstała w 1999 roku w Stanach Zjednoczonych z inicjatywy wokalisty i gitarzysty Counta Lyle'a.

</doc>
<doc id="1265635" url="https://pl.wikipedia.org/wiki?curid=1265635" title="Raul Reyes">
Raul Reyes



</doc>
<doc id="1265637" url="https://pl.wikipedia.org/wiki?curid=1265637" title="Hareidlandet">
Hareidlandet

Hareidlandet - wyspa w regionie Møre og Romsdal, w Norwegii. Powierzchnia wyspy wynosi 166 km². Wyspa leży w granicach gmin Ulstein oraz Hareid. 
Najwyższym szczytem wyspy jest Blåtinden (lub też "Blåtind") o wysokości 697 m, drugim w kolejności jest Kongsvollen (683 m), obydwa znajdują się w gminie Ulstein. Natomiast dwa kolejne szczyty znajdują się w gminie Hareid: Melshornet (668 m) oraz Skolma (635 m).

</doc>
<doc id="1265638" url="https://pl.wikipedia.org/wiki?curid=1265638" title="Luis Edgar Devia Silva">
Luis Edgar Devia Silva



</doc>
<doc id="1265640" url="https://pl.wikipedia.org/wiki?curid=1265640" title="La Dole">
La Dole



</doc>
<doc id="1265642" url="https://pl.wikipedia.org/wiki?curid=1265642" title="Stafylokoki">
Stafylokoki



</doc>
<doc id="1265644" url="https://pl.wikipedia.org/wiki?curid=1265644" title="B3">
B3



</doc>
<doc id="1265646" url="https://pl.wikipedia.org/wiki?curid=1265646" title="Sv. Andrija">
Sv. Andrija



</doc>
<doc id="1265648" url="https://pl.wikipedia.org/wiki?curid=1265648" title="Sveti Andrija">
Sveti Andrija



</doc>
<doc id="1265650" url="https://pl.wikipedia.org/wiki?curid=1265650" title="Monitoring powietrza atmosferycznego">
Monitoring powietrza atmosferycznego

Monitoring powietrza atmosferycznego – monitoring, pozwalający uzyskać dane o stężeniach składników powietrza (np. ozon, ) – w tym zanieczyszczeń – na określonym obszarze (skala lokalna, regionalna, krajowa, globalna). W przypadku zanieczyszczenia powietrza bierze się pod uwagę wzajemnie uzupełniające się wyniki kontroli emisji (ilości zanieczyszczeń wprowadzanych do atmosfery) i imisji (aktualne stężenia zanieczyszczeń).
Regularne pomiary emisji pozwalają obliczać stężenia zanieczyszczeń w otoczeniu instalacji metodami modelowania rozprzestrzeniania się (zob. np. modelowanie dyspersji odorantów).
Monitoring powietrza atmosferycznego jest prowadzony za pomocą globalnej, krajowej, regionalnej i lokalnej sieci stacji pomiarowych oraz w laboratoriach mobilnych, w tym satelitarnych (metody teledetekcji).
Rutynowe naziemne pomiary aktualnego stężenia zanieczyszczeń powietrza atmosferycznego (imisja) przeprowadza się 1,5 metra nad ziemią lub 1,5 metra powyżej górnej linii zabudowania. Ich celem jest:
Celem monitoringu jakości powietrza jest uzyskanie danych o poziomach substancji w powietrzu w odniesieniu do przyjętych standardów jakości powietrza dla wszystkich stref w kraju.
Sieć krajowa w Polsce składa się z 81 wyspecjalizowanych stacji pomiarowych, gdzie prowadzi się codzienne pomiary całodobowe podstawowych zanieczyszczeń (CO, , , , HCl, aerozole atmosferyczne, PM10, PM2,5). Sieć regionalna i lokalna w Polsce obejmuje 390 stacji zlokalizowanych w miastach &gt; 20 tys. ludności oraz dodatkowo 60 stacji jest ulokowanych w uzdrowiskach. Pomiary są prowadzone przez Państwowy Monitoring Środowiska (PMŚ) w GIOŚ we współpracy z innymi jednostkami organizacyjnymi podlegającymi Ministerstwu Środowiska oraz z jednostkami podległymi Ministerstwu Zdrowia (m.in. Państwowa Inspekcja Sanitarna, Centralny Instytut Ochrony Pracy).
Listę stacji, zakres ich pomiarów oraz zakres badań uzupełniających ustala Wojewódzki Inspektorat Ochrony Środowiska opierając się na tzw. ocenie wstępnej w strefach wykonywanej raz na 5b lat lub częściej.
Oceny jakości powietrza prowadzone są:
Kryteria lokalizacji punktów pomiarowych:
Lokalizację punktów pomiarowych określa Rozporządzenie Ministra Środowiska dotyczące oceny poziomów substancji w powietrzu. 

</doc>
<doc id="1265653" url="https://pl.wikipedia.org/wiki?curid=1265653" title="Cynthia McKinney">
Cynthia McKinney

Cynthia Ann McKinney (ur. 17 marca 1955) – amerykańska polityk.
W latach 1993–2003 i ponownie w latach 2005–2007 z ramienia Partii Demokratycznej była przedstawicielką stanu Georgia w Izbie Reprezentantów Stanów Zjednoczonych.
Znana ze stanowczej krytyki administracji George’a Busha. Domagała się śledztwa w sprawie zamachu na World Trade Center, odtajnienia akt dotyczących zamachu na Martina Luthera Kinga oraz śledztwa w sprawie zabójstwa Tupaca Shakura. Próbowała wszcząć procedurę impeachmentu przeciw prezydentowi George’owi W. Bushowi, wiceprezydentowi Dickowi Cheneyowi oraz sekretarz stanu Condoleezzie Rice.
Kandydatka Partii Zielonych w wyborach prezydenckich w 2008 roku. Zajęła szóste miejsce, zdobywając 161 603 głosów (0,12%).

</doc>
<doc id="1265657" url="https://pl.wikipedia.org/wiki?curid=1265657" title="Misje pallotyńskie w Kamerunie">
Misje pallotyńskie w Kamerunie

Misje pallotyńskie w Kamerunie – misja rzymskokatolicka prowadzona przez pallotynów w niemieckiej kolonii w Kamerunie na przełomie XIX i XX w. Kiedy w 1884 Niemcy zostały właścicielami kolonialnymi Kamerunu, odmówili oni grupom francuskich duchownych katolickich pozwolenia na rozpoczęcie misji na nowych terenach. Niemcy nie byli zbyt chętni do dopuszczania katolików na swoje ziemie, tym bardziej, że byli obcokrajowcami. Ustąpili dwa lata później, gdy o zezwolenie poprosili niemiecko-szwajcarscy Pallotyni. Zezwolenie zostało wydane pod następującymi warunkami:
Ośmiu zakonników pallotyńskich pod przewodnictwem ojca Heinricha Vietera dotarło 25 października 1890 do Duali. Prezbiteriańscy misjonarze okazali się nieprzychylni do nowo przybyłych, więc pallotyni osiedli w Mareinbergu niedaleko Edei. W ciągu 13 lat założyli misje i szkoły w Kribi, Edei, Bonjongo, Duali, Betandze, Jaunde, Ikassie, Minlabie, Sasse, Victoria-Bocie, Dschangu, Ossing koło Mamfe. W 1899 założyli własny konwent w Bonjongo. 
Kiedy podczas I wojny światowej Kampania wschodnioafrykańska Ententy dotarła w 1916 do Jaundy, pallotyni wraz z wieśniakami Ewondo pod przywództwem Charlesa Atangany i wojskami niemieckimi, uciekli na południe, do Gwinei Hiszpańskiej. Niemcy przegrały wojnę, a Kamerun, jako terytorium mandatowe Ligi Narodów, został podzielony między Wielką Brytanię i Francję. Francuzi mianowali zamiast pallotynów własnych duchaczy jako katolickich misjonarzy w Kamerunie.
Po uzyskaniu przez Kamerun niepodległości niemieccy pallotyni wrócili do diecezji Jaunde w 1964.

</doc>
<doc id="1265661" url="https://pl.wikipedia.org/wiki?curid=1265661" title="Naczyniak krwionośny">
Naczyniak krwionośny



</doc>
<doc id="1265663" url="https://pl.wikipedia.org/wiki?curid=1265663" title="G 17 Plus">
G 17 Plus



</doc>
<doc id="1265664" url="https://pl.wikipedia.org/wiki?curid=1265664" title="G17 +">
G17 +



</doc>
<doc id="1265665" url="https://pl.wikipedia.org/wiki?curid=1265665" title="Niemy wyścig">
Niemy wyścig

Niemy wyścig (ang. "Silent Running") – amerykański film science-fiction z 1972 roku, w reżyserii Douglasa Trumbulla. Światowa premiera filmu miała miejsce 10 marca 1972.

</doc>
<doc id="1265666" url="https://pl.wikipedia.org/wiki?curid=1265666" title="Berl Katznelson">
Berl Katznelson

Berl Katznelson (ur. 25 stycznia 1887 w Bobrujsku; zm. 12 sierpnia 1944 w Jerozolimie) – rosyjski dziennikarz i polityk pochodzenia żydowskiego, jeden z głównych przywódców i ideologów ruchu syjonizmu socjalistycznego. Działacz ruchu robotniczego w Brytyjskim Mandacie Palestyny. Był redaktorem gazety "Dawar", pierwszej codziennej gazety ruchu robotniczego w Palestynie. Odegrał ważną rolę w procesie tworzenia państwa żydowskiego. Był stryjem prof. Dory Kacnelson, wybitnej historyczki, slawistki i literaturoznawcy oraz kuzynem zamordowanego w Auschwitz poety Icchaka Kacnelsona.
Życiorys.
Dzieciństwo i młodość.
Berl urodził się w 1887 roku w Bobrujsku w Imperium Rosyjskim (obecnie Białoruś), w rodzinie żydowskiej. Był bardzo słabym i chorowitym dzieckiem, dlatego nie mógł regularnie uczęszczać do szkoły. Większość swojej edukacji otrzymał od prywatnych nauczycieli. Ojciec był członkiem organizacji syjonistycznej Chowewej Syjon, i za jego sprawą od najmłodszych lat był zapoznany z ideologią syjonizmu socjalistycznego. Gdy w 1899 roku zmarł jego ojciec, matka była zmuszona szukać wsparcia finansowego u rodziny. Berl od dzieciństwa pragnął wyjechać do Ziemi Izraela, zdecydował się jednak pozostać w Rosji i utrzymywać z pracy własnymi rękami. Pracował w różnych zawodach, takich jak kowal, nauczyciel i bibliotekarz. Pracując w żydowskiej bibliotece nauczał języka hebrajskiego i jidysz, a także literatury i historii żydowskiej.
Pobyt w Palestynie.
W 1909 roku Katznelson wyemigrował do Palestyny, będącej wówczas częścią Imperium Osmańskiego. Początkowo zamieszkał w Jafie, gdzie poznał pisarza Josefa Chaima Brennera. Wspólnie wymieniali się poglądami na temat aktualnych zdarzeń i wizji przyszłego państwa żydowskiego. Brenner zapoznał go z przywódcą żydowskiego ruchu robotniczego w Palestynie, Aharonem Gordonem. Dzięki niemu Katznelson wzbogacił swoje świeckie poglądy o wymiar duchowego syjonizmu socjalistycznego. W kolejnych miesiącach wiele podróżował po Palestynie, odwiedzając żydowskie kolonie i stając się znaną postacią wśród robotników.
Działalność publiczna.
Wraz z wybuchem I wojny światowej sytuacja społeczności żydowskiej w Palestynie uległa znacznemu pogorszeniu. Władze tureckie prześladowały Żydów, uznając ich za sojuszników Wielkiej Brytanii i potencjalnych wrogów. Doprowadziło to do poważnego kryzysu gospodarczego, wzrostu bezrobocia i nędzy. Wielu imigrantów decydowało się na wyjazd z Palestyny. W ciągu tych lat Katznelson był mocno zaangażowany w działalność ruchu robotniczego i stał się liderem syjonizmu socjalistycznego. Był zwolennikiem syndykalizmu i uważał, że zasadniczym narzędziem walki proletariatu miały być związki zawodowe, a nie partie polityczne. Podczas konferencji w 1917 roku wezwał do zjednoczenia żydowskiego ruchu robotniczego w Palestynie, znajdując gorącego zwolennika w Dawidzie Ben Gurionie. Nie zdołał jednak przekonać Aharona Gordona, który obstawał przy założonym przez siebie ruchu socjaldemokratycznym Hapoel Ha-Cair. Działania wówczas podjęte przez Katznelsona zmierzały w kierunku utworzenia unii związków zawodowych i robotniczych partii politycznych. W grudniu 1920 roku był jednym z założycieli centrali związkowej Histadrut. Pomógł założyć instytucję ubezpieczeniowo-finansową wspierającą opiekę zdrowotną "Clalit".
W 1925 roku razem z Mosze Beilinsonem założył gazetę "Dawar". Była to pierwsza codzienna gazeta ruchu robotniczego w Brytyjskim Mandacie Palestyny. Katznelson do końca życia był jej naczelnym redaktorem. Był także założycielem i naczelnym redaktorem wydawnictwa "Am Owed". Jego gabinet zawsze był pełen nieproszonych gości, którzy zgłaszali do niego liczne wnioski i skargi. Gdy jego koledzy redakcyjni mówili, że są określone godziny pracy i przyjmowania interesantów, on odpowiadał: „"jedne drzwi w tym kraju zawsze powinny być otwarte dla ludzi"”. Przez całe życie walczył o prawa jednostki w społeczeństwie.
Gdy w 1936 roku wybuchło arabskie powstanie w Palestynie, Brytyjczycy powołali Komisję Peela. Zaleciła ona odseperowanie obu zwaśnionych ze sobą społeczności w dwóch państwach: mniejszym żydowskim i większym arabskim. Małe państwo żydowskie miało opierać się na posiadanych przez Żydów gruntach, do których mieli prawa własności. Państwo to pozostałoby powiązane z władzami mandatowymi. Natomiast duże państwo arabskie zostałoby powiązane z Emiratem Transjordanii. Katznelson był dobrze znany ze swojej chęci pokojowego współżycia Żydów z Arabami, dlatego sprzeciwił się planowi podziału Palestyny. Stwierdził:
Podczas II wojny światowej Katznelson zaangażował się w pomoc nielegalnej aliji. Usilnie działał, aby ocalić jak najwięcej europejskich Żydów przed Holocaustem. Zmarł 12 sierpnia 1944 roku w Jerozolimie z powodu tętniaków. Został pochowany na cmentarzu znajdującym się niedaleko brzegów Jeziora Tyberiadzkiego.
Znaczenie.
Katznelson jako jeden z liderów syjonizmu socjalistycznego odegrał ważną rolę w procesie tworzenia państwa żydowskiego. Pomimo że był osobą o socjalistycznych poglądach, był głęboko zaangażowany w utrzymywanie tradycyjnych żydowskich wartości. Rozumiał, że religia stanowi ważny czynnik utrzymujący jedność i tożsamość narodu żydowskiego. Był jednym z nielicznych głosów w niereligijnym otoczeniu socjalistycznych syjonistów, który nalegał na przestrzeganie szabatów i świąt żydowskich, koszerności pokarmów w kuchniach Histadrut oraz obrzezania dzieci w kibucach.

</doc>
<doc id="1265667" url="https://pl.wikipedia.org/wiki?curid=1265667" title="If You Come to Me">
If You Come to Me

"If You Come to Me" to piosenka popowa stworzona przez Juliana Gallaghera, Martina Harringtona, Ash Howes, Sharon Murphy i Richarda Stannarda na trzeci album studyjny brytyjskiego girlsbandu Atomic Kitten, "Ladies Night" (2003). Wyprodukowany przez Engine, utwór wydany został jako pierwszy singel promujący krążek dnia 27 października 2003 w Wielkiej Brytanii.
Wydanie singla.
Tydzień po premierze singel zadebiutował na pozycji #3 oficjalnego notowania najchętniej kupowanych singli w Wielkiej Brytanii. 15 listopada 2003 utwór zanotował spadek na miejsce #6, by w następnym zestawieniu znaleźć się na pozycji #13. "If You Come to Me" na liście UK Singles Chart spędził w sumie dziesięć tygodni. W Irlandii kompozycja debiutowała dnia 30 października 2003 na miejscu #8. Piosenka zyskała umiarkowany sukces w tym kraju, będąc notowaną w zestawieniu sześć tygodni, w tym dwa w Top 10.
"If You Come to Me" odniósł sukces w krajach niemieckojęzycznych, gdzie w oficjalnych austriackich, niemieckich oraz szwajcarskich notowaniach znalazł się w Top 10. Na tychże listach przebojów piosenka notowana była przez średnio trzy miesiące. Utwór także zyskał na sukcesie w Nowej Zelandii, spędzając trzynaście tygodni na oficjalnej liście najchętniej kupowanych singli oraz trzy tygodnie po debiucie osiągając szczytową pozycję #9. Kompozycja notowana była również w Australii oraz kilku krajach europejskich, gdzie odniosła umiarkowany sukces.
Teledysk.
Teledysk do singla nagrywany był w Perivale Studios, Middlesex w Wielkiej Brytanii i reżyserowany przez Si &amp; Ad. Klip miał premierę dnia 15 września 2003.
Wideoklip przedstawia członkinie zespołu tańczące oraz śpiewające na różnych tłach. W teledysku użyte zostały efekty specjalne, dzięki którym na ciałach wokalistek ukazane są imitacje widoku nieba oraz motyle, każde w innych odcieniach. Klip utrzymany jest w prostocie.

</doc>
<doc id="1265671" url="https://pl.wikipedia.org/wiki?curid=1265671" title="Krążowniki typu Slava">
Krążowniki typu Slava



</doc>
<doc id="1265673" url="https://pl.wikipedia.org/wiki?curid=1265673" title="Krążowniki typu Sława">
Krążowniki typu Sława



</doc>
<doc id="1265675" url="https://pl.wikipedia.org/wiki?curid=1265675" title="Wacław Bartnik">
Wacław Bartnik

Wacław Bartnik (ur. 17 maja 1943 w Wierzchosławicach) – polski inżynier, polityk, urzędnik państwowy i samorządowy, senator II kadencji.
Życiorys.
Z wykształcenia inżynier rolnictwa, ukończył studia na Wydziale Rolniczym Wyższej Szkoły Rolniczej. W 1973 uzyskał stopień naukowy doktora nauk rolniczych. W latach 70. pracował w Olsztyńskim Przedsiębiorstwie Hodowli Roślin i Nasiennictwa, następnie został wiceprezesem Wojewódzkiej Spółdzielni Ogrodniczo-Pszczelarskiej. Od 1990 do 1994 pełnił funkcję wicewojewody olsztyńskiego. W latach 1991–1993 sprawował mandat senatora II kadencji z ramienia Unii Demokratycznej wybranego w województwie olsztyńskim. Pracował w Komisji Spraw Emigracji i Polaków za Granicą oraz w Komisji Gospodarki Narodowej. Od 1994 należał do Unii Wolności. Po zakończeniu pracy w parlamencie był zatrudniony w administracji publicznej jako dyrektor Wydziału Ochrony środowiska w urzędzie wojewódzkim. Został odwołany przez wojewodę Zbigniewa Babalskiego, objął stanowisko zastępcy kierownika urzędu rejonowego, a później dyrektora Wydziału Gospodarowania Środowiskiem Starostwa Powiatowego w Olsztynie.
Odznaczony Krzyżem Kawalerskim Orderu Odrodzenia Polski (2001).

</doc>
<doc id="1265685" url="https://pl.wikipedia.org/wiki?curid=1265685" title="Adicora">
Adicora



</doc>
<doc id="1265687" url="https://pl.wikipedia.org/wiki?curid=1265687" title="Brodacz żółtogardły">
Brodacz żółtogardły

Brodacz żółtogardły ("Eubucco richardsoni") – gatunek małego ptaka z rodziny tukanowatych (Ramphastidae), zamieszkujący północno-zachodnią część Ameryki Południowej. Nie jest zagrożony.
Występowanie.
Występuje w Boliwii, Brazylii, Kolumbii, Ekwadorze i Peru. Zamieszkuje subtropikalne i tropikalne wilgotne lasy i bagna.
Systematyka.
Brodacz żółtogardły jest według niektórych klasyfikacji systematycznych (m.in. klasyfikacja Sibley-Monroe, Mielczarek i Kuziemko 2021) zaliczany do rodziny tukanowatych (Ramphastidae), według innych (Mielczarek i Cichocki 1999, IOC, "Handbook of the Birds of the World") – do rodziny brodaczy (Capitonidae), która bywa traktowana jako podrodzina (Capitoninae) w obrębie tukanowatych.
Podgatunki.
Zwykle wyróżnia się 4 podgatunki "E. richardsoni":
Autorzy listy ptaków świata opracowywanej we współpracy BirdLife International z autorami "Handbook of the Birds of the World" (5. wersja online: grudzień 2020) wydzielają podgatunki "aurantiicollis" i "purusianus" do osobnego gatunku "Eubucco aurantiicollis".
Status.
Międzynarodowa Unia Ochrony Przyrody (IUCN), która stosuje wspomnianą w rozdziale „Podgatunki” listę ptaków świata, od 2014 roku uznaje brodacze żółtogardłego i złotoszyjego za odrębne gatunki. Oba te taksony zalicza do kategorii najmniejszej troski (LC, "Least Concern"). Liczebność populacji żadnego z tych taksonów nie została oszacowana, aczkolwiek ptaki te opisywane są jako dość pospolite. Trend liczebności ich populacji uznawany jest za spadkowy.

</doc>
<doc id="1265691" url="https://pl.wikipedia.org/wiki?curid=1265691" title="Wek">
Wek



</doc>
<doc id="1265692" url="https://pl.wikipedia.org/wiki?curid=1265692" title="Koszatniczki">
Koszatniczki



</doc>
<doc id="1265693" url="https://pl.wikipedia.org/wiki?curid=1265693" title="Weki">
Weki



</doc>
<doc id="1265694" url="https://pl.wikipedia.org/wiki?curid=1265694" title="Weck">
Weck



</doc>
<doc id="1265698" url="https://pl.wikipedia.org/wiki?curid=1265698" title="Partia Radykalno-Demokratyczna">
Partia Radykalno-Demokratyczna

Partia Radykalno-Demokratyczna (, PRD) – bułgarska liberalna partia polityczna założona w 1905 przez grupę działaczy wywodzących się z Partii Demokratycznej. Uczestniczyła w kilku rządach koalicyjnych (1918–1919, 1931–1934, 1991–1992). W latach 1922–1923 współtworzyła Blok Konstytucyjny, a w połowie 1923 zaangażowała się w budowę Porozumienia Demokratycznego. Po zamachu majowym w 1934 została zdelegalizowana przez rząd Georgijewa. W 1945 na krótko wznowiła legalną działalność, lecz dwa lata później władze komunistyczne ją zlikwidowały. Po 1989, w okresie transformacji ustrojowej w Bułgarii, działacze opozycji antykomunistycznej reaktywowali PRD i włączyli ją w struktury Związku Sił Demokratycznych.
Historia Partii Radykalno-Demokratycznej.
Partia Radykalno-Demokratyczna w latach 1905-1947.
PRD została założona przez grupę działaczy Partii Demokratycznej związanych z wydawanym od 1902 czasopismem "Przegląd Demokratyczny" (bułg. "Демократически преглед") pod redakcją Todora Włajkowa. Z powodu narastania sporów ideologicznych z główną frakcją demokratów, skupioną wokół Petka Karawełowa, grupa Włajkowa stopniowo oddzieliła się od nich i w 1905 sformowała Partię Radykalno-Demokratyczną. Pierwszy kongres PRD odbył się w dniach 12–15 sierpnia 1906. Podczas zjazdu przyjęto statut partii i określono jej cele. Do najważniejszych zadań zaliczono umocnienie demokracji i roli parlamentu w państwie, pokojowe przyłączenie do Księstwa Bułgarii obszarów zamieszkanych przez Bułgarów, lecz pozostających poza jego granicami (m.in. Rumelii Wschodniej), a także wprowadzenie zasad liberalizmu. PRD opowiedziała się przeciwko dążeniom do siłowego przejęcia władzy w kraju, uznając za jedyny sposób jej zdobycia demokratyczne wybory.
Od czerwca 1918 do października 1919 PRD współtworzyła, najpierw z Partią Demokratyczną, a potem również z kilkoma innymi partiami, koalicyjne rządy Carstwa Bułgarii. Po przejęciu w 1920 całości władzy w kraju przez Bułgarski Ludowy Związek Chłopski Aleksandyra Stambolijskiego, PRD zaangażowała się w działalność opozycyjną. Na początku czerwca 1922 partia włączyła się w budowę Bloku Konstytucyjnego, w skład którego weszły także Partia Demokratyczna i Zjednoczona Partia Narodowo-Postępowa. Podstawowym celem organizacji było zjednoczenie opozycji przeciwko autorytarnym rządom ludowców i odsunięcie ich od władzy. Po wojskowym zamachu stanu z 9 czerwca 1923 i objęciu stanowiska premiera przez Aleksandyra Cankowa, działaczom Bloku Konstytucyjnego przedstawiono propozycję budowy prorządowej koalicji, nazwanej Porozumieniem Demokratycznym. Lider PRD, Stojan Kosturkow, początkowo odmówił, później jednak wyraził warunkową zgodę na uczestnictwo jego partii w Porozumieniu, przy czym ostateczną decyzję miał podjąć zjazd radykalnych demokratów przewidziany na luty 1924. Podczas kongresu większość delegatów opowiedziała się przeciwko uczestnictwu ich ugrupowania w Porozumieniu, wobec czego Kosturkow wystąpił z niego i wznowił działalność PRD. Część działaczy, m.in. Todor Włajkow, pozostała jednak w Porozumieniu Demokratycznym, uznając je za jedyną formację zdolną ocalić Carstwo Bułgarii przed dykatorskimi dążeniami niektórych polityków.
W 1926 PRD przyjęła nazwę Partia Radykalna (bułg. "Радикална партия"). W 1931, w przededniu wyborów do Zwyczajnego Zgromadzenia Narodowego 23. kadencji, Partia Radykalna zawiązała wraz z Partią Demokratyczną, Bułgarskim Ludowym Związkiem Chłopskim „Wrabcza 1”, Bułgarskim Ludowym Związkiem Chłopskim - Stara Zagora i Partią Narodowo-Liberalną koalicję Blok Narodowy. Ugrupowanie odniosło zwycięstwo w wyborach, kończąc w ten sposób prawie 8-letni okres rządów Porozumienia Demokratycznego. Gabinet powołany przez Blok Narodowy był jednak niestabilny. Silne zróżnicowanie poglądów politycznych i ideologicznych w obrębie formacji przyczyniło się w maju 1934 do poważnego kryzysu rządowego. Wykorzystali to działacze Koła Politycznego „Zweno” i Związku Wojskowego dokonując 19 maja zamachu stanu i odsuwając koalicję od sprawowania władzy.
Na kilka dni przed majowym zamachem stanu Partia Radykalna rozpadła się na dwie frakcje. Niezadowoleni z polityki przewodniczącego Kosturkowa działacze wybrali nowego lidera, którym został profesor Georgi Genow. Po zdelegalizowaniu w czerwcu 1934 przez rząd Georgijewa wszystkich partii politycznych w kraju, obie frakcje radykałów kontynuowały działalność w podziemiu, jednak ugrupowanie Genowa było znacznie aktywniejsze. W 1936 zwolennicy Genowa zaangażowali się w budowę koalicji nazywanej Petorką (bułg. "Петорка"), która domagała się przywrócenia Konstytucji Tyrnowskiej.
Po wybuchu II wojny światowej radykałowie opowiedzieli się za neutralnością Bułgarii. Wkrótce po zamachu stanu, dokonanym przez Front Ojczyźniany 9 września 1944, Georgi Genow został zaaresztowany i skazany przez komunistyczny Sąd Narodowy na karę więzienia. W zaistniałej sytuacji politycznej frakcja Kosturkowa zdecydowała się w 1945 podjąć współpracę z komunistami i włączyła się w struktury Frontu Ojczyźnianego. Sam Kosturkow objął stanowisko ministra oświaty narodowej w drugim i trzecim gabinecie Georgijewa. Pozostali radykałowie, zwolennicy Genowa, nie związali się z lewicą i 21 września 1945 wznowili legalną działalność swojej formacji, tym razem pod nazwą Partia Radykalna (zjednoczona) (bułg. "Радикална партия (обединена)"). Dwa lata później prosowiecki rząd rozpoczął silne represjonowanie opozycji politycznej, co zmusiło radykałów do zaprzestania działalności.
Partia Radykalno-Demokratyczna po roku 1989.
W okresie transformacji ustrojowej w Bułgarii, 14 listopada 1989 grupa działaczy antykomunistycznych wznowiła działalność PRD. Podczas kongresu partyjnego, zwołanego w dniach 14–15 lipca 1990 w Sofii, przyjęto statut i program polityczny ugrupowania, nawiązujący do liberalizmu demokratycznego i zasad społeczeństwa otwartego. Pierwszą przewodniczącą PRD po 1989 została Ełka Konstantinowa, którą w 1993 zastąpił Aleksandyr Jordanow. Wkrótce po reaktywowaniu partii jej działacze nawiązali współpracę ze Związkiem Sił Demokratycznych (ZSD) i włączyli PRD w jego struktury. Z ramienia ZSD radykalni demokraci weszli w 1991 do Zgromadzenia Narodowego 36. kadencji i do składu rządu Filipa Dimitrowa, obejmując funkcję wicepremiera i dwóch ministrów.
Od września 1991 PRD była obserwatorką, a w latach 1994–1996 członkinią Międzynarodówki Liberalnej. W kwietniu 1995 PRD rozpadła się na dwa ugrupowania. Przyczyną rozłamu był spór odnośnie do wystąpienia partii z ZSD. Przeciwnicy pozostania w strukturach koalicji po 1997 utworzyli odrębną partię, którą nazwali Wolną Partią Radykalno-Demokratyczną (bułg. "Свободна радикалдемократическа партия").
Po roku 1996 PRD stopniowo utraciła znaczenie na bułgarskiej scenie politycznej.

</doc>
<doc id="1265699" url="https://pl.wikipedia.org/wiki?curid=1265699" title="ORP Sokół (1955)">
ORP Sokół (1955)

ORP Sokół – polski okręt podwodny "projektu 613" kupiony przez Polskę w Związku Socjalistycznych Republik Radzieckich.
Historia.
Prace przy budowie kolejnej jednostki "projektu 613" przeznaczonej dla radzieckiej marynarki wojennej i noszącej oznaczenie „S-278” rozpoczęły się 9 grudnia 1954 roku w stoczni "Krasnoje Sormowo" w Gorkim. Wodowanie miało miejsce 19 kwietnia 1955 roku. 12 listopada 1955 roku okręt wszedł w skład radzieckiej marynarki wojennej.
W październiku 1964 roku okręt wszedł do służby w polskiej marynarce wojennej i otrzymał nazwę ORP „Sokół”. Okręt otrzymał numer boczny „293”, jednostka weszła w skład 1. Brygady Okrętów Podwodnych.
W latach 1965 – 1970 okręt brał udział w licznych rejsach operacyjno-szkoleniowych w rejonie Morza Północnego i wschodniego Atlantyku. 1 sierpnia 1969 roku okręt zanurzył się w rejonie Głębi Gotlandzkiej na głębokość 180 metrów. W czerwcu 1975 roku okręt wziął udział w ćwiczeniach o kryptonimie Posejdon-75.
W kolejnych latach okręt uczestniczył w wielu ćwiczeniach w ramach sił Układu Warszawskiego, głównie w rejonie Morza Bałtyckiego. 
Sześciokrotnie – w latach 1967, 1969, 1973, 1974, 1978, 1986 okręt zdobywał tytuł najlepszego okrętu Marynarki Wojennej.
W marcu 1982 roku okręt uczestniczył w ćwiczeniach ZOP wspólnie z Volksmarine.
W 1987 roku okręt przeklasyfikowano na jednostkę szkolną, a 12 grudnia tego roku, po 23 latach służby, został wycofany ze służby. Okręt złomowano w Stoczni Marynarki Wojennej w roku 1989.

</doc>
<doc id="1265703" url="https://pl.wikipedia.org/wiki?curid=1265703" title="Newton Faulkner">
Newton Faulkner

Sam Newton Battenberg Faulkner (ur. 11 stycznia 1985 w Reigate, Surrey, Anglia) − brytyjski muzyk, znany z charakterystycznego stylu gry na gitarze, który wiąże się z perkusyjnym użyciem pudła rezonansowego, a także rzadkimi technikami kostkowania.

</doc>
<doc id="1265704" url="https://pl.wikipedia.org/wiki?curid=1265704" title="Adícora">
Adícora

Adícora – miejscowość w północnej Wenezueli, znajdująca się na półwyspie Paraguaná w stanie Falcón.

</doc>
<doc id="1265705" url="https://pl.wikipedia.org/wiki?curid=1265705" title="ZiS B-3">
ZiS B-3

B-3 – radziecki transporter opancerzony skonstruowany w 1939 roku. Nieprodukowany seryjnie.
B-3 został skonstruowany z użyciem wielu podzespołów przejętych z innych sowieckich pojazdów produkowanych pod koniec lat 30. Podwozie pojazdu było oparte na podwoziu samochodu ciężarowego ZiS-22 w układzie 6x4. Tylne mosty zastąpiono gąsienicowym układem jezdnym zapożyczonym z czołgu lekkiego T-40. Szereg drobniejszych podzespołów przejęto z ciężkiego samochodu pancernego BA-11. W przedniej części transportera umieszczono sześciocylindrowy silnik gaźnikowy ZiS-16 o mocy 73 KM (55 kW). Silnik był osłonięty stalowym pancerzem o grubości do 15 mm. Za silnikiem znajdował się przedział załogi. Był on odkryty od góry. W jego przedniej części swoje miejsca miała dwuosobowa załoga, a za nią swoje miejsca miał 10-osobowy desant. B-3 był uzbrojony w pojedynczy wielkokalibrowy karabin maszynowy DSzK kalibru 12,7 osadzony na podstawie słupkowej. Według planów B-3 miał pełnić rolę transportera opancerzonego, a także pojazdu dowodzenia i rozpoznawczego.
Próby prototypu wykazały, że pojazd ma niską prędkość maksymalną. Pomimo słabych wyników podczas prób poligonowych zdecydowano się poddać prototyp próbom w warunkach bojowych podczas wojny zimowej. Nie zachowały się żadne informacje dotyczące bojowego użycia B-3, a on sam ostatecznie nie trafił do produkcji seryjnej i pozostał prototypem.

</doc>
<doc id="1265710" url="https://pl.wikipedia.org/wiki?curid=1265710" title="Malung">
Malung

Malung – miejscowość ("tätort") w Szwecji, w regionie administracyjnym ("län") Dalarna. Siedziba władz ("centralort") gminy Malung-Sälen. 
Miejscowość jest położona w zachodniej części prowincji historycznej ("landskap") Dalarna (Västerdalarna), nad rzeką Västerdalälven. W Malung krzyżują się trasy europejskie E16 i E45 oraz droga krajowa nr 66. 
Do grudnia 2011 r. Malung było stacją końcową dla pociągów pasażerskich kursujących na linii kolejowej (Borlänge-) Repbäcken – Malung (Västerdalsbanan).
W 2010 r. Malung liczyło 5126 mieszkańców.

</doc>
<doc id="1265711" url="https://pl.wikipedia.org/wiki?curid=1265711" title="Divico">
Divico

Divico (czasem w tekstach polskich: "Dywikon"; ur. ok. 130 r. p.n.e., zm. po 58 r. p.n.e.) - wódz jednego z plemion helweckich, Tygurynów, żyjących na Wyżynie Szwajcarskiej. Na czele tego plemienia wraz z Cymbrami, Ambronami i Teutonami pod koniec II w. p.n.e. wtargnął do rzymskiej prowincji Galii Narbońskiej. W 107 r. p.n.e. w bitwie pod Agen Tygurynowie pokonali armię rzymską, dowodzoną przez konsula Lucjusza Kasjusza.
Juliusz Cezar zanotował w swej "Wojnie galijskiej", że Divico, który brał udział w bitwie pod Agen, kierował później, w 58 r. p.n.e., po śmierci Orgetoryksa, niedoszłą akcją przesiedleńczą Helwetów do Akwitanii oraz oddziałami helweckimi nad Saoną i w bitwie pod Bibracte. Obecnie część historyków sądzi, że może tu chodzić o dwie różne osoby.

</doc>
<doc id="1265714" url="https://pl.wikipedia.org/wiki?curid=1265714" title="Sveti Andrija (Svetac)">
Sveti Andrija (Svetac)

Sveti Andrija, zwana również często Svetac (chorw. "święty") i Štondrija (w dialekcie czakawskim), to wyspa na Adriatyku, wchodząca w skład archipelagu Viskiego, leżąca ok. 25 km na zachód od Vis. Svetac ma długość ok. 3,5 km; szerokość ok. 1,5 km a jego powierzchnia wynosi 4,194 km². Najwyższe wzniesienia na wyspie to "Kosa" (316 m n.p.m.) i "Štandarac" (307 m n.p.m.). Długość linii brzegowej wynosi 11,973 km. Najbardziej na północ wysunięty punkt wyspy to półwysep "Trepina", na wschód - półwysep "Šijobod", a na zachód "Fumor". 
Obecnie wyspa nie jest zamieszkana, chociaż w 1951 żyło tu 51 osób, ostatnia mieszkanka zmarła tutaj na przełomie XX i XXI wieku. Na jednym z wzniesień na wschodzie wyspy znajdują się ruiny twierdzy z czasów Bizancjum. Miejscowe legendy wiążą twierdzę z iliryjską królową Teutą, która według podań miała popełnić tu samobójstwo, rzucając się do morza.

</doc>
<doc id="1265717" url="https://pl.wikipedia.org/wiki?curid=1265717" title="Félix Dujardin">
Félix Dujardin

Félix Dujardin (ur. 5 kwietnia 1801 w Tours, zm. 8 kwietnia 1860) – francuski przyrodnik (zoolog i botanik). Ogłosił badania nad mózgiem owadów, inteligencją pszczół itp. Ustanowił klasę Rhizopoda. W roku 1836 założył pismo "Hermès".
W 1850 Dujardin jako pierwszy opisał ciałka grzybkowate w mózgu owadów.

</doc>
<doc id="1265720" url="https://pl.wikipedia.org/wiki?curid=1265720" title="Maki Gotō">
Maki Gotō

 – japońska piosenkarka muzyki pop. Była członkini Hello!Project oraz Morning Musume. Występowała w wielu grupach Hello! Project, m.in.: Petitmoni, Akagumi 4, 7-nin Matsuri, Sexy 8, Gomattou oraz Nochiura Natsumi.
Albumy.
 

</doc>
<doc id="1265723" url="https://pl.wikipedia.org/wiki?curid=1265723" title="Manuel Álvarez Bravo">
Manuel Álvarez Bravo

Manuel Álvarez Bravo (ur. 4 lutego 1902 w Meksyku, zm. 19 października 2002) – meksykański fotograf.
Życiorys.
Pochodził z rodziny interesującej się sztuką. Początkowo wybrał zawód ekonomisty, zdał jednak na studia do Akademii Sztuk Pięknych w San Sebastian. Jako fotograf zaczynał pod protekcją Hugo Brehma, który wprowadził go w tajniki zawodu i namówił na zakup pierwszego aparatu. W 1925 przeprowadził się do Oaxaca, gdzie dwa lata później, w 1925 roku doceniono jego prace w lokalnym konkursie. W tym samym roku wszedł w związek małżeński z Lolą Alvarez Bravo (właśc. Dolores Martinez de Anda), którą uczył pracy fotografa. W 1927 roku powrócił do Ciudad de Mexico, gdzie otworzył galerię i wystawiał prace twórców takich jak Rufino Tamayo, José Clemente Orozco, Diego Rivera i Frida Kahlo.
Po rewolucji w latach 1930. licznie przybywali do Meksyku zagraniczni artyści, szukający politycznej i twórczej wolności. Z Europy powrócił Diego Rivera, wokół którego organizowało się życie artystycznej bohemy. Jose Vasconcelos minister edukacji w rządzie prezydenta Obregóna oficjalnie sponsorował program powstawania murali, w który zaangażowany byli Diego Rivera, David Alfora Siqueiros i José Clemente Orozco. Vasconcelos starał się, by ustanowiono jednolitą tożsamość kulturową Meksykanów, a miasto Meksyk było centrum wymiany artystów i intelektualistów z całego świata. Już na początku lat trzydziestych do stolicy Meksyku zaczęli ściągać artyści również z Ameryki Północnej, m.in. Edward Weston wraz z Tiną Modotti.
Pierwszym profesjonalnym zajęciem Alvareza jako fotografa była praca freelancera dla "Mexican Folkways", magazynu poświęconego kulturowej historii Meksyku i skupiającego się na tematach takich jak tradycyjna muzyka i rytuały pogrzebowe. Manuel uzyskał tę posadę dzięki wysiłkom jego przyjaciółki i koleżanki po fachu Tinie Modotti. Oboje, Modotti i Weston, byli zatrudnieni przez Mexican Folkways, ale gdy Modotti w 1930 została deportowana z powodów politycznych, Manuel sam kontynuował jej działalność, fotografując murale oraz portrety artystów i muzyków.
W latach dwudziestych Alvarez Bravo przyglądał się eksperymentom fotograficznym Edwarda Westona. Ten pokazywał, że fotografia może pretendować do statusu sztuki wtedy, kiedy czerpie się korzyści z bezpośredniego opisywania dyskretnych elementów świata materialnego. Alvarez Bravo zrealizował idee Westona w późnych latach 20. jego fotografie z tego okresu pokazują zbliżenia na architekturę, naturę, życie codzienne, aż do dramatycznych kompozycji. W latach 30 swoje zainteresowania skierował w stronę miejskiego krajobrazu. Chętniej od abstrakcji fotografował sceny z ówczesnego życia w mieście Meksyk.
W 1932 roku zrealizował swoją pierwszą wystawę indywidualną w Galeria Posada, którą Xavier Villaurrutia opatrzył tekstami. W salach Pałacu Sztuk Pięknych w Meksyku dzielił wystawę z Cartierem Bresson.
W 1934 zrealizował długometrażowy film "Tehuantepec" i krótkometrażowe "Lon tigres de Coyoacan", "La vida cotidiana de los peros", "Cuanta sera la oscuridad?" i "El obrero".
Przyjaźnił się z Andre Bretonem, co zaowocowało wydaniem katalogu z wystawy "Surrealista Internacional" w 1939 roku z tekstami Bretona o surrealizmie. W 1936 roku wystawiał w galerii Hipocampo poety Xaviera Villaurrutia. W tym okresie twórczości Manuel Alvarez Bravo odkrywał nowe rozwiązania fotograficzne, które oddalały go od drogi wypracowanej przez jego poprzedników. Posługiwał się elementami, które wpływały na odbiorcę np. przez sugestywne tytuły opierające się na tradycji i kulturze meksykańskiej.
W latach 1943–1959 był członkiem organizacji producentów kinomatograficznych (Sección de Tecnicos y Manuales del Sindicato de Trabajadores de la Producción Cinematografica de Mexico), gdzie pracował z reżyserami takimi jak John Ford i Luis Bunuel.
W tym okresie pokazał swoją dojrzałość artystyczną. Posługiwał się takimi sposobami umacniania obrazu jak: ostre kontrasty, odosobnienie detali, uporządkowanie z geometrycznym rygorem. Manipulował obrazem, prowadził dwuznaczną grę z odbiorcą, nakłaniał go do ujrzenia rzeczy codziennych „nowymi oczami” i do nadawania im własnych znaczeń.
W 1959 porzucił świat kina i zorganizował Fondo Editorial de la Plastica Mexicana, w której pracował do roku 1980.
Wystawy i nagrody.
Podczas ponad 80-letniej twórczości Manuel Alvarez Bravo miał wiele wystaw i publikacji, otrzymał również liczne nagrody:
Mestizaje.
Hiszpański termin "mestizaje" nawiązuje do źródeł jego inspiracji fotograficznej i oddaje charakterystykę wielowarstwowości znaczeń, którymi posługiwał się Manuel Alvarez Bravo. Historycznie słowo "mestizaje" nawiązuje do rasowej i kulturowej mieszanki europejskich i amerykańskich elementów połączonych z rodzimą tradycją meksykańską lat 20. i 30.
Octavio Paz, laureat Nagrody Nobla i wieloletni przyjaciel artysty, opisywał zdjęcia Alvareza Bravo jako momenty objawienia, a nie historie. Są to „rzeczywistości w rotacji, chwilowe trwałości” na krawędzi zniknięcia (The Museum of Modern Art, New York).

</doc>
<doc id="1265724" url="https://pl.wikipedia.org/wiki?curid=1265724" title="Mirel Rădoi">
Mirel Rădoi

Mirel Matei Rădoi (ur. 22 marca 1981 w Drobeta-Turnu Severin) – piłkarz rumuński grający na pozycji defensywnego pomocnika lub środkowego obrońcy.
Kariera klubowa.
Rădoi jest wychowankiem klubu FC Drobeta-Turnu Severin pochodzącego z jego rodzinnego miasta Drobeta-Turnu Severin. W 1999 roku zaczął występować w jego barwach w drugiej lidze, a już po pół roku przeszedł do Extensiv Craiova z pierwszej ligi. W niej zadebiutował 4 marca 2000 w przegranym 0:1 meczu z Dinamem Bukareszt. W Extensiv grał w wyjściowym składzie, jednak na koniec sezonu spadł z nim z ligi.
W 2000 roku Mirel został piłkarzem najbardziej utytułowanego klubu w kraju, Steauy Bukareszt. W barwach nowego klubu zadebiutował 4 sierpnia w wygranym 4:3 spotkaniu z FCM Bacău. Jako podstawowy zawodnik drużyny na koniec sezonu 2000/2001 wywalczył swój pierwszy w karierze tytuł mistrza kraju. Rok później zajął 4. miejsce w lidze, co wśród kibiców i działaczy zostało przyjęte jako rozczarowanie. W latach 2003–2004 zostawał wicemistrzem Rumunii. W sezonie 2003/2004 wystąpił też w fazie grupowej Pucharu UEFA, a ze Steauą doszedł do 1/8 finału. W sezonie 2004/2005 po raz drugi został mistrzem Rumunii. W Pucharze UEFA doszedł ze Steauą aż do półfinału, jednak Rumunii okazali się w nim gorsi od angielskiego Middlesbrough F.C. (1:0, 2:4). W sezonie 2005/2006 obronił wraz z partnerami tytuł mistrzowski sprzed roku. Natomiast w 2007 roku został wicemistrzem. W sezonie 2006/2007 zaliczył dwa występy w rozgrywkach Ligi Mistrzów. W 2008 roku został ze Steauą wicemistrzem kraju. W barwach tego klubu rozegrał łącznie 186 meczów i zdobył 12 goli. Był też jego kapitanem.
W styczniu 2009 roku Rădoi trzyletni podpisał kontrakt z saudyjskim Al-Hilal, który zapłacił za niego 6 milionów euro. Zadebiutował w wygranym 2:0 meczu z Al-Nasr i zdobył w nim gola.
Kariera reprezentacyjna.
W reprezentacji Rumunii Rădoi zadebiutował 5 grudnia 2000 roku w przegranym 2:3 towarzyskim meczu z Algierią. Z kadrą narodową występował już m.in. w eliminacjach do Mistrzostw Świata 2002, Mistrzostw Europy 2004, Mistrzostw Świata 2006 i Mistrzostw Europy 2008.

</doc>
<doc id="1265725" url="https://pl.wikipedia.org/wiki?curid=1265725" title="Miłosne manewry">
Miłosne manewry

Miłosne manewry (hindi: Hum Kisi Se Kum Nahin; inne tytuły: "Hum Kisise Kim Nahin", "HKKN", niemiecki:"Hum Kisi Se Kum Nahin: Der Chaos-Doktor") to bollywoodzka komedia miłosna i kino akcji wyreżyserowane w 2002 roku przez David Dhawana, autora "Biwi No.1", "Mujhse Shaadi Karogi", i "Maine Pyaar Kyun Kiya?". W rolach głównych Amitabh Bachchan, Sanjay Dutt, Ajay Devgan i Aishwarya Rai.
Fabuła.
Munna Bhai (Sanjay Dutt) jest bezwzględnym gangsterem, mieszkającym w Bombaju, który wyłudza pieniądze, przejmuje majątki oraz morduje. Któregoś dnia spotyka Komal Rastogi (Aishwarya Rai), w której się zakochuje. Jednak to co czuje, zachowuje dla siebie. Jednocześnie, pod wpływem uczucia, schodzi ze złej drogi - teraz jest miłym i kulturalnym mężczyzną. Munnę zaczynają dręczyć sny i wizje dotyczące kobiety jego serca. Doktor Rastogi (Amitabh Bachchan), będący starszym bratem Komal, tłumaczy mu, że to po prostu miłość i przepisuje na to lekarstwo... ukochaną dziewczynę. Lekarz jednak nie ma pojęcia w kim gangster jest tak bardzo zadurzony. Kiedy poznaje prawdę, wyjeżdża razem z Komal do Malezji, gdzie aranżuje małżeństwo z jego przyjacielem z dzieciństwa, Doktorem D.D. (Navin Nischol). Wszystkich ma chronić ochroniarz, Raja (Ajay Devgan). Czy Munna odnajdzie swoją miłość i czy w końcu wyzna dziewczynie, co do niej czuje?

</doc>
<doc id="1265726" url="https://pl.wikipedia.org/wiki?curid=1265726" title="Mirel Radoi">
Mirel Radoi



</doc>
<doc id="1265730" url="https://pl.wikipedia.org/wiki?curid=1265730" title="Alkohole (literatura)">
Alkohole (literatura)

Alkohole ("Alcools") – zbiór poezji Guillaume'a Apollinaire'a wydany w 1913 roku.

</doc>
<doc id="1265731" url="https://pl.wikipedia.org/wiki?curid=1265731" title="Simpsonowie (seria 18)">
Simpsonowie (seria 18)

Poniższa lista przedstawia 22 odcinki osiemnastego sezonu serialu animowanego "Simpsonowie", oryginalnie wyemitowanego w amerykańskiej telewizji FOX. Odcinki w Polsce zostały zaprezentowane przez Canal+.

</doc>
<doc id="1265734" url="https://pl.wikipedia.org/wiki?curid=1265734" title="Johan Paulin Olivecrantz">
Johan Paulin Olivecrantz

Johan Paulin Olivecrantz (ur. 1 maja 1633, zm. 10 stycznia 1707) – szwedzki dyplomata.
W 1677 roku wyruszył na kongres w Nijmegen, na którym reprezentował Szwecję. Pokój w Nijmegen został zawarty w 1679 r.

</doc>
<doc id="1265736" url="https://pl.wikipedia.org/wiki?curid=1265736" title="Zespół Millera i Diekera">
Zespół Millera i Diekera



</doc>
<doc id="1265737" url="https://pl.wikipedia.org/wiki?curid=1265737" title="Hardjump">
Hardjump



</doc>
<doc id="1265738" url="https://pl.wikipedia.org/wiki?curid=1265738" title="Hysen Hakani">
Hysen Hakani

Hysen Hakani (ur. 28 lipca 1932 w Beracie, zm. 7 lutego 2011 w Tiranie) – albański reżyser i scenarzysta.
Życiorys.
Ukończył liceum artystyczne "Jordan Misja", a następnie studiował reżyserię filmową w praskiej uczelni FAMU. Tam też zrealizował w 1956 swój pierwszy film dokumentalny "Hotel Pokrok", na podstawie własnego scenariusza. Dyplom praskiej uczelni obronił w 1958 r. Po ukończeniu studiów rozpoczął pracę w Studiu Filmowym Nowa Albania (alb. "Kinostudio Shqiperia e Re"). Początkowo realizował filmy krótkometrażowe, a także filmy z pierwszych meczów międzynarodowych piłkarskiej reprezentacji Albanii. Był reżyserem i autorem scenariusza do jednego z pierwszych filmów albańskich – "Jej dzieci". Debiutem długometrażowym Hakaniego był film fabularny "Debatik" z 1961 r.
Był autorem 5 scenariuszy filmowych, a także 11 filmów fabularnych i 10 dokumentalnych. Od 1984 poświęcił się archiwizowaniu filmów albańskich.

</doc>
<doc id="1265740" url="https://pl.wikipedia.org/wiki?curid=1265740" title="Domenico Passionei">
Domenico Passionei

Domenico Silvio, hrabia Passionei (ur. 2 grudnia 1682 w Fossombrone, zm. 5 lipca 1761 w Camaldoli) – włoski dyplomata w służbie Watykanu, kardynał.
Życiorys.
Przedstawiciel Papiestwa na kongresie w Utrechcie (1709–1712) i na kongresie pokojowym w Baden. W roku 1721 został arcybiskupem Efezu. W latach 1721–1730 był nuncjuszem w Szwajcarii. W 1738 został kardynałem. W latach 1730–1738 był nuncjuszem w Wiedniu. Wziął udział w konklawe 1740 jako kardynał prezbiter San Bernardo alla Terme; opat komendatoryjny Farfa; sekretarz Listów Apostolskich i w konklawe 1758 jako kardynał prezbiter Santa Prassede; komendatariusz kościoła prezbiterialnego San Bartolomeo all’Isola; sekretarz Listów Apostolskich; Bibliotekarz Świętego Kościoła Rzymskiego.

</doc>
<doc id="1265741" url="https://pl.wikipedia.org/wiki?curid=1265741" title="Pseudosfera">
Pseudosfera

Pseudosfera – powierzchnia obrotowa utworzona przez obrót traktrysy wokół jej asymptoty. Była analizowana już przez Eugenio Beltramiego w 1868 roku.
Oznaczając przez formula_1 maksymalną odległość punktów tej powierzchni od jej osi (tzw. promień pseudosfery), dostaniemy dla pseudosfery:
Pseudosfera jest powierzchnią stałej ujemnej krzywizny odwrotnie proporcjonalnej do kwadratu promienia, podobnie jak sfera, tyle, że ta druga ma krzywiznę ze znakiem dodatnim. Dlatego też, o ile na sferze lokalnie realizuje się geometria eliptyczna, o tyle na pseudosferze lokalnie realizuje się geometria hiperboliczna. Pseudosfera ma pole powierzchni równe polu zwykłej sfery o takim samym promieniu. Objętość przestrzeni ograniczonej pseudosferą o promieniu formula_1 jest równa połowie objętości kuli o promieniu formula_6

</doc>
<doc id="1265743" url="https://pl.wikipedia.org/wiki?curid=1265743" title="ORP Sokół (okręt podwodny 1964)">
ORP Sokół (okręt podwodny 1964)



</doc>
<doc id="1265752" url="https://pl.wikipedia.org/wiki?curid=1265752" title="Kannemeyeria">
Kannemeyeria

Kannemeyeria – rodzaj roślinożernego dicynodonta żyjącego na przełomie wczesnego i środkowego triasu (od późnego oleneku po środkowy anizyk: około 246-241 milionów lat temu).
Jego szczątki znane są głównie z Republiki Południowej Afryki, a także Argentyny. Najprawdopodobniej zamieszkiwał też obszary dzisiejszych Indii oraz Australii. Zwierzę to musiało być szeroko rozpowszechnione na terenie południowej Pangei.
Było to zwierzę długości 3 metrów. Posiadało lekko rozchylone na boki łapy. Duża, ale lekko zbudowana głowa posiadała bezzębny dziób i mocne mięśnie szczęk. Pozwalały one na zrywanie i rozcieranie materiału roślinnego.
"Kannemeyeria" żyła prawdopodobnie na otwartych równinach. Mogła padać ofiarą takich drapieżców, jak cynognat i być może erytrozuch.

</doc>
<doc id="1265753" url="https://pl.wikipedia.org/wiki?curid=1265753" title="Tony Laureano">
Tony Laureano

Anthony „Tony” Laureano (ur. 25 stycznia 1973), znany również jako El Angelito – amerykański perkusista, muzyk sesyjny portorykańskiego pochodzenia. Naukę gry na instrumencie podjął w wieku 18 lat. W międzyczasie grał także na gitarze basowej. Tony Laureano znany jest przede wszystkim z występów w deathmetalowej grupie muzycznej Nile, której był członkiem w latach 2000-2004. W latach 2004-2005 i 2007-2008 koncertował wraz z norweskim zespołem blackmetalowym Dimmu Borgir. Perkusista wystąpił wraz z grupą m.in. podczas objazdowego festiwalu Ozzfest w Stanach Zjednoczonych w 2004 roku. Zapis koncertów z udziałem Tony’ego Laureano znalazł się m.in. na płycie DVD formacji pt. "The Invaluable Darkness" (2008).
Od 2004 roku jest członkiem deathmetalowej supergrupy Insidious Disease, którą współtworzy wraz z wokalistą Markiem „Groo” Grewe, gitarzystami - Svenem „Silenozem” Atle Kopperudem i Jonem „Jardarem” Øyvindem Andersenem oraz basistą Shane’em Embury'm. Współtworzył również awangardowy zespół blackmetalowy pod nazwą System:Obscure. Skład grupy oprócz Laureano tworzyli: gitarzysta Steinar Gundersen, wokalista Lars „Balfori” Larsen, organista Bugge Wesseltoft oraz basista Lars Norberg. Muzycy zarejestrowali jedynie trzyutworową płytę promocyjną, a także wystąpili w 2006 roku na Inferno Metal Festival.
Muzyk współpracował ponadto z takimi zespołami jak: Astaroth, Aurora Borealis, Acheron, Angelcorpse, God Dethroned, The Black Dahlia Murder, 1349, Brujeria, Nidingr, Belphegor, Nachtmystium, Naphobia, Internecine, Skeletonwitch, Devolution oraz Malevolent Creation.
Od 2011 roku Laureano pozostaje pracownikiem obsługi technicznej zespołu Megadeth. W latach 2015-2016 współpracował także z zespołem jako muzyk koncertowy, zastępując Chrisa Adlera zobowiązanego występami w grupie Lamb of God.

</doc>
<doc id="1265755" url="https://pl.wikipedia.org/wiki?curid=1265755" title="Domenico Silvio Passionei">
Domenico Silvio Passionei



</doc>
<doc id="1265758" url="https://pl.wikipedia.org/wiki?curid=1265758" title="Garnizon Łuck">
Garnizon Łuck

Garnizon Łuck – garnizon wojskowy Rzeczypospolitej, a w okresie zaborów garnizon wojsk rosyjskich. Po II wojnie światowej garnizon radziecki, a od 1991 garnizon ukraiński. 
Garnizon carski.
Dowództwo 11 Korpusu Armijnego, a także podległe mu:
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono garnizonem wojskowym. Stacjonowały w nim między innymi:

</doc>
<doc id="1265759" url="https://pl.wikipedia.org/wiki?curid=1265759" title="Henry Beaufort (hrabia Somersetu)">
Henry Beaufort (hrabia Somersetu)

Henryk Beaufort (ur. 26 listopada 1401, zm. 25 listopada 1418) – angielski arystokrata, najstarszy syn Jana Beauforta, 1. hrabiego Somerset, i lady Margaret Holland, córki 2. hrabiego Kentu. Nieślubny potomek króla Edwarda III.
Po śmierci ojca w 1410 r. odziedziczył tytuł 2. hrabiego Somerset. Zmarł w 1418 r. Nigdy się nie ożenił i nie pozostawił potomstwa. Tytuł hrabiowski odziedziczył jego młodszy brat Jan.

</doc>
<doc id="1265762" url="https://pl.wikipedia.org/wiki?curid=1265762" title="Ionuț Mazilu">
Ionuț Mazilu

Ionuț Costinel Mazilu (ur. 9 lutego 1982 w Bukareszcie) – piłkarz rumuński grający na pozycji napastnika.
Kariera klubowa.
Mazilu jest wychowankiem klubu Sportul Studenţesc z rodzinnego Bukaresztu. W 1999 roku zadebiutował w jego barwach w drugiej lidze rumuńskiej, a w sezonie 2000/2001 jako członek pierwszego składu przyczynił się do awansu klubu do pierwszej ligi. W rumuńskiej ekstraklasie swój pierwszy mecz rozegrał 3 sierpnia 2001, Sportul wygrał 3:0 z Petrolulem Ploieşti, a Ionuț ustrzelił hat-tricka. Do końca sezonu zaliczył jednak tylko trzy trafienia, a w kolejnym sezonie zdobył 7 goli, jednak Sportul zajmując przedostatnią pozycję został zdegradowany do drugiej ligi. Na drugim froncie Mazilu wykazał się wysoką skutecznością zdobywając 20 goli i tytuł króla strzelców ligi. Sportul tym samym powrócił po roku do pierwszej ligi. W 2005 roku zajął 7. miejsce w lidze, a w 2006 - wysokie 4. Mazilu strzelił aż 22 gole w 28 meczach i tym samym został najlepszym strzelcem pierwszej ligi. Zespół Sportulu opuścił Dan Petrescu i próbował ściągnąć zawodnika do Wisły Kraków, a z powodów finansowych klub został zdegradowany do drugiej ligi.
Latem 2006 Mazilu ostatecznie przeszedł do Rapidu Bukareszt, w którym stworzył atak z Viorelem Moldovanem i Mugurelem Bugą. Strzelił 9 goli i zajął 4. pozycję w lidze. W Rapidzie spędził także rundę jesienną sezonu 2007/2008.
Na początku 2008 roku Mazilu został piłkarzem ukraińskiego Dnipra Dniepropietrowsk, do którego trafił za 4 miliony euro stając się tym samym najdroższym zawodnikiem w historii rumuńskiej ligi. Na początku 2009 został wypożyczony do Arsenału Kijów, a w czerwcu 2011 klub wykupił kontrakt piłkarza.
Kariera reprezentacyjna.
W reprezentacji Rumunii Mazilu zadebiutował 8 czerwca 2005 roku w wygranym 3:0 meczu z Armenią, rozegranym w ramach eliminacji do Mistrzostw Świata w Niemczech. Swojego pierwszego gola w kadrze zdobył 1 marca 2006 w towarzyskim spotkaniu ze Słowenią (2:0). W kadrze narodowej jest rezerwowym dla takich zawodników jak Adrian Mutu i Ciprian Marica.

</doc>
<doc id="1265765" url="https://pl.wikipedia.org/wiki?curid=1265765" title="Ionut Mazilu">
Ionut Mazilu



</doc>
<doc id="1265767" url="https://pl.wikipedia.org/wiki?curid=1265767" title="Grzegorz Ogiński">
Grzegorz Ogiński



</doc>
<doc id="1265768" url="https://pl.wikipedia.org/wiki?curid=1265768" title="François-Louis de Pesmes de Saint-Saphorin">
François-Louis de Pesmes de Saint-Saphorin

François-Louis de Pesmes de Saint-Saphorin (ur. 1668, zm. 1737) – dyplomata i wojskowy.
Pochodzący ze Szwajcarii, początkowo w służbie austriackiej potem w latach 1710-1713 przedstawiciel Szwajcarskich kantonów protestanckich na kongresie w Utrechcie. Po 1713 przeszedł na służbę brytyjską. Był jednym z najsłynniejszych Szwajcarów w brytyjskich służbach dyplomatycznych, podobnie jak Sir Luke Schaub. 
W latach 1718-1727 był brytyjskim reprezentantem w Wiedniu z zadaniem specjalnym; czuwania by protestantyzm cieszył się odpowiednią tolerancja w Imperium Habsburskim.
5 stycznia 1719 roku w Wiedniu François-Louis de Pesmes de Saint-Saphorin jako przedstawiciel brytyjski, saski polityk Jakob Heinrich von Flemming i ks. Eugeniusz Sabaudzki podpisali traktat sojuszniczy, którego celem była obrona całości terytorialnej Rzeczypospolitej i wyprowadzenie z niej obcych wojsk.

</doc>
<doc id="1265769" url="https://pl.wikipedia.org/wiki?curid=1265769" title="Tadeusz Sierżant">
Tadeusz Sierżant

Tadeusz Sierżant (ur. 10 lipca 1946 w Kosieczynie) – polski polityk, nauczyciel i rolnik, poseł na Sejm X kadencji.
Życiorys.
Ukończył w 1972 studia na Politechnice Poznańskiej, uzyskał następnie stopień naukowy doktora nauk technicznych. Prowadził indywidualne gospodarstwo rolne. Do czasu przejścia na emeryturę pracował jako nauczyciel, był też dyrektorem liceum ogólnokształcącego dla dorosłych w Zbąszynku.
Należał do Niezależnego Samorządnego Związku Zawodowego „Solidarność”, w latach 1989–1991 sprawował mandat posła na Sejm X kadencji z okręgu żarskiego z ramienia Komitetu Obywatelskiego. Należał do Obywatelskiego Klubu Parlamentarnego, pełnił również funkcję zastępcy przewodniczącego Komisji Rolnictwa i Gospodarki Żywnościowej. Od 1998 do 2006 zasiadał w radzie powiatu świebodzińskiego z ramienia Akcji Wyborczej Solidarność i lokalnego komitetu. Wchodził też w skład zarządu powiatu. W 2006 i 2010 nie był ponownie wybierany.
W 2001 otrzymał Srebrny Krzyż Zasługi.

</doc>
<doc id="1265773" url="https://pl.wikipedia.org/wiki?curid=1265773" title="Ernesto Vidal">
Ernesto Vidal

Ernesto José Vidal (ur. 15 listopada 1921 w Buje; zm. 1974), urugwajski piłkarz, napastnik. Mistrz świata z roku 1950.
Z pochodzenia Włoch, urodził się na półwyspie Istria w miejscowości należącym dziś do Chorwacji. W 1923 jego rodzina wyjechała do Argentyny. W tym kraju stawiał pierwsze piłkarskie kroki i do 1943 grał w Rosario Central. W następnym roku został piłkarzem urugwajskiego CA Peñarol. Z klubem z Montevideo zdobywał mistrzostwo kraju w latach 1944, 1945, 1949 oraz 1951. Został naturalizowany i trafił do reprezentacji Urugwaju. Znalazł się w kadrze na MŚ 50 i podczas turnieju zagrał w trzech meczach (1 gol). W finale z Brazylią zastąpił go Rubén Morán. W 1953 "wrócił" do Włoch i grał w Fiorentinie. Obdarzano go przydomkiem "El Patrullero".

</doc>
<doc id="1265774" url="https://pl.wikipedia.org/wiki?curid=1265774" title="Who’s Your Daddy?">
Who’s Your Daddy?



</doc>
<doc id="1265780" url="https://pl.wikipedia.org/wiki?curid=1265780" title="Adam Jocher">
Adam Jocher

Adam Benedykt Jocher (ur. 23 grudnia 1791 w Wilnie, zm. 3 kwietnia 1860 tamże) – polski bibliograf, bibliotekarz, encyklopedysta i wykładowca Uniwersytetu Wileńskiego, autor jednej z pierwszych polskich bibliografii narodowych.
Życiorys.
Adam Jocher publikował m.in. w "Nowinach Literackich". Autor jednej z pierwszych bibliografii polskich "Obraz bibliograficzno-historyczny literatury i nauk w Polsce, od wprowadzenia do niej druku po rok 1830 włącznie", opublikowanej w Wilnie przez Adama Zawadzkiego w trzech tomach w latach 1840–1857.
Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Został pochowany na cmentarzu Na Rossie. Jest przodkiem Waldemara Jochera.

</doc>
<doc id="1265783" url="https://pl.wikipedia.org/wiki?curid=1265783" title="Zamach na Kutcherę">
Zamach na Kutcherę



</doc>
<doc id="1265784" url="https://pl.wikipedia.org/wiki?curid=1265784" title="Zamach na Kutscherę">
Zamach na Kutscherę



</doc>
<doc id="1265786" url="https://pl.wikipedia.org/wiki?curid=1265786" title="Hannibal Alphons Emanuel von Porcia">
Hannibal Alphons Emanuel von Porcia

Hannibal Alphons Emanuel, książę von Porcia (1679-1737) był austriackim arystokratą, politykiem i dyplomatą.
Był początkowo radca dworu ("Hofrat") i paziem ("Kammerherr"). Był potem rycerzem Zakonu Św. Huberta ("St. Huberti-Ordens Ritter"). Następnie wysoki urzędnik dworski ("Obersterblandhofmstr").
W roku 1699 jego żoną została hrabina Dorothea Constantia von Daun (1663-1738).
Brał udział w szeregu cesarskich misji dyplomatycznych.

</doc>
<doc id="1265789" url="https://pl.wikipedia.org/wiki?curid=1265789" title="Zespoły Usługowo-Wytwórcze ZK ZMW „Agrotechnika”">
Zespoły Usługowo-Wytwórcze ZK ZMW „Agrotechnika”

Zespoły Usługowo-Wytwórcze ZK ZMW „Agrotechnika” – polska spółka zajmująca się handlem artykułami spożywczymi oraz sprzętem komputerowym.
Jadwiga Staniszkis stwierdza, że była to pierwsza duża spółka nomenklaturowa w Polsce. Jej działaczem był m.in. Waldemar Pawlak. Jej ostatnim prezesem, a następnie likwidatorem był Zygfryd Kielarski – jednocześnie pierwszy prezes towarzystwa ubezpieczeniowego Polisa SA.
Historia.
Została założona w 1984 roku przez działaczy Związku Młodzieży Wiejskiej oraz oficerów Wojskowej Akademii Technicznej. Z początku zajmowała się handlem (głównie eksportem) artykułów spożywczych. W 1984 r. zysk Agrotechniki wynosił 3,6 mln zł. W kolejnych latach, korzystając z kredytu Banku Światowego, spółka zaczęła sprowadzać do Polski części komputerowe z zachodu, mimo że kraje zachodnie zrzeszone w organizacji CoCom wprowadziły embargo na sprzęt elektroniczny wysyłany do krajów socjalistycznych. W 1986 roku dzięki eksportowi komputerów (w większości do ZSRR) zysk spółki wyniósł 688 mln zł.
Wokół spółki zrobiło się głośno w połowie 1987 r., kiedy Dziennik Telewizyjny podał, że jej pracownicy zarabiają nawet po kilka milionów złotych miesięcznie (średnia płaca wynosiła wtedy ok. 15 tys.). W spółce przeprowadzono wtedy nadzwyczajną kontrolę NIK.
27 kwietnia 1991 Jan Bury zawarł w imieniu Związku Młodzieży Wiejskiej umowę darowizny z Andrzejem Gąsiorowskim, reprezentującym głośną później spółkę Art-B. Związek oddawał 51 proc. udziałów Agrotechniki w zamian za darowiznę na cele statutowe Związku Młodzieży Wiejskiej. Agrotechnika ostatecznie zbankrutowała w 1992.

</doc>
<doc id="1265790" url="https://pl.wikipedia.org/wiki?curid=1265790" title="Herb gminy Brwinów">
Herb gminy Brwinów



</doc>
<doc id="1265792" url="https://pl.wikipedia.org/wiki?curid=1265792" title="Jean-Baptiste Poussin">
Jean-Baptiste Poussin

Jean-Baptiste Poussin (zm. w 1749) - był francuskim dyplomatą.
W roku 1701 był francuskim "Chargé d’affaires" w Anglii.
W latach 1702-1726 poseł Francji w Danii (od roku 1703 jako oficjalny rezydent). W latach 1714-1749 był jeszcze dodatkowo posłem nadzwyczajnym ("envoyé extraordinaire") Francji w Hamburgu.

</doc>
<doc id="1265796" url="https://pl.wikipedia.org/wiki?curid=1265796" title="Kobben">
Kobben



</doc>
<doc id="1265798" url="https://pl.wikipedia.org/wiki?curid=1265798" title="Bajtlik">
Bajtlik



</doc>
<doc id="1265801" url="https://pl.wikipedia.org/wiki?curid=1265801" title="Luzjusz Kwietus">
Luzjusz Kwietus

Luzjusz Kwietus (łac. "Lusius Quietus") – rzymski oficer i legat Judei w 117, pochodzenia mauretańskiego.
Luzjusz Kwietus był synem wodza plemiennego z niezależnej od Rzymu części obecnego Maroka. Ojciec Luzjusza i jego wojownicy wspomagali rzymskie legiony w ich wysiłkach przy pacyfikacji prowinji rzymskiej Mauretania Tingitana podczas rewolty Aedemona w latach 40. I wieku. Będąc przydatnym sojusznikiem na tamtym obszarze został uhonorowany przyznaniem rzymskiego obywatelstwa. Luzjusz służył jako oficer pomocniczy w rzymskiej kawalerii, rekrutującej się z wolnych plemion mauretańskich. Cesarz Domicjan nagrodził go podnosząc do stanu ekwickiego, jednak później zdegradował za niesubordynację. Luzjusz służył jako dowódca kawalerii Trajana podczas ciężkiej kampanii dackiej (jego berberyjska kawaleria z ogolonymi głowami jest przedstawiona na kolumnie Trajana w Rzymie). 
Został mianowany senatorem, legatem ("legatus Augusti pro praetore") prowincji Judei, a nawet wybrany konsulem dodatkowym ("consul suffectus") w 117. W czasie kampanii partyjskiej Trajana grupa Żydów zamieszkująca Mezopotamię podniosła bunt, który został bezlitośnie stłumiony przez Luzjusza Kwietusa. Jego duża popularność spowodowała, że zaczęto go podejrzewać o to, że chciał zabić Hadriana i zostać cesarzem. W następstwie tego Kwietusa zwolniono z armii, a następnie zgładzono.

</doc>
<doc id="1265802" url="https://pl.wikipedia.org/wiki?curid=1265802" title="Sarcofago">
Sarcofago



</doc>
<doc id="1265803" url="https://pl.wikipedia.org/wiki?curid=1265803" title="Marquard Ludwig von Printzen">
Marquard Ludwig von Printzen

Marquard Ludwig, baron von Printzen (ur. 14 kwietnia 1675 w Berching koło Eichstätt, zm. 8 listopada 1725 w Berlinie) – pruski dyplomata i polityk. Minister pruski za rządów Fryderyka I i Fryderyka Wilhelma I. Współautor 5 edyktów Fryderyka Wilhelma I.
Pruski poseł na dworze carskim w latach 1699–1701, następnie poseł Prus przy królu Szwecji (1705-1707) Karolu XII, w którego kwaterze głównej czterokrotnie wizytował.
W roku 1704 odziedziczył zamek Marquardt w dobrach rodowych w Marquardcie (dziś dzielnica Poczdamu).
Dyrektor pruskiej królewskiej biblioteki. W 1712 został marszałkiem dworu ("Oberhofmarschall"), w tym roku zarządzał poborem podatków w Magdeburgu. W 1714 został szefem administracji Berlina.

</doc>
<doc id="1265805" url="https://pl.wikipedia.org/wiki?curid=1265805" title="Black Cherry">
Black Cherry

Black Cherry to drugi album brytyjskiego duetu Goldfrapp. Został wydany przez Mute Records 28 kwietnia 2003 roku.
Spis utworów.
Wszystkie utwory napisane i skomponowane przez Alison Goldfrapp i Willa Gregory'ego, o ile nie zaznaczono inaczej.
Twórcy.
Lista twórców biorących udział w nagraniu "Black Cherry":

</doc>
<doc id="1265809" url="https://pl.wikipedia.org/wiki?curid=1265809" title="Zamek Marquardt">
Zamek Marquardt

Zamek Marquardt (niem. "Schloss Marquardt") – zamek w Marquardt (dziś dzielnica Poczdamu).
Dobra wspomniano po raz pierwszy w 1313 roku. W 1704 zamek odziedziczył pruski minister Marquard Ludwig von Printzen. W latach 1795–1803 posiadał go ulubieniec Fryderyka Wilhelma II Johann Rudolf von Bischoffwerder. Po 1945 używany jako szkoła, później własność "Uniwersytetu Humboldta w Berlinie". Od 1993 znów w rękach prywatnych. 

</doc>
<doc id="1265811" url="https://pl.wikipedia.org/wiki?curid=1265811" title="Giuseppe Provana di Pralungo">
Giuseppe Provana di Pralungo

Giuseppe Provana di Pralungo – włoski dyplomata w służbie Sabaudii-Piemontu. Żył na przełomie XVII i XVIII wieku.
W latach 1711–1714 był sabaudzkim posłem przy wiedeńskim dworze. W latach 1717–1718 poseł w Paryżu. W 1718 na misji dyplomatycznej w Londynie. Miał za zadanie przystąpić w imieniu Sabaudii do Quadruple Alliance.

</doc>
<doc id="1265813" url="https://pl.wikipedia.org/wiki?curid=1265813" title="Tysmenycia">
Tysmenycia



</doc>
<doc id="1265820" url="https://pl.wikipedia.org/wiki?curid=1265820" title="Time Out of Mind">
Time Out of Mind

Time Out of Mind – album studyjny nagrany przez Boba Dylana w styczniu i lutym 1997 r. i wydany we wrześniu tego samego roku.
Historia i charakter albumu.
30 września 1997 r. Dylan wydał album "Time Out of Mind". Artysta znów zwrócił się do producenta-muzyka Daniela Lanois, z którym współpracował przy tworzeniu "Oh Mercy".
Po dwu ascetycznych i minimalistycznych całkowicie solowych albumach "Time Out of Mind" prezentował pełne brzmienie grupy muzycznej i wykorzystanie w wielkim stopniu możliwości technicznych studia nagraniowego.
Album powstawał stosunkowo szybko. Jednak teksty Dylan zaczął pisać w 1996 r., a kończył je jeszcze w styczniu w trakcie sesji nagraniowych.
9 lutego Bob Dylan wyruszył na japońskie tournée, które zakończyło się 24 lutego 1997 r.
Album zdobył trzy nagrody Grammy: "Album roku 1997"; najlepszy album współczesnego folku oraz najlepsza męskie wykonanie rockowe "Cold Irons Bound".
W 2003 album został sklasyfikowany na 408. miejscu listy 500 albumów wszech czasów magazynu Rolling Stone.
Lista utworów.
lista utworów
Side One
1 Love Sick |5:21|
2 Dirt Road Blues |3:36|
3 Standing in the Doorway |7:43|
4 Million Miles |5:52|
Side Two
5 Tryin' to Get to Heaven |5:21|
6 'Til I Fell in Love with You |5:17|
7 Not Dark Yet |6:29|
Side Three
8 Cold Irons Bound |7:15|
9 Make You Feel My Love |3:32|
10 Can't Wait |5:47|
Side Four
11 Highlands |16:31|
Odrzucone utwory.
Podczas sesji powstało 14 utworów, z czego 11 trafiło na album. Trzy pozostałe to:
O ile album spotkał się z bardzo pozytywnymi recenzjami krytyków, to był krytykowany przez muzyków nagrywających, głównie za wybór utworów – uważali, że nie znalazły się na nim najlepsze utwory. W opinii Jima Dickensona najlepszym utworem sesji był "Girl from the Red River Shore".

</doc>
<doc id="1265824" url="https://pl.wikipedia.org/wiki?curid=1265824" title="Karel Dujardin">
Karel Dujardin

Karel Dujardin (ur. 27 września 1626 w Amsterdamie, zm. 20 listopada 1678 w Wenecji) – holenderski malarz.
Życiorys.
Kształcił się pod okiem Nicolaes Berchema, potem wyjechał do Włoch i został członkiem stowarzyszenia "Bentvueghels" w Rzymie, gdzie był znany jako 'Barba di Becco'.
Dujardin malował krajobrazy ze zwierzętami, sceny rodzajowe, a także portrety utrzymane często w ciepłym, złotawym oświetleniu. Akwafort Dujardina zachowało się 52 – są to krajobrazy i zwierzęta w pięknym słonecznym oświetleniu.

</doc>
<doc id="1265825" url="https://pl.wikipedia.org/wiki?curid=1265825" title="Borys Rogula">
Borys Rogula

Borys Rogula lub Barys Rahula, biał. Барыс Рагуля (ur. 1 stycznia 1920 w miejscowości Turec na Nowogródczyźnie, zm. 22 kwietnia 2006 w Kanadzie) – białoruski emigracyjny publicysta i działacz narodowy, dowódca nowogródzkiego szwadronu konnego w służbie niemieckiej podczas II wojny światowej
W 1938 rozpoczął studia na wydziale medycyny uniwersytetu w Wilnie. Wkrótce został jednak zmobilizowany do Wojska Polskiego. Brał udział w wojnie obronnej 1939. Po klęsce wojsk polskich przedostał się na zachodnią Białoruś zajętą przez Armię Czerwoną. Został aresztowany przez NKWD i osadzony w więzieniu. Po zajęciu ziem białoruskich przez wojska niemieckie w 1941, podjął współpracę z okupantami. Od 1943 pracował w niemieckiej administracji okupacyjnej w Nowogródku, był również aktywny w białoruskich organizacjach: Związku Młodzieży Białorusi, Białoruskiej Samopomocy Ludowej oraz Białoruskiej Samoobronie. 22 lutego 1944 roku objął dowództwo konnego batalionu Schuma ( lub ) na służbie niemieckiej, na czele którego zwalczał na okupowanej Nowogródczyźnie zarówno partyzantkę sowiecką, jak też polską. 15 marca 1944 został on przekształcony w 68 białoruski batalion Schuma. Oddział liczył ok. 600 osób, głównie rekrutujących się spośród uczniów i absolwentów nowogródzkiego seminarium nauczycielskiego, zwykle o mocnej białoruskiej postawie patriotycznej.
W kwietniu 1944 roku oddział stoczył bój z partyzantami radzieckimi w okolicach Korelicz. W maju 1944 roku brał udział w akcji partyzanckiej w okolicach Dokszyc i Głębokiego.
Po zajęciu Białorusi przez Armię Czerwoną przeniósł się do Niemiec. Od lipca 1944 był jednym z białoruskich dowódców batalionu desantowego "Dalwitz", sformowanego w Prusach Wschodnich. Po zakończeniu wojny przedostał się na Zachód do Belgii, gdzie skończył studia medyczne. W 1954 wyjechał do Kanady. Pracował jako lekarz. Działał w białoruskich organizacjach i instytucjach narodowych. Od 1997 był zastępcą prezydenta Białoruskiej Republiki Ludowej na uchodźstwie. Napisał wspomnienia "Беларускае студэнцтва на чужыне" і "Жыцьцё пад агнём".

</doc>
<doc id="1265830" url="https://pl.wikipedia.org/wiki?curid=1265830" title="Satanic Warmaster">
Satanic Warmaster

Satanic Warmaster – jednoosobowy fiński zespół black metalowy założony w 1999 roku. Teksty utworów Satanic Warmaster opierają się głównie na satanizmie i europejskim folklorze.

</doc>
<doc id="1265832" url="https://pl.wikipedia.org/wiki?curid=1265832" title="Worms Blast">
Worms Blast

Worms Blast – komputerowa gra zręcznościowa wyprodukowana w 2002 roku przez brytyjskie studio Team17. "Worms Blast "jest częścią serii gier komputerowych "Worms", ale poza motywem walki dżdżownic nie ma wiele wspólnego z głównymi częściami serii. Rozgrywka polega na tym, że gracz musi zniszczyć wszystkie klocki znajdujące się na planszy przy użyciu najróżniejszych zestawów broni.

</doc>
<doc id="1265834" url="https://pl.wikipedia.org/wiki?curid=1265834" title="Chór Akademii Medycznej w Białymstoku">
Chór Akademii Medycznej w Białymstoku



</doc>
<doc id="1265843" url="https://pl.wikipedia.org/wiki?curid=1265843" title="Nymphaea daubenyana">
Nymphaea daubenyana



</doc>
<doc id="1265847" url="https://pl.wikipedia.org/wiki?curid=1265847" title="Ihosvany Hernández Rivera">
Ihosvany Hernández Rivera

Ihosvany Hernandez Rivera (ur. 6 sierpnia 1972 roku w Hawanie) – kubański siatkarz, były reprezentant Kuby, od sezonu 2007/2008 występujący z włoskim paszportem. Gra na pozycji środkowego. Do końca sezonu 2008/2009 grał w PlusLidze, w drużynie Asseco Resovii. W sezonie 2009/10 grał w rumuńskiej drużynie Tomis Konstanca, z którą zdobył Puchar Rumunii oraz wicemistrzostwo kraju. Następnie podpisał kontrakt w Argentynie na rok z możliwością przedłużenia na kolejny rok.
Sukcesy klubowe.
Puchar Włoch:
Puchar Europy Zdobywców Pucharów:
Puchar CEV:
Mistrzostwo Włoch:
Mistrzostwo Turcji:
Mistrzostwo Polski:
Puchar Rumunii:
Mistrzostwo Rumunii:
Mistrzostwo Argentyny:
Sukcesy reprezentacyjne.
Mistrzostwa Świata:
Liga Światowa:
Igrzyska Panamerykańskie:
Puchar Ameryki:
Mistrzostwa Ameryki Północnej, Środkowej i Karaibów:
Puchar Wielkich Mistrzów:

</doc>
<doc id="1265851" url="https://pl.wikipedia.org/wiki?curid=1265851" title="Mokra robota (film 1996)">
Mokra robota (film 1996)

Mokra robota () – amerykański film z gatunku czarnej komedii wyreżyserowany przez Reba Braddocka w 1996 roku. Film opowiada historię kolumbijskich imigrantów. Jest to remake krótkiego filmu z 1991 roku o tej samej nazwie i tego samego reżysera.
Obsada.
i inni.

</doc>
<doc id="1265855" url="https://pl.wikipedia.org/wiki?curid=1265855" title="Kayode Odejayi">
Kayode Odejayi

Olukayode "Kayode" Odejayi (ur. 21 lutego 1982 w Ibadan) – nigeryjski piłkarz grający na pozycji napastnika w Rotherham United
Kariera piłkarska.
Od 1 sierpnia 1999 do 31 sierpnia 2002 r. występował w Bristol City. Na dwa miesiące od 19 października 2001 do 19 grudnia 2001 r. był wypożyczony do Forest Green Rovers. Od 31 sierpnia 2002 do 1 maja 2003 r. występował w Forest Green Rovers. Następnie za 5 tysięcy funtów przeszedł do Cheltenham Town, gdzie występował od 1 maja 2003 do 31 maja 2007 roku. 31 maja 2007 roku za 200 tysięcy funtów przeszedł do Barnsley. 8 marca 2008 roku strzelił jedynego gola w meczu przeciwko Chelsea w ćwierćfinale Pucharu Anglii.

</doc>
<doc id="1265865" url="https://pl.wikipedia.org/wiki?curid=1265865" title="Ulica gen. Władysława Andersa w Warszawie">
Ulica gen. Władysława Andersa w Warszawie

Ulica gen. Władysława Andersa – ulica w dzielnicy Śródmieście w Warszawie.
Przebieg.
Ulica jest przedłużeniem ul. Marszałkowskiej w kierunku Żoliborza. Łączy plac Bankowy z ul. Stawki, a następnie przechodzi w ul. Adama Mickiewicza nad torami kolejowej linii obwodowej. W całości przebiega przez obszar Muranowa. Stanowi najkrótsze połączenia śródmieścia z Żoliborzem.
Na całej swojej długości ul. Andersa jest jednojezdniowa, przy czym od strony wschodniej istnieje rezerwa pod drugą jezdnię. Wzdłuż całej ulicy biegnie linia tramwajowa, a pod nią – pierwsza linia warszawskiego metra pomiędzy stacjami Ratusz Arsenał i Dworzec Gdański. Planowana między nimi stacja Muranów nie została zrealizowana.
Pomiędzy al. „Solidarności” a ul. Anielewicza po zachodniej stronie ulicy znajdują się skwery: batalionu Harcerskiego AK „Wigry” i Więźniów Politycznych Stalinizmu.
Historia.
Ulica została wytyczona po II wojnie światowej i pierwotnie określana była jako "Nowomarszałkowska". Przy budowie pracowała m.in. brygada ochotnicza młodzieży jugosłowiańskiej, a inauguracja miała miejsce 15 listopada 1947. Wcześniej, w grudniu 1946, otwarto dla ruchu kołowego wiadukt przy Dworcu Gdańskim. W listopadzie 1947 ulicą pojechał pierwszy tramwaj linii „15”. W marcu 1950 (według innego źródła w lutym 1948) patronem ulicy został Marceli Nowotko.
Dawna zabudowa znajdująca się w środkowej i północnej części obecnej ulicy przestała istnieć w 1943 w czasie powstania w getcie warszawskim oraz wskutek planowych wyburzeń, które nastąpiły po nim. Zabudowa na obszarze południowej części dzisiejszej ulicy uległa zniszczeniu podczas powstania warszawskiego w 1944 (walki w Ogrodzie Krasińskich i o Pasaż Simonsa). Wytyczając przez te tereny nową arterię, do której włączono fragmenty dawnych ulic Przejazd, Nowolipki, Nalewki oraz zlikwidowanego placu Muranowskiego, zasadniczo zmieniono przedwojenny układ komunikacyjny w tej części miasta. Z dawnej zabudowy ulicy zrekonstruowano w okresie powojennym jedynie pałac Mostowskich. 
Nowa powojenna zabudowa ulicy w większości powstała w stylu socrealistycznym. Na północ od ul. Anielewicza zbudowano osiedle mieszkaniowe projektu pracowni Stanisława Brukalskiego (1953). Według projektu budynki miały otrzymać bogaty wystrój z elementami klasycyzmu, lecz po odejściu od socrealizmu budynki otynkowano gładko bez realizacji wystroju. 12 października 1963 roku na skwerze pomiędzy ulicami Nowolipki i Anielewicza (obecnie skwer Więźniów Politycznych Stalinizmu) odsłonięto pomnik Żołnierzy 1 Armii Wojska Polskiego dłuta Xawerego Dunikowskiego.
W listopadzie 1990 na fali likwidacji nazw i symboli komunistycznych z przestrzeni publicznej zmieniono patrona ulicy na Władysława Andersa.

</doc>
<doc id="1265867" url="https://pl.wikipedia.org/wiki?curid=1265867" title="Budy Kopiska">
Budy Kopiska



</doc>
<doc id="1265870" url="https://pl.wikipedia.org/wiki?curid=1265870" title="Corsair">
Corsair



</doc>
<doc id="1265872" url="https://pl.wikipedia.org/wiki?curid=1265872" title="Brunnentalschanzen">
Brunnentalschanzen

Brunnentalschanzen – kompleks skoczni narciarskich w austriackiej miejscowości Stams, do którego należą obiekty K105 i K65.
Największa skocznia tego kompleksu, K105, jest obiektem niemal całkowicie naturalnym – jedynie jej bula została wsparta na sztucznej konstrukcji. Obie skocznie są wyłożone igelitem, nie mają jednak wspólnego zeskoku.
Historia.
Kompleks skoczni Brunnental to jeden z ważniejszych ośrodków letnich i zimowych skoków. Należy on do znanego gimnazjum narciarskiego, istniejącego od 1967. Wychowankami tej szkoły są znani zawodnicy: medaliści Igrzysk Olimpijskich i MŚ Świata m.in. Toni Innauer, Andreas Goldberger i Martin Höllwarth, Ernst Vettori, Gregor Schlierenzauer, Heinz Kuttin, Andreas Widhölzl, Andreas Kofler. Dawniej istniały tu starsze obiekty, ostatecznie zburzone w 1986. Nowe skocznie, po problemach z osuwającą się ziemią, otwarto w 1992. We wrześniu tego roku zorganizowano pierwsze zawody. Na skoczni tej zaczęto organizować zawody w Letniej Grand Prix, jednak od czasu wyłożenia skoczni Bergisel w Innsbrucku igelitem skocznia Brunnental jest głównie ośrodkiem treningowym, najczęściej wykorzystywanym po wiosennej przerwie.

</doc>
<doc id="1265881" url="https://pl.wikipedia.org/wiki?curid=1265881" title="Jiri Mazoch">
Jiri Mazoch



</doc>
<doc id="1265886" url="https://pl.wikipedia.org/wiki?curid=1265886" title="Park Krajobrazowy Stawki">
Park Krajobrazowy Stawki

Park Krajobrazowy Stawki – park krajobrazowy w województwie śląskim, gminie Przyrów, na terenie Równiny Janowskiej w obrębie Wyżyny Częstochowskiej. Zajmuje powierzchnię 17,32 km² i do momentu utworzenia Miedzichowskiego Parku Krajobrazowego, był najmniejszym w Polsce. Obszar parku podlega pod Zespół Parków Krajobrazowych Województwa Śląskiego.
Cechą charakterystyczną parku jest występowanie licznych strumieni, stawów i bagien. W tych warunkach rozwinęły się olsy, grądy niskie oraz lasy łęgowe. Najcenniejsze obszary leśne objęto ochroną jako rezerwat przyrody Wielki Las.
Oprócz lasów na terenie parku rozwinęły się też torfowiska i śródleśne łąki. Do jednych z ciekawszych roślin występujących na tym obszarze należą: kosaciec żółty, rzeżucha niecierpkowa, bez koralowy, widłak jałowcowaty, podkolan biały, gnieźnik leśny, liczydło górskie.
Ze względu na wilgotne tereny i dogodne środowisko życia w parku występują między innymi takie zwierzęta jak: błotniak stawowy, bocian czarny, żuraw, traszka, ropucha szara, jaszczurka zwinka, jaszczurka żyworódka, padalec.

</doc>
<doc id="1265890" url="https://pl.wikipedia.org/wiki?curid=1265890" title="Jean-Marie Duhamel">
Jean-Marie Duhamel

Jean-Marie Constant Duhamel (ur. 5 lutego 1797 w Saint-Malo, zm.
29 kwietnia 1872 w Paryżu) – francuski matematyk i fizyk, autor cennych prac z zakresu mechaniki i fizyki teoretycznej. Od jego nazwiska pochodzi nazwa całki Duhamela.

</doc>
<doc id="1265897" url="https://pl.wikipedia.org/wiki?curid=1265897" title="Niigata Stadium">
Niigata Stadium



</doc>
<doc id="1265899" url="https://pl.wikipedia.org/wiki?curid=1265899" title="Jean-Marie-Constant Duhamel">
Jean-Marie-Constant Duhamel



</doc>
<doc id="1265900" url="https://pl.wikipedia.org/wiki?curid=1265900" title="Mijagi Stadium">
Mijagi Stadium



</doc>
<doc id="1265907" url="https://pl.wikipedia.org/wiki?curid=1265907" title="Rezerwat przyrody Wielki Las (województwo śląskie)">
Rezerwat przyrody Wielki Las (województwo śląskie)

Rezerwat przyrody „Wielki Las” – leśny rezerwat przyrody w województwie śląskim, powiat częstochowski, gmina Przyrów. Leży w granicach Parku Krajobrazowego Stawki, na gruntach w zarządzie Nadleśnictwa Złoty Potok. Pod względem geograficznym znajduje się na Równinie Janowskiej w obrębie Wyżyny Częstochowskiej.
Rezerwat został utworzony zarządzeniem Ministra Leśnictwa z dnia 19 marca 1953 roku. Zajmuje powierzchnię 32,36 ha (według aktu powołującego było to 32,12 ha).
Celem ochrony w rezerwacie jest zachowanie ze względów naukowych i dydaktycznych fragmentu lasu typu olszowo-jesionowego z domieszką innych gatunków liściastych o cechach zespołu naturalnego.
W skład około 120-letniego drzewostanu wchodzą głównie jesion wyniosły oraz olsza czarna. Charakterystycznymi roślinami runa leśnego są między innymi: skrzyp olbrzymi, liczydło górskie, manna gajowa, wiechlina odległokłosa, storczyk Fuchsa oraz trybula lśniąca.

</doc>
<doc id="1265909" url="https://pl.wikipedia.org/wiki?curid=1265909" title="Kienesa w Stambule">
Kienesa w Stambule

Kienesa w Stambule – kienesa karaimska "Karahim Sinagogu Kol Kadosh Kushta" znajdująca się w Stambule na ulicy Mahlul Sokak w dzielnicy Hasköy. Jest obecnie jedyną czynną kienesą w mieście i jednocześnie w całej Turcji. Jej hazzanem jest Yusuf Çadik.
Obecna budowla, wzniesiona na miejscu starszej niezachowanej kienesy, pochodzi z XVIII w. Ulegała zniszczeniu podczas pożarów dzielnicy w latach 1756, 1883 i 1918. We wnętrzu zwracają uwagę stare marmurowe płyty z inskrypcjami w języku hebrajskim. W przedsionku zachowała się fontanna z marmuru służąca do rytualnego obmywania dłoni przed modlitwą. W sali modlitewnej zabytkowe świeczniki, a także echał ze zwojami Tory. Wnętrze stambulskiej kienesy, mimo podobieństw do kienes na Krymie, odzwierciedla specyfikę obrzędów rytualnych Karaimów tureckich. Karaimska gmina nie zdołała uchronić cennego wyposażenia od kradzieży i zniszczenia starych rękopisów oraz futerału na Torę. Staraniem wspólnoty został sporządzony jednak nowy, zdobiony złotem, futerał.
Kienesa stanowi centrum życia religijnego społeczności stambulskich Karaimów, liczącej około 50 osób. Znajduje się w europejskiej części miasta. Grunty w Hasköy otrzymali Karaimi od sułtana Abdülaziza w drugiej połowie XIX w. Według legendy był to wyraz wdzięczności władcy po wyleczeniu go z choroby oczu przez jedną z Karaimek. Stambuł stanowił przez wieki jeden z ważniejszych ośrodków religii karaimskiej. W XIV w. w mieście znajdowało się aż 7 kienes. Większość ludności karaimskiej mieszkała wówczas w dzielnicy Karaköy. W XIX i XX w.
liczebność i znaczenie gminy w Stambule znacznie osłabła.

</doc>
<doc id="1265912" url="https://pl.wikipedia.org/wiki?curid=1265912" title="Angela Jones">
Angela Jones

Angela Jones – amerykańska aktorka. 
Urodzona w Greensburg (Pennsylvania). Absolwentka Point Park College w Pittsburghu. 
Quentin Tarantino odkrył ją w krótkim filmie "Curdled" (z 1991) w reżyserii Reb Braddock i będąc pod wrażeniem jej umiejętności aktorskich i zaproponował rolę w filmie "Pulp Fiction", gdzie zagrała "Esmarelde Villalobos", kierowcę taksówki, którą jechał Butch (Bruce Willis) po walce bokserskiej.

</doc>
<doc id="1265914" url="https://pl.wikipedia.org/wiki?curid=1265914" title="MetaTrader">
MetaTrader

MetaTrader – jedna z internetowych platform handlowych do inwestowania na rynku Forex, kontraktach różnic kursowych (CFD) oraz futures umożliwiająca składanie zleceń i zawieranie transakcji przez Internet. Producentem oprogramowania jest MetaQuotes Software Corp. Program MetaTrader pozwala użytkownikowi szczegółowo monitorować cenę i rozwój rynku na wykresach, otrzymywać różnorodne powiadomienia, ustawić wskaźniki, a także bezpośrednio handlować. Obecnie używana jest przez ponad 100 brokerów i banków z całego świata w tym co najmniej 5 w Polsce. Istotną cechą oprogramowania MetaTrader jest rozbudowany zestaw wskaźników, które mają za zadanie ułatwić podejmowanie decyzji inwestycyjnych.
Dostępne wersje MetaTrader.
Aktualnie dostępne są dwie wersje platformy transakcyjnej: MetaTrader 4 oraz MetaTrader 5.
MetaTrader 5.
Jest to nowsza, rozbudowana z większą liczbą wskaźników i obecnie rozwijana wersja platformy. Posiadająca pełne wsparcie twórców. Dostępna w wersji przeglądarkowej oraz desktopowej.
MetaTrader 4.
Jest starszą, mniej rozbudowaną oraz już nie rozwijaną wersją platformy. Posiada ograniczone wsparcie twórców. Podobnie jak MetaTrader 5 jest również dostępna w wersji przeglądarkowej i desktopowej.
Platforma MetaTrader w Polsce.
Dostęp do platformy oferuje kilka domów maklerskich.

</doc>
<doc id="1265915" url="https://pl.wikipedia.org/wiki?curid=1265915" title="LOC Kargil">
LOC Kargil

LOC Kargil (inne tytuły: " Line of Control – Kargil", "L.O.C.", "Line of Control", "L.O.C. – Line of Control", "L.O.C. – Kargil") – indyjski dramat wojenny odwołujący się do walki w maju 1999 roku na granicy indyjsko-pakistańskiej w Kaszmirze tzw. "wojny o Kargil". Film w roku 2003 wyreżyserował J. P. Dutta, autor "Ghulam", "Refugee" i "Umrao Jaan" i "Border". Ten ostatni film też dotyczył wojny Indii z Pakistanem. Film nagrywano w Leh i, Ladakh w indyjskim stanie Dżammu i Kaszmir.
Patriotyzm, wrogość do Pakistanu, odwołania religijne i plejada bollywoodzkich gwiazd w mundurze (Ajay Devgan, Sanjay Dutt, Saif Ali Khan, Sunil Shetty, Abhishek Bachchan, Akshaye Khanna, Manoj Bajpai). Sceny walki przeplatane wspomnieniami obrazu tych, kto czeka na walczących w domu (Rani Mukerji, Kareena Kapoor, Esha Deol, Raveena Tandon). Niepewność, kto z nich wróci z wojny, jak mówi jeden z bohaterów, "owinięty we flagę Indii".
Filmy indyjskie mimo (do niedawna) zakazu projekcji są w Pakistanie bardzo popularne. Wiele z nich pomaga budować jedność między dwoma krajami rozdartymi doświadczeniem podziału 1947 i wojnami 1965, 1971, 1999. "LOC Kargil" do tych filmów nie należy. Patrzymy, jak żołnierze indyjscy żegnają się z bliskimi, jak się modlą, jak się boją, jak umierają, jak opłakują siebie wzajemnie. Pakistańczyków zaś widzimy tylko z daleka, grożących, obrażających, wreszcie zabijających tych, których znamy z imienia. Przy tak tendencyjnym przedstawieniu obu stron, Pakistańczycy pokazani są nie jak ludzie, ale jak mówi indyjski dowódca zagrzewając żołnierzy do walki, jak "szczury do wybicia". Tylko w jednej scenie dowódca powstrzymuje rozżalonego śmiercią przyjaciela żołnierza indyjskiego od kopania pakistańskiego trupa. Padają słowa: "to przecież też czyjś syn i brat".
Fabuła.
4 maja 1999. W rejonie przygranicznym giną ostrzelani przez Pakistańczyków żołnierze indyjscy. Mudżahedini i wojska pakistańskie przekraczają granicę Indii. Zaczynają kontrolować autostradę blokując dostawy dla wojsk indyjskich stacjonujących w spornym Kaszmirze. Odcinają Kaszmir od Ladakh. Armia indyjska chcąc odzyskać panowanie w tym regionie ściąga swe najlepsze jednostki. Chcąc przejąć autostradę, trzeba będzie zdobyć zbocze górskie Kargil. Pod obstrzałem z góry. Już wiadomo, że nie będzie można uniknąć wysokich strat w ludziach. Żołnierze, których zadaniem będzie walczyć i umierać w walce o Kargil zjeżdżają się z różnych stron Indii. Z Maharasztry, Delhi, Uttar Pradesh, Bengalu. Wyjeżdżając na wojnę każdy z żołnierzy żegna swoich najbliższych ze świadomością, że być może widzą się po raz ostatni. Manoj (Ajay Devgan) zostawia swoją matkę pod opieką zakochanej w nim Hemy (Rani Mukherjee). Wyjeżdża nie wyznawszy jej miłości. Anuja (Saif Ali Khan), jeśli wróci, czeka ślub z Simran (Kareena Kapoor), której oświadczył się tuż przed wyjazdem. Yadava (Manoj Bajpai) powołują tuż po ślubie. Jego przyjaciel w jednostce żartuje sobie z jego krótkiego szczęścia z żoną (Mahima Chaudhry). Balwan (Akshaye Khanna) obiecuje swojej narzeczonej, że na pewno wróci. Nadzieję na powrót z wojny ma też żona Joshiego (Sanjay Dutt). I jego dziecko. Vicky odpoczywając między walkami widzi we wspomnieniach twarz ukochanej Dimple (Esha Deol). Sanjay też zamyśla się przypominając sobie spojrzenie narzeczonej (Isha Koppikar).

</doc>
<doc id="1265919" url="https://pl.wikipedia.org/wiki?curid=1265919" title="Claudio Bellucci">
Claudio Bellucci

Claudio Bellucci (ur. 31 maja 1975 roku w Rzymie) – włoski piłkarz występujący na pozycji napastnika. Obecnie gra w Livorno Calcio.
Kariera klubowa.
Claudio Bellucci zawodową karierę rozpoczynał w 1993 roku w Sampdorii. Nie potrafił jednak przebić się tam do podstawowej jedenastki, więc został wypożyczony do grającego w Serie C1 zespołu US Fiorenzuola. Tam w 7 meczach strzelił 3 gole, po czym wrócił do Genui i zaczął grywać już o wiele częściej. 13 marca 1994 roku podczas pojedynku z Milanem zaliczył swój debiut w rozgrywkach Serie A. Łącznie dla Sampdorii Bellucci rozegrał 39 meczów, w których zdobył tylko 3 gole.
Sezon 1996/1997 spędził w Venezii, z którą zajął 13. miejsce w rozgrywkach Serie B. W jej barwach prezentował dobrą skuteczność skutecznością – uzyskał 20 trafień w 33 pojedynkach i zyskał zainteresowanie kilku innych włoskich klubów. Ostatecznie latem 1997 roku podpisał kontrakt z SSC Napoli, barwy którego reprezentował przez 4 sezony, w ciągu których rozegrał 91 spotkań. Bellucci wraz z Napoli 2 razy spadał z Serie A do drugiej ligi. W letnim okienku transferowym w 2001 roku piłkarz odszedł do Bologny. W ekipie „Rossoblu” grał przez 6 sezonów – wystąpił w 184 meczach i strzelił 65 bramek.
15 czerwca 2007 roku Bellucci na zasadzie wolnego transferu powrócił do swojego pierwszego klubu w karierze – Sampdorii, z którą podpisał 2-letni kontrakt. Początkowo był jej podstawowym graczem, jednak z czasem stracił miejsce w pierwszym składzie. W pierwszej części sezonu 2009/2010 był rezerwowym dla Antonio Cassano i Giampaolo Pazziniego. 20 stycznia 2010 roku na zasadzie wolnego transferu postanowił odejść do Livorno Calcio.
Kariera reprezentacyjna.
Bellucci ma za sobą występy w reprezentacji Włoch do lat 21, w której występował w 1997 roku. Dla młodzieżowej kadry rozegrał 6 spotkań i zdobył 2 gole.

</doc>
<doc id="1265921" url="https://pl.wikipedia.org/wiki?curid=1265921" title="Jacques-Antoine Dulaure">
Jacques-Antoine Dulaure

Jacques-Antoine Dulaure (ur. 3 grudnia 1755 w Paryżu, zm. 18 sierpnia 1835) – francuski pisarz.

</doc>
<doc id="1265929" url="https://pl.wikipedia.org/wiki?curid=1265929" title="Plac Norberta Barlickiego w Łodzi">
Plac Norberta Barlickiego w Łodzi

Plac Norberta Barlickiego – plac o powierzchni 1,67 ha, położony w środkowej części Łodzi na osiedlu Stare Polesie, przy ulicach Małej, Żeromskiego i Zielonej.
Plac powstał na terenie włączonej do Łodzi w latach 60. XIX wieku dzielnicy Wiązowej i był nazywany Wiązowym Rynkiem, a od 1873 Zielonym Rynkiem (w latach 1915–1918 i 1940–1945 Gruener Ring). W 1934 plac uzyskał imię Ignacego Boernera, które w 1945 zmieniono na Norberta Barlickiego.
Plac pełni funkcję miejskiego targowiska. Na placu Barlickiego siedzibę ma „Zielony Rynek” – targowisko składające się z trzech hal. Wokół placu znajdują się liczne sklepy i punkty usługowe (m.in. kwiaciarnie, apteki, salony fryzjerskie, bank i wiele innych).
Plac Barlickiego stanowi także ważny węzeł komunikacji miejskiej. Przebiegają tędy liczne linie autobusowe i tramwajowe.

</doc>
<doc id="1265931" url="https://pl.wikipedia.org/wiki?curid=1265931" title="Happy">
Happy

Happy – tollywoodzki komediodramat miłosny zrealizowany w 2006 roku w języku telugu przez A. Karunakaran. W rolach głównych Allu Arjun, Genelia D’Souza i Manoj Bajpai. Tematem filmu jest miłość, unikanie jej i uleganie jej. A także dorastanie do niej, do odpowiedzialności za kochaną osobę, do poświęcenia dla niej własnych pragnień, ryzykowania dla niej swego życia.
Fabuła.
Hajdarabad. Madhumathi (Genelia D’Souza) jest córką polityka zabiegającego o głosy wyborców w zbliżających się wyborach. Przy realizacji swoich planów zdarza mu się sięgać po przemoc. Ojciec pochłonięty swoją karierą nie rozumie potrzeb córki. Przeraża ją swoją tyranią. Życiem Madhu są studia. Ostatnim pragnieniem matki było, aby Madhu ukończyła medycynę i nigdy nie była tak zależna od mężczyzny jak jej lekceważona przez ojca matka. Przypadkowe spotkanie dziewczyny z radosnym, roztańczonym dostawcą pizzy Bunny (Allu Arjun) wzbudza podejrzliwość ojca. Przekonany, że dziewczyna zakochała się w kimś spoza kasty, zabroniwszy studiowania, aranżuje jej małżeństwo z nigdy przez nią niewidzianym oficerem policji (Manoj Bajpai). Zrozpaczona dziewczyna obwinia Bunny o pokrzyżowanie jej życiowych planów. Chłopakowi żal jej, więc przychodzi na posterunek i mimo strachu, w jakim budzi w nim przyszły mąż dziewczyny, prosi go, aby zrezygnował bez wyjaśnień z małżeństwa z Madhu sugerując, że on i Madhu... kochają się. Oficer okazuje się być gentlemanem. Nie tylko wycofuje swoją propozycję małżeńską, ale gdy ojciec znajduje na jego miejsce kandydata dla Madhu, wiezie oszołomionych i zdezorientowanych młodych do urzędu cywilnego i przekonany, iż pomaga zakochanym, popycha ich do zawarcia małżeństwa. Madhu i Bunny, już jako mąż i żona, zostają przez niego wprowadzeni do ofiarowanego im mieszkania. Gdy tylko zamykają się drzwi za aniołem stróżem ich „miłości”, Madhu i Bunny rysują na podłodze granice swojego terytorium. Zaczyna się walka między dwojgiem nie znających się i działających sobie na nerwy ludzi...
Piosenki.
Muzykę do filmu skomponował Yuvan Shankar Raja, także autor "7/G Rainbow Colony".

</doc>
<doc id="1265932" url="https://pl.wikipedia.org/wiki?curid=1265932" title="Franz Dülberg">
Franz Dülberg

Franz Dülberg (1873–1934) – niemiecki pisarz, historyk sztuki.
Obok prac z dziejów sztuki i literatury, napisał dramaty, cieszące się wielkim powodzeniem na scenie, które czynią zeń jednego z przedstawicieli neoromantyzmu.

</doc>
<doc id="1265939" url="https://pl.wikipedia.org/wiki?curid=1265939" title="Stadion Kashima">
Stadion Kashima

 – stadion piłkarski znajdujący się w japońskim mieście Kashima. Na co dzień mecze na tym obiekcie rozgrywane są przez drużynę Kashima Antlers.
Historia.
Rozegrano tu trzy mecze Mistrzostw Świata 2002:
Mecze fazy grupowej:

</doc>
<doc id="1265943" url="https://pl.wikipedia.org/wiki?curid=1265943" title="John Beaufort (książę Somersetu)">
John Beaufort (książę Somersetu)

John Beaufort (ochrzczony 25 marca 1404, zm. 27 maja 1444) – angielski arystokrata, młodszy syn Jana Beauforta, 1. hrabiego Somerset, i lady Margaret Holland, córki 2. hrabiego Kentu.
Tytuł hrabiego Somerset odziedziczył po bezpotomnej śmierci swojego starszego brata, Henryka. Jako 15-latek towarzyszył królowi Henrykowi V w kampanii we Francji. W 1421 r. brał udział w wyprawie królewskiego brata, księcia Clarence, do Andegawenii. Brał udział w bitwie pod Baugé, gdzie książę Clarence zginął, a Somerset dostał się do francuskiej niewoli, w której przebywał przez 17 lat.
Uwolniony w 1438 r. walczył we Francji w imieniu króla Henryka VI. Ok. 1443 r. został kawalerem Orderu Podwiązki. W 1443 r. został kreowany księciem Somerset i hrabią Kendal. Otrzymał również stanowisko kapitana Akwitanii i Normandii, ale nie udało mu się objąć urzędu namiestnika Francji, który otrzymał książę Yorku. Somerset powrócił do Anglii i zmarł w 1444 r. Prawdopodobnie popełnił samobójstwo. Został pochowany w Dorset.
W 1439 r. poślubił Margaret Beauchamp of Bletso (ok. 1410 – 8 sierpnia 1482), córkę Johna Beauchampa i Edith Stourton, córki sir Johna Stourtona. Jan miał z nią jedną córkę:
Somerset miał również troje nieślubnych dzieci:

</doc>
<doc id="1265944" url="https://pl.wikipedia.org/wiki?curid=1265944" title="Dwoinka rzeżączki">
Dwoinka rzeżączki

Dwoinka rzeżączki, gonokok ("Neisseria gonorrhoeae") – nieruchliwa, nieprzetrwalnikująca bakteria tlenowa, wywołująca jedną z chorób przenoszonych drogą płciową: rzeżączkę.
Hodowla.
Hodowla bakterii jest stosunkowo trudna – nie rosną one na zwykłych podłożach hodowlanych, tylko na wzbogaconych (agar czekoladowy, pożywka wzbogacona białkiem, podłoże Thayera-Martina). Do wzrostu należy zapewnić odpowiednie stężenie CO2 wynoszące 10% oraz odpowiednią wilgotność. Płytka, na której umieszcza się bakterie, powinna mieć już odpowiednią temperaturę; w przeciwnym razie istnieje ryzyko niepowodzenia hodowli. Bakterie nie wzrastają też przy temperaturze 24 stopni (cecha różnicująca w obrębie rodzaju). Po dłuższej hodowli przestają łączyć się w pary (dwoinki), a kolonia przybiera inne kształty (zwykle komórki pojedyncze lub tetrady).
W zapaleniu ostrym są one widoczne wewnątrz makrofagów.
Profil biochemiczny.
Podobnie jak pozostałe bakterie z rodzaju "Neisseria", dwoinka rzeżączki nie jest aktywna metabolicznie. Nie fermentuje cukrów, przekształca glukozę do kwasu, bez wytwarzania gazu. Nie wytwarza H2S ani barwników.
Chorobotwórczość.
Poza rzeżączką bakteria może powodować zakażenia innych układów – dotyczy to zwłaszcza pacjentów z obniżoną odpornością. Noworodki mogą być zakażone podczas porodu przez skolonizowane matki – objawia się to najczęściej zapaleniem spojówek, które nieleczone prowadzi nawet do ślepoty.
Czynniki determinujące zjadliwość:
Wrażliwość.
Bakteria jest wrażliwa na większość antybiotyków oraz na zwykłe środki dezynfekcyjne. Ginie po kilku minutach przy temperaturze 60 stopni, podobnie nie przeżywa długo w warunkach pokojowych. Jest bardzo wrażliwa na wysychanie i światło. W ciemnym i wilgotnym środowisku (bielizna, pościel, ręczniki, gąbki) utrzymuje się przy życiu około doby. 
Wobec bakterii aktywność zachowują:
Wobec penicylin, makrolidów, fluorochinolonów i tetracyklin może występować oporność.
Bakteria jest wrażliwa także na minimalne stężenia azotanu srebra. Wykorzystano to w leczeniu noworodków chorych na zapalenie spojówek, wkraplając im do oka roztwór tego związku (zabieg Credégo).

</doc>
<doc id="1265945" url="https://pl.wikipedia.org/wiki?curid=1265945" title="Hungama">
Hungama

Hungama to 2003 bollywoodzki komediodramat miłosny zrealizowany w 2003 roku przez Priyadarshana, autora "Chup Chup Ke", "Hera Pheri", "Hulchul", czy "Kyon Ki". W rolach głównych Akshaye Khanna, Aftab Shivdasani i Rimi Sen. Film jest komedią pomyłek. Jedni udają kogoś kim nie są, inni widzą w kimś niesłusznie zagrożenie, a wśród tych wszystkich oszustw, kłamstw i pozorów między dwojgiem droczących się ze sobą osób rozwija się miłość.
Fabuła.
W deszczu mumbajskim zderza się ze sobą dziewczyna i chłopak. Nakrzyczawszy na siebie z rozdrażnieniem, każde z nich idzie w swoją stronę. Nandu (Aftab Shivdasani) przyjechał do miasta z zamiarem wywalczenia sobie pozycji w świecie swoim śpiewem. Na razie jednak traci pracę i nie ma nawet gdzie spać. Anjali (Rimi Sen) uciekła z domu rodziców przymuszana przez nich do małżeństwa z synem bogacza, u którego zadłużył się jej ojciec. Jakiś czas pomieszkiwała u koleżanki, ale teraz na gwałt musi wynająć tani pokój. Seth (Tiku Talsania) jest gotów wynająć bardzo tanio pokój w swoim domu, ale tylko małżeństwu. Desperacko szukając noclegu w jednym pokoju spotykają się – pełni uprzedzeń do siebie – "mąż" Nandu i "żona" Anjali. Aby móc się wyprowadzić, Anjali rozpaczliwie szuka pracy. Zdobywa ją udając przed właścicielem sklepu Jeetu (Akshaye Khanna) córkę milionera. Nie chcąc stracić pracy pozwala się uwodzić Jeetu marzącemu o wżenieniu się w bogatą rodzinę. Ta intryga burzy spokój rodziny milionera podejrzewającego kręcącego się wokół ich domu Jeetu o romans z żoną. Kto kim jest i co tu okaże się prawdziwe?...
Muzyka.
Autorami muzyki jest duet Nadeem-Shravan, twórcy muzyki do takich filmów jak "Deewana", "Raja Hindustani", "Zamaana Deewana", "Dil Hai Ki Manta Nahin", "Pardes", "Aa Ab Laut Chalen", "Raaz", "Więzy miłości", "Wiem, czym jest miłość", "Hum Tumhare Hain Sanam", "Dil Hai Tumhaara", "Dil Ka Rishta", "Yeh Dil", "Andaaz", "Qayamat", "Tumsa Nahin Dekha", "Bewafaa", "Deszcz" czy "".

</doc>
<doc id="1265953" url="https://pl.wikipedia.org/wiki?curid=1265953" title="Rosa per l’Italia">
Rosa per l’Italia

Róża dla Włoch (wł. "Rosa per l’Italia") – włoska centrowa partia polityczna o profilu chadeckim. Pierwotnie funkcjonująca pod nazwą Biała Róża ("Rosa Bianca").
RB została założona w styczniu 2008 z inicjatywy grupy polityków Unii Chrześcijańskich Demokratów i Demokratów Centrum z deputowanym Brunem Tabaccim i związkowcem Savinem Pezzottą na czele, działających dotychczas jako frakcja UDC łącząca działaczy sceptycznie nastawionych do dalszej współpracy z Silviem Berlusconim. Rozłam nastąpił, gdy władze chadeków zdecydowały się nie wspierać próby tworzenia nowego rządu przez Franca Mariniego i dążyć do przedterminowych wyborów.
Białą Różę zasiliła grupa znanych polityków związanych dawniej ze Stokrotką, którzy nie akceptowali powołania Partii Demokratycznej, a także m.in. poseł do PE i piłkarz Gianni Rivera.
Po skróceniu kadencji parlamentu w lutym 2008 partia początkowo planowała wystawienie własnych list wyborczych. Ostatecznie przystąpiła do Unii Centrum, tworzonej głównie na bazie UDC, z której listy w przedterminowych wyborach trzech jej liderów uzyskało mandaty w Izbie Deputowanych. Wkrótce po wyborach jeden z jej liderów, Mario Baccini, założył własne ugrupowanie pod nazwą Federacja Chrześcijańskich Ludowców, z którym przeszedł do Ludu Wolności. W 2009 jego następca, Bruno Tabacci, odszedł do Sojuszu dla Włoch.
Faktyczne kierownictwo partii przejął Savino Pezzotta. W 2013 doprowadził do opuszczenia przez to ugrupowanie federacji UdC.

</doc>
<doc id="1265955" url="https://pl.wikipedia.org/wiki?curid=1265955" title="Długota">
Długota

Długota () – wzgórze w polskiej części Gór Opawskich, w Sudetach Wschodnich, o wysokości 457 m n.p.m. Położone pomiędzy Dębowcem i Wieszczyną, na południe od Prudnika, w Lesie Prudnickim. Należy do Korony Parku Krajobrazowego Góry Opawskie, jest najwyższym szczytem masywu Długoty i powiatu prudnickiego.
Geografia.
Wzgórze położone jest w północno-wschodniej części Gór Opawskich, na północnej ich krawędzi, na obszarze Parku Krajobrazowego Góry Opawskie, w Lesie Prudnickim, po zachodniej stronie wsi Dębowiec i wschodniej stronie osady Wieszczyna, w odległości ok. 6 km na południowy zachód od centrum Prudnika.
Historia.
Od 1577 właściciel Moszczanki Puta z Dunina wydobywał złoto na południowych stokach wzgórza. Do XIX wieku Długotą przebiegała droga z Prudnika do Jindřichova przez Dębowiec. W XIX wieku na południowym stoku Długoty wzniesiona została neogotycka kapliczka z czerwonej cegły.
Podczas II wojny światowej o wzgórze toczyły się ciężkie walki pomiędzy Wehrmachtem i Armią Czerwoną. Niemiecka obrona lasu pod Długotą padła 9 maja 1945. W latach powojennych, na Długocie odnajdywano liczne rury po wystrzelonych pociskach z panzerfaustów.
Na Długocie znajdowała się drewniana wieża triangulacyjna. Przed 1945 prudnicki oddział Morawsko-Śląskiego Sudeckiego Towarzystwa Górskiego planował wybudować na szczycie wieżę widokową, ale zamierzeń tych nie zrealizowano. W 2009 na zachodnim stoku góry, w centrum Wieszczyny, gmina Prudnik postawiła drewnianą wieżę widokową według projektu Jerzego Sylwestrzaka. W 2012 oddział PTTK „Sudetów Wschodnich” w Prudniku utworzył na szczycie góry „Aleję Turystów”, która upamiętnia zmarłych członków organizacji.
Wypadki.
10 marca 2012 niemal na szczycie Długoty, kilkadziesiąt metrów od zejścia do Wieszczyny, zmarł 64-letni Józef Waściński. Mężczyzna doznał ataku serca w trakcie podejścia na Długotę wraz ze swoją żoną. Pomimo akcji ratowniczej nie udało się uratować życia turyście. W miejscu śmierci postawiony został głaz upamiętniający Waścińskiego.
Turystyka.
Na zachodnim stoku góry, w Wieszczynie, znajduje się dostępna całorocznie drewniana wieża widokowa. Otwarta w 2009, ma 15 m wysokości, przy czym górny taras widokowy znajduje się na wysokości 11 m. Z najwyższego tarasu rozciąga się widok na Góry Opawskie (masyw Biskupiej Kopy i Srebrnej Kopy), natomiast widok na drugą stronę zasłania Długota. W tym samym miejscu znajduje się schronisko „U Króla Gór Opawskich”, filia schroniska „Dąbrówka” w Prudniku.
Szlaki turystyczne.
W rejonie Długoty przebiega szlak turystyczny:

</doc>
<doc id="1265959" url="https://pl.wikipedia.org/wiki?curid=1265959" title="DC Shoes">
DC Shoes

DC Shoe Co USA (Droors Clothing Shoe Company United States of America) – firma produkująca odzież, obuwie oraz akcesoria dla skaterów, snowboardzistów i kierowców wyścigowych takich jak Ken Block czy Dave Mirra. Pochodzi ze Stanów Zjednoczonych.
Została założona w 1989 przez Kena Blocka i Damona Waya.
DC Shoes W 1989 roku kierowca rajdowy Ken Block zaprojektował pierwszy T-shirt z printem DC. Ta linia zapoczątkowała działalność firmy DC.
Studiując "Computer Design" w Community Collage, Block poznał swojego przyszłego wspólnika Damona Waya, który pomógł mu w sprzedaży i dystrybucji ubrań. Brat Damona - Danny stał się później największą ikoną firmy DC. Przy współpracy z Dannym Wayem firma zaczęła produkować techniczne modele butów dla Skateów i do tej pory jest to główny obszar jej specjalizacji.
Panowie zaczynali od pożyczonych 10 000$ i magazynu w garażu. Aktualnie firma jest warta kilkadziesiąt milionów dolarów prowadząc operacje handlowe na całym świecie.
Firma DC od początku istnienia wspiera Skateów, Snowboardzistów, riderów: BMX, Auto, Moto oraz wydarzenia promujące "sporty akcji". Od tej wiosny znakomity skater Chris Cole po raz kolejny będzie jeździł w butach DC.
DC mieli największą sprzedaż w 2005 roku.
10 marca 2004 roku Quiksilver przejął firmę DC Shoes.

</doc>
<doc id="1265960" url="https://pl.wikipedia.org/wiki?curid=1265960" title="Deus Ex Machinae">
Deus Ex Machinae

Deus Ex Machinae jest debiutanckim albumem Machinae Supremacy.
Lista utworów.
Opracowano na podstawie materiału źródłowego.

</doc>
<doc id="1265967" url="https://pl.wikipedia.org/wiki?curid=1265967" title="Judas Iscariot">
Judas Iscariot

Judas Iscariot – amerykańska grupa muzyczna grająca black metal. Dawniej znana jako Heidegger. Powstała w 1992 jako solowy projekt Andrew Harrisa, który ukrywał się pod pseudonimem Akhenaten (od imienia jednego z Egipskich faraonów). Jednakże w czasie nagrywania Heaven in Flames (1999), Duane Timlin (znany również jako Cryptic Winter) dołączył jako sesyjny perkusista. Od 1999 do 2000, Akhenaten zagrał dwa koncerty wraz z muzykami Nargaroth, Krieg, Absu i Maniac Butcher.
Jak w większości grup blackmetalowych, teksty Judas Iscariot nawiązują do tematyki religijnej oraz opowiadają o fascynacji nihilistyczną filozofią Heideggera.
Po przeprowadzeniu się do Niemiec, Akhenaten oświadczył 25 sierpnia 2002, że rozwiązuje Judas Iscariot.

</doc>
<doc id="1265968" url="https://pl.wikipedia.org/wiki?curid=1265968" title="Stanisław Studencki (malarz)">
Stanisław Studencki (malarz)

Stanisław Studencki (ur. 4 kwietnia 1900 w Nowym Sączu, zm. 19 lipca 1944) – polski malarz batalistyczny.
Życiorys.
Urodził się 4 kwietnia 1900 w Nowym Sączu, w rodzinie Józefa i Klary z Raczyńskich. Przed I wojną światową działał w skautingu. Maturę zdał w gimnazjum w Nowym Sączu. W 1919 był członkiem POW, w 1920 roku służył w 1 Pułku Ułanów Krechowieckich. W latach 1921–1926 studiował w Akademii Sztuk Pięknych w Krakowie. W latach 1925–1930 związany z pracownią Wojciecha Kossaka, malował obrazy batalistyczne, parady wojskowe, sylwetki koni i liczne portrety Marszałka Józefa Piłsudskiego. W 1930 roku ożenił się z Jadwigą Zajączkowską. Od 1933 roku był członkiem ZPAP. 
W czasie okupacji mieszkał w domu Wiatrów w Jedliczu lub u swojej siostry Jadwigi w Iwoniczu. Zmarł na zawał 19 lipca 1944 roku. Jego grób znajduje się na Starym Cmentarzu w Iwoniczu.

</doc>
<doc id="1265969" url="https://pl.wikipedia.org/wiki?curid=1265969" title="Rezerwat przyrody Dębina">
Rezerwat przyrody Dębina



</doc>
<doc id="1265970" url="https://pl.wikipedia.org/wiki?curid=1265970" title="Manito">
Manito

Manito – wieś w Stanach Zjednoczonych, w stanie Illinois, w hrabstwie Mason.

</doc>
<doc id="1265971" url="https://pl.wikipedia.org/wiki?curid=1265971" title="Macrogalidia musschenbroekii">
Macrogalidia musschenbroekii



</doc>
<doc id="1265976" url="https://pl.wikipedia.org/wiki?curid=1265976" title="Kim Stanley">
Kim Stanley

Patricia Kimberley Reid (ur. 11 lutego 1925 w Tularosa, zm. 20 sierpnia 2001 w Santa Fe) − amerykańska aktorka, dwukrotnie nominowana do Oscara za role w filmach "Seans w deszczowe popołudnie" i "Frances".

</doc>
<doc id="1265978" url="https://pl.wikipedia.org/wiki?curid=1265978" title="Mungotictis decemlineata">
Mungotictis decemlineata



</doc>
<doc id="1265980" url="https://pl.wikipedia.org/wiki?curid=1265980" title="Rezerwat przyrody Dębina (województwo wielkopolskie)">
Rezerwat przyrody Dębina (województwo wielkopolskie)

Rezerwat przyrody Dębina – leśny rezerwat przyrody położony w gminie Wągrowiec, w powiecie wągrowieckim (województwo wielkopolskie). Leży na zachód od Wągrowca, na piaszczysto-żwirowej, najwyższej terasie rzeki Wełny.
Powierzchnia rezerwatu to 31,30 ha (akt powołujący podawał 30,39 ha).
Został utworzony w 1957 roku w celu ochrony naturalnego lasu dębowo-grabowego (grądu z pomnikowymi dębami i bogatym runem, a także ostoi ptactwa, m.in. kolonia czapli siwej).
Szata roślinna.
W mniej więcej 300-letnich drzewostanach rezerwatu stwierdzono obecność m.in. 93 potężnych dębów o obwodzie pnia przekraczającym 300 cm.
Poza grądami zajmującymi 90% powierzchni rezerwatu, w Dębinie występuje 11 innych zbiorowisk roślinnych, w tym trzy naturalne zbiorowiska leśne. Roślinność antropogeniczna występuje jedynie wzdłuż dróg leśnych.
Florę rezerwatu Dębina tworzy:

</doc>
<doc id="1265983" url="https://pl.wikipedia.org/wiki?curid=1265983" title="Rezerwat przyrody Dębno">
Rezerwat przyrody Dębno

Rezerwat przyrody Dębno – leśny rezerwat przyrody położony w gminie Rawicz, powiecie rawickim (województwo wielkopolskie). Znajduje się na terenie Doliny Świętojańskiej, w Lesie Łaszczyńskim, tuż obok drogi ekspresowej S5.
Powierzchnia: 8,03 ha (akt powołujący podawał 7,69 ha).
Został utworzony w 1961 roku w celu zachowania ze względów naukowych i dydaktycznych fragmentu boru mieszanego wilgotnego z zespołem "Magnocaricetum". Obecnie jako cel ochrony podaje się „zachowanie ekosystemu lasu mieszanego z pomnikowymi okazami dębów i stanowiskiem kozioroga dębosza "Cerambyx cerdo"”.
Przedmiotem ochrony jest bór mieszany z dominującą sosną (do 170 lat) i bardzo okazałymi dębami (do 220 lat). Naczelnym celem istnienia rezerwatu jest renaturyzacja tutejszego drzewostanu, poprzez protegowanie (wspieranie) wzrostu gatunków drzew związanych z kwaśną dąbrową, a także eliminacja gatunków obcych, zarówno siedliskowo, jak i geograficznie (głównie świerka i modrzewia). Na terenie rezerwatu występują m.in. borówka czernica, konwalijka dwulistna, wiązówka błotna, turzyca brzegowa, sitowie leśne, kosaciec żółty i jarząb szwedzki (granica południowa naturalnego zasięgu). 

</doc>
<doc id="1265989" url="https://pl.wikipedia.org/wiki?curid=1265989" title="Sony Ericsson Open 2008 (kobiety)">
Sony Ericsson Open 2008 (kobiety)

Tenisowy turniej WTA Sony Ericsson Open (Miami Masters) 2008 odbył się w dniach 24 marca - 5 kwietnia w amerykańskim Miami na kortach twardych. Pula nagród wyniosła 3 770 000 dolarów amerykańskich.

</doc>
<doc id="1265990" url="https://pl.wikipedia.org/wiki?curid=1265990" title="Borszcz">
Borszcz

Borszcz – ukraiński zespół punkrockowy.
W zespole grają: Jurij Zdorenko (gitara, śpiew), Wadym Ziubin (perkusja) i Ołeksandr Pipa (gitara basowa).

</doc>
<doc id="1265992" url="https://pl.wikipedia.org/wiki?curid=1265992" title="Rezerwat przyrody Dębno nad Wartą">
Rezerwat przyrody Dębno nad Wartą

Rezerwat przyrody Dębno nad Wartą – faunistyczny rezerwat przyrody położony w gminie Nowe Miasto nad Wartą, powiecie średzkim (województwo wielkopolskie). Leży w granicach Żerkowsko-Czeszewskiego Parku Krajobrazowego.
Powierzchnia: 21,71 ha (akt powołujący podawał 21,62 ha). Obszar rezerwatu podlega ochronie czynnej.
Został utworzony na mocy zarządzenia Ministra Leśnictwa i Przemysłu Drzewnego z 16 września 1974 roku w celu ochrony stanowisk rzadkich zwierząt bezkręgowych ze ślimakiem "Ruthenica filograna" i ślimakiem maskowcem ("Isognoviastoma personatum"). Ochronie podlegają także górskie gatunki równonogów. Teren rezerwatu to wilgotny las łęgowy (okresowo, wiosną zalewany) z dębami, jesionami, olszami i wiązami.

</doc>
<doc id="1265994" url="https://pl.wikipedia.org/wiki?curid=1265994" title="Małgorzata Beaufort">
Małgorzata Beaufort

Małgorzata Beaufort (ur. 31 maja 1443 w zamku Bletsoe, zm. 29 czerwca 1509 w Opactwie Westminsterskim) – angielska arystokratka, matka króla Anglii Henryka VII Tudora, od kwietnia do czerwca 1509 regentka Anglii w imieniu wnuka Henryka VIII.
Życiorys.
Pochodzenie.
Małgorzata była jedynym dzieckiem ze związku małżeńskiego Jana Beauforta, 1. księcia Somerset, i Margaret Beauchamp of Bletso, córki Johna Beauchampa. Beaufortowie wywodzili swój ród od syna angielskiego króla Edwarda III. Legalność ich pochodzenia była jednak powszechnie kwestionowana, ponieważ byli potomkami Jana z Gandawy i Katarzyny Swynford, którzy zawarli związek małżeński po narodzinach potomstwa. Ślubne pochodzenie Beaufortów zostało potwierdzone specjalnym aktem parlamentu, jednak król Henryk IV Lancaster zamieścił w dokumencie klauzulę uniemożliwiającą członkom tego rodu zgłaszanie pretensji do angielskiej korony na równi z innymi książętami krwi. Małgorzata otrzymała imię po swojej matce.
Dzieciństwo.
Ojciec Małgorzaty zmarł, kiedy córka miała niecały rok. Tytuł księcia Somerset przeszedł na jego brata Edmunda, natomiast posiadłości ziemskie rodziców dziedziczyła Małgorzata jako ich jedyne ślubne dziecko. Była wychowywana przez matkę, dopóki w 1450 r. nie przeszła pod opiekę królewskiego faworyta, księcia Suffolk, który chciał wydać ją za swojego syna i dziedzica Johna.
Małżeństwa.
Pierwszy ślub Małgorzaty z Johnem de la Pole odbył się 7 lutego 1450 r. Wkrótce jednak nastąpił upadek Suffolka i w lutym 1453 r. król Henryk VI rozwiązał małżeństwo Johna i Małgorzaty. Nie doczekało się ono potomstwa.
Małgorzata rychło została zaręczona z przyrodnim bratem króla, Edmundem Tudorem, 1. hrabią Richmond (ok. 1430 – 1 listopada 1456), synem Owena Tudora i Katarzyny de Valois, córki króla Francji Karola VI Szalonego, matki Henryka VI. Ślub Małgorzaty i Edmunda odbył się 1 listopada 1455 r. w zamku Bletsoe. Małżonek zmarł równo rok po ślubie na zarazę. Dwa miesiące później 14-letnia wdowa urodziła swoje jedyne dziecko, Henryka, późniejszego króla Anglii.
Po śmierci męża Małgorzata powierzyła opiekę nad synem swojemu szwagrowi Jasperowi. Ona sama poślubiła ok. 1460 r. sir Henry’ego Stafforda (ok. 1447 – 4 października 1471), młodszego syna Humphreya Stafforda, 1. księcia Buckingham, i Anne Neville, córki 1. hrabiego Westmorland. Małżeństwo to pozostało bezdzietne. Staffordowie należeli do stronników Lancasterów w toczącej się wojnie dwóch róż. Tryumf domu Yorków w 1461 r. sprawił, że Małgorzata z mężem została odsunięta na boczny tor. Powróciła na dwór królewski w latach 1470–1471, kiedy to przejściowo przywrócono władzę Henrykowi VI.
Wydarzenia roku 1471 miały poważne konsekwencje dla Małgorzaty i jej syna. 4 maja w bitwie pod Tewkesbury zginęli lancasterski następca tronu, książę Edward, oraz kuzyn Małgorzaty, książę Somerset. Niedługo potem zabity został król Henryk VI. Z braku innych kandydatów stronnicy Lancasterów uznali za prawowitego króla syna Małgorzaty, Henryka, który po klęsce uciekł wraz ze stryjem Jasperem do Bretanii. W tym samym roku Małgorzata owdowiała i ok. października 1473 r. poślubiła Thomasa Stanleya, 2. barona Stanley (1435 – 29 lipca 1504), syna Thomasa Stanleya, 1. barona Stanley, i Joan Gousell, córki sir Roberta Gousella. Również i to małżeństwo pozostało bezdzietne.
Działalność.
Małgorzata była zaangażowana w działalność spiskową przeciwko królowi Ryszardowi III. Wspierała m.in. bunt księcia Buckingham jesienią 1483 r. W 1485 r. Henryk Tudor pokonał Ryszarda III pod Bosworth i został królem Henrykiem VII. Henryk był bardzo przywiązany do matki, ale Małgorzata nie brała czynnego udziału w życiu publicznym. W 1488 r. została damą Orderu Podwiązki. W 1497 r. wstąpiła do klasztoru.
Małgorzata Beaufort ufundowała szkołę w Wimborne oraz Lady Margaret's Professor of Divinity na University of Cambridge, a także w roku 1505 dofinansowała i rozbudowała obecny Christ's Church na Uniwersytecie w Cambridge, zmieniając równocześnie jego nazwę z God's House na Christ's Church College. Od tego czasu jest uważana za fundatora koledżu, a kopia jej podpisu jest wyrzeźbiona na jednym z jego budynków.
Wspierała finansowo działalność drukarską Williama Caxtona. Będąc kobietą wykształconą, zajmowała się również tłumaczeniami z łaciny i języka francuskiego na angielski.
Zmarła w 1509 r. w Opactwie Westminsterskim i została pochowana w kaplicy Henryka VII w tymże opactwie.

</doc>
<doc id="1265995" url="https://pl.wikipedia.org/wiki?curid=1265995" title="Sony Ericsson Open 2008 (mężczyźni)">
Sony Ericsson Open 2008 (mężczyźni)

Sony Ericsson Open 2008 – tenisowy turniej ATP rangi ATP Masters Series z cyklu Sony Ericsson Open rozgrywany w dniach 26 marca–6 kwietnia 2008 roku w Miami na kortach twardych o puli nagród 3 770 000 dolarów amerykańskich.

</doc>
<doc id="1265998" url="https://pl.wikipedia.org/wiki?curid=1265998" title="Rezerwat przyrody Diabli Skok">
Rezerwat przyrody Diabli Skok

Rezerwat przyrody Diabli Skok – leśny rezerwat przyrody położony w gminie Jastrowie, powiecie złotowskim (województwo wielkopolskie).
Powierzchnia: 20,97 ha (akt powołujący podawał 11,62 ha, w 2003 roku rezerwat został powiększony). Wokół rezerwatu utworzono otulinę o powierzchni 37,27 ha.
Rezerwat został utworzony w 1961 roku w celu ochrony starodrzewu bukowego i mieszanego na stromych zboczach wąwozu oraz licznych źródeł z charakterystyczną florą mchów i wątrobowców. Jako cel ochrony podaje się obecnie „zachowanie ze względów naukowych i dydaktycznych kompleksu ekosystemów leśnych, szuwarowych i źródliskowych, wykształconych na stokach wzniesień morenowych oraz na przyległym do nich brzegu jeziora Krąpsko Małe”.
Rezerwat obejmuje głęboki jar, w którym panuje mikroklimat pozwalający na rozwój roślinności charakterystycznej dla obszarów górskich, niespotykanej w północnej Polsce. Na stromych zboczach znajdują się liczne źródła, które dają początek rzece Rurzycy i jeziorom, przez które przepływa.
Florę rezerwatu reprezentuje 285 gatunków, w tym wiele gatunków chronionych. Występuje tu m.in. wawrzynek wilczełyko, wiciokrzew pomorski, porzeczka czarna, przylaszczka pospolita, konwalia majowa, grzybienie białe, grążel żółty, a także przetacznik górski i niezapominajka leśna. Licznie występują tu grzyby, m.in. soplówka bukowa, szmaciak gałęzisty, monetka bukowa.
Przez teren rezerwatu i wokół niego przebiega szlak pieszy.
Rezerwat „Diabli Skok” leży w granicach Obszaru Chronionego Krajobrazu Pojezierze Wałeckie i Dolina Gwdy. Od południowego wschodu graniczy z rezerwatem „Wielkopolska Dolina Rurzycy”.

</doc>
<doc id="1265999" url="https://pl.wikipedia.org/wiki?curid=1265999" title="Pehla Nasha">
Pehla Nasha

Pehla Nasha (tytuł niemiecki: "Pehla Nasha: Eine Liebe kommt") to bollywoodzki thriller z 1993 roku wyreżyserowany przez debiutanta Ashutosh Gowarikera, potem autora "Baazi", "Lagaan", "Swades" i "Jodhaa Akbar". W rolach głównych Deepak Tijori, Pooja Bhatt, Raveena Tandon, Paresh Rawal.
Gościnnie siebie samych grają dzisiejsze gwiazdy Bollywoodu: Shah Rukh Khan, Aamir Khan (jedyny raz na ekranie obok siebie) i Saif Ali Khan.

</doc>
<doc id="1266000" url="https://pl.wikipedia.org/wiki?curid=1266000" title="Tadeusz Koźniewski">
Tadeusz Koźniewski

Tadeusz Kazimierz Koźniewski h. Ostoja (ur. 27 kwietnia 1880 w Kwirili w Gruzji, zm. 22 września 1921 w Warszawie) – polski farmaceuta i chemik.
Był docentem farmakognozji Uniwersytetu Jagiellońskiego od 1910 oraz profesorem chemii farmaceutycznej Uniwersytetu Warszawskiego w latach 1919–1920. Członek rzeczywisty Towarzystwa Naukowego Warszawskiego (1914). Członek założyciel Polskiego Towarzystwa Chemicznego (1919).
Prowadził badania nad połączeniami alkaloidów z jodem (1909). Był współpracownikiem Leona Marchlewskiego, wraz z którym prowadził badania nad chlorofilem.
W czasie I wojny światowej walczył w Legionach Polskich. Był komisarzem Polskiej Organizacji Narodowej w 1914 roku. Był pracownikiem Delegacji do Spraw Nadzoru nad Żywnością Tymczasowej Rady Stanu.
Pochowany na cmentarzu Powązkowskim w Warszawie (kwatera 212-2-4).

</doc>
<doc id="1266001" url="https://pl.wikipedia.org/wiki?curid=1266001" title="Karl-Erik Palmér">
Karl-Erik Palmér

Karl-Erik Palmér (ur. 17 kwietnia 1929 w Malmö, zm. 2 lutego 2015 tamże) – szwedzki piłkarz, napastnik. Brązowy medalista MŚ 50. Obdarzany przydomkiem "Calle". Ojciec innego piłkarza, Andersa Palméra.
W Allsvenskan debiutował w 1949 w barwach Malmö FF. Z klubem tym zdobywał tytuły mistrza kraju. W 1951 - po udanych dla Szwedów mistrzostwach świata w Brazylii - wyjechał do Włoch i grał w AC Legnano (w Serie A i Serie B). W 1958 został graczem Juventusu Turyn. W reprezentacji Szwecji w zagrał 14 razy. Podczas MŚ 50 wystąpił we wszystkich pięciu meczach Szwecji (3 gole).

</doc>
<doc id="1266008" url="https://pl.wikipedia.org/wiki?curid=1266008" title="Produkcje Myszki Miki">
Produkcje Myszki Miki

Produkcje Myszki Miki (ang. "Mickey Mouse Works", 1999-2000) – amerykański serial animowany Wytwórni Walta Disneya składający się z 25 odcinków. Serial był emitowany na kanale TVP1 w porannym, sobotnim bloku "Walt Disney przedstawia". Od 6 września 2009 roku do wiosny 2011 serial był emitowany w telewizji Polsat.
Serial stylistyką i techniką animacji nawiązuje do klasycznych filmów krótkometrażowych wytwórni Walta Disneya z lat 30., 40. i 50. XX w. Animacja 3D została ograniczona jedynie do czołówki i przerywników rozdzielających epizody. Akcja poszczególnych epizodów jest osadzona w czasach współczesnych. 
W Stanach Zjednoczonych w styczniu 2001 roku seria "Produkcje Myszki Miki" została zastąpiona przez serial "Café Myszka" (ang. "Disney’s House of Mouse"), który w Polsce był emitowany przez stację Disney Channel.
Składniki serialu.
Krótkie gagi trwające po ok. 90 sekund każdy:
Oprócz powyższych gagów pojawiają się również dłuższe epizody, trwające od 6 do 7,5 minuty:
Wersja polska.
Opracowanie i udźwiękowienie w wersji polskiej: na zlecenie Disney Character Voices – Studio Sonica
Reżyseria: Jerzy Dominik
Dialogi: Barbara Robaczewska
Dźwięk i montaż:
Organizacja produkcji:
Wystąpili:
oraz
i inni
Kierownictwo muzyczne: Marek Klimczuk 
Tekst piosenki: Marek Robaczewski 
Śpiewał: Jacek Kawalec 

</doc>
<doc id="1266009" url="https://pl.wikipedia.org/wiki?curid=1266009" title="Archipelag Elaficki">
Archipelag Elaficki

Wyspy Elafickie (chorw. "Elafitski otoci", wł. "Elafiti") to grupa 13 wysp położonych w chorwackiej części Adriatyku, na północny zachód od miasta Dubrovnik. Nazwa wysp pochodzi od greckiego słowa "ελάφι" (jeleń), są wspomniane po raz pierwszy w "Naturalis historia" Pliniusza Starszego.
Łączna powierzchnia archipelagu wynosi 27,84 km² i jest zamieszkany przez 806 osób. Łączna długość linii brzegowej 87,2 km. W skład archipelagu wchodzą:

</doc>
<doc id="1266010" url="https://pl.wikipedia.org/wiki?curid=1266010" title="Wyspy Elafickie">
Wyspy Elafickie



</doc>
<doc id="1266012" url="https://pl.wikipedia.org/wiki?curid=1266012" title="Calle Palmér">
Calle Palmér



</doc>
<doc id="1266015" url="https://pl.wikipedia.org/wiki?curid=1266015" title="Karl-Erik Palmer">
Karl-Erik Palmer



</doc>
<doc id="1266016" url="https://pl.wikipedia.org/wiki?curid=1266016" title="Terasa zalewowa">
Terasa zalewowa

Terasa zalewowa, określana też jako taras zalewowy, obszar zalewowy lub równina zalewowa – forma akumulacyjna stanowiąca najniższy poziom doliny rzecznej, przecięta korytem rzeki. Ten naturalny płaski i często szeroki teren, położony bezpośrednio wzdłuż rzeki, jest zalewany w okresach wezbrań i powodzi, gdy ilość wody prowadzonej przez rzekę przekracza pojemność koryta. Obszar zalewowy powoduje spłaszczenie fali powodziowej. Stanowi najczęściej nieużytek, porastany przez las łęgowy lub wykorzystywany jako pastwisko. Ograniczany jest często wałami przeciwpowodziowymi.
Terasa pokryta jest zwykle osadami rzecznymi (piaskami i madami), często porośnięta trawą, niekiedy zatorfiona i podmokła. Przy wysokich wodostanach zalewają ją wody powodziowe. Profil poprzeczny terasy zalewowej charakteryzuje się zwykle tym, że w pobliżu koryta rzeki jej powierzchnia wznosi się wyżej (jest to tzw. naspa), natomiast opada w miarę oddalania się od koryta. W obniżeniach, przeważnie u stóp krawędzi, występują podmokłości, oraz jeziora będące starorzeczami (nierzadko są to fragmenty dawnych meandrów).
Terasa zalewowa występuje w Polsce w dnie każdej doliny rzecznej, a najlepiej rozwinięta jest w dolinach o małym spadku.
Gdy rzeka wcina się w głąb osadów rzecznych, tworząc niżej położone koryto rzeczne i nową terasę zalewową, poprzednia terasa nazywana jest terasą nadzalewową.
Specyficznym rodzajem terasy zalewowej jest zatorfiona dolina rzeczna, związana z zatamowaniem odpływu wód w czasie rozwoju doliny lub z nieprzepuszczalnością podłoża. Jej dno stanowi płaską równinę, zbudowaną z torfów o grubości kilku metrów, a niektóre jej partie są podmokłe. Koryto rzeki płynącej po takiej terasie jest zwykle kręte; obok niego spotyka się liczne starorzecza.
Obszary zatorfione, częściowo już zmeliorowane i osuszone, występują w Polsce przede wszystkim w dolinach Łeby, Redy, Noteci i Warty, Biebrzy, Narwi i Baryczy. Przeważnie są to dna dawnych pradolin. Szerokość torfowisk dochodzi nad Biebrzą do kilkunastu kilometrów.

</doc>
<doc id="1266018" url="https://pl.wikipedia.org/wiki?curid=1266018" title="Rezerwat przyrody Dolinka">
Rezerwat przyrody Dolinka

Rezerwat przyrody Dolinka – florystyczny rezerwat przyrody położony w gminie Lipno, powiecie leszczyńskim (województwo wielkopolskie), pomiędzy miejscowościami Goniembice i Wyciążkowo.
Powierzchnia: 1,77 ha.
Został utworzony w 1974 roku w celu ochrony stanowiska pełnika europejskiego ("Trollius europaeus"), największego w Wielkopolsce. Pełnik rośnie tu na wilgotnej łące trzęślicowej, a wśród innych gatunków występują m.in. jaskier rozłogowy, kuklik zwisły, ostrożeń zwisły, mozga trzcinowata i tomka wonna.

</doc>
<doc id="1266019" url="https://pl.wikipedia.org/wiki?curid=1266019" title="Friedrich Ludwig Dülon">
Friedrich Ludwig Dülon

Friedrich Ludwig Dülon (ur. 14 sierpnia 1769 w Oranienburgu, zm. 7 lipca 1825 w Würzburgu) – niemiecki niewidomy flecista.
Życiorys.
Był niewidomy od dzieciństwa. Muzyką zainteresował się w wieku 9 lat, gdy zetknął się z flecistą Josephem Winterem, podobnie jak on niewidomym. Dzięki fenomenalnej pamięci bez problemu zapamiętywał kolejne kompozycje, które następnie wykonywał. W 1781 roku wystąpił w recitalem w Berlinie, w latach 1783–1784 odbył podróż koncertową po krajach niemieckich. Podczas kolejnej podróży koncertowej w latach 1785–1786 odwiedził Amsterdam i Rotterdam. W 1786 roku wystąpił w Londynie przed królem Jerzym III. W roku 1790 wystąpił podczas uroczystości koronacji Leopolda II na cesarza rzymskiego we Frankfurcie nad Menem. W latach 1792–1793 gościł na dworze carskim w Petersburgu. W 1823 roku osiadł w Würzburgu.
Skomponował koncert fletowy, a także wariacje, kaprysy i dua fletowe. Ukazała się jego autobiografia w redakcji Christopha Martina Wielanda pt. "Dülons des blinden Flötenspielers Leben und Meynungen von ihm selbst bearbeitet" (2 tomy, Zurych 1807–1808).

</doc>
<doc id="1266023" url="https://pl.wikipedia.org/wiki?curid=1266023" title="Richard Plueddemann">
Richard Plueddemann



</doc>
<doc id="1266024" url="https://pl.wikipedia.org/wiki?curid=1266024" title="Corporate">
Corporate

Corporate – bollywoodzki dramat z 2006 roku wyreżyserowany przez Madhur Bhandarkara, autora "Chandni Bar", czy "Page 3". W rolach głównych nagrodzona za role wieloma nagrodami Bipasha Basu i Kay Kay Menon. Życie w rywalizujących ze sobą korporacjach, których celem jest zysk. Bohaterowie wybierają do realizacji swojego celu środki, które uderzają w nich samych. Manipulowanie politykami, prasą, manifestującym tłumem i uczuciami ludzi. 
Fabuła.
Dwie korporacje rodzin Vinaya Seghala (Rajat Kapoor) i Dharmesha Marvaha (Raj Babbar) walczą o indyjski rynek napojów gazowanych. Chodzi o wielkie pieniądze. W pewnej chwili firma Seghala wchodząc we współpracę z amerykańską korporacją zyskuje punkt w tej rozgrywce. Kolejny krok należy do Marhava. Przekupiwszy ministra zdobywa on uwłaszczana fabrykę, a potem zostaje uznany najlepszym biznesmenem. Zraniona miłość własna Seghala każe mu na rynek rzucić przedwcześnie nowy nieprzygotowany produkt. W jego produkcję zaangażowana jest nieprzebierająca w środkach Nishiganda Sengupta (Bipasha Basu). Od lat silnie związana ze szwagrem Seghala Riteshem (Kay Kay Menon) chce pomóc swojemu ukochanemu odzyskać utraconą pozycję w biznesie. Kiedy jednak okazuje się, że z powodu niedopatrzenia źródeł ujęcia wody produkcja nowego napoju zawiera rakotwórcze pestycydy, Nishi nie umie cieszyć się z sukcesu uzyskanego dzięki przekupieniu kontroli jakości. Wkrótce jej złe przeczucie się sprawdza. Konkurencja odkrywszy oszustwo atakuje firmę Seghala. Drapieżna opłacana prasa. Protesty organizacji pozarządowych wspieranych finansowo przez konkurencję. Zorganizowane manifestacje. Akcje korporacji spadają na łeb na szyję. Dla ocalenia rodzinnej firmy potrzebna jest czyjaś ofiara. Ktoś musi wziąć na siebie odpowiedzialność za oszustwo.

</doc>
<doc id="1266026" url="https://pl.wikipedia.org/wiki?curid=1266026" title="Areal Horečky">
Areal Horečky

Areal Horečky – kompleks skoczni narciarskich w czeskiej miejscowości Frenštát pod Radhoštěm, do którego należą obiekty o punktach konstrukcyjnych K95, K45, K21, K10 oraz K5. Trenują tu wychowankowie miejscowego klubu Telovychovna Jednota Frenštát. Od 30 lat regularnie odbywa się tu też Grand Prix Frenštátu a w 2001 odbyły się tu mistrzostwa kraju.
Historia.
Pierwsza skocznia została tu wybudowana w 1935. Umożliwiała ona skoki na ok. 30 m. Dzięki późniejszej przebudowie punkt K obiektu przeniesiono na 60 metr. Wybudowano także mniejszy obiekt K40. Obie skocznie zostały wyłożone igelitem po tym, jak pochodzący z tego miasta Jiří Raška zdobył dwa medale (złoty i srebrny) podczas Zimowych Igrzysk Olimpijskich 1968 w Grenoble.
W 1973 roku zdecydowano się jeszcze bardziej powiększyć obiekt, tym razem do punktu K wynoszącego 80 metrów. Pierwszy skok na niej oddał Jiří Raška. Dzięki następnej przebudowie obiekt powiększono do K93.
Największa skocznia przeszła w 2003 renowację. Przesunięto jej punkt K do 95 metrów, wymieniono stary już igelit, oraz wyposażono ją w podgrzewany, ceramiczny najazd.

</doc>
<doc id="1266031" url="https://pl.wikipedia.org/wiki?curid=1266031" title="Neisseria gonorrhoeae">
Neisseria gonorrhoeae



</doc>
<doc id="1266033" url="https://pl.wikipedia.org/wiki?curid=1266033" title="Felt Mountain">
Felt Mountain

Felt Mountain – debiutancki album brytyjskiego duetu Goldfrapp. Został wydany przez Mute Records 11 września 2000 roku. Płytę promowały single "Lovely Head"/"Pilots", "Utopia" i "Human".
Lista utworów.
Wszystkie utwory napisane i skomponowane przez Alison Goldfrapp i Willa Gregory’ego, o ile nie zaznaczono inaczej.
Dodatkowe utwory.
Dodatkowy materiał na brytyjskich i hiszpańskich edycjach specjalnych albumu:
Twórcy.
Lista twórców biorących udział w nagraniu "Felt Mountain":

</doc>
<doc id="1266034" url="https://pl.wikipedia.org/wiki?curid=1266034" title="Miantonomo">
Miantonomo

Miantonomo (także Miantonomoh, Miantonomah, Miantonimo) - wódz indiańskiego plemienia Narragansett z pierwszej połowy XVII w.
W 1632 roku pod naciskiem Johna Winthropa, gubernatora Massachusetts, ukarał trzech wojowników, którzy wygłodzeni weszli do angielskiego domu i zjedli znajdującą się tam żywność.
Początkowo przychylny europejskim kolonistom, w 1643 nieskutecznie namawiał Moheganów pod wodzą Uncasa do wspólnej walki przeciw Anglikom. Wydany przez wodzów rywalizującego z Narragansettami plemienia władzom Connecticut, został skazany na śmierć. Wyrok wykonał brat Uncasa, Wawequa.

</doc>
<doc id="1266035" url="https://pl.wikipedia.org/wiki?curid=1266035" title="Albert Dulk">
Albert Dulk

Albert Friedrich Benno Dulk (ur. 17 czerwca 1819 w Królewcu, zm. 29 października 1884 w Stuttgarcie) – niemiecki pisarz i rewolucjonista.
Brał udział w rewolucji 1848 roku. Jako autor dramatyczny, należy do łowców efektu, ujmujących widza pozorami (dzięki wyborowi tematu i tendencji), a nie głębią poetyckiego ujęcia. W swych dziełach zwalczał chrześcijański pogląd na świat.

</doc>
<doc id="1266038" url="https://pl.wikipedia.org/wiki?curid=1266038" title="Gonokok">
Gonokok



</doc>
<doc id="1266042" url="https://pl.wikipedia.org/wiki?curid=1266042" title="MTRR">
MTRR



</doc>
<doc id="1266044" url="https://pl.wikipedia.org/wiki?curid=1266044" title="Citi Handlowy">
Citi Handlowy



</doc>
<doc id="1266045" url="https://pl.wikipedia.org/wiki?curid=1266045" title="Wielki Rozjemca">
Wielki Rozjemca



</doc>
<doc id="1266049" url="https://pl.wikipedia.org/wiki?curid=1266049" title="December Wolves">
December Wolves

December Wolves - amerykańska grupa muzyczna grająca black metal. Utworzona została w Bostonie, 1993 roku. Aktualnie na swoim koncie mają trzy albumy. Przyszłe projekty mają stylistycznie bardziej podchodzić pod eksperymentalny industrial post black metal.

</doc>
<doc id="1266056" url="https://pl.wikipedia.org/wiki?curid=1266056" title="We Are Glitter">
We Are Glitter

We Are Glitter to album brytyjskiego duetu Goldfrapp zawierający remiksy utworów z poprzedniej płyty Goldfrapp, "Supernature". Został wydany w Ameryce Północnej przez Mute Records 17 października 2006 roku.
Spis utworów.
Wszystkie utwory napisane i skomponowane przez Alison Goldfrapp i Willa Gregory'ego, poza "Strict Machine" i "Ride a White Horse," autorstwa Goldfrapp, Gregory'ego i Nicka Batta.

</doc>
<doc id="1266059" url="https://pl.wikipedia.org/wiki?curid=1266059" title="Pomnik Poległych za Wolność Ojczyzny w Słupcy">
Pomnik Poległych za Wolność Ojczyzny w Słupcy

Pomnik Poległych za Wolność Ojczyzny w Słupcy, Pomnik Niepodległości w Słupcy – odsłonięty z inicjatywy burmistrza Tadeusza Parysa 3 maja 1926 roku na rynku w Słupcy pomnik, upamiętniający poległych podczas I wojny światowej oraz wojny polsko-bolszewickej.
Poświęcenia pomnika dokonał ksiądz kanonik Franciszek Szczygłowski.
Autorem projektu pomnika był Cezary Goralski, który zwyciężył w konkursie pod patronatem Marszałka Józefa Piłsudskiego.
W 1940 roku, podczas okupacji niemieckiej miasta, został rozebrany, a na jego miejscu urządzono klomb. Staraniem władz miasta oraz mieszkańców odbudowany na początku lat 90. XX wieku.

</doc>
<doc id="1266072" url="https://pl.wikipedia.org/wiki?curid=1266072" title="Grajski grič">
Grajski grič

Grajski grič – kompleks skoczni narciarskich w słoweńskiej miejscowości Velenje, do którego należą obiekty o punktach konstrukcyjnych K22, K14 i K8. 
Historia.
Kompleks został otwarty w 1988 roku. Punkt konstrukcyjny największej skoczni wynosił 75 metrów, a po rozbudowie w 2000 roku przeniesiono go na 85 metr. Jednocześnie postanowiono o zamknięciu skoczni K55 i K40 i modernizacji trzech mniejszych skoczni: K22, K14 i K8. W latach 1997-2010 obiekt ten gościł zawody Letniego Pucharu Kontynentalnego. 
Planowana była przebudowa skoczni, gdzie całkowicie miała zostać zmieniona wieża startowa, której wygląd miał być utrzymany w stylu podobnym do obiektów m.in. w Innsbrucku czy Willingen. W 2011 postanowiono o zamknięciu skoczni K85, ponieważ wykryto prawne nieprawidłowości, zaś dwa lata później podjęto decyzję o rozbiórce skoczni. 
Pod koniec 2016 roku, w miejscu normalnego obiektu stanęły dwie skocznie o punktach konstrukcyjnych, usytuowanych na 55 i 35 metrze.

</doc>
<doc id="1266073" url="https://pl.wikipedia.org/wiki?curid=1266073" title="Chojnik (przystanek kolejowy)">
Chojnik (przystanek kolejowy)

Chojnik – przystanek kolejowy w Chojniku, w województwie małopolskim, w Polsce. Znajduje się tu 1 peron.
W roku 2017 przystanek obsługiwał 0–9 pasażerów na dobę.

</doc>
<doc id="1266076" url="https://pl.wikipedia.org/wiki?curid=1266076" title="Barwa wody">
Barwa wody

Barwa wody – jeden z parametrów określających jakość wody. Czysta woda ma kolor lekko jasnoniebieski, a w małych objętościach wydaje się bezbarwna. Barwa wody różna od barwy naturalnej może być spowodowana odpadami organicznymi (liście, drewno), substancjami humusowymi, ściekami przemysłowymi lub erozją gleb. Barwa wody może być np. rezultatem obecności soli żelaza (barwa ma wtedy kolor zielononiebieski), żelaza i manganu (żółty do brązowego koloru), siarki (niebieski), siarkowodoru (szmaragdowa) lub substancji organicznych (żółta, pomarańczowa, brunatna, rdzawa, wiśniowa, brązowa, czarna) a także planktonu (ma wtedy kolor zielony).
W badaniach sanitarnych wody oznacza się tylko (po uprzednim przesączeniu) barwę rzeczywistą w odniesieniu do wzorcowych roztworów chloroplatynianu potasu. 

</doc>
<doc id="1266079" url="https://pl.wikipedia.org/wiki?curid=1266079" title="Blessed Are the Sick">
Blessed Are the Sick

Blessed Are the Sick – drugi album amerykańskiej grupy muzycznej Morbid Angel. Wydawnictwo ukazało się 5 czerwca 1991 roku nakładem Earache Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1266080" url="https://pl.wikipedia.org/wiki?curid=1266080" title="Zabieg Crede`go">
Zabieg Crede`go



</doc>
<doc id="1266083" url="https://pl.wikipedia.org/wiki?curid=1266083" title="Rudpol-opa Ruda Śląska">
Rudpol-opa Ruda Śląska

Rudpol-opa Ruda Śląska − przedsiębiorstwo transportowe z Rudy Śląskiej zajmujące się przewozem osób. Do końca stycznia 2019r. wykonywała usługi przewozowe dla KZK GOP (od 1.01 do 31.01.2019r. dla Zarządu Transportu Metropolitalnego). Firma posiada jedną zajezdnię w ruchu liniowym. Znajduje się ona w Rudzie Śląskiej przy ulicy Szyb Walenty 50. Obecnie wykonuje przewozy personalne dla KWK Bielszowice, okazjonalnie do zakładu Mid Ocean w Rudzie Śląskiej. 
Wcześniej przez krótki czas obsługiwał linie 98, 144, 147, 154, 155, 230, 255, 908 (obecnie 908N), 982 oraz zastępczą komunikację autobusową za tramwaj nr 9, . W 2012 Rudpol testował Autosana Sancity 12 na linii 144 oraz autobus marki AMZ City Smile CS12LF na linii 154. Przez pewien czas na linii 154 w całości zlecał podwykonawstwo firmie ASKA z Żor, a zdarzało się też tak, że okazjonalnie zlecał także przewozy linii 155 firmie Pawelec z Biechowa. Obecnie autobusy Przedsiębiorstwa można spotkać na linii zastępczej Komunikacji Autobusowej Kolei Śląskich (trasa: Mikołów - Leszczyny - Mikołów). Na linii nr 230 (ZTM) pojawia się Solaris Urbino (05) jako pojazd rezerwowy.

</doc>
<doc id="1266087" url="https://pl.wikipedia.org/wiki?curid=1266087" title="Satanic Lust">
Satanic Lust

Satanic Lust – pierwsze demo brazylijskiej grupy muzycznej Sarcófago.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1266091" url="https://pl.wikipedia.org/wiki?curid=1266091" title="Port lotniczy Biskira">
Port lotniczy Biskira

Port lotniczy Biskira (IATA: BSK, ICAO: DAUB) – port lotniczy położony w Biskirze, w Algierii.

</doc>
<doc id="1266092" url="https://pl.wikipedia.org/wiki?curid=1266092" title="Iwan Iwaszyn">
Iwan Iwaszyn



</doc>
<doc id="1266093" url="https://pl.wikipedia.org/wiki?curid=1266093" title="Leslie Morshead">
Leslie Morshead

Leslie James Morshead KCB, KBE, CMG (ur. 18 września 1889 w Ballarat, zm. 26 września 1959 w Sydney) – australijski wojskowy, generał porucznik, uczestnik obu wojen światowych. Najbardziej znany jako dowódca australijskiej 9 Dywizji podczas bitwy o Tobruk i w obu bitwach pod El Alamein.
Życiorys.
Był szóstym dzieckiem Williama Morsheada, górnika pochodzącego z Kornwalii i jego urodzonej w Australii żony Mary Elizy Rennison. Ukończył Melbourne Teachers' Colledge, obejmując posadę nauczyciela początkowo w szkołach publicznych, następnie prywatnych. 13 września 1914 roku wstąpił w szeregi Australian Imperial Force, otrzymując przydział do 2. batalionu w stopniu porucznika. Wraz ze swą jednostką, już w stopniu kapitana, wylądował 25 kwietnia 1915 roku pod Gallipoli. W sierpniu, już w stopniu majora, walczył w bitwie o Lone Pine. Po zakończeniu walk o Gallipoli otrzymał promocję na podpułkownika i w kwietniu 1916 roku objął dowództwo formowanego w Australii 33. batalionu. Po okresie szkolenia w Wielkiej Brytanii batalion wszedł w listopadzie 1916 roku do walki na froncie zachodnim, w składzie 3 Dywizji australijskiej. Leslie Morshead dowodził nim w bitwach pod Mesen i Passchendaele w 1917 roku oraz podczas ofensywy wiosennej i podczas ostatnich walk na froncie zachodnim w 1918 roku. Za swój udział w działaniach I wojny światowej został w 1917 roku odznaczony Distinguished Service Order, w 1919 Orderem św. Michała i św. Jerzego i francuską Legią Honorową oraz pięciokrotnie w ciągu całej kampanii wymieniony w sprawozdaniu.
Leslie Morshead powrócił do Australii w grudniu 1919 roku a w marcu następnego roku został zdemobilizowany. 17 listopada 1921 roku poślubił w Melbourne pannę Myrtle Catherine Hay Woodside. W cywilu próbował prowadzić farmę w Queenslandzie, ale nie odniósł sukcesu. W związku z tym podjął pracę w brytyjskim przedsiębiorstwie żeglugowym Orient Line. W 1936 roku został kierownikiem oddziału firmy w Sydney. Jednocześnie służył w armii terytorialnej, awansując w 1933 roku na pułkownika, a w 1938 roku tymczasowego brygadiera.
Po wybuchu II wojny światowej powrócił do czynnej służby w Australian Imperial Force, zostając dowódcą 18 Brygady, która w maju 1940 roku została wysłana do Wielkiej Brytanii. Australijscy żołnierze byli tam poddani szkoleniu, odgrywając przy tym ważną rolę w systemie obrony wyspy na wypadek inwazji niemieckiej. Pod koniec 1940 roku zapadła decyzja o wysłaniu 18 Brygady na Bliski Wschód. Dotarła ona do Aleksandrii 31 grudnia, wchodząc w skład 9 Dywizji australijskiej. W tym czasie dotychczasowy dowódca dywizji, generał major Henry Wynter, poważnie zachorował. W konsekwencji został odesłany do Australii, zaś na jego miejsce powołano 29 stycznia 1941 roku Lesliego Morsheada, w stopniu generała majora.
9 Dywizja, niedostatecznie wyposażona i częściowo niedoszkolona, została w związku ze złą sytuacją na froncie północnoafrykańskim skierowana do Cyrenajki. W kwietniu 1941 roku wycofano ją do Tobruku, gdzie generał Morshead objął dowództwo obrony twierdzy. Jego żołnierze, w sierpniu wzmocnieni między innymi Polakami z Samodzielnej Brygady Strzelców Karpackich, obronili Tobruk pomimo poważnych strat w ludziach. Ostatecznie Australijczycy zostali zastąpieni w polu dywizją brytyjską, zaś sam Leslie Morshead opuścił twierdzę 22 października 1941 roku. Zwycięska obrona przyniosła mu awans do stopnia generała porucznika, Order Imperium Brytyjskiego, polski Order Virtuti Militari oraz, od marca 1942 roku, dowodzenie australijskimi wojskami na Bliskim Wschodzie, które przejął od generała Thomasa Blameya.
W tej roli dowodził swymi oddziałami podczas I bitwy pod El Alamein w lipcu i II bitwy pod El Alamein w dniach od 23 października do 5 listopada 1942 roku. W tej ostatniej, stanowiącej punkt zwrotny kampanii północnoafrykańskiej, Australijczycy wykazali się bohaterstwem, ponosząc po raz kolejny duże straty osobowe. Generał Morshead zaś, w uznaniu zasług, został Komandorem Orderu Łaźni.
W lutym 1943 roku 9 Dywizja i jej dowódca powrócili do Australii. W marcu Leslie Morshead został mianowany dowódcą II Korpusu australijskiego, skierowanego do działań na Dalekim Wschodzie. Jako jego dowódca wziął udział w walkach na Nowej Gwinei w końcu 1943 roku, w międzyczasie obejmując dowództwo 2. Armii australijskiej. W maju 1944 roku został dowódcą I Korpusu, walcząc z nim na Borneo.
Po zakończeniu wojny generał Morshead powrócił do Sydney we wrześniu 1945 roku. Wkrótce potem wziął udział w obradach trybunału wojskowego, rozpatrującego sprawę ucieczki z Singapuru generała Henry'ego Gordona Bennetta. 1 stycznia 1946 roku został przeniesiony do rezerwy i powrócił do dawnej pracy w Orient Line, odrzucając między innymi propozycję zostania gubernatorem Queenslandu. W 1948 roku został odznaczony amerykańskim Medalem Wolności. W karierze cywilnej obejmował jeszcze wysokie stanowiska w zarządach i radach nadzorczych dużych firm australijskich, przewodniczył również organizacjom skautowym. W połowie lat 50., z powodu złego stanu zdrowia, wycofał się z życia publicznego. Zmarł w wyniku nowotworu w szpitalu w Darlinghurst na przedmieściach Sydney 26 września 1959 roku i został pogrzebany z honorami wojskowymi.

</doc>
<doc id="1266096" url="https://pl.wikipedia.org/wiki?curid=1266096" title="Zoon">
Zoon

Zoon - jedyny album brytyjskiej grupy muzycznej The Nefilim. Wydawnictwo ukazało się 5 listopada 1996 roku nakładem wytwórni muzycznej Beggars Banquet Records. W ramach promocji do utworu "Penetration" został zrealizowany teledysk.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1266097" url="https://pl.wikipedia.org/wiki?curid=1266097" title="Puchar Narodów Afryki 1986">
Puchar Narodów Afryki 1986

Puchar Narodów Afryki 1986 (15. edycja) rozegrany został na boiskach Egiptu. W turnieju wzięło udział 8 zespołów podzielonych na dwie grupy.
Grupa A.
7 marca 1986
10 marca 1986
13 marca 1986
Grupa B.
8 marca 1986
11 marca 1986
14 marca 1986
Półfinały.
17 marca 1986
Mecz o trzecie miejsce.
20 marca 1986
Finał.
21 marca 1986

</doc>
<doc id="1266099" url="https://pl.wikipedia.org/wiki?curid=1266099" title="Ludowy Sekretariat Białorusi">
Ludowy Sekretariat Białorusi

Ludowy Sekretariat Białorusi (biał. "Народны сакратарыят Беларусі", "Narodny sakrataryjat Biełarusi") – organ wykonawczy Komitetu Wykonawczego Rady I Zjazdu Wszechbiałoruskiego, utworzony 21 lutego 1918 roku na podstawie pierwszej hramoty ustawodawczej tego Komitetu. Na czele Ludowego Sekretariatu stał przewodniczący, a w skład wchodzili ludowi sekretarze. Z dniem 9 marca 1918 roku, w związku z ogłoszeniem przez Komitet Wykonawczy Rady I Zjazdu Wszechbiałoruskiego powstania Białoruskiej Republiki Ludowej, na podstawie punktu 4 drugiej hramoty ustawodawczej Komitetu Wykonawczego, Ludowy Sekretariat Białorusi stał się władzą wykonawczą i administracyjną proklamowanej republiki.
Historia.
Przez większą część 1918 roku Ludowy Sekretariat działał w warunkach tymczasowej okupacji centralnej części ziem białoruskich przez wojska niemieckie. Do października 1919 roku cztery kolejne rządy Białoruskiej Republiki Ludowej działały pod nazwą Ludowego Sekretariatu Białorusi. Natomiast w październiku 1919 roku organ ten został przemianowany na Radę Ludowych Ministrów Białoruskiej Republiki Ludowej.
Rząd Jazepa Waronki.
Pierwszym przewodniczącym Ludowego Sekretariatu Białorusi został 21 lutego 1918 roku Jazep Waronka, który objął jednocześnie stanowisko ludowego sekretarza spraw zagranicznych. Ponadto w skład kierowanego przez Waronkę Ludowego Sekretariatu wchodzili:
Większość członków rządu Jazepa Waronki było przedstawicielami Białoruskiej Socjalistycznej Gromady.

</doc>
<doc id="1266103" url="https://pl.wikipedia.org/wiki?curid=1266103" title="Richie Havens">
Richie Havens

Richie Havens (ur. 21 stycznia 1941 w Nowym Jorku, zm. 22 kwietnia 2013 w Jersey) – amerykański piosenkarz folkowy, gitarzysta. Wyróżniającą się cechą muzyki Havensa jest emocjonalny, bardzo rytmiczny styl gry na gitarze. Richie znany był z uczuciowych interpretacji piosenek folkowych i popowych.
Kariera.
Na początku Havens wypłynął w Greenwich Village na scenie folkowej, która wypromowała też Joan Baez i Boba Dylana. W 1967, Havens, jak kilku innych artystów z Greenwich Village podpisał kontrakt z Verve Records i wydał kilka płyt, zauważonych w lokalnym środowisku. W 1969 r. Havens otworzył Festiwal w Woodstock, mimo że początkowo miał wystąpić jako piąty. Jego występ wzbudził powszechny aplauz i wykonywał bis za bisem, aż zabrakło mu piosenek. W końcu zdecydował się zaimprowizować wersję "Sometimes I Feel Like a Motherless Child", do której dodał powtarzający się wiele razy wers ze słowem "freedom" (wolność). Piosenka ta ukazała się na filmie "Woodstock:3 Days of Peace &amp; Music" i stała się międzynarodowym hitem.
Styl.
Havens został zauważony dzięki dużej biegłości i specyficznym stylu gry na gitarze. Często w jego utworach słychać dźwięk bębna, który tak naprawdę jest jego rytmicznym tupaniem o podłogę.
Richie Havens rzadko pisał własne piosenki. Często interpretował na swój sposób utwory innych artystów, jak np. Bob Dylan czy The Beatles.

</doc>
<doc id="1266104" url="https://pl.wikipedia.org/wiki?curid=1266104" title="Hans Jeppsson">
Hans Jeppsson



</doc>
<doc id="1266105" url="https://pl.wikipedia.org/wiki?curid=1266105" title="Hasse Jeppson">
Hasse Jeppson

Hans „Hasse” Jeppson (ur. 10 maja 1925 w Kungsbace, zm. 21 lutego 2013 w Rzymie) – szwedzki piłkarz, napastnik. Brązowy medalista mistrzostw świata 1950.
W Allsvenskan grał w barwach Djurgårdens IF i na przełomie lat 40. i 50. należał do najlepszych ligowych strzelców (39 spotkań i 35 trafień). W sezonie 1950/1951 krótko grał w angielskim Charlton Athletic, następnie – wzorem wielu kolegów z reprezentacji – wyjechał do Włoch. Rok występował w Atalancie BC, od 1952 przez cztery sezony był piłkarzem SSC Napoli. Karierę kończył w Torino FC. W reprezentacji Szwecji w zagrał 12 razy i strzelił 9 bramek. Podczas MŚ 50 wystąpił w czterech meczach Szwecji (2 gole).

</doc>
<doc id="1266107" url="https://pl.wikipedia.org/wiki?curid=1266107" title="Hans Jeppson">
Hans Jeppson



</doc>
<doc id="1266109" url="https://pl.wikipedia.org/wiki?curid=1266109" title="The Nefilim">
The Nefilim

The Nefilim – brytyjska grupa muzyczna powstała około 1992 roku z inicjatywy Carla McCoy znanego z występów w grupie muzycznej Fields of the Nephilim. Zespół zakończył działalność wkrótce po wydaniu pierwszego albumu pt. "Zoon".

</doc>
<doc id="1266111" url="https://pl.wikipedia.org/wiki?curid=1266111" title="Merzig (Saar)">
Merzig (Saar)

Merzig (Saar) – główna stacja kolejowa w Merzig, w kraju związkowym Saara, w Niemczech. Posiada status 5. kategorii.
Na stacji zatrzymują się pociągi Regionalbahn i RegionalExpress.

</doc>
<doc id="1266115" url="https://pl.wikipedia.org/wiki?curid=1266115" title="Marcel Hirscher">
Marcel Hirscher

Marcel Hirscher (ur. 2 marca 1989 w Annaberg-Lungötz) – austriacki narciarz alpejski, dwukrotny mistrz olimpijski, wielokrotny medalista mistrzostw świata, sześciokrotny medalista mistrzostw świata juniorów, ośmiokrotny zdobywca Pucharu Świata oraz wielokrotny zdobywca Małej Kryształowej Kuli w klasyfikacji giganta i slalomu. 67 razy zwyciężał w zawodach Pucharu Świata, co daje mu drugie miejsce w historii, za Szwedem Ingemarem Stenmarkiem. Przez wielu ekspertów i zawodników uznawany jest za najlepszego narciarza alpejskiego w historii tej dyscypliny.
Po raz pierwszy na arenie międzynarodowej Marcel Hirscher pojawił się 5 grudnia 2004 roku we włoskim Sulden, gdzie w zawodach National Junior Race zajął 26. miejsce w slalomie. W 2007 roku wystartował na mistrzostwach świata juniorów w Altenmarkt, zwyciężając w gigancie i zajmując srebrny medal w slalomie. Na rozgrywanych rok później mistrzostwach świata juniorów w Formigal był najlepszy w obu tych konkurencjach. Ostatnie sukcesy w tej kategorii wiekowej osiągnął podczas mistrzostw świata juniorów w Garmisch-Partenkirchen w 2009 roku, gdzie był drugi w supergigancie i trzeci w gigancie.
W zawodach Pucharu Świata zadebiutował 17 marca 2007 roku w Lenzerheide, gdzie zajął 24. miejsce w gigancie. Tym samym już w swoim debiucie wywalczył pierwsze pucharowe punkty. Blisko rok później, 9 marca 2008 roku w Kranjskiej Gorze po raz pierwszy stanął na podium – był trzeci w slalomie, ulegając tylko Włochowi Manfredowi Mölggowi i Ivicy Kosteliciowi z Chorwacji. Pierwsze zwycięstwo w zawodach PŚ zanotował 13 grudnia 2009 roku w Val d’Isère, gdzie okazał się najlepszy w gigancie. Łącznie ponad 30 razy stawał na podium, odnosząc przy tym ponad 20 zwycięstw. Wyniki te pozwoliły mu zwyciężyć w klasyfikacji generalnej w sezonach 2011/2012, 2012/2013, 2013/2014, 2014/2015, 2015/2016 i 2016/2017. Jest pierwszym męskim narciarzem, któremu udało się tego dokonać sześć razy. Ośmiokrotnie sięgał też po Małą Kryształową Kulę: w slalomie w sezonach 2012/2013, 2013/2014, 2014/2015 i 2016/2017 oraz w gigancie w sezonach 2011/2012, 2014/2015, 2015/2016 i 2016/2017.
W 2009 roku wystartował na mistrzostwach świata w Val d’Isère, gdzie zajął między innymi czwarte miejsce w gigancie, przegrywając walkę o medal z Tedem Ligetym z USA o 0,07 s. Na tych samych mistrzostwach wziął udział także w slalomie i superkombinacji, jednak pierwszej konkurencji nie ukończył, a w drugiej został zdyskwalifikowany. Rok później, podczas igrzysk olimpijskich w Vancouver był piąty w slalomie i czwarty w gigancie. W walce o podium w drugiej z tych konkurencji lepszy o 0,08 s okazał się Norweg Aksel Lund Svindal. Na rozgrywanych w 2011 roku mistrzostwach świata w Garmisch-Partenkirchen nie wystąpił po tym jak na początku tego roku złamał kostkę. Swoje pierwsze medale w kategorii seniorów zdobył na mistrzostwach świata w Schladming w 2013 roku, gdzie zwyciężył w zawodach drużynowych i slalomie, a w gigancie zajął drugie miejsce za Ligetym. Brał także udział w igrzyskach olimpijskich w Soczi w 2014 roku, zdobywając srebrny medal w slalomie. Na tych samych igrzyskach był ponownie czwarty w gigancie, tym razem walkę o medal przegrywając z Francuzem Alexisem Pinturault. W 2015 roku, na mistrzostwach świata w Vail/Beaver Creek zdobył złote medale w zawodach drużynowych i superkombinacji oraz srebrny medal w gigancie, w którym przegrał tylko z Tedem Ligetym. 29 stycznia 2017 roku w Garmisch-Partenkirchen odniósł swoje 40. zwycięstwo w zawodach Pucharu świata, zrównując się w ten sposób liczbą zwycięstw z Pirminem Zurbriggenem. Podczas mistrzostw świata w Sankt Moritz w 2017 roku ponownie zdobył trzy medale. Tym razem najlepszy był w gigancie i slalomie, a w superkombinacji zdobył srebro, ulegając jedynie Szwajcarowi Luce Aerniemu. Na igrzyskach olimpijskich w Pjonczang zwyciężył w superkombinacji oraz slalomie gigancie, zaś w slalomie nie udało mu się ukończyć pierwszego przejazdu. 4 września 2019 roku ogłosił decyzję o zakończeniu kariery.

</doc>
<doc id="1266117" url="https://pl.wikipedia.org/wiki?curid=1266117" title="Katastrofa lotu El Al 1892">
Katastrofa lotu El Al 1892



</doc>
<doc id="1266118" url="https://pl.wikipedia.org/wiki?curid=1266118" title="Janina Nowotnowa">
Janina Nowotnowa

Janina Nowotnowa z domu Vimpeller (ur. 7 sierpnia 1881 w Tarnowie, zm. 27 lipca 1963 w Krakowie) − polska malarka i graficzka.
Życiorys.
Była córką Romana Vimpellera, nauczyciela pełniącego wówczas funkcję dyrektora Męskiego Seminarium Nauczycielskiego w Tarnowie i Marii Dundaczew. Wkrótce cała rodzina przeprowadziła się do Krakowa, gdzie Roman Vimpeller otrzymał posadę dyrektora Żeńskiego Seminarium Nauczycielskiego. Po ukończeniu szkoły średniej Janina rozpoczęła naukę w klasie fortepianu krakowskiego Konserwatorium Muzycznego. Jednocześnie pobierała prywatne lekcje rysunku i malarstwa. Przez krótki okres chodziła na Wyższe Kursy dla Kobiet im. Adriana Baranieckiego. Musiała jednak przerwać naukę:
W 1902 roku wyszła za mąż za Juliana Nowotnego i przeniosła się do Lwowa. Związała się z tamtejszym środowiskiem malarskim, należała do Związku Artystek Malarek i Związku Lwowskich Artystów Grafików. Zajmowała się malarstwem olejnym i akwarelowym oraz, jako graficzka, drzeworytem, linorytem, suchorytem, mezzotintą i akwatintą. W technice drzeworytu wykonała między innymi ilustracje do "Powsinogów beskidzkich" Emila Zegadłowicza.
Okres II wojny światowej spędziła na wsi w okolicach Biecza, po jej zakończeniu zamieszkała w Krakowie. Wciąż pozostała aktywna artystycznie, należała do Związku Polskich Artystów Plastyków i Towarzystwa Artystów Grafików w Krakowie, wystawiała między innymi w galerii Towarzystwa Przyjaciół Sztuk Pięknych i warszawskiej Zachęcie. Zmarła w 1963 roku i została pochowana na Cmentarzu Rakowickim.
Jej prace znajdują się między innymi w Muzeach Narodowych w Warszawie, Krakowie i Wrocławiu, wrocławskim Ossolineum, bibliotekach Uniwersytetu Mikołaja Kopernika i Katolickiego Uniwersytetu Lubelskiego.

</doc>
<doc id="1266122" url="https://pl.wikipedia.org/wiki?curid=1266122" title="Burza (film 1959)">
Burza (film 1959)

Burza – albańsko-radziecko-rumuński film fabularny z roku 1959 w reżyserii Jurija Ozierowa i Kristaqa Dhamo. Jeden z pierwszych długometrażowych filmów fabularnych, wyprodukowany w koprodukcji albańsko-sowieckiej. Scenariusz powstał na podstawie opowiadania Fatmira Gjaty pod tym samym tytułem. Jest to czwarty w kolejności film fabularny nakręcony w Albanii w okresie powojennym i ostatni, jaki nakręcono we współpracy z filmowcami ZSRR.
Opis fabuły.
Akcja filmu rozgrywa się w czasie II wojny światowej. Ranni partyzanci Zana i Arben wpadają w ręce policji niemieckiej. W trudnej sytuacji rodzi się między nimi uczucie. Pomocy rannym udzielają młodzi partyzanci: Shpresa i Vasili. Inną postawę prezentuje adwokat Eshref, blisko współpracujący z okupantami. W filmie pojawia się wątek obecności na terytorium Albanii misji sowieckiej i brytyjskiej.
Film realizowano w okolicach Durrësu i w Rumunii. W roli statystów wystąpili w filmie żołnierze Armii Albańskiej i marynarze Floty Czarnomorskiej. Premiera filmu odbyła się 26 listopada 1959 w Moskwie.

</doc>
<doc id="1266123" url="https://pl.wikipedia.org/wiki?curid=1266123" title="Skyways Express">
Skyways Express



</doc>
<doc id="1266126" url="https://pl.wikipedia.org/wiki?curid=1266126" title="Karlsham">
Karlsham



</doc>
<doc id="1266129" url="https://pl.wikipedia.org/wiki?curid=1266129" title="Kapitan Nemo (album)">
Kapitan Nemo (album)

Kapitan Nemo – pierwszy album wokalisty Bogdana Gajkowskiego, występującego pod pseudonimem Kapitan Nemo. Muzykę napisał i zaaranżował Bogdan Gajkowski, autorem słów był Andrzej Mogielnicki. Realizacja nagrań: Tadeusz Czechak i Włodzimierz Kowalczyk. Wydawnictwo zostało wydane nakładem wytwórni Tonpress w 1986. Zdjęcia i projekt graficzny okładki – Aleksander Januszewski.

</doc>
<doc id="1266130" url="https://pl.wikipedia.org/wiki?curid=1266130" title="Archipelag Elafitski">
Archipelag Elafitski



</doc>
<doc id="1266131" url="https://pl.wikipedia.org/wiki?curid=1266131" title="Czynnik XIII">
Czynnik XIII

Czynnik XIII (FXIII, czynnik stabilizujący fibrynę, czynnik Laki-Loranda) – czynnik krzepnięcia, który jest enzymem (transglutaminazą, EC 2.3.2.13) katalizującym (przy obecności jonów wapnia) jedną z ostatnich reakcji w kaskadzie krzepnięcia, polegającą na utworzeniu wiązań między cząsteczkami fibryny. W wyniku tej reakcji powstaje nierozpuszczalny w wodzie skrzep.
Czynnik Laki-Loranda (czynnik LL) to dawna nazwa, która pochodzi od węgierskich biochemików, którzy w 1948 roku odkryli ten enzym: Laszlo Loranda i Kolomana Laki.
Genetyka.
Proenzym (dawniej zymogen) FXIII jest glikoproteiną o masie cząsteczkowej około 320 kD, stanowiącą heterotetramer utworzony przez dwie podjednostki A i dwie podjednostki B. Podjednostki A i B kodują dwa różne geny:

</doc>
<doc id="1266132" url="https://pl.wikipedia.org/wiki?curid=1266132" title="Wyspy Elafitskie">
Wyspy Elafitskie



</doc>
<doc id="1266133" url="https://pl.wikipedia.org/wiki?curid=1266133" title="Wierzba całolistna">
Wierzba całolistna

Wierzba całolistna, w. zwarta, w. japońska ("Salix integra" Thunb.) – gatunek rośliny wieloletniej należący do rodziny wierzbowatych. Pochodzi z Japonii. W Polsce jest uprawiana jako roślina ozdobna.
Zastosowanie.
Roślina ozdobna. Uprawiana jest najczęściej w formie piennej, szczepionej na pędzie innego gatunku wierzby, zwykle o wysokości 70-170 cm. Czasami spotkać można również formy krzaczaste. Głównymi walorami ozdobnymi są zwisające pędy z biało-różowo-jasnozielonymi liśćmi. Najładniej komponuje się, gdy jest posadzona na tle roślin o ciemnym ubarwieniu liści. Doskonale nadaje się do posadzenia nad oczkiem wodnym. Może też zdobić ogród skalny. Zasadzona w dużych pojemnikach używana jest również do ozdabiania balkonów, werand.

</doc>
<doc id="1266134" url="https://pl.wikipedia.org/wiki?curid=1266134" title="Jeszcze tylko chwila">
Jeszcze tylko chwila

Jeszcze tylko chwila – drugi album Kapitana Nemo, wydany w roku 1989, nakładem wydawnictwa Polskie Nagrania „Muza”.
Realizacja nagrań – Rafał Paczkowski i Jerzy Płotnicki. Muzykę i teksty do wszystkich utworów napisał Bogdan Gajkowski. Projekt graficzny – Alek Januszewski.

</doc>
<doc id="1266135" url="https://pl.wikipedia.org/wiki?curid=1266135" title="Wierzba integra">
Wierzba integra



</doc>
<doc id="1266136" url="https://pl.wikipedia.org/wiki?curid=1266136" title="Wierzba japońska">
Wierzba japońska



</doc>
<doc id="1266137" url="https://pl.wikipedia.org/wiki?curid=1266137" title="Salix integra">
Salix integra



</doc>
<doc id="1266139" url="https://pl.wikipedia.org/wiki?curid=1266139" title="In a Little While (album)">
In a Little While (album)

In a Little While – album Kapitana Nemo, wydany w roku 1989, nakładem wydawnictwa Polskie Nagrania Muza. "In a Little While" jest anglojęzyczną wersją albumu "Jeszcze tylko chwila".
Realizacja nagrań – Rafał Paczkowski i Jerzy Płotnicki. Muzykę do wszystkich utworów napisał Bogdan Gajkowski. Wszystkie teksty napisali Jerzy Siemasz i Bogdan Gajkowski. Projekt graficzny – Alek Januszewski.

</doc>
<doc id="1266142" url="https://pl.wikipedia.org/wiki?curid=1266142" title="Mycobacterium">
Mycobacterium



</doc>
<doc id="1266146" url="https://pl.wikipedia.org/wiki?curid=1266146" title="Czynnik stabilizujący włóknik">
Czynnik stabilizujący włóknik



</doc>
<doc id="1266148" url="https://pl.wikipedia.org/wiki?curid=1266148" title="Opos okularowy">
Opos okularowy



</doc>
<doc id="1266149" url="https://pl.wikipedia.org/wiki?curid=1266149" title="The Best of Kapitan Nemo">
The Best of Kapitan Nemo

The Best of Kapitan Nemo – album kompilacyjny Kapitana Nemo, wydany w 1992 roku, nakładem wydawnictwa Sonic.
Realizacja nagrań: Sławomir Wesołowski, Mariusz Zabrodzki (1-5), W. Kowalczyk, T. Czechak oraz S. Wesołowski, M. Zabrodzki (6-10), Rafał Paczkowski, Jerzy Płotnicki (11-16). Muzyka i aranżacja: Bogdan Gajkowski. Słowa: Andrzej Mogielnicki (1-10), Bogdan Gajkowski (11, 12, 14-16), Bogdan Gajkowski, Jerzy Siemasz (13). Zdjęcia: Andrzej Karczewski, Barbara Kolęda. Projekt graficzny: Alek Januszewski.

</doc>
<doc id="1266154" url="https://pl.wikipedia.org/wiki?curid=1266154" title="Jordan Pundik">
Jordan Pundik

Jordan Izaac Pundik (ur. 12 października 1979 w New Jersey) – amerykański wokalista zespołu poppunkowego New Found Glory.
Zespół New Found Glory założył wraz ze Stevenem Kleinem w roku 1997 w Coral Springs na Florydzie.

</doc>
<doc id="1266156" url="https://pl.wikipedia.org/wiki?curid=1266156" title="Wyobraźnia (album)">
Wyobraźnia (album)

Wyobraźnia – album Kapitana Nemo, wydany w 2002 roku, nakładem wydawnictwa BooGie Records.

</doc>
<doc id="1266157" url="https://pl.wikipedia.org/wiki?curid=1266157" title="Pismo Beach">
Pismo Beach

Pismo Beach – miasto w hrabstwie San Luis Obispo USA, w stanie Kalifornia.
W 2000 jego populacja liczyła 8,551.

</doc>
<doc id="1266158" url="https://pl.wikipedia.org/wiki?curid=1266158" title="Marzyca">
Marzyca

Marzyca ("Schoenus" L.) – rodzaj roślin z rodziny ciborowatych ("Cyperaceae"). Należy do niego w zależności od ujęcia systematycznego od ok. 80 do 120 gatunków. Gatunkiem typowym jest "Schoenus nigricans" L. Największe zróżnicowanie gatunkowe występuje w Australii, mniej liczne gatunki rosną poza tym w Azji (głównie południowo-wschodniej), na wyspach Pacyfiku, w Europie, w Ameryce Północnej. Do flory polskiej należą dwa gatunki: marzyca czarniawa ("Schoenus nigricans") i marzyca ruda ("Schoenus ferrugineus").
Systematyka.
"Adupla" Bosc ex A. L. Jussieu in F. Cuvier, "Mariscus" J. Gaertner, "Melanoschoenos" Séguier
Rodzaj należy do rodziny ciborowatych ("Cyperaceae") z rzędu wiechlinowców ("Poales") stanowiącego jeden z kladów jednoliściennych ("monocots"). W obrębie rodziny należy do plemienia "Schoeneae" w obrębie podrodziny "Cyperoideae".

</doc>
<doc id="1266165" url="https://pl.wikipedia.org/wiki?curid=1266165" title="Wallsend">
Wallsend

Wallsend − miasto w Wielkiej Brytanii, w północno-wschodniej Anglii, w hrabstwie Tyne and Wear, w dystrykcie North Tyneside, położone na północnym brzegu rzeki Tyne. Miasto stanowi część aglomeracji Tyneside, leży ok. 5,6 km na wschód od centrum Newcastle. W 2011 roku liczyło 43 826 mieszkańców. 
Nazwa miasta wywodzi się od przechodzącego w pobliżu Wału Hadriana. Historyczne rzymskie pochodzenie miasta (dawne "Segedunum") upamiętnione jest w wielu miejscach publicznych w postaci napisów łacińskich. Na budynku stacji metra Wallsend wiszą tablice informacyjne w języku angielskim i łacińskim. W muzeum "Fort Rzymski Segedunum" odbywają się pokazy historii Rzymu. Można też zobaczyć rekonstrukcje łaźni i fragmentu muru rzymskiego, który kiedyś stał w miejscu.
W Wallsend działa od 1904 roku klub piłkarski Wallsend Boys Club, który wypuścił wielu dobrych piłkarzy, takich, jak Peter Beardsley, Steve Bruce, Adam Campbell, Michael Carrick, Lee Clark, Fraser Forster, Brian Laws, Kevin McDonald, Alan Shearer, Steven Taylor czy Alan Thompson.
Wallsend znane było do niedawna ze stoczni okrętowej Wigham Richardson (później Swan, Hunter &amp; Wigham Richardson), w której budowano duże okręty - luksusowe transatlantyki, takie jak RMS Mauretania, RMS Carpathia (ratująca rozbitków z Titanica), czy największy lodołamacz na świecie "Swiatogor" (później "Krasin") zbudowany na zamówienie Rosji. Stocznia została zamknięta w 2007 roku. 
Opowieść o historii lokalnej społeczności oraz upadku przemysłu stoczniowego w Wallsend wraz z zamknięciem miejskiej stoczni stała się częścią musicalu i piosenki "The Last Ship" autorstwa Stinga, który urodził się i spędził tu dzieciństwo. Musical opowiada o Gideonie Fletcherze, który rezygnuje z życia w przemyśle stoczniowym, aby podróżować po świecie.

</doc>
<doc id="1266168" url="https://pl.wikipedia.org/wiki?curid=1266168" title="The Best – Cywilizacja">
The Best – Cywilizacja

The Best – Cywilizacja – kompilacyjny album Kapitana Nemo, wydany w 2005 roku, nakładem wydawnictwa MTJ.

</doc>
<doc id="1266171" url="https://pl.wikipedia.org/wiki?curid=1266171" title="Marzyca czarniawa">
Marzyca czarniawa

Marzyca czarniawa ("Schoenus nigricans" L.) – gatunek rośliny z rodziny ciborowatych ("Cyperaceae").
Rozmieszczenie geograficzne.
Gatunek kosmopolityczny. W Polsce znany z kilkunastu stanowisk, skupionych głównie na Pojezierzu Myśliborskim.
Biologia i ekologia.
Bylina, hemikryptofit. Rośnie na węglanowych torfowiskach niskich. Kwitnie w czerwcu i lipcu. Gatunek charakterystyczny zespołu "Orchido-Schoenetum nigricantis". Liczba chromosomów 2n = 54, 55.
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:

</doc>
<doc id="1266173" url="https://pl.wikipedia.org/wiki?curid=1266173" title="Leon Koc">
Leon Koc

Leon Wacław Koc (ur. 23 września 1892 w Suwałkach, zm. 24 września 1959 w Londynie) – pułkownik dyplomowany piechoty Wojska Polskiego, kawaler Orderu Virtuti Militari.
Życiorys.
Młodość i działalność niepodległościowa.
Jego dziadek Leon był burmistrzem Filipowa i Serej, a ojciec - Włodzimierz (1848–1925) nauczał języków starożytnych. Razem ze starszym bratem Adamem, późniejszym pułkownikiem dyplomowanym WP, uczęszczał do Gimnazjum Męskiego w Suwałkach. Jesienią 1905, w czasie rewolucji, był członkiem komitetu strajkowego gimnazjalistów. W styczniu następnego roku rozpoczął naukę w Polskiej Prywatnej Siedmioklasowej Szkole Handlowej w Suwałkach (obecnie Zespół Szkół nr 4).
W czasie I wojny światowej walczył w Legionach Polskich. Był oficerem 5 pułku piechoty Legionów. 17 lipca 1917, po kryzysie przysięgowym, w przebraniu szeregowego, został internowany ze swoimi żołnierzami w obozie w Szczypiornie.
Służba w Wojsku Polskim.
2 stycznia 1920 rozpoczął studia w Wojennej Szkole Sztabu Generalnego. W połowie kwietnia 1920 skierowany został na front celem odbycia praktyki sztabowej. W okresie od stycznia do września 1921 kontynuował naukę w W.S.Woj. Po ukończeniu nauki otrzymał tytuł oficera Sztabu Generalnego i przydział na stanowisko szefa sztabu 1 Dywizji Piechoty Legionów w Wilnie. Z dniem 1 czerwca 1924 odkomenderowany do 6 pułku piechoty Legionów na trzymiesięczną praktykę na stanowisku dowódcy I batalionu. Z dniem 10 listopada tego roku „powrócił na poprzednie miejsce przydziału” do Inspektoratu Armii Nr 1 w Wilnie z równoczesnym odkomenederowaniem do Dowództwa 1 DP Leg. na stanowisko szefa sztabu na okres 6 miesięcy.
W październiku 1926 został przydzielony do Dowództwa Obszaru Warownego „Wilno” na stanowisko szefa sztabu. W tym czasie pozostawał nadetatowym oficerem 1 pułku piechoty Legionów w Wilnie oraz na ewidencji kadry oficerów piechoty. W maju 1927 został przydzielony do Dowództwie Okręgu Korpusu Nr II w Lublinie na stanowisko szefa sztabu. Z dniem 1 grudnia 1930 roku został przeniesiony do 5 pułku piechoty Legionów na stanowisko zastępcy dowódcy pułku. W czerwcu 1931 przejął od płk. dypl. Adama Brzechwy-Ajdukiewicza dowództwo 66 Kaszubskiego pułku piechoty im. Marszałka Józefa Piłsudskiego w Chełmnie. W czerwcu 1935 stanął na czele Wojskowego Instytutu Naukowo-Oświatowego, usytuowanego w strukturze MSWojsk. na prawach departamentu. Na tym stanowisku odpowiadał za koordynowanie i merytoryczne kierowanie pracą oświatowo-wychowawczą w wojsku oraz promowanie problematyki wojskowej w środowisku cywilnym. Ponadto nadzorował działalność Centralnej Biblioteki Wojskowej i Głównej Księgarni Wojskowej, a także sprawował nadzór nad szkoleniem w korpusach kadetów. Równocześnie, do października 1938, pełnił funkcję redaktora „Bellony”.
Wybuch II wojny światowej zastał go na stanowisku pomocnika dowódcy OK Nr II w Lublinie. 13 września 1939 został dowódcą garnizonu Kowel. 18 września, dzień po agresji ZSRR, na polecenie gen. bryg. Mieczysława Smorawińskiego przeprowadził demobilizację nie uzbrojonych żołnierzy, zamieszkałych na wschód od Bugu. Z żołnierzy uzbrojonych sformował Grupę „Kowel” i tego samego dnia, wieczorem, na jej czele wymaszerował na południe, na Jezierzany, a z Jezierzan na południowy zachód, na m. Werba (12 km na północ od Włodzimierza Wołyńskiego). W m. Werba, gdzie stoczył potyczkę z Armią Czerwoną zmienił kierunek marszu na zachodni, na Zamość. Pod Uściługiem, Horodłem i Korytnicą przekroczył Bug. 24 września we wsi Grabowiec-Góra stoczył kolejną walkę z sowietami. Od 25 do 26 września dowodził walką z Niemcami pod Fajsławicami w województwie lubelskim, gdzie zginęło 7 żołnierzy polskich pochowanych na cmentarzu w Fajsławicach. Po wycofaniu się oddziału pułkownika Koca w stronę Pilaszkowic i Żółkiewki Niemcy powrócili do Fajsławic i spalili część tej miejscowości. Po dwóch dniach wkroczyły wojska sowieckie. Następnego dnia stanął w m. Pilaszkowice (8 km na północ od Żółkiewki). 27 września pomaszerował do rejonu Bychawa – Żółkiewchawa – Żółkiewkaka. Tu podporządkował się płk. dypl. Tadeuszowi Zieleniewskiemu, który objął dowództwo nad Grupami „Kowel” i „Chełm” oraz grupą płk Władysława Filipkowskiego i grupą kawalerii rtm. Franciszka Flataua, a także grupą piechoty ppłk. Czesława Czajkowskiego i batalionem saperów mjr. Wacława Plewaki. Następnego dnia ruszył na czele kolumny zachodniej wzdłuż rzeczki Sanna na Modliborzyce. Od godz. 12.00 do godz. 19.00 podległa grupa ppłk. Aleksandra Kiszkowskiego walczyła o Polichnę Górną z niemiecką 27 DP. Nie mogąc przełamać oporu nieprzyjaciela wycofał się na wschód, a następnego dnia przebił na wschód od Janowa do lasów na południe. W walce wzięto około 300 jeńców. 2 października w rejonie Domostawa – Momoty Górne złożył broń przed sowietami.
Od października 1939 do sierpnia 1941 przebywał w niewoli radzieckiej. Zwolniony po podpisaniu układu Sikorski-Majski i ogłoszeniu amnestii.
15 września 1941 objął dowództwo nad Ośrodkiem Zapasowym Armii Polskiej w ZSRR w miejsce płk. dypl. Janusza Gaładyka, który odwołany został z tego stanowiska przez gen. Władysława Andersa za „sprzyjanie” oficerom Armii Czerwonej. Po rozpoczęciu organizacji 7 Dywizji Piechoty objął dowództwo 19 pułku piechoty. Następnie został dowódcą Ośrodka Organizacyjnego Armii, który pod koniec marca 1942, w czasie ewakuacji z m. Guzar w Uzbekistanie do Iraku przemianowany został na 11 Dywizję Piechoty. W marcu 1944 pełnił służbę na stanowisku komendanta rejonu etapów i podlegał dowódcy Jednostek Terytorialnych w Palestynie, Syrii, Iraku, płk. dypl. Bolesławowi Ostrowskiemu.

</doc>
<doc id="1266174" url="https://pl.wikipedia.org/wiki?curid=1266174" title="Lopud (wyspa)">
Lopud (wyspa)

Lopud (gr. "Delaphodia", łac. "Lafota"), wyspa na Adriatyku, wchodząca w skład archipelagu Elafickiego, leżąca 14 km na północny zachód od Dubrownika. Jej długość wynosi 4,5 km; szerokość do 2 km; powierzchnia 4,377 km² a długość linii brzegowej 14,63 km. Najwyższe wzniesienie na wyspie to "Polacica" (216 m n.p.m.). Jedyna miejscowość na wyspie to miasto o tej samej nazwie, położone nad zatoką, również noszącą tę samą nazwę. Ważniejsze zabytki na wyspie to ufortyfikowany klasztor Franciszkanów z 1483, opuszczony od 1808, kościółek sv. Trojce (św. Trójcy) z XVI w., klasztor Dominikanów z 1482, kościół Gospe od Šunja z XII w. oraz ruiny: romańskiego (lub jeszcze starszego) kościoła sv. Ilije i gotyckiego zamku książęcego w okolicach klasztoru Dominikanów. W pobliżu wyspy, na głębokości 23 m znajduje się chroniony wrak statku handlowego z XVII w.

</doc>
<doc id="1266175" url="https://pl.wikipedia.org/wiki?curid=1266175" title="Lopud">
Lopud



</doc>
<doc id="1266176" url="https://pl.wikipedia.org/wiki?curid=1266176" title="Aksamitkowate">
Aksamitkowate

Aksamitkowate (Barbourisiidae) – monogatunkowa rodzina ryb z rzędu beryksokształtnych (Beryciformes).
Zasięg występowania.
Wszystkie oceany, na szerokościach tropikalnych i umiarkowanych.
Klasyfikacja.
Rodzina obejmuje jeden rodzaj:
"Barbourisia"
Cechy charakterystyczne.
Aksamitkowate przypominają kształtem ciała miniaturowe wieloryby (duży otwór gębowy, płetwy grzbietowa i odbytowa przesunięte daleko w tył ciała). Osiągają długość około 40 centymetrów. Płetwy brzuszne znajdują się w położeniu brzusznym, w skórze występują kolce, płetwa grzbietowa z 19–22 promieniami, płetwa odbytowa z 15–18 promieniami, kręgi w liczbie 40–43. Żywią się skorupiakami.

</doc>
<doc id="1266180" url="https://pl.wikipedia.org/wiki?curid=1266180" title="Czynnik Laki-Loranda">
Czynnik Laki-Loranda



</doc>
<doc id="1266181" url="https://pl.wikipedia.org/wiki?curid=1266181" title="Barbourisiidae">
Barbourisiidae



</doc>
<doc id="1266186" url="https://pl.wikipedia.org/wiki?curid=1266186" title="Aksamitek">
Aksamitek



</doc>
<doc id="1266187" url="https://pl.wikipedia.org/wiki?curid=1266187" title="Koala olbrzymi">
Koala olbrzymi



</doc>
<doc id="1266189" url="https://pl.wikipedia.org/wiki?curid=1266189" title="Merzig (Saar) Stadtmitte">
Merzig (Saar) Stadtmitte

Merzig (Saar) Stadtmitte – przystanek kolejowy w centrum Merzig, w kraju związkowym Saara, w Niemczech.
Na stacji zatrzymują się pociągi Regionalbahn.

</doc>
<doc id="1266191" url="https://pl.wikipedia.org/wiki?curid=1266191" title="Jan Berchmans">
Jan Berchmans

Jan Berchmans, właściwie "Jean Berchmans" (ur. 13 marca 1599 w Diest, zm. 13 sierpnia 1621 w Rzymie) – jezuita, święty Kościoła katolickiego.
Ukończył kolegium jezuickie w Mechelen, nie dożył jednak święceń kapłańskich. Zmarł w wieku 22 lat. Ciało jego spoczywa w Rzymie, a jego serce znajduje się w kościele Jezuitów w Leuven ("Lovanium").
Zasadą życia św. Jana było: "Czyń co czynisz" oraz "Najdoskonalszą rzeczą jest zacząć od najmniejszych rzeczy".
Jest patronem wspólnot ministranckich. Wraz ze św. Alojzym jest patronem młodzieży studiującej.
Jan Berchmans został beatyfikowany przez papieża Piusa IX w 1865, kanonizowany przez Leona XIII w 1887.
Wspomnienie liturgiczne w Kościele katolickim, po reformie liturgicznej Soboru watykańskiego II, obchodzone jest w dzienną pamiątkę śmierci.
Relikwie św. Jana Berchmansa przechowywane są w kościele św. Ignacego Loyoli na Polu Marsowym w Rzymie.

</doc>
<doc id="1266195" url="https://pl.wikipedia.org/wiki?curid=1266195" title="Stadion Nissan">
Stadion Nissan

 – stadion piłkarski położony w japońskim mieście Jokohama. Spotkania domowe rozgrywa na nim klub J-League, Yokohama F. Marinos.
Historia.
Stadion został otwarty w 1998 roku. Posiada 72 327 miejsc siedzących. Rozegrane zostały na nim cztery mecze Mistrzostw Świata 2002, w tym finał turnieju:
Mecze fazy grupowej:
Finał:
Klubowe Mistrzostwa Świata.
Na stadionie rozegranych zostało kilka spotkań Klubowych Mistrzostw Świata w 2005 roku, łącznie z finałem, w którym to São Paulo pokonało 1:0. Rok później na obiekcie również odbyły się mecze owego turnieju, oraz finał pomiędzy FC Barcelona i SC Internacional, wygrany przez brazylijski zespół 1:0. W 2007 miał miejsce pojedynek Boca Juniors z AC Milan, w którym zespół z Mediolanu zwyciężył 2:4.

</doc>
<doc id="1266200" url="https://pl.wikipedia.org/wiki?curid=1266200" title="Kijek narciarski">
Kijek narciarski

Kijki narciarskie są używane przez narciarzy do zwiększenia równowagi i prędkości. Rozwinęły się one prawdopodobnie od lasek używanych podczas jazdy lub od włóczni.
Gdy techniki skręcania nie były jeszcze dostatecznie rozwinięte jeden, długi kijek był zazwyczaj używany na pochyłej powierzchni. Narciarz mógł opierać się lub usiąść na kijku aby zwiększyć tarcie konieczne do zmniejszenia prędkości lub zatrzymania się.
Obecnie używane są dwa kijki, po jednym dla każdej ręki. Każdy kijek posiada okrągły "koszyk" zapobiegający zbyt dużemu zagłębianiu się kijka w śnieg. Na drugim końcu kijka dołączony jest pasek owijający nadgarstek, który uniemożliwia zgubienie kijka. Przy jeździe poza trasą ("freeride"), w szczególności w jeździe wśród drzew, pasek ten nie jest używany, gdyż istnieje ryzyko utknięcia kijka w ukrytej pod śniegiem gałęzi lub korzeniu, a co za tym idzie – uszkodzenia nadgarstka. Podczas jazdy skrętem carvingowym kijki najczęściej nie są używane.
Kijki w narciarstwie biegowym i zjazdowym.
Kijki są używane w biegach narciarskich, aby zwiększyć prędkość i równowagę. Kijki są też używane przez narciarzy alpejskich. Służą one, podobnie jak w biegu, zwiększeniu prędkości i równowagi.
W narciarstwie alpejskim kijek jest odpowiedniej długości wtedy, gdy staw łokciowy tworzy kąt prosty. Kijki w biegach narciarskich są dłuższe, dzięki czemu możliwe jest dłuższe odbicie. Kijki używane w skialpinizmie mogą być teleskopowe, co pozwala na dostosowanie ich w zależności od warunków śniegowych i kąta nachylenia stoku narciarskiego.
W niektórych konkurencjach (takich jak slalom gigant, supergigant, zjazd czy narciarstwo szybkie) kijki są zakrzywione, co pozwala na schowanie ich podczas szybkiej jazdy i zmniejszenie oporów powietrza.
Kijki nie są używane w skokach narciarskich i skiboardingu.
Kijki narciarskie do biegówek wykorzystywane są podczas jazdy na nartorolkach – konieczne jest jednak wymiana końcówki kijka na widiową.
Wybór kijków.
Kijki są decydującą częścią wyposażenia narciarza. Do zwykłego użytkowania wystarczają tanie, metalowe kijki. Bardziej zaawansowani użytkownicy mogą korzystać z kijków zrobionych z włókna węglowego bądź szklanego, które jest lekkie i wytrzymałe.
Szwedzki narciarz Gunde Svan starał się wprowadzić używanie jednego, długiego kijka. Podczas letniego treningu, pływając w kanadyjce zauważył, że łatwiej jest wiosłować jednym, długim wiosłem niż dwoma krótszymi. Postanowił więc przetestować jeden, długi kijek w narciarstwie biegowym, przynosząc go na jeden z treningów podczas Mistrzostw Świata w Narciarstwie Klasycznym 1985 w Seefeld. Niedługo później takie pojedyncze kijki zostały zakazane.

</doc>
<doc id="1266202" url="https://pl.wikipedia.org/wiki?curid=1266202" title="BBC Worldwide">
BBC Worldwide

BBC Studios (daw. BBC Worldwide) – część BBC, brytyjskiego publicznego nadawcy radiowo-telewizyjnego, działająca na zasadach całkowicie komercyjnych. Nie jest w żaden sposób współfinansowana ze środków brytyjskiego budżetu państwa (jak BBC World Service) ani płaconego przez widzów i słuchaczy w Wielkiej Brytanii abonamentu RTV (jak kanały telewizyjne i radiowe BBC przeznaczone na rynek brytyjski). Całość swoich wydatków pokrywa z samodzielnie wypracowywanych dochodów. W sensie formalnym stanowi spółkę prawa handlowego, w której 100% udziałów należy do BBC. Powstała w 1995, zastępując działającą na podobnych zasadach BBC Enterprises. W roku finansowym 2006/2007 jej przychody wyniosły ok. 810 mln funtów, a zysk ok. 111 mln funtów. W 2017 roku przedsiębiorstwa BBC Worldwide i BBC Studios zostały połączone i funkcjonują od tamtej pory pod nazwą BBC Studios.
Stacje telewizyjne.
Najbardziej znanym polem działalności BBC Studios jest nadawanie niemal wszystkich (wyjątkami są BBC World News, BBC Arabic i BBC Persian) kanałów telewizyjnych BBC przeznaczonych na rynki zagraniczne. Kanały te można podzielić na dwie grupy: prowadzone przez spółkę samodzielnie oraz wspólnie z partnerami spoza grupy BBC (te ostatnie określane są mianem kanałów "joint venture").
Pozostała działalność.
Poza nadawaniem kanałów telewizyjnych, BBC Studios prowadzi także działalność na innych polach. Pierwszym jest sprzedaż praw do produkowanych przez całe BBC programów. Dotyczy to zarówno praw do emisji w stacjach telewizyjnych, jak i wszelkich innych form publikacji, w tym w Internecie i na DVD. Spółka wydaje także (lub udziela na to licencji innym podmiotom) wszelkiego rodzaju gadżety i produkty związane z audycjami BBC (książki, czasopisma, itd.). Ma również prawo do angażowania się w produkcje filmowe i telewizyjne, zarówno te prowadzone przez inne oddziały BBC, jak i przez innych nadawców i producentów.

</doc>
<doc id="1266208" url="https://pl.wikipedia.org/wiki?curid=1266208" title="Ratusz lwowski">
Ratusz lwowski



</doc>
<doc id="1266210" url="https://pl.wikipedia.org/wiki?curid=1266210" title="Edmund Beaufort (2. książę Somersetu)">
Edmund Beaufort (2. książę Somersetu)

Edmund Beaufort (ur. ok. 1406, zm. 22 maja 1455 pod St Albans) – angielski możnowładca, jedna z najważniejszych postaci na angielskiej scenie politycznej w okresie poprzedzającym wojnę dwóch róż. Był młodszym synem Jana Beauforta, 1. hrabiego Somerset, i lady Margaret Holland, córki Thomasa Hollanda, 2. hrabiego Kentu.
Życiorys.
Już w wieku 15 lat brał udział w walkach we Francji. W 1421 r. został wzięty do niewoli (razem ze starszym bratem Janem) w bitwie pod Baugé. Wolność odzyskał dopiero w 1427 r. W 1431 r. objął dowodzenie nad angielską armią we Francji. Po zdobyciu Harfleur otrzymał w 1436 r. Order Podwiązki. Kolejne sukcesy militarne przyniosły mu tytuły hrabiego Dorset (1442) oraz markiza Dorset (1443). Po śmierci Jana Beauforta w 1444 r. został 4. hrabią Somerset. W latach 1444-1449 był namiestnikiem Francji. W 1448 r. został kreowany księciem Somerset. Nominalnie był pierwszym księciem nowej kreacji, ale ponieważ poprzednim księciem Somerset był jego brat, Edmund nosił tytuł 2. księcia.
Somerset należał do stronnictwa księcia Suffolk, faworyta królowej Małgorzaty Andegaweńskiej. W 1449 r. złupił miasto Fougères, mimo iż trwał rozejm z Francją. Król Karol VII zażądał odszkodowania, ale Suffolk i Somerset odmówili. W 1450 r. Francuzi najechali Normandię. W listopadzie Somerset został oblężony w Rouen. W zamian za bezpieczny odjazd dla siebie i rodziny oddał Francuzom Rouen i okoliczne miasta. Utrata Normandii wywołała rozruchy w kraju i spowodowała upadek Suffolka.
Do władzy doszedł przedstawiciel stronnictwa Yorków, Ryszard Plantagenet, 3. książę Yorku. W październiku 1451 r. parlament oskarżył Somerseta o niegodne sprawowanie władzy i książę został uwięziony. W grudniu jednak król Henryk VI, pod wpływem swojej żony, uwolnił Somerseta i powierzył mu urząd komendanta Calais i kontrolera finansów dworu królewskiego. Atak choroby psychicznej Henryka VI w 1453 r. spowodował, że York ponownie doszedł do władzy, a Somerset został osadzony w Tower of London. Pod koniec 1454 r. Henryk odzyskał zmysły. Somerseta wypuszczono z Tower i ponownie powierzono komendę nad Calais.
W czasie choroby psychicznej króla królowa Małgorzata urodziła syna, Edwarda, którego ojcem ogłoszono Henryka VI. Jednak krążyły plotki, że prawdziwym ojcem księcia Walii był właśnie Somerset. W 1455 r. doszło do starcia ze stronnictwem Yorków. W maju Ryszard Plantagenet na czele armii pomaszerował przeciwko księciu. 22 maja pod St Albans wojska lancasterskie poniosły klęskę, a Somerset zginął na polu bitwy.
Rodzina.
Przed 1436 r. poślubił lady Eleanor Beauchamp, córkę Richarda de Beauchampa, 13. hrabiego Warwick, i Elizabeth de Berkeley, córki 5. barona Berkeley. Edmund i Eleanor mieli razem czterech synów i pięć córek:

</doc>
<doc id="1266218" url="https://pl.wikipedia.org/wiki?curid=1266218" title="Stanisław Wiąckowski">
Stanisław Wiąckowski

Stanisław Kazimierz Wiąckowski (ur. 1 października 1929 w Przemyślu) – polski ekolog, profesor nauk przyrodniczych, poseł na Sejm X kadencji.
Życiorys.
Ukończył w 1952 studia na Wydziale Leśnym Szkoły Głównej Gospodarstwa Wiejskiego w Warszawie z tytułem zawodowym magistra inżyniera leśnictwa. Pracował jako nauczyciel akademicki, uzyskując w 1956 doktorat, a w 1962 habilitację. W 1984 został profesorem zwyczajnym. Specjalizował się w zagadnieniach z zakresu ekologii, entomologii i inżynierii środowiska.
W latach 1956–1965 kierował pracownią Instytutu Sadownictwa w Skierniewicach, następnie od 1966 do 1975 pracował w Instytucie Badawczym Leśnictwa w Krakowie i Katowicach. Po zakończeniu pracy w IBL zatrudniony został w Wyższej Szkole Pedagogicznej w Kielcach, w której kierował Zakładem oraz Katedrą Ekologii i Ochrony Środowiska. Należał do Wojewódzkiego Komitetu Zjednoczonego Stronnictwa Ludowego w Kielcach oraz do Polskiego Stronnictwa Ludowego „Odrodzenie”.
W 1989 został wybrany na posła na Sejm kontraktowy. W trakcie kadencji przeszedł do Parlamentarnego Klubu Ekologicznego. Przewodniczył Komisji Ochrony Środowiska, Zasobów Naturalnych i Leśnictwa oraz należał do Komisji Łączności z Polakami za Granicą oraz Komisji Zdrowia. W wyborach samorządowych w 2006 bez powodzenia kandydował z listy Prawa i Sprawiedliwości do sejmiku świętokrzyskiego.

</doc>
<doc id="1266221" url="https://pl.wikipedia.org/wiki?curid=1266221" title="Wikłacz rdzawogłowy">
Wikłacz rdzawogłowy

Wikłacz rdzawogłowy ("Malimbus castaneiceps") – gatunek małego ptaka z rodziny wikłaczowatych (Ploceidae). Endemiczny dla wschodniej Afryki, znany tylko ze stanowisk na granicy Kenii i Tanzanii, gdzie występuje na wysokości 250–1500 m n.p.m.
Gatunek monotypowy. Często umieszczany w rodzaju "Ploceus".
Długość ciała 14 cm, masa ciała 18–24 g. Obie płci są ubarwione na żółto. Samiec odznacza się rdzawym „nalotem” na głowie i piersi. Samica ma jasną brewkę nad okiem i kreskowanie na grzbiecie.
Wikłacz rdzawogłowy jest gatunkiem stadnym. Zamieszkuje różnorodne tereny drzewiaste, lęgnie się w trzęsawiskach. 
IUCN uznaje wikłacza rdzawogłowego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity. Trend liczebności populacji uznawany jest za stabilny.

</doc>
<doc id="1266226" url="https://pl.wikipedia.org/wiki?curid=1266226" title="Marzyca ruda">
Marzyca ruda

Marzyca ruda ("Schoenus ferrugineus" L.) – gatunek rośliny z rodziny ciborowatych ("Cyperaceae"). Występuje w Europie. W Polsce gatunek rzadki; największe skupienie stanowisk znajduje się na Wyżynie Lubelskiej.
Biologia i ekologia.
Bylina, hemikryptofit. Rośnie na torfowiskach niskich. Kwitnie w maju i czerwcu. Tworzy swoje własne zbiorowisko, dla którego jest gatunkiem wyróżniającym.
Zagrożenia i ochrona.
Roślina objęta w Polsce ścisłą ochroną gatunkową.
Roślina umieszczona na Czerwonej listy roślin i grzybów Polski (2006) w grupie gatunków wymierających (kategoria zagrożenia E). W wydaniu z 2016 roku otrzymała kategorię EN (zagrożony).

</doc>
<doc id="1266227" url="https://pl.wikipedia.org/wiki?curid=1266227" title="Dreszcze (ujednoznacznienie)">
Dreszcze (ujednoznacznienie)



</doc>
<doc id="1266229" url="https://pl.wikipedia.org/wiki?curid=1266229" title="Heinrich Plaza">
Heinrich Plaza

Heinrich Plaza (ur. 10 lipca 1912, zm. 20 lutego 1968) – zbrodniarz hitlerowski, lekarz SS pełniący służbę w obozach koncentracyjnych i SS-Hauptsturmführer.
Urodził się w Hultschin. Był doktorem medycyny i członkiem SS o nr identyfikacyjnym 352 853. W czasie II wojny światowej pełnił służbę jako lekarz w obozach Auschwitz-Birkenau, Dachau, Mittelbau-Dora (Nordhausen), Buchenwald (asystował tu naczelnemu lekarzowi obozowemu Waldemarowi Hovenowi w eksterminacji więźniów zastrzykami z ewipanu sodowego), Natzweiler-Struthof i Stutthof (w tym ostatnim obozie przebywał od 11 stycznia 1945 do kwietnia 1945). Plaza był odpowiedzialny za opiekę sanitarną nad całością ewakuacji obozu w Stutthofie. 
Po zakończeniu wojny początkowo był niepokojony, ale w 1954 francuski Trybunał Wojskowy skazał go in absentia na karę śmierci. W 1958 również władze zachodnioniemieckie wszczęły przeciwko niemu śledztwo. Plaza był jednak już wówczas chory na stwardnienie rozsiane i niezdolny do poruszania się. Śledztwo umorzono w lipcu 1958. 

</doc>
<doc id="1266230" url="https://pl.wikipedia.org/wiki?curid=1266230" title="Cesare Bovo">
Cesare Bovo

Cesare Bovo (ur. 14 stycznia 1983 w Rzymie) – włoski piłkarz występujący na pozycji środkowego obrońcy.
Kariera klubowa.
Cesare Bovo zawodową karierę rozpoczął w 2002 w Lecce, dokąd przywędrował ze szkółki juniorów AS Roma. Awansował z tym zespołem z Serie B do Serie A, w której w sezonie 2003/2004 zajął dziesiąte miejsce w tabeli. Następnie został wypożyczony do Parmy, w barwach którego zaliczył między innymi osiem występów w rozgrywkach Pucharu UEFA.
W 2005 Bovo powrócił do swojej pierwszej drużyny w karierze – Romy, w barwach której wystąpił w 22 pojedynkach włoskiej ekstraklasy oraz siedmiu spotkaniach europejskich pucharów. W późniejszym czasie włoski zawodnik przeniósł się do US Palermo, jednak z powodu kontuzji w ekipie „Aquile” zagrał tylko w jednym ligowym spotkaniu. W styczniu 2007 Bovo został wypożyczony do Torino FC, w którym zadebiutował 24 lutego tego samego roku w meczu przeciwko Chievo.
W czerwcu 2007 Włoch powrócił na Sycylię. Latem 2008 podpisał natomiast kontrakt z beniaminkiem Serie A – Genoą, dla której zanotował 27 występów w Serie A. Latem 2008 Bovo ponownie zasilił US Palermo i od razu stał się jego podstawowym graczem. 25 października 2009 strzelił zwycięską bramkę w wygranym 1:0 ligowym meczu z Udinese Calcio. Sezon 2009/2010 zakończył ze swoją drużyną na 5. miejscu w ligowej tabeli i awansował do Ligi Europy.
W 2011 roku Bovo wrócił do Genoi.
Kariera reprezentacyjna.
Bovo ma za sobą występy w młodzieżowych reprezentacjach Włoch. Z drużyną do lat 21 dwa razy wystąpił na mistrzostwach Europy. W 2004 impreza ta zakończyła się zwycięstwem Italii, natomiast w 2006 „Azzurrini” nie zdołali wyjść z grupy. Wychowanek Romy brał także udział w Igrzyskach Olimpijskich w Atenach, na których Włosi wywalczyli brązowy medal. Na turnieju tym Bovo wystąpił w trzech pojedynkach, a w meczu 1/4 finału przeciwko Mali zdobył zwycięskiego gola.
Pod koniec sierpnia 2010 Cesare Prandelli powołał Bovo do seniorskiej reprezentacji Włoch na spotkania eliminacji do Euro 2012 z Estonią i Wyspami Owczymi.

</doc>
<doc id="1266236" url="https://pl.wikipedia.org/wiki?curid=1266236" title="Dreszcze">
Dreszcze

Dreszcze – drobnofaliste drżenie ciała (10 – 20/sek.) wywołane nieskoordynowanymi skurczami mięśni, pojawiające się zwykle podczas szybkiego wzrostu ogólnej temperatury ciała do wysokich wartości. Dreszcze występują u zwierząt stałocieplnych w tym u człowieka.
Do takiego stanu dochodzi najczęściej podczas ostrych chorób zakaźnych np. w przypadku malarii, duru plamistego lub powrotnego. Dreszcze pojawiają się także w ostrym odmiedniczkowym zapaleniu nerek czy zapaleniu płuc. Mogą również towarzyszyć uczuciu zimna.

</doc>
<doc id="1266237" url="https://pl.wikipedia.org/wiki?curid=1266237" title="Ibn Tajmija">
Ibn Tajmija



</doc>
<doc id="1266238" url="https://pl.wikipedia.org/wiki?curid=1266238" title="Przepraszam, czy tu głaszczą">
Przepraszam, czy tu głaszczą

Przepraszam, czy tu głaszczą? – powieść Katarzyny Turaj-Kalińskiej dla dzieci i młodzieży z 2004 roku, wydana przez wydawnictwo "Skrzat". Powieść otrzymała wyróżnienie w ogólnopolskim konkursie p/h "Uwierz w siłę wyobraźni" w 2002 roku. W roku 2005 emitowało ją w odcinkach Polskie Radio Bis.
Opis fabuły.
Narratorem tej książki jest Wojtek - chłopiec, który bardzo chce mieć kota, ale niestety jego babcia mu na to nie pozwala. Mama by mu na to pozwoliła, ale jest w USA, żeby zarobić pieniądze. Wojtek w końcu poznaje panią Natalię i jej córkę Weronikę, które opowiadają mu o wielu kotach, które kiedyś miały lub mają. 

</doc>
<doc id="1266239" url="https://pl.wikipedia.org/wiki?curid=1266239" title="Up">
Up

 
Up – jedenasty studyjny album amerykańskiej grupy R.E.M. wydany w roku 1998.

</doc>
<doc id="1266241" url="https://pl.wikipedia.org/wiki?curid=1266241" title="Włodzimierz Wasiński">
Włodzimierz Wasiński

Włodzimierz Wasiński (ur. 17 lutego 1953 w Zalewie) – polski polityk, związkowiec, poseł na Sejm III kadencji.
Życiorys.
Ukończył w 1973 techniku drogowe, specjalizując się w budowie dróg i mostów. W 1980 wstąpił do „Solidarności”. W stanie wojennym został trzykrotnie internowany, łącznie na okres około pięciu miesięcy. Po wprowadzeniu stanu wojennego kierował m.in. strajkiem we Wrocławskim Przedsiębiorstwie Budownictwa Przemysłowego nr 2.
W latach 90. pełnił liczne funkcje związkowe. Był członkiem Komisji Krajowej, wiceprzewodniczącym zarządu Regionu Dolny Śląsk, kierował radą Fundacji Gospodarczej NSZZ „S”.
W latach 1997–2001 sprawował mandat posła III kadencji wybranego z listy ogólnopolskiej Akcji Wyborczej Solidarność. W 2001 nie ubiegał się o reelekcję. Przez kilka lat (do 2003) zajmował stanowisko prezesa Ślęzy Wrocław.
Był członkiem Ruchu Społecznego. Należał następnie krótko do Platformy Obywatelskiej, z której odszedł razem z Maciejem Płażyńskim. Później przystąpił do Prawa i Sprawiedliwości. Został członkiem miejskich władz tej partii. Z ramienia lokalnych komitetów bez powodzenia kandydował w 2010 i 2014 do rady Kątów Wrocławskich.
Życie prywatne.
Żonaty i ma trójkę dzieci: Piotra, Pawła i Monikę.
Odznaczenia.
W 2006 odznaczony Krzyżem Oficerskim Orderu Odrodzenia Polski.

</doc>
<doc id="1266243" url="https://pl.wikipedia.org/wiki?curid=1266243" title="Arsonists Get All the Girls">
Arsonists Get All the Girls

Arsonists Get All the Girls – amerykański zespół deathcore'owy z Santa Cruz.
Zespół powstał latem 2005. Rok później ukazała się pierwsza płyta zespołu "Hits from the Bow". Drugi album - "The Game of Life" - został wydany przez Century Media. 30 listopada 2007 Patrick Mason, ówczesny basista Arsonists Get All the Girls, został znaleziony martwy. Dzień wcześniej skończył 21 lat.
Muzyka Arsonists Get All the Girls jest mieszanką death metalu z hard core'em czy eksperymentalnym metalem, pojawiają się także elementy industrialne. Zespół ma dwóch wokalistów.

</doc>
<doc id="1266247" url="https://pl.wikipedia.org/wiki?curid=1266247" title="Sitowie korzenioczepne">
Sitowie korzenioczepne

Sitowie korzenioczepne ("Scirpus radicans" Schkuhr) – gatunek roślin należący do rodziny ciborowatych ("Cyperaceae"). Występuje od Hiszpanii na zachodzie po Japonię na wschodzie. W Polsce jest gatunkiem rzadkim; rośnie w rozproszeniu na terenie całego kraju.
Biologia i ekologia.
Bylina, hemikryptofit. Rośnie na wilgotnych łąkach i brzegach wód. Kwitnie w czerwcu i lipcu. Liczba chromosomów 2n = 56.
Zagrożenia.
Roślina umieszczona na Czerwonej listy roślin i grzybów Polski (2006) w grupie gatunków narażonych na wymarcie (kategoria zagrożenia V). W wydaniu z 2016 roku otrzymała kategorię NT (bliski zagrożenia).

</doc>
<doc id="1266253" url="https://pl.wikipedia.org/wiki?curid=1266253" title="Brotulowate">
Brotulowate



</doc>
<doc id="1266255" url="https://pl.wikipedia.org/wiki?curid=1266255" title="Monoskiing">
Monoskiing

Monoskiing – sport zimowy podczas którego, podobnie jak w snowboardingu, wykorzystywana jest jedna narta. Różnica polega na tym, że w monoskiingu stopy ułożone są równolegle do osi narty, a nie pod kątem.
Istnieją dwa typy monoskiingu: jeden jest używany w narciarstwie wodnym, a drugi na śniegu. W monoskiingu na śniegu stopy leżą koło siebie. Podobnie jak w snowboardingu buty nie mogą same się wypiąć z narty. W monoskiingu są używane odpowiednio krótsze kijki narciarskie.
W monoskiingu na wodzie stopy są ułożone jedna za drugą. Najczęściej zapięcie występuje tylko przy stopie przedniej, druga noga znajduje się luźno za pierwszą. Często narciarstwo wodne na pojedynczej narcie jest nazywane "slalomem wodnym".
Monoskiing jest dobrą alternatywą dla standardowego narciarstwa i snowboardingu. Kolana zawsze są zgięte, dzięki czemu nacisk jest rozkładany pomiędzy obie nogi.
Historia monoskiingu.
Monoskiing został wynaleziony w latach 60. Surfer Mike Doyle promował monoskiing we wczesnych latach 70. XX w., dzięki czemu popularność tego sportu powoli zaczęła rosnąć, po czym nagle zmalała po wynalezieniu snowboardu. Monoskiing jest nadal praktykowany przez dość dużą grupę entuzjastów tego sportu, szczególnie w jeździe po puchu śnieżnym, gdzie dzięki szerszej, pojedynczej narcie zjazd jest wygodniejszy niż na zwykłych nartach.

</doc>
<doc id="1266262" url="https://pl.wikipedia.org/wiki?curid=1266262" title="Zetor">
Zetor

Zetor Tractors a.s. – czeski producent ciągników rolniczych. Jest członkiem słowackiego "HTC Holding," w 2018 roku przebranżowionego na HTC Investments. Zetor był pionierem różnych innowacji w czasie swojej historii. Wprowadził jeden z pierwszych systemów hydraulicznych, znany jako Zetormatic. Był także pierwszą firmą na świecie, która wyprodukowała w pełni zintegrowaną bezpieczną kabinę zawieszoną na silentblockach. Mimo iż Zetor jest czeskim przedsiębiorstwem, różne wersje ich ciągników były montowane w licznych stronach świata, między innymi w Argentynie, Birmie, Indiach, Iraku, Urugwaju i Zairze.
Zetor Tractors a.s. jest właścicielem czeskich firm: ZETOR KOVÁRNA, s.r.o., Zetor Havlíčkův Brod, a.s., oraz zagranicznych: Zetor Deutschland GmbH, Zetor Tractors Ireland Limited, Zetor UK Limited, ZETOR FRANCE Sarl, Zetor Polska Sp.z o.o., Zetor North America Inc., ZETOR Slovensko, s.r.o.
Historia.
Po II wojnie światowej w 1946 roku został zaprezentowany, przez Zbrojovkę Brno prototyp ciągnika rolniczego Zetor 25 (nazwa „Zetor”, powstała poprzez połączenie pierwszej litery „Z” - „Zet”, od nazwy fabryki Zbrojovka, oraz ostatnich liter słowa „traktor" – „or”).
W 1952 roku produkcja ciągników została przeniesiona ze Zbrojovki Brno, do hal produkcyjnych ówczesnego przedsiębiorstwa państwowego Zakłady Precyzyjnego Przemysłu Maszynowego Brno-Liszeń.
W 1960 roku fabrykę wizytował komunistyczny rewolucjonista Che Guevara.
W 1970 roku została zbudowana montownia w Iskanderyiah, około 40 km na południowy zachód od Bagdadu. Do 1990 roku ponad 80.000 ciągników zostało tam zmontowanych pod marką Antar. Fabryka ta została zniszczona w czasie wojny w Zatoce Perskiej.
W 1972 roku rozpoczęła się licencyjna produkcja ciągników URI w Indiach, pod marką HMT.
W tamtych latach Zetor osiągał rekordowe poziomy sprzedaży, dzięki przestrzeganiu surowych norm jakościowych. Sprzedażą ciągników na rynkach zachodnich zajmowało się przedsiębiorstwo PZO Motokov.
W 1980 roku, na rynku norweskim sprzedano 523 ciągniki, by w następnych latach (1984/87) osiągnąć poziom sprzedaży na poziomie 1.300 sztuk będąc numerem 2 z 18% udziałem w rynku norweskim.
W 1990 roku produkcja ciągników wynosiła około 28.000 sztuk i spadła do poziomu 5.000 sztuk w 1993 roku.
Od 1993 roku w ramach współpracy pomiędzy firmami John Deere i Zetor rozpoczęła się sprzedaż ciągników: UR I model 92 i UR III częściowo zmontowanych w Brnie, pod marką John Deere z serii 2000, w krajach Ameryki łacińskiej. Przez 4 lata współpracy John Deere pomógł Zetorowi poprawić logistykę, zarządzanie jakością, obsługę klienta, oraz dostawę części zamiennych. W sumie dzięki tej współpracy zostało sprzedanych 6.500 sztuk ciągników.
W 1995 roku, z inicjatywy producenta traktorów Zetor SA z Brna, oraz dystrybutora Motokov Praga, powstała w Kaliszu spółka Moto-Zetor Polska, która w latach 1995-1998 zleciła montaż Wytwórni Sprzętu Komunikacyjnego „PZL-Kalisz” 3600 sztuk ciągników Zetor. W maju 2002 roku nastąpiła zmiana nazwy spółki, na ZETOR POLSKA Sp. z o.o. Obecnie jest ona generalnym importerem na Polskę ciągników marki Zetor, oraz innych maszyn sprzedawanych pod tą marką (ładowaczy czołowych Ålö AB i Trac-Lift, kosiarek Agrostroj Pelhřimov, maszyn zielonkowych Strojírny Rožmitál, oraz pługów Sukov).
W 1997 roku podpisano umowę z brazylijską firmą Agrale w celu kooperacji i licencyjnej produkcji ciągników w Brazylii.
W 2001 roku Zetor wyprodukował 3,500 sztuk ciągników.
W 2002 roku Zetor przechodził postępowanie upadłościowe. W tymże roku nowym właścicielem stało się słowackie HTC Holding, które kupiło 98% udziałów od CSK, za kwotę 310 milionów Koron.
Liczba zatrudnionych w Zetorze spadła, do liczby 720, z 1278 osób z chwilą wejścia nowego właściciela, pod koniec 2002 roku. Cała grupa Zetor zatrudniała 2274 pracowników. Firma sprzedała 4229 sztuk ciągników w 2002 roku.
27 listopada 2013 roku rozpoczęto kooperację z Ålö AB, w ramach której szwedzki producent będzie produkował ładowacze czołowe serii Zetor System ZC (bazujące, na serii Ålö Versa Q), Zetor System ZL (bazujące, na serii Ålö Versa X), Zetor System ZQ (bazujące, na serii Ålö Versa C) i serii Zetor System ZX (bazujące, na serii Ålö Trima Plus)
Na targach Agritechnica w 2015 roku został przedstawiony nowy koncepcyjny wygląd ciągników ZETOR by Pininfarina, zaprojektowany we współpracy z włoskim studiem projektowym.
Produkcja w latach:
UR I.
Zunifikowana rodzina ciągników I.
Modernizacja 0
Lata 1960–1967
Modernizacja 1
Lata 1968–1972
Modernizacja 2
Lata 1972–1977
Ta modernizacja polegała na:
Modernizacja 3
Lata 1977–1980
Ciągniki te zostały wyposażone w kabiny. Typ 1 - UBK(tzw. wąska) produkowana przez Vlad Presov(Słowacja) oraz Typ 2 - BK(tzw. szeroka) produkowana przez Letestroj Letovice(Czechy)
Modernizacja 4
Lata 1980–1984
W porównaniu z poprzednimi, do tego czasu produkowanymi modelami ciągników Zetor UR I zostały dokonane następujące istotne zmiany: osadzenie kabiny na ciągniku na 4 silentblokach(poduszkach gumowych), ogrzewanie i wentylacja przez 2 dmuchawy w dachu kabiny, przednie światła(mijania/drogowe) zostały wbudowane w maskę, zbiornik paliwa znajduje się po prawej stronie pod podłogą, wprowadzenie zawieszonych pedałów hamulca i sprzęgła
Lata 1980–1984
Modele te mogły być fabrycznie doposażone w grzałkę cieczy umieszczaną w bloku, roletę chłodnicy, przełącznik WOM 540/1000, łapacz iskier, klapkę wydechu i wzmacniacz momentu.
Modernizacja 5
Lata produkcji: 1984–1992
Modernizacja 6
Ciągniki tej modernizacji charakteryzowały się zwiększoną mocą dzięki zwiększeniu skoku tłoka z 110 mm do 120 mm, zwiększoną prędkością maksymalną do 30 km/h, hydraulicznymi hamulcami dyskowymi suchymi. W 1989 do produkcji weszły modele wyposażone w turbodoładowany silnik Z 7701 T - Zetor 7711 Turbo oraz Zetor 7745 Turbo. W sumie ciągników 6 modernizacji wyprodukowano 32602 sztuk.
Lata produkcji: 1986–1992
Model 92
Lata produkcji: 1992–1999
Major
Nazwa Major powróciła do serii URI wraz z modernizacją modelu 92 wyposażonego w silniki typu EKO spełniające normę EHK96. W latach 1992-2006 wyprodukowano w sumie 48275 sztuk ciągników serii Model 92 i Major URI.
Lata produkcji: 1999–2006
Super model 97
Zaprezentowane po raz pierwszy na targach Agritechnica'97 nowe ciągniki z serii UR 1 model 97 Super, charakteryzują się nową panoramiczną kabiną bezpieczną ze skutecznym wyciszeniem i ulepszoną widocznością zunifikowaną z rodziną ciągników UR III, nową maską silnika, napędem na 4 koła uruchamianym elektropneumatycznie oraz mokrymi hamulcami tarczowymi. W sprzedaży oferowana jest wersja o zwiększonej prędkości maksymalnej 40 km/h. W sumie wyprodukowano 11266 sztuk ciągników tej serii.
Lata produkcji: 1997–2004
Vineyard
Do roku 2004 wyprodukowano 1259 sztuk ciągników przeznaczonych do winnic i sadów.
Lata produkcji: 1992–2005
UR II, UR IV, Crystal, ZTS Martin.
Zunifikowana rodzina ciągników UR II Crystal została skonstruowana w Polsko-Czechosłowackim Ośrodku Badawczo-Rozwojowym Ciągników w Brnie. Jej odpowiednikiem były ciągniki ciężkie produkowane przez ZM Ursus. Nazwa tej serii Crystal pochodzi od czeskiego architekta Otakara Diblíka. Produkcja podzespołów do montażu tych ciągników została podzielona pomiędzy kooperantów i tak np.: ZTS Martin produkował silniki, ZVL Považské strojárne – przekładnie, ZPC Ursus Warszawa – tylne mosty, przednie mosty napędzane przez Uzina Tractorul Brașov w rumuńskim Braszowie, podnośnik i układ hydrauliczny przez Agromet Archimedes Wrocław. Ciągnik ten, choć powstał w biurach Zetora był konstrukcją polską. Pracami nad nim kierowali: Eugeniusz Ajzenberg (silnik) i Jerzy Stożek (układ napędowy). Ich zastępcami byli konstruktorzy czechosłowaccy, inżynierowie: Bozywoj, Vrona i Jaroslaw Zezula.
W roku 1968 został wdrożony do produkcji pierwszy ciągnik tej serii Zetor Crystal 8011. Seria ta nagrodzona została złotym medalem na międzynarodowych targach w Brnie w 1970 roku. W tym roku został również przedstawiony prototyp modelu Zetor 8045 Crystal z przednią osią napędzaną. Na początku lat osiemdziesiątych produkcja tych ciągników została przeniesiona do zakładów "ZTS Martin" na Słowacji.
Ciągniki te były wyposażone są w cztero- i sześciocylindrowe silniki marki Zetor, które były produkowane w Zbrojovka Brno. Przekładnię tworzą cztery biegowa skrzynia biegów z dwustopniową redukcją i uzupełniona przez wzmacniacz momentu obrotowego umożliwiający zmianę biegów pod obciążeniem. Seria UR II została wyposażone w nowoczesną na ówczesne lata kabinę bezpieczeństwa zamontowaną na gumowych sprężynach, fotel kierowcy z amortyzowanym zawieszeniem z ogrzewaniem i efektywną wentylacją. Wyposażone były w hydraulikę siłową o zdolności podnoszenia do 4 000 kg. Ciągniki UR II dysponowały siłą pociągową o wartości 41-54 kN.
Lata produkcji:
Zetor UR II B
Lata produkcji: 1984-1990
ZTS UR II C
Lata produkcji: 1990-1997
Modernizacja C polegała na: lepszym tłumieniu hałasu i wyposażeniu kabiny, która zapewniała również bardzo dobrą widoczność kierowcy; zsynchronizowane skrzynie biegów o prędkościach 25, 30, 35 km/h; mniejsze zużycie paliwa i oleju; większy rozmiar opon – hydrostatyczne sterowanie; automatyczna blokada mechanizmu różnicowego osi przedniej, lub blokada z kontrolą hydrauliczną.
Deska rozdzielcza została wyposażona wskaźnik temperatury, ciśnienia oleju silnika, ładowania akumulatora, przełącznika przednich świateł, hamulca ręcznego, ciśnienia oleju w hydraulicznym obiegu wzmacniacza momentu, wskaźnik poziomu paliwa we właściwym i dodatkowym zbiorniku, poziomu płynu hamulcowego i zanieczyszczenia filtra powietrza.
Łatwiejsza obsługa została poprawiona poprzez: podwieszone pedały, hydrauliczne sterowanie sprzęgłem i hamulcami, sterowanie hydrostatyczne, nowe teleskopowe, gazowe siłowniki drzwi i okien. Elektrohydrauliczne załączanie napędu przedniego mostu, wzmacniacza momentu, WOM-u i mechanizmu różnicowego osi przedniej. Komfort kierowcy w kabinie został poprawiony za pomocą dobrej wentylacji, ogrzewaniu oraz filtracji powietrza.
Silniki "Martin Diesel" są 4 lub 6 cylindrowe, zasilane olejem napędowym, z bezpośrednim wtryskiem paliwa i chłodzeniem cieczą. Turbodoładowane silniki mają moc maksymalną 90, 100, 140, 160 KM. Specyficzne zużycie paliwa wynosi 235 g/kW/h dla doładowanych i 240 g/kW/h dla wolnossących. Zapas momentu obrotowego wynosi 14 i 20%.
Zsynchronizowane skrzynie biegów mają 8 biegów do przodu w 2 zakresach i 4 do tyłu, które są pomnożone przez wzmacniacz momentu na 16 do przodu i 8 do tyłu. Ciągnik ZTS 16245 został wyposażony w skrzynię biegów, umożliwiającą jazdę z prędkością do 25 km/h, z 6 biegami w przód i 3 w tył (ze wzmacniaczem 12/6).
Hamulce nożne dwuobwodowe są suche dyskowe, sterowane hydraulicznie przez rozłączne pedały. Hamulec ręczny jest sterowany mechanicznie za pomocą ręcznej wajchy. Ciągniki z tylną oś nowej generacji są wyposażone w mokre wielotarczowe hamulce.
Przednia oś jest sterowana hydraulicznie z zintegrowanym siłownikiem lub dwustronnym siłownikiem połączonym z orbitrolem ORSTA lub DANFOS w zależności od życzenia klienta, co ułatwia kierowanie i redukuje wibracje przenoszone na koło kierownicy.
Podnośnik hydrauliczny jest wyposażony w cztery rodzaje sterowania: pozycyjna, siłowa, mieszana i ciśnieniową. Układ hydrauliki zewnętrznej dostarcza olej pod ciśnieniem do podłączonych maszyn rolniczych za pomocą szybkozłączy ISO. Wydajność pompy hydraulicznej wynosi 41 l przy ciśnieniu 16 MPa. Maksymalna siła podnoszenia wynosi 39 kN dla TUZ 2 kategorii, 50 kN dla TUZ 2 i 3 kategorii. Zależnie od typu ciągnika siła podnoszenia może zostać opcjonalnie zwiększona do 65 kN poprzez dodatkowy siłownik pomocniczy o średnicy 63 mm. TUZ sterowany jest mechanicznie. Aby ułatwić podłączanie maszyn, TUZ może zostać opcjonalnie wyposażony w szybkosprzęgi hakowe Walterscheid.
Ciągniki z przednim napędem mogą być wyposażone w przedni TUZ 2 kategorii ISO. Maksymalna siła podnoszenia wynosi 15 kN i 25 kN przy 14 MPa w zależności od typu ciągnika. Wymagane opony przy przednim TUZ 12,4-28; 14,9-24; 14,9-28; z minimalnym rozstawem 1800 i 1900 mm. Razem jest dostarczany opcjonalnie przedni WOM z 21 wypustami, po średnicy 35 mm dla 1000 obr. Maksymalna przenoszona moc na przedni WOM to 40 kW przy prędkości obrotowej silnika 2200 obr./min.
ZTS UR II SUPER M98
Ciągniki te stanowią modernizację serii UR II C. Wyposażone są w nową maskę wykonaną z udziałem włókna szklanego, zmodernizowana kabina z nowym okablowaniem i deską rozdzielczą oraz okrągłymi błotnikami
ZTS UR II SUPER M99
Reprezentują modernizację poprzedniej rodziny UR II C M98 ze wzmocnionym tylnym mostem. Wprowadzono następujące zmiany:
ZTS UR IV
Zostały one wyposażone w 6-cylindrowe silniki Diesela z wtryskiem bezpośrednim, chłodzone cieczą.
Modele 14345, 16345, 18345 są wyposażone w turbodoładowanie z kompresorem. Model 18345 jest także wyposażony w intercooler.
Sprzęgło główne jest jednostopniowe, suche, operowane hydraulicznie. Wprowadzenie nowej 16/16 w pełni zsynchronizowanej skrzyni P 90.2 jest największą modernizacją w zakresie biegów roboczych. Odstęp pomiędzy poszczególnymi prędkościami biegów kształtuje się na poziomie 13 – 14% (modele 11311, 11345, 12311, 12345). Skrzynia P 135.1 16/8 została przygotowana dla modeli 12345, 14345, 16345 i 18345. Odstęp pomiędzy poszczególnymi prędkościami biegów wynosi 20%.
Wszystkie modele są wyposażone w dwustopniowy wzmacniacz momentu, który podwaja liczbę biegów. Dźwignie zmiany biegów zostały zlokalizowane po prawej stronie.
Dużą modyfikacją rodziny UR IV jest zwiększenie wydajności hydrauliki z 40 l/min do 68 l/min oraz zwiększenie siły podnoszenia w TUZ-ie II kategorii z 44 do 60 kN, III kategorii z 60 do 72 kN.
TUZ z końcówkami hakowymi Walterscheida, pozwala na łatwe i szybkie zaczepianie maszyn.
UR III.
Od roku 1972 trwały prace nad zupełnie nową zunifikowaną rodziną ciągników oznaczoną jako UR III, która miała od roku 1978 zastąpić produkcję ciągników UR I. Lecz prace nad tą serią przyhamowały z powodów finansowych.
Seria ta została wdrożona do produkcji w 1991. Ciągniki te zostały wyposażone w wysokoprężne czterosuwowe z bezpośrednim wtryskiem paliwa 4,2-litrowe silniki Zetor, czterobiegowe przekładnie w wersjach ze wzmacniaczem momentu lub reduktorem biegów pełzających (16x4), rewersem (8x8) oraz trzybiegowe z dwustopniowym wzmacniaczem (18x6).
W tym czasie w państwie czechosłowackim następowały tendencje do podziału na dwa państwa. Nastąpił podział majątków na czeski Zetor Brno (produkcja ciągników UR I) i słowacki ZTS Martin (produkcja ciągników UR II). Zetor chcąc wypełnić lukę w ofercie wprowadził do produkcji serię UR III.
Lata produkcji:
Proxima.
Nowa rodzina ciągników lekkich (JRL), czyli Proxima, miała swoją premierę na targach Techagro w 2004 roku. Zastąpiła ona znaną serię Super odziedziczając po niej skrzynię biegów (10/2, 12/12, 20/4) wraz z tylnymi mostami oraz kabiny. Największą innowacją w tych modelach są silniki spełniające normy ekologiczne (EURO II) pochodzące od serii Forterra.
W 2008 roku Proxima przeszła face lifting: podnoszone maski umożliwiające lepszy dostęp do silnika podczas serwisowania i konserwacji, nowe oświetlenie w masce i na dachu kabiny poprawiające widoczność podczas pracy w nocy, akumulator przeniesiono pod prawą część kabiny, pojemność zbiornika paliwa zwiększono do 150 litrów, nowa podłoga kabiny z większą redukcją hałasu. Wprowadzono silniki spełniające normy emisji spalin EURO III, przedni most Carraro 20.16 o 20% większej nośności oraz przednie obciążniki z modelu Plus. W 2009 roku zmieniono nazewnictwo, umożliwiono montaż opon o szerszych rozmiarach, miejsce na rejestrację przeniesiono na tył dachu kabiny oraz wprowadzono model 90-konny.
We wrześniu 2019 roku na targach Agro Show zaprezentowana została nowa seria ciągników Proxima.
W nowych ciągnikach została zmieniona ich stylistyka oraz kabina. To druga po Majorze seria z wyglądem zewnętrznym opracowanym przez renomowane włoskie biuro projektowe Pininfarina.
W przeprojektowanej kabinie zastosowano nowy opadający dach z oknem polepszającym widoczność na ładowacz czołowy. Wewnątrz zastosowano nowe nawiewy, powiększono ich ilość oraz poprawiono wydajność klimatyzacji - według informacji producenta o 58%. Wszystko to pozytywnie wpływa na komfort operatora nowej Proximy.
Nowa Proxima w zależności od wersji to tak jak było do tej pory różne skrzynie biegów produkowanych podobnie jak silniki przez Czechów. I tak Proxima CL wyposażona jest w standardową w pełni zsynchronizowaną skrzynię posiadającą 12 biegów do przodu i 12 biegów wstecznych.
Powracająca do oferty odmiana GP to z kolei czterobiegowa przekładnia z dwustopniowym wzmacniaczem (16x16) i rewersem mechanicznym. Proxima HS ma natomiast czterobiegową skrzynię z trójstopniowym wzmacniaczem i rewersem elektrohydraulicznym PowerShuttle umieszczonym przy kierownicy oferująca 24 biegi do przodu jak i do tyłu.
Lata produkcji: 2004 – nadal
Proxima Plus.
W 2006 roku na Międzynarodowych Targach Technologii Rolniczych TECHAGRO w Brnie zaprezentowano nową serię Proxima Plus. Stanowią ją 3 modele z silnikami o mocach maksymalnych 80, 92 i 101 KM. Największą zmianą w tej serii w stosunku do zwykłej Proximy jest nowa skrzynia przekładniowa z chłodnicą oleju, zsynchronizowana z rewersem i jednostopniowym wzmacniaczem momentu sterowanym elektrohydraulicznie o łącznej liczbie biegów 16/16. Zmieniono także dźwignie włączania biegów i rewersu. Nowa przednia oś Carraro 20.16 zapewnia zwiększoną nośność 4000 kg (modele z prędkością 40 km/h mają mokre hamulce w przednich kołach).
Wzmocniono także oś tylną, której nośność wynosi teraz 5000 kg. WOM jest wyposażone w mokre 4-tarczowe sprzęgło przenoszące większą moc. Szybkości WOM to 540 i 1000. Podnośnik jest wyposażony w system typu Zetormatic. Pozostałe zmiany: to hydraulika zewnętrzna 6+1, nowy typ obciążników z mocowaniami wyposażonymi w zaczep, pojemnik na akumulator pod kabiną, nowe materiały we wnętrzu kabiny. W wyposażeniu opcjonalnym można zamówić przedni TUZ o udźwigu 2,5 tony oraz przedni WOM (±1000 obr./min) przystosowany do prac przy dużych obciążeniach z mokrym 4-tarczowym sprzęgłem i wygodnym sterowaniem elektrohydraulicznym firmy Zuidberg. W 2008 roku Proxima Plus podobnie jak inne serie przeszła face lifting.
Lata produkcji: 2006 – nadal
Proxima Power.
Najnowsza rodzina ciągników, która zadebiutowała w kwietniu 2008 roku podczas targów Techagro w Brnie. Modele serii Proxima Power są dłuższe o kilkanaście centymetrów od modeli rodziny Proxima. Stosowane są 4 cylindrowe turbodoładowane silniki zbliżone do tych znanych z serii "Proxima Plus" o mocach maksymalnych od 82 do 101 KM, spełniające normę emisji spalin Tier 3. Jest to m.in. silnik o mocy maksymalnej 100KM. Ponadto posiadają nową skrzynię biegów typu Power Schuttle z 3-stopniowym wzmacniaczem momentu obrotowego pochodzącym z serii Forterra. Umożliwia ona zmianę kierunku jazdy bez użycia sprzęgła. Dysponuje łącznie 24 biegami zarówno do jazdy w przód, jak i w tył.
Cztery biegi zsynchronizowane można zmieniać bez wciskania sprzęgła nożnego za pomocą przycisku sterującego sprzęgłem elektrycznym. Maksymalna prędkość wynosi 40 km/h. Pojemność zbiornika paliwa powiększono do 175 litrów. Maska silnika otwiera się do przodu, co ułatwia dostęp do chłodnicy i filtrów, WOM posiada regulację czasu załączania a wyjścia hydrauliczne zostały zaopatrzone w ociekacze oleju. W opcji ciągniki te mogą być wyposażone w przedni TUZ z WOM i nośnik obciążników.
Sprzedaż rozpoczęła się na początku 2009 roku. Od kwietnia 2011 roku wszystkie modele Proximy (90, 100, 110, 120) zostały wyposażone w trójpunktowy układ zawieszenia oraz układ hydrauliczny włoskiej firmy MITA. W odróżnieniu od oferowanego do tej pory rozwiązania jest nieobecność wewnętrznego cylindra, nowe sterowanie oraz zwiększony udźwig podnośnika do 4200 kg. Przekładnia Proximy Power została wyposażona w funkcję automatycznego przełączania wzmacniacza momentu, w której stopnie wzmacniacza momentu są przełączane automatycznie w zależności od obrotów silnika, według uprzednio zapisanych wartości (obrotów silnika).
Lata produkcji: 2008 – nadal
Forterra.
W 1998 roku poddano modernizacji serię UR III. Nowa zmodernizowana seria nosi nazwę Forterra. Wprowadzono: nową skrzynię biegów 24/18 z 3-stopniowym wzmacniaczem momentu obrotowego, elektroniczne sterowanie TUZ-em, EHR firmy Bosch, wydajniejszą pompę hydrauliczną 60 lub 70 l/min, nowe przednie obciążniki. Zmieniono wnętrze oraz dach kabiny, stopniowym zmianom uległa maska silnika. Zmodernizowano silniki oraz wprowadzono nowy firmy SAME 1006.6W (110 KM) w 11641. W 2001 roku wprowadzono nowy model 11441 z własnym 110-konnym silnikiem, silnik SAME zmieniono na doładowany 1000.6 WT1 (116 KM)(w późniejszym okresie 1000.6 WT1E), zaś oznaczenie ciągnika na 11741. W 2007 roku zaprzestano montażu silnika 1000.6 WT1E z powodu niespełniania normy EURO III i wprowadzono własny 120-konny 1504 (11741 4C). W 2008 roku wprowadzono silniki spełniające normę EURO III, nowe oświetlenie, zmieniono schodki kabiny na antypoślizgowe, przeniesiono akumulator pod kabinę, opcjonalnie można zamówić 205 litrowy zbiornik paliwa.
W 2010 roku dokonano kolejnej modernizacji, zmieniono oznaczenie modeli. Modernizacja obejmowała wprowadzenie 350 mm sprzęgła, nową maskę uchylaną całościowo do góry, lepsze wykończenie kabiny oraz wprowadzono nowy model o symbolu 135 wyposażony w nowy 16-zaworowy silnik Zetor 1605. Model ten okazał się być najlepszym w teście Powermix ciągników czterocylindrowych przeprowadzonym przez Niemieckie Towarzystwo Rolnicze DLG z wynikiem 283 g/kWh – 5.7% bardziej efektywnie niż średnia dla wszystkich ciągników przetestowanych do tej pory.
W lipcu 2020 roku został zmieniony design ciągników rodziny Forterra na stylistykę opracowaną przez znane włoskie biuro projektowe Pininfarina. Pierwszy taki ciągnik koncepcyjny zaprezentowany został w 2015 roku.
Traktory otrzymały nowy dach kabiny ze światłami LED oraz charakterystycznym przewężeniem, które ma poprawić pole widzenia operatora w pracy z ładowaczem czołowym.
Zmieniony zostaje także panel sterowania oświetleniem roboczym, na którym widoczna będzie sylwetka traktora wraz z rozmieszczeniem poszczególnych lamp, we wnętrzu kabiny uwagę zwraca deska rozdzielcza z kolorowym wyświetlaczem i nową grafiką.
W nowych ciągnikach montowane są 4-cylindrowe silniki marki Zetor spełniające normę emisji spalin Stage V. 
Lata produkcji: 1998 – 2001 maska metalowa, od 2001 – maska plastikowa
Forterra HSX.
Na Międzynarodowych Targach Techniki Rolniczej AGROSHOW 2011 w Bednarach został zaprezentowany nowy model Forterra 140 z silnikiem spełniającym obowiązujące od 2012 roku normy emisji spalin EURO IIIB przy użyciu filtra cząsteczek stałych HUSS MD-System. Inne innowacje w tym modelu to nowa skrzynia biegów z elektrohydraulicznym rewersem i pięciobiegową skrzynią przekładniową z 3-stopniowym wzmacniaczem momentu obrotowego 30/30, nową przednią osią oraz zmienioną tapicerką kabiny, nowym fotelem pasażera i deską rozdzielczą. Ciągnik został również wydłużony, co zwiększy jego właściwości trakcyjne oraz uciąg. Zastosowano także nowe rozwiązania hydrauliki i zwiększono jej udźwig do 7000 kg. Produkcja modelu HSX ruszyła w czerwcu 2012 roku.
W 2013 roku do sprzedaży trafiła zmodernizowana Forterra HSX model 2013. Do najważniejszych zmian należy zaliczyć nowy przedni most napędowy Carraro 20.25 z wałem napędowym przedniej osi poprowadzonym centralnie, skrętne błotniki, amortyzację kabiny i okienko dachowe.
 MODELE:
 100 HSX 71 Kw = 96 KM
 110 HSX 79 Kw = 107 KM
 120 HSX 87 Kw = 117 KM
 130 HSX 96 Kw = 129 KM
 140 HSX 101 Kw = 136 KM
Forterra HD.
Seria zaprezentowana w 2014 roku na targach Techagro w Brnie. Wyposażona w silniki Zetor spełniające normę 3B za pomocą filtrów DOC i DPF. Silnik Z1716 w modelu 150 HD posiada montowaną elektronicznie sterowaną pompę wtryskową, tylną oś szerszą o 266 mm z wyższą nośnością o 16% w porównaniu z modelem HSX. Konsola przedniej osi została wydłużona o 130 mm (rozstaw osi 2720 mm). Nowa przednia oś Carraro 20.25 ze 100% blokadą mechanizmu różnicowego może być na życzenie wyposażona w amortyzację Carraro 20.25 SI wraz z amortyzacją kabiny. Kabina została wyposażona w nowy prawy panel z wielofunkcyjnym joystickiem hydrauliki. Udźwig tylnego podnośnika kategorii 3 wynosi 8500 kg. Wydajność hydrauliki może być opcjonalnie zwiększona do 120 l/min
MODELE:
Maxterra.
W 2009 roku na targach rolniczych AgriTechnica w Hannover został przedstawiony prototyp ciągnika rolniczego Zetor Maxterra, który jest zapowiedzią powrotu czeskiego producenta do ciągników wysokiej mocy. Zgodnie z zapowiedziami seria ta ma być wyposażona w 6-cylidrowe silniki Zetor o mocach odpowiednio: 130-190KM - 96-140Kw, tylny most i skrzynię biegów ZF T-7200 (6-zakresowa z 4 biegami pod obciążeniem) oraz przednim mostem Carraro 20.29. Zetor Maxterra nie wszedł do seryjnej produkcji.
Major.
21 lutego 2013 roku do produkcji seryjnej wszedł nowy ciągnik Zetor Major wyposażony w 4-cylindrowy 76-konny silnik Zetor 1105 spełniający normy emisji spalin Stage IIIA i układ napędowy Carraro T506. Zastosowano w pełni zsynchronizowaną czterobiegową skrzynię przekładniową z trzybiegową redukcją oraz biegiem wstecznym. Liczba biegów wynosi 12 + 12. Od samego początku produkcji Majora, kabiny do tego modelu produkowane są w Polsce w firmie KOJA. W lutym 2015 roku nastąpiła zmiana oferty serii Major na Major 60 o mocy 61 koni mechanicznych i Major 80 o mocy 75 z silnikami Deutz TCD 2.9 L4 wyposażone w EGR i katalizator utleniający DOC W 2017 roku został zaprezentowany nowy wygląd Zetora Majora 80. Nowy kształt karoserii Zetor zawdzięcza włoskiemu studiu projektowemu Pininfarina.
Crystal.
25 czerwca 2015 roku w Brnie został zaprezentowany nowy model Crystal wyposażony w sześciocylindrowy silnik o mocy 144 i 163 KM Deutz TCD6.1L6 wyposażony w system SCR, skrzynię przekładniową o 30 biegach do przodu i 30 biegach wstecznych, która jest obsługiwana przy pomocy trójstopniowego wzmacniacza momentu obrotowego (PowerShift), rewersora hydraulicznego (PowerShuttle) oraz przycisku sprzęgła umieszczonego na dźwigni zmiany biegów (PowerClutch) znaną z serii Forterra HD
23 sierpnia 2018 roku rodzina tych ciągników poszerzyła się o nowy model Crystal 170HD o mocy 171KM, który może być doposażony w 4 prędkości WOM - 540, 540E, 1000 i 1000E, a jego zbiornik paliwa ma pojemność 300 litrów.
4 lipca 2020 roku została zaprezentowana zmodernizowana rodzina ciągników Crystal. Zaktualizowane ciągniki otrzymały nowy dach z reflektorami roboczymi w technologii LED, oraz oknem dachowym poprawiającym wydajnie pracę z ładowaczem czołowym, a także bardzo delikatnie przeprojektowaną przednią maskę.
Odnowiony Zetor Crystal otrzymał wzmocnione hamulce oraz oś przednią, ulepszono pracę skrzyni biegów, a w kabinie pojawił się nowy panel sterowania oświetleniem roboczym.
Nowy dach przypomina teraz ten z mniejszych serii Major i Proxima, a jego kształt zaczerpnięty został z zaprezentowanej po raz pierwszy w 2015 roku nowej koncepcji stylistycznej "ZETOR by Pininfarina".

</doc>
<doc id="1266267" url="https://pl.wikipedia.org/wiki?curid=1266267" title="Uniwersytet Ottawski">
Uniwersytet Ottawski

Uniwersytet Ottawski (ang. "University of Ottawa", fr. "Université d’Ottawa") – uniwersytet działający w Ottawie, w prowincji Ontario.
Jest największą uczelnią dwujęzyczną w Ameryce Północnej, przy czym 70% studentów uczy się w języku angielskim, a 30% we francuskim.
Założony został w 1848 pod nazwą "College of Bytown" przez oblatów; w 1861 zmieniono nazwę na "College of Ottawa". W 1866 szkoła otrzymała status uniwersytetu. W 1967 dokonano jego reformy, przekształcając go w świecką placówkę dotowaną przez rząd prowincji Ontario.

</doc>
<doc id="1266284" url="https://pl.wikipedia.org/wiki?curid=1266284" title="Marek Samborski">
Marek Samborski

Marek Stanisław Samborski (ur. 18 czerwca 1959 w Gromadce) – polski polityk, urzędnik, poseł na Sejm I kadencji.
Życiorys.
Ukończył w 1981 fizykę w Wyższej Szkole Pedagogicznej w Opolu. Pracował jako kontroler jakości produkcji w ZACh „Metalchem”, nauczyciel, urzędnik, przedsiębiorca. W 1984 uzyskał absolutorium w Papieskiej Akademii Teologicznej w Krakowie na kierunku filozoficznym.
W 1980 wszedł w skład Tymczasowego Komitetu Założycielskiego NZS na WSP, a następnie został pierwszym przewodniczącym NZS WSP w Opolu. Po wprowadzeniu stanu wojennego był internowany przez dziesięć dni.
W 1991 z ramienia Kongresu Liberalno-Demokratycznego został wybrany do Sejmu I kadencji. W 1993 nie ubiegał się o reelekcję.
W okresie rządu Jerzego Buzka pracował w Opolskim Urzędzie Wojewódzkim. Był członkiem Partii Konserwatywnej i Stronnictwa Konserwatywno-Ludowego. W wyborach samorządowych w 2002 bez powodzenia ubiegał się o mandat radnego Opola z listy komitetu Wspólnota Prawe Miasto, a w 2006 i 2010 z listy Prawa i Sprawiedliwości. W 2011 przystąpił do ugrupowania Polska Jest Najważniejsza i w wyborach parlamentarnych w tym samym roku kandydował do Sejmu z listy tej partii.

</doc>
<doc id="1266285" url="https://pl.wikipedia.org/wiki?curid=1266285" title="Oswald Madecki">
Oswald Madecki

Oswald Madecki (ur. 28 lutego 1920 w Cieszynie, zm. 11 listopada 1985) – polski lekarz i świecki misjonarz, wieloletni kierownik Szpitala Najświętszego Serca w Abeokucie.
Życiorys.
Oswald Madecki urodził się 28 lutego 1920 w Cieszynie. Jego ojcem był Franciszek Madecki, administrujący sanatorium przeciwgruźliczym. Matka Elżbieta (z domu Ulrich) spokrewniona była z drem Janem Kubiszem, dyrektorem Szpitala Śląskiego w Cieszynie. Brat Oswalda został jezuitą, zaś siostra profesorem biochemii Akademii Medycznej w Lublinie.
W 1951 Oswald Madecki uzyskał dyplom lekarza Akademii Medycznej we Wrocławiu. Do 1958 pracował w szpitalu w Siemianowicach na oddziale chirurgicznym. W tym czasie podjął decyzję o podjęciu pracy lekarza w jednym z państw rozwijających się. Zamiar ten udało mu się zrealizować dzięki nawiązaniu współpracy z niemieckimi instytucjami, które wspierały działalność medyczną w Nigerii – Misyjnym Instytutem Medycznym w Würzburgu oraz Instytutem Medycyny Tropikalnej Uniwersytetu w Tübingen.
W październiku 1958 z paszportem turystycznym wyjechał do Austrii skąd przedostał się do Włoch, a potem do Francji. 21 listopada dotarł do Niemiec, gdzie nawiązał bezpośredni kontakt z Misyjnym Instytutem Medycznym. W lipcu 1959 dotarł do Abeokuty w nigeryjskim stanie Ogun, gdzie miał podjąć pracę w istniejącym od XIX wieku szpitalu. Warunki, które zastał na miejscu skłoniły go do podjęcia decyzji o budowie nowoczesnej placówki. W związku z tym rozpoczął zbiórkę funduszy, a także odwiedził kilka państw Afryki Zachodniej w celu zdobycia wiedzy na temat budownictwa szpitali w warunkach tropikalnych. W tym okresie udało mu się zebrać materiał badawczy dotyczący przyczyn występowania malarii, co pozwoliło mu na uzyskanie stopnia doktora medycyny na Wydziale Lekarskim Uniwersytetu w Tübingen (1966).
W 1966 w dzielnicy Lantoro na przedmieściach Abeoukuty Oswald Madecki zapocząktował budowę kompleksu szpitalnego na 330 łóżek. Towarzyszyła temu rozbudowa leprozorium. Lekarz nie tylko zabiegał o pomoc finansową, ale także brał bezpośredni udział w pracach nad projektem i realizacją budowy. Jego zdolnościom plastycznym część budynków, w tym szpitalna kaplica, zawdzięcza swój wystrój. Pomoc dla całego przedsięwzięcia uzyskiwał głównie ze strony niemieckich (RFN) instytucji i osób prywatnych, ale także nigeryjskich organizacji kościelnych i charytatywnych oraz od arcybiskupa Lagos i europejskich przedsiębiorstw prowadzących swoją działalność w Nigerii. Na budowę szpitala przeznaczał także część własnego wynagrodzenia. Cały kompleks został ukończony w roku 1970.
W związku z faktem, że wśród pacjentów nowego szpitala wielu cierpiało na gruźlicę dr Madecki rozpoczął starania o budowę ośrodka leczniczo-badawczego w zakresie chorób płuc. Prace rozpoczęły się w 1981. Budynek na 125 łóżek wraz z zapleczem laboratoryjnym otwarty został w roku 1986, już po śmierci pomysłodawcy. Była to pierwsza tego rodzaju placówka w całej Afryce Zachodniej. W 1985 Oswald Madecki zapadł na śmiertelną chorobę i zmarł 11 listopada tego samego roku. Zgodnie ze swoją wolą pochowany został w Abeokucie.
Do pracy w szpitalu udało mu się pozyskać wielu lekarzy, w tym kilkunastu Polaków. Z kolei część pielęgniarek została sprowadzona z Irlandii dzięki wsparciu misji katolickiej. Sam Oswald Madecki dołączył do grona zakonu trzeciego. Opiekował się też gromadą nigeryjskich sierot, którym opłacał koszty życia i kształcenia.
Postać Oswalda Madeckiego pojawia się m.in. w książce Ewy Szumańskiej pt. "Miłość w odcieniu ochry", gdzie opisany jest także szpital w Abeokucie.
Upamiętnienie.
Oswald Madecki jest patronem jednej z ulic w Abeokucie oraz alei w Cieszynie. Jego imieniem nazwano również stworzony przez niego Ośrodek Przeciwgruźliczy, gdzie znajduje się poświęcona mu tablica pamiątkowa. W Połańcu istnieje Fundacja Ochrony Zdrowia im. dra Oswalda Madeckiego.

</doc>
<doc id="1266295" url="https://pl.wikipedia.org/wiki?curid=1266295" title="Paprykarz szczeciński">
Paprykarz szczeciński

Paprykarz szczeciński – sprzedawane w puszkach konserwowych zmielone mięso rybie (zwykle stanowi 40% paprykarza) z ryżem, cebulą, koncentratem pomidorowym, w oleju roślinnym, z dodatkiem przypraw i soli.
Historia.
Paprykarz szczeciński został opracowany w połowie lat 60. XX w. przez pracowników laboratorium PPDiUR Gryf ze Szczecina na zlecenie szefa produkcji Wojciecha Jakackiego. Paprykarz szczeciński był wynikiem pomysłu racjonalizatorskiego na zagospodarowanie odpadów po wykrawaniu kostki rybnej z zamrożonych bloków rybnych. Pierwowzorem paprykarza szczecińskiego była afrykańska potrawa "Tiep bou dienn Sénégalais", której smakiem zachwycili się technolodzy z polskich statków-chłodni do połowów dalekomorskich podczas pobytu w portach u wybrzeży Afryki Zachodniej na początku lat 60.
Poza mięsem (uzyskiwanym ze ścinków powstałych przy krojeniu zamrożonych bloków rybnych w kostki) w ilości 50% zawartości puszki konserwowej z różnych gatunków afrykańskich ryb (m.in. gowik), w pierwotnym oryginalnym paprykarzu szczecińskim była pulpa pomidorowa sprowadzana z Bułgarii i Węgier, ostra afrykańska papryczka pima, warzywa i przyprawy. Pierwsze puszki paprykarza zeszły z taśmy produkcyjnej Gryfa w 1967 r. 1 grudnia 1968 r. szczecińska puszka paprykarza otrzymała znak jakości Q.
Paprykarz szczeciński eksportowano do 32 krajów. W Kolumbii podrobiono paprykarz szczeciński i produkowano podobny wyrób, m.in. również na eksport do krajów sąsiednich. Po utracie przez Polskę łowisk afrykańskich do paprykarza trafiał atlantycki mintaj i miruna, a w latach 80. błękitek falklandzki (niechętnie przyjmowany wśród konsumentów ze względu na znaczne i powszechne skażenie tej ryby pasożytem "Kudoa alliaria" występującym w mięśniach, a przypominającym ziarna ryżu, które są w paprykarzach).
Podczas kryzysu gospodarczego w Polsce Ludowej paprykarz często nie spełniał wymogu pierwotnej normy zawartości 50% mięsa rybiego, a poza mięsem rybim trafiały do niego odpady: łuski, fragmenty płetw, ości, głowy i kręgosłupy rybie. Istniała również wersja paprykarza z kaszą pęczak zamiast ryżu. Od początku lat 90. XX w. paprykarz szczeciński nie jest produkowany w Szczecinie. Nazwa „paprykarz szczeciński” nie była zastrzeżona, dlatego podobne wyroby rybne pod tą nazwą produkuje wiele różnych firm na terenie kraju.
Pod koniec lipca 2010 marszałek województwa zachodniopomorskiego zwrócił się do Ministerstwa Rolnictwa o wpisanie paprykarza szczecińskiego na listę produktów tradycyjnych i tym samym pojawiła się szansa na zakończenie batalii o odzyskanie przez Szczecin praw do wyrobu. 22 grudnia 2010 paprykarz stał się produktem tradycyjnym.
2 października 2020, na szczecińskiej Łasztowni na placu Gryfitów przy ulicy Władysława IV, odsłonięto pomnik „Paprykarza Szczecińskiego” zaprojektowany przez Bogusława Dydka. Z polecenia Miejskiego Konserwatora Zabytków instalacja została zdemontowana w połowie grudnia tego samego roku, jednakże ma wrócić w to samo miejsce jako niestała ozdoba, wystawiana tylko w sezonie letnim.
Instalacja – pomnik Paprykarza Szczecińskiego wrócił na stałe jako całoroczna atrakcja turystyczna na Plac Gryfitów na Łasztowni w Szczecinie.

</doc>
<doc id="1266297" url="https://pl.wikipedia.org/wiki?curid=1266297" title="Eminilda">
Eminilda



</doc>
<doc id="1266298" url="https://pl.wikipedia.org/wiki?curid=1266298" title="Magic Records">
Magic Records

Magic Records – polska wytwórnia płytowa. Specjalizuje się w wydawnictwach z muzyką pop i dance. Magic Records jest wiodącą w tym segmencie firmą na rynku.
Firma Magic Records została założona w 1994 roku przez Jana Kubickiego, który w 2006 roku został mianowany Prezesem Universal Music Polska. Magic Records wydało również kompilacje: Bravo Hits, Radio Zet, RMF FM, ImprESKA, Gorąca 20 Radia Eska, Viva Summer Hits. Nakładem wytwórni ukazują się również albumy takich wykonawców jak: ATB, Kate Ryan, Tiësto, Cascada, Paul Van Dyk, September, Ewa Farna, Agnes, Janusz Radek, Scooter, Inna, Akcent, Mirami.
Artyści.
Opracowano na podstawie materiału źródłowego.

</doc>
<doc id="1266302" url="https://pl.wikipedia.org/wiki?curid=1266302" title="Seul World Cup Stadium">
Seul World Cup Stadium

Seul World Cup Stadium – stadion piłkarski położony w koreańskim mieście Seul. Spotkania domowe rozgrywa na nim klub K-League, FC Seoul.
Historia.
Stadion został otwarty w 2001 roku. Posiada 66 704 miejsc siedzących (w tym 816 dla osobistości i 754 dla prasy). Rozegrane zostały na nim trzy mecze Mistrzostw Świata 2002:
Mecze fazy grupowej:
Półfinał:
Obiekt był także jedną z aren piłkarskich Mistrzostw Świata U-17 2007.

</doc>
<doc id="1266307" url="https://pl.wikipedia.org/wiki?curid=1266307" title="Ekologia mediów">
Ekologia mediów

Ekologia mediów lub ekologia medialna – dziedzina nauk społecznych badającą wpływ technologii i systemów symbolicznych na społeczeństwo, procesy poznawcze i na nurty w polityce oraz filozofii. Głównymi założeniami ekologii mediów są:
Ekologia mediów bada więc relacje między człowiekiem a określonym środowiskiem komunikacyjnym, w którym funkcjonuje dana jednostka lub grupa społeczna. Głównym filarem tej teorii jest założenie, że media zmieniają nasze środowisko społeczne, czyli wywierają istotny wpływ m.in. na to, jak i o czym myślimy, co jest dla nas ważne, co jest dobre, a co – złe.
Zadaniem ekologii mediów jest odpowiedź na takie pytania, jak:
Pierwszą uczelnią wyższą, która wprowadziła ekologię mediów do grona nauk uniwersyteckich jest New York University. Dziedzina ta została powołana do istnienia w 1972 r. przez Neila Postmana (1931-2003), nowojorskiego teoretyka i krytyka komunikacji społecznej. Główne podwaliny położył jednak Marshall McLuhan (1911-1980), kanadyjski filozof i teoretyk mediów.
Jedną z naczelnych zasad, jakie przejęła ekologia mediów od McLuhana, jest twierdzenie, że medium jest komunikatem (ang. "medium is a message"). Chodzi w niej o to, że nie tylko komunikat zawiera informacje, ale przede wszystkim medium, które go nagłaśnia, jest informacją samą w sobie. Ta nadrzędność medium wobec pierwotnego komunikatu sprawia, że treść komunikatu ma charakter wtórny a forma medialna jest dla odbiorcy bardziej istotna niż to, jaka wiadomość jest przekazywana za pośrednictwem tego medium.

</doc>
<doc id="1266310" url="https://pl.wikipedia.org/wiki?curid=1266310" title="Sfaleron">
Sfaleron

Sfaleron (z greckiego "σφαλερός": niebezpieczny, gotów spaść) – statyczne (niezależne od czasu), ale niestabilne rozwiązanie równań pola w teorii oddziaływań elektrosłabych mające własność łamania zasad zachowania liczby barionowej i liczby leptonowej. Nazwa bywa też stosowana szerzej, na określenie statycznych rozwiązań będących punktami siodłowymi potencjału w dowolnej kwantowej teorii pola.
Opis.
Model oddziaływań elektrosłabych Weinberga-Salama zachowuje bezwzględnie liczby: barionową i leptonową, jak długo ograniczamy się do badania procesów opisywanych rachunkiem zaburzeń. Można to wyjaśnić nieobecnością w nim bozonów obdarzonych ułamkowym ładunkiem elektrycznym (czyli ładunkiem niebędącym całkowitą wielokrotnością ładunku elementarnego). Oznacza to, że żaden diagram Feynmana opisujący procesy elektrosłabe nie może zawierać wierzchołka w którym schodziłyby się linie: kwarkowa, leptonowa i bozonowa, gdyż łamałby on zasadę zachowania ładunku. Liczba kwarków w każdym wierzchołku jest więc zachowana i nie można narysować żadnego diagramu, jakkolwiek skomplikowanego, który łamałby zachowanie liczby barionowej.
Matematycznie to samo można wyrazić stwierdzając, że lagrangian teorii jest niezmienniczy ze względu na przekształcenie mnożenia wszystkich składowych pola przez formula_1 gdzie formula_2 jest liczbą barionową, a formula_3 dowolnym parametrem. Istnienie takiej symetrii pociąga za sobą automatycznie istnienie odpowiedniej zasady zachowania. Symetria ta jest jednak „przypadkowa”, w sensie, że nie jest fundamentalną symetrią samego pola ani symetrią cechowania. Oznacza to, że w zasadzie możliwe jest skonstruowanie anomalnych (nie dających się uzyskać rachunkiem zaburzeń) rozwiązań równań pola, łamiących tę zasadę.
Istnienie takich rozwiązań związane jest z niejednoznacznością stanu próżni w teorii. Wykres energii potencjalnej w funkcji zmiennych pola ma nieskończenie wiele minimów (ich struktura jest okresowa), rozdzielonych barierami potencjału. Przejście pomiędzy sąsiednimi minimami dokonuje się w drodze pewnego obrotu w przestrzeni konfiguracji pola i towarzyszy mu zmiana tak liczby barionowej, jak i leptonowej układu o 3 (liczbę generacji) – zachowując jednak różnicę pomiędzy nimi. Sfaleron jest to konfiguracja pola odpowiadająca punktowi siodłowemu potencjału, pomiędzy dwoma sąsiednimi stanami próżni. Poprzez stan sfaleronu może więc nastąpić przejście pomiędzy sąsiednimi minimami energii – o ile tylko całkowita energia pola (temperatura) jest dostatecznie wysoka (wyższa od energii sfaleronu), bądź, przy niższych energiach, dzięki zjawisku tunelowania.
Fizycznie taki proces przejścia pomiędzy minimami potencjału objawiał się będzie produkcją bądź anihilacją grup cząstek, w których uczestniczyć muszą trzy (anty)leptony (po jednym z każdej generacji) i 9 (anty)kwarków (po jednym z każdej generacji i w każdym stanie ładunku kolorowego). Musi być przy tym zachowana różnica pomiędzy liczbą barionową a liczbą leptonową (B-L). Przykładami takich procesów mogą być: zmiana trzech leptonów w 9 antykwarków, czy produkcja dziewięciu kwarków i trzech leptonów w zderzeniu cząstek o bardzo wysokiej energii. Ponieważ procesy te są nieperturbacyjne, nie można narysować odpowiadających im diagramów Feynmana.
Własności.
Obliczenie energii sfaleronu napotyka na trudności, częściowo spowodowane matematyczną złożonością problemu (ścisłe rozwiązania znane są tylko przy upraszczających założeniach), ale przede wszystkim nasza nieznajomością wszystkich parametrów modelu. Energia sfaleronu, według aktualnych obliczeń, wynosi około 10 TeV, ale nie mniej niż 7 TeV. Niepewność związana jest przede wszystkim z nieznajomością masy bozonu Higgsa.
Sfaleron jest elektrycznie obojętny, posiada natomiast nieznikający dipolowy moment magnetyczny. Należy mu przypisać połówkowe wartości liczb: barionowej i leptonowej. Rozpada się najczęściej, według przewidywań, na wiele bozonów pośredniczących (W i Z0).
Historia.
Na możliwość łamania zachowania liczby barionowej w teorii oddziaływań elektrosłabych, przez przejścia pomiędzy różnymi stanami próżni jako pierwszy zwrócił uwagę Gerardus ’t Hooft w roku 1976. Rozpatrywał on jednak tylko zjawiska tunelowania przez barierę potencjału (instantony) i nie zajmował się statycznymi rozwiązaniami równań pola.
W roku 1983 Nicholas Manton wykazał, wychodząc z argumentów topologicznych, istnienie statycznych, niestabilnych rozwiązań równań pola i oszacował ich energię. Rok później Frans R. Klinkhamer i Nicholas Manton znaleźli takie rozwiązanie i zbadali jego własności. W tej samej pracy po raz pierwszy zaproponowana została nazwa "sfaleron".
Dalsze badania pokazały, że struktura pola w teorii jest na tyle złożona, że zezwala na rozwiązania o podobnych własnościach, ale różne od sferycznie symetrycznego sfaleronu Klinkhamera-Mantona. Przykładami mogą być: multisfalerony, przypominające własnościami superpozycję wielu sfaleronów, czy sfalerony platońskie, których gęstość energii ma symetrię wielościanu foremnego: czworościanu, sześcianu lub ośmiościanu.
Znaczenie.
Bardzo wysoka energia sfaleronu sprawia, że stan taki nie został dotychczas zaobserwowany doświadczalnie i jest mało prawdopodobne, by udało się to w bliskiej przyszłości, przy którymś z istniejących bądź planowanych akceleratorów. Nie jest też prawdopodobne, by udało się zaobserwować taki stan w naturze, jako że nie obserwujemy bezpośrednio zjawisk wytwarzających odpowiednio wysokie temperatury (rzędu formula_4 K).
Główną przyczyną, dla jakiej sfalerony budzą zainteresowanie fizyków, jest ich możliwa rola we wczesnym wszechświecie, zwłaszcza w procesie bariogenezy. Zgodnie z teorią Wielkiego Wybuchu, w czasie wcześniejszym, niż około formula_5 s po Wielkim Wybuchu, temperatura wszechświata była wyższa niż energia sfaleronu. Procesy produkcji i rozpadu tych obiektów, naruszające zachowanie liczby barionowej, mogły więc swobodnie zachodzić i mogą być odpowiedzialne za obserwowaną nierównowagę pomiędzy materią a antymaterią we wszechświecie.

</doc>
<doc id="1266311" url="https://pl.wikipedia.org/wiki?curid=1266311" title="Fluorek sodu">
Fluorek sodu

Fluorek sodu – nieorganiczny związek chemiczny z grupy fluorków, sól kwasu fluorowodorowego i sodu. Występuje w przyrodzie jako minerał villiaumit.
Otrzymywanie.
NaF otrzymuje się w wyniku neutralizacji kwasu fluorowodorowego, będącego produktem ubocznym podczas produkcji superfosfatu. Do neutralizacji stosuje się wodorotlenek lub węglan sodu:
Otrzymany roztwór zatęża się, dodając czasem alkohole w celu wytrącenia produktu. Z roztworów zawierających kwas fluorowodorowy wytrąca się wodorofluorek sodu, który w wyniku ogrzania rozpada się z wytworzeniem NaF i HF:
Właściwości.
Jest to bezbarwne, krystaliczne ciało stałe o wysokiej temperaturze topnienia. Fluorek sodu jest powszechnie stosowanym źródłem jonu fluorkowego .
Zastosowanie.
Stosowany w szkłach i emalii, do impregnowania drewna, jako środek bakteriobójczy w przemyśle fermentacyjnym i do odgazowywania stali, powszechnie stosowany jako dodatek do past do zębów zapobiegający próchnicy. Wykorzystywany do produkcji pestycydów oraz jako insektycyd i akarycyd. Również we fluoryzacji wody, dezynfekcji aparatury destylacyjnej i w otrzymywaniu innych soli fluoru.
Zagrożenia.
Fluorek sodu, podobnie jak inne rozpuszczalne związki fluoru, jest substancją toksyczną o wielokierunkowym działaniu na organizm, jednak ilości tego związku zawarte w produktach powszechnych w gospodarstwach domowych są bardzo małe. Zawartość we fluorowanej wodzie oraz środkach stosowanych w profilaktyce przeciwpróchniczej jest na tyle mała, że nie powoduje szkodliwych skutków. Zatrucia fluorkiem sodu zdarzają się zazwyczaj w wyniku przypadkowego spożycia pestycydów zawierających ten związek. W takim przypadku najbardziej narażony na uszkodzenia jest przewód pokarmowy. Po wchłonięciu do organizmu fluorek sodu zaburza równowagę elektrolitów, co może prowadzić do hiperkaliemii, hipomagnezemii i hiperkalcemii, a w rezultacie do napadów padaczkowych. Fluorek sodu hamuje działanie acetylocholinoesterazy, w wyniku czego występuje ślinotok, wymioty i biegunka. W ciężkich zatruciach może wystąpić niewydolność wielonarządowa i śmierć z powodu paraliżu układu oddechowego, arytmii lub niewydolności serca. Fluorek sodu przenika przez łożysko i potencjalnie do mleka matki

</doc>
<doc id="1266317" url="https://pl.wikipedia.org/wiki?curid=1266317" title="Maźnicowate">
Maźnicowate



</doc>
<doc id="1266319" url="https://pl.wikipedia.org/wiki?curid=1266319" title="Janusz Jaxa">
Janusz Jaxa



</doc>
<doc id="1266320" url="https://pl.wikipedia.org/wiki?curid=1266320" title="Copacabana Palace">
Copacabana Palace

Belmond Copacabana Palace to ekskluzywny, pięciogwiazdkowy brazylijski hotel, położony w Rio de Janeiro w dzielnicy Copacabana, przy plaży o tej samej nazwie. Znajduje się w odległości 8 mil od lotniska Santos Dumont i 20 mil od międzynarodowego lotniska w Rio.
Hotel został zaprojektowany przez francuskiego architekta Josepha Gire’a i otworzony w 1923 roku. Od tego czasu miał on tylko dwóch właścicieli: rodzinę Guinle oraz od 1989 roku Orient-Express Hotels, Trains &amp; Cruises.
Copacabana Palace zajmuje w sumie powierzchnię 12,000 m². W latach 90. hotel przeszedł gruntowny remont. Odnowione zostały baseny, pokoje, a także sam budynek; dobudowano również dwa dodatkowe piętra. Remont ten nie objął jednak hotelowego kasyna Antique Casino, które renowację przeszło dopiero w 2006 roku.
Według Official Hotel Guide Copacabana Palace jest najbardziej luksusowym hotelem Ameryki Łacińskiej.
Zakwaterowanie.
Hotel składa się w sumie z 222 miejsc zakwaterowania. W budynku głównym znajduje się ich 147, z czego 71 stanowią apartamenty, a 76 normalne pokoje. Z kolei w Tower Wing Building znajdują się wyłącznie apartamenty, których jest 75. Istnieją cztery warianty widoków z okien, a są to: ulica, basen, zewnętrzną część obiektu lub widok na morze. W każdym pokoju znajdują się: telewizja kablowa, klimatyzacja, VCR, faks, sejf elektroniczny, suszarka do włosów oraz telefon.
Godne uwagi są apartamenty znajdujące się na szóstym piętrze hotelu, bowiem ich wystrój kształtują liczne dzieła sztuki, orientalne dywany oraz francuskie płótna. Do dyspozycji gości wyłącznie tego piętra pozostaje również basen.
Rozrywka.
Copacabana Palace może się poszczycić ogromnym basenem oraz kortem tenisowym. Hotel posiada także kasyno, centrum fitnessowe, salon piękności, serwis plażowy oraz serwis zajmujący się opieką nad dziećmi.
Rozrywki sportowe, jakie oferuje hotel to m.in. surfing, golf i siatkówka plażowa. Organizowane są także wycieczki na pobliskie wyspy, podczas których istnieje możliwość nurkowania z instruktorem.
Hotel posiada własny serwis samochodowy, Lincoln Town Car Service, z którego po wcześniejszej rezerwacji mogą korzystać wszyscy goście Copacabana Palace.
Bary i restauracje.
W Copacabana Palace znajduje się wiele kawiarni, barów i restauracji, w tym jedne z najbardziej wyrafinowanych restauracji w Rio: The Hotel Cipriani Restaurant i The Pergula Restaurant. The Hotel Cipriani Restaurant, jedna z najnowocześniejszych w mieście, oferuje specjały kuchni włoskiej. Z kolei The Pergula Restaurant położona jest przy basenie i serwuje kuchnię międzynarodową. Hotel oferuje również możliwość zamówienia posiłków do prywatnych pokoi. Goście Copacabana Palace mogą bez ograniczeń korzystać z darmowych napojów, drinków oraz przekąsek, serwowanych przez cały dzień na tarasie przy basenie.

</doc>
<doc id="1266330" url="https://pl.wikipedia.org/wiki?curid=1266330" title="Kardynałkowate">
Kardynałkowate



</doc>
<doc id="1266336" url="https://pl.wikipedia.org/wiki?curid=1266336" title="Aleksander Tupalski">
Aleksander Tupalski

Aleksander Tupalski (ur. 5 października 1900 w Gelsenkirchen, zm. 9 stycznia 1980 w Canberze) – polski piłkarz i hokeista, reprezentant kraju w obu tych dyscyplinach (strzelec pierwszego gola w historii hokejowej reprezentacji Polski), olimpijczyk, działacz sportowy.
Życiorys.
Urodził się w Gelsenkirchen. Był synem Aleksandra i Marii z Kozłowskich. Dzieciństwo i lata szkolne spędził w Petersburgu. W 1917 r. zdał maturę. W 1918 r. przybył do Polski studiować na Politechnice Warszawskiej. Z powodu wojny studia ukończył w 1927 r. W 1919 r. zgłosił się na ochotnika do wojska. Był żołnierzem 1 Pułku Ułanów Krechowieckich. Brał udział w wojnie polsko-bolszewickiej. Po wybuchu II wojny światowej został ewakuowany do Lwowa. W styczniu 1940 r. przedostał się do Francji. Przebywał tam do października 1941 r. Od listopada 1942 r. był inspektorem lotnictwa w stopniu majora. Za udział w Walce w Polskich Siłach Zbrojnych otrzymał odznaczenia polskie oraz angielskie. Po zakończeniu wojny do 1951 r. pracował w przemyśle lotniczym we Francji. W 1951 r. wyjechał do Australii, gdzie do emerytury w 1971 r. był mechanikiem w Sydney. Jego żoną była Jadwiga Matyjewicz. Zmarł 9 stycznia 1980 w Canberze.
Piłkarz.
W piłkę nożną zaczął grać w szkolnej reprezentacji w Petersburgu. Pierwsze występy w Polsce miały miejsce w 1 Pułku Ułanów Krechowickich w Wolbromiu. Po zakończeniu wojny wstąpił do AZS Warszawa. W 1923 r. został powołany do reprezentacji Warszawy (grającej w tym czasie w Estonii). Po powrocie - z Włodzimierzem Krygierem - został zawodnikiem Polonii Warszawa. W 1926 r. zdobył z tym zespołem wicemistrzostwo Polski. W reprezentacji debiutował 2 września 1925 w meczu z Estonią, ostatni raz zagrał rok później. Łącznie w „biało-czerwonych” barwach rozegrał 3 spotkania, strzelając jedną bramkę.
Hokeista.
Jako hokeista występował w AZS Warszawa, uchodząc za jednego z najlepszych polskich zawodników tego okresu (jego bilans to 34 mecze i 29 goli). Grał zarówno w ataku, jak i w obronie. 10 stycznia 1926, na Eissportstadion w Davos, wystąpił w debiutanckim międzypaństwowym spotkaniu reprezentacji narodowej przeciwko Austrii (przegranym 1:13). W drugiej połowie meczu, strzelił honorową i zarazem pierwszą w historii „biało-czerwonych” bramkę. Wystąpił w trzech edycjach mistrzostw Europy, w tym premierowych z udziałem kadry Polski w 1926 r. Brał udział w igrzyskach w Sankt Moritz. W tym samym roku zdobył złoty medal z reprezentacją akademicką w Cortinie d’Ampezzo. W 1929 r. wywalczył z reprezentacją srebrny medal mistrzostw Europy w Budapeszcie, po porażce w finale z Czechosłowacją 1:2 (po dogrywce). Przez G. Damseya został zaliczony do najlepszych hokeistów tego turnieju. Dwa lata później podczas mistrzostw świata w Krynicy-Zdroju także zdobył srebrny medal. Do 1937 r. grał w zespole AZS. Zajmował się również szkoleniem. W 1936 r. - razem z Lucjanem Kulejem - przygotowywał reprezentację narodową do startu w zimowych igrzyskach olimpijskich w Garmisch-Partenkirchen.
Działacz.
Od listopada 1921 r. do końca 1922 r. pełnił funkcję wiceprezesa AZS Warszawa, a w latach 1930–1934 – kierownika sekcji hokejowej Geranii Gdańsk. W latach 1935–1936 był członkiem Polskiego Związku Hokeja na Lodzie. Posiadał uprawnienia sędziowskie, podczas igrzysk olimpijskich sędziował 3 mecze hokeja na lodzie. W lipcu 1935 r. został wybrany zastępcą sekretarza generalnego PKOL. Był także współpracownikiem Przeglądu Sportowego.
Wyróżnienia.
W 1928 r. zajął 6. miejsce w Plebiscycie Przeglądu Sportowego na 10 najpopularniejszych sportowców (jako "najlepszy polski hokeista").

</doc>
<doc id="1266338" url="https://pl.wikipedia.org/wiki?curid=1266338" title="Szczeciozębowate">
Szczeciozębowate



</doc>
<doc id="1266339" url="https://pl.wikipedia.org/wiki?curid=1266339" title="Ustniczkowate">
Ustniczkowate



</doc>
<doc id="1266341" url="https://pl.wikipedia.org/wiki?curid=1266341" title="Narciarstwo telemarkowe">
Narciarstwo telemarkowe

Narciarstwo telemarkowe – technika rozpropagowana w Europie przez Norwega Sondre Norheima, znana też jako narciarstwo z „wolną piętą”. W przeciwieństwie do wyposażenia w narciarstwie alpejskim, narty używane w telemarku mają wiązania, połączone z butem tylko w palcach, podobnie jak w biegach narciarskich. W narciarstwie telemarkowym pięta prowadzona na narcie zewnętrznej jest płasko, natomiast pięta na narcie wewnętrznej jest uniesiona i znajduje się pod ciałem narciarza z wygiętym kolanem. Narty nie są prowadzone całkiem równolegle. Od 50% do 80% masy ciała narciarza jest rozkładane na zewnętrznej narcie (w zależności od warunków śniegowych).
Telemark.
Narciarstwo telemarkowe przybyło z Norwegii w 1868, kiedy Sondre Norheim wziął udział w zawodach w skokach narciarskich. Technika Norheima wkrótce zdominowała narciarstwo i w Norwegii rozwijała się jeszcze do następnego wieku. Od lat 1910-1919 nowsze techniki stopniowo zastępowały telemark w krajach alpejskich. Nowsze techniki były łatwiejsze i umożliwiały krótsze zwroty, bardziej odpowiednie dla stromych, alpejskich tras. Narciarstwo telemarkowe jest najczęściej używane w skialpinizmie.
Nazwa tej techniki wzięła się od Telemarku, regionu Norwegii. Podczas, gdy udoskonalano technikę telemarkową, Sondre Norheim i jego znajomi narciarze używali i udoskonalali techniki zjazdu równoległego.
Powrót telemarku.
Ożywienie w technice telemarku, po jego braku popularności w latach 40., rozpoczęło się w Stanach Zjednoczonych w latach 70. Narciarstwo telemarkowe było wtedy powrotem do źródeł podczas rozwoju technicznego w narciarstwie alpejskim. Używano także tradycyjnej odzieży.
Powrót do narciarstwa telemarkowego zaczął się w Crested Butte i szybko rozrastał się na inne obszary zachodniej części Stanów Zjednoczonych. Przykuło to uwagę szerszej społeczności po pokazach amerykańskich instruktorów narciarstwa podczas „Interski” we Włoszech w 1983. Pomimo wzrostu zainteresowania technika ta nadal jest stosowana przez mniejszość sportowców.
Prawdziwą rewolucję w narciarstwie telemarkowym wywołało wprowadzenie w latach 90. plastikowych butów telemarkowych. Nowoczesne buty telemarkowe wykonane są z tworzywa Pebax o różnej sztywności w różnych częściach skorupy buta. Taka konstrukcja umożliwiła zginanie buta w palcach przy jednoczesnym zachowaniu poprzecznej stabilności i sztywności. To z kolei umożliwiło zastosowanie szerokich, taliowanych nart do narciarstwa telemarkowego.
Zawody.
W ramach rozgrywek telemarkowych organizowane są Mistrzostwa Świata, Puchar Świata i mistrzostwa niektórych krajów, jak Stany Zjednoczone czy Norwegia.
Rozgrywane są trzy główne konkurencje:

</doc>
<doc id="1266342" url="https://pl.wikipedia.org/wiki?curid=1266342" title="Francis Cabrel">
Francis Cabrel

Francis Cabrel (ur. 23 listopada 1953 w Agen) – francuski piosenkarz i kompozytor.
Urodził się w rodzinie pochodzącej z Friuli we Włoszech. Jego ojciec był robotnikiem, a matka kasjerką. Ma siostrę Martine i brata Philippe'a. W młodości słuchał muzyki Boba Dylana i grał na gitarze. W 1974 roku wziął udział w konkursie, organizowanym przez "Sud Radio", w którym zaśpiewał piosenkę "Petite Marie". Wygrana otwarła mu drzwi do wytwórni Sony Music Entertainment, z którą podpisał kontrakt. W 1977 roku wydał swoją pierwszą płytę, "Les murs de poussière".
28 lipca 1992 roku założył w Astaffort "Voix du Sud" – stowarzyszenie pożytku publicznego prowadzące działalność edukacyjną, organizujące od 1994 dwukrotnie w ciągu każdego roku "Rencontres d'Astaffort", gromadzące każdorazowo około dwudziestu młodych autorów, kompozytorów i wykonawców, którzy w trakcie dwutygodniowych warsztatów komponują i piszą około 40 utworów muzycznych, spośród których około 15 jest prezentowanych podczas koncertu galowego w "Music Halles" w Astaffort. Wśród znanych francuskich kompozytorów, muzyków i wykonawców, którzy patronowali tej imprezie-warsztatom, znaleźli się m.in. Renan Luce, Zaho, Maxime Leforestier, Thomas Dutronc, Émilie Loizeau i wielu innych.
Mieszka w Astaffort. Jest żonaty, ma trzy córki: Manon, Aurélie oraz adoptowaną wietnamską dziewczynkę.
Linki zewnętrzne.
 

</doc>
<doc id="1266345" url="https://pl.wikipedia.org/wiki?curid=1266345" title="Neoheglizm">
Neoheglizm

Neoheglizm – różne nurty recepcji filozofii G.W.F. Hegla od połowy wieku XIX do początków wieku XX. O ile w przypadku filozofii niemieckiej, neoheglizm był drugą falą zainteresowań Heglem, co uprawniało używanie przedrostka "neo", o tyle w innych krajach miała miejsce pierwsza recepcja jego filozofii. Neoheglizm rozpada się na następujące odmiany:
Krytykę neoheglizmu przeprowadziło kilku filozofów analitycznych już w początkach istnienia tego kierunku filozoficznego - np. G.E.Moore w artykule "The Refutation of Idealism" (1903).

</doc>
<doc id="1266346" url="https://pl.wikipedia.org/wiki?curid=1266346" title="Zespół Szkół Centrum Kształcenia Ustawicznego w Strzelcach Krajeńskich">
Zespół Szkół Centrum Kształcenia Ustawicznego w Strzelcach Krajeńskich



</doc>
<doc id="1266352" url="https://pl.wikipedia.org/wiki?curid=1266352" title="Łoban">
Łoban



</doc>
<doc id="1266354" url="https://pl.wikipedia.org/wiki?curid=1266354" title="Czarysz">
Czarysz

Czarysz (ros. Чарыш) – rzeka w azjatyckiej części Rosji, lewy dopływ Obu. Przepływa po terytorium Kraju Ałtajskiego i Republiki Ałtaju.
Długość 547 km, powierzchnia dorzecza 22,2 tys. km². Brzegi rzeki porośnięte lasem mieszanym: głównie brzoza i sosna, rzadziej jodła syberyjska i świerk.
Główne dopływy: Kumir, Korgon, Sientielek, Inia, Biełaja, Łoktiewka, Maralicha.

</doc>
<doc id="1266363" url="https://pl.wikipedia.org/wiki?curid=1266363" title="J-140">
J-140



</doc>
<doc id="1266367" url="https://pl.wikipedia.org/wiki?curid=1266367" title="Stare Miasto we Lwowie">
Stare Miasto we Lwowie

Stare Miasto we Lwowie (ukr. Старе Місто Львова) – zabytkowa dzielnica Lwowa, część miasta lokowana w 1356 przez króla Polski Kazimierza Wielkiego na prawie magdeburskim.
W 1998 Stare Miasto razem z Wysokim Zamkiem, Podzamczem i archikatedralnym soborem św. Jura zostało wpisane na listę światowego dziedzictwa UNESCO.

</doc>
<doc id="1266368" url="https://pl.wikipedia.org/wiki?curid=1266368" title="Cyrulikowate">
Cyrulikowate



</doc>
<doc id="1266369" url="https://pl.wikipedia.org/wiki?curid=1266369" title="I’m Your Baby Tonight">
I’m Your Baby Tonight

I’m Your Baby Tonight – trzeci album amerykańskiej piosenkarki Whitney Houston, wydany 6 listopada 1990 roku.

</doc>
<doc id="1266371" url="https://pl.wikipedia.org/wiki?curid=1266371" title="Wak'a">
Wak'a



</doc>
<doc id="1266374" url="https://pl.wikipedia.org/wiki?curid=1266374" title="Kraina Sudecka">
Kraina Sudecka

Kraina Sudecka – jednostka podziału kraju stosowana w leśnictwie położona w masywie górskim Sudetów na południowo-zachodnim krańcu Polski.
Sudety dzielą się na część zachodnią, środkową i wschodnią. Do części zachodniej Sudetów należą następujące łańcuchy górskie: Góry Izerskie, Góry Kaczawskie, Karkonosze i Rudawy Janowickie. W Sudetach środkowych leżą: Góry Wałbrzyskie, Góry Kamienne, Góry Sowie, Góry Stołowe, Góry Bystrzyckie, Góry Orlickie. Sudety wschodnie w swej większej części leżą do po stronie Czech, a na terenie Polski znajdują się tylko: Góry Złote, Góry Śnieżne i Góry Opawskie. Wzdłuż południowej granicy krainy przebiega granica państwa. Lesistość krainy wynosi ok. 41%.
Kraina Sudecka posiada klimat typowo górski, zróżnicowany w zależności od wysokości nad poziomem morza i ukształtowania terenu. Wraz ze wzrostem wysokości wzrasta też ilość opadów atmosferycznych.
Sudety należą do gór bardzo starych, o kopulastych szczytach, niezbyt żyznych glebach zbudowanych głównie z kwaśnych skał, ubogich w węglan wapnia, granitów, łupków krystalicznych, skał wylewnych i piaskowców. Kwaśne skały granitowe i porfirowe stanowią podłożę najuboższych gleb o różnej głębokości, na ogół wilgotnych, a w miejscach bezodpływowych podmokłych i zabagnionych.
W krainie tej występują wszystkie górskie typy siedliskowe lasu, a na granicy z Przedgórzem Sudeckim spotyka się również fragmenty siedlisk wyżynnych. Procentowo bór wysokogórski zajmuje ok. 8,6%, bór mieszany górski ok. 46%, las mieszany górski ok. 25%.
głównymi gatunkami lasotwórczymi są świerk, buk i jodła. W domieszce spotyka się jawor, modrzew, a w dolnych partiach gór także sosnę. Szata roślinna Sudetów występuje strefowo w zależności o wysokości nad poziomem morza i tak: w reglu górnym na siedliskach boru wysokogórskiego występują jednolite (monokultury) drzewostany świerkowe, charakteryzujące się luźnym zwarciem i nisko ugałęzionymi strzałami. W górnych partiach regla dolnego na siedliskach boru górskiego występują również bory świerkowe, a jeszcze niżej spotyka się nawet drzewostany sosnowe. Jedynymi naturalnymi fragmentami siedlisk górskich z drzewostanami świerkowymi są fragmenty Karkonoskiego Parku Narodowego.
W obszarze Krainy Sudeckiej znajdują się Karkonoski Parki Narodowy oraz Park Narodowy Gór Stołowych.
Z uwagi na niewielką powierzchnię Krainy Sudeckiej nie podzielono jej na dzielnice.

</doc>
<doc id="1266376" url="https://pl.wikipedia.org/wiki?curid=1266376" title="Runa simi">
Runa simi



</doc>
<doc id="1266377" url="https://pl.wikipedia.org/wiki?curid=1266377" title="Eu (dwuznak)">
Eu (dwuznak)

Eu – dwuznak występujący w języku niemieckim, języku angielskim i języku niderlandzkim. Jest on czytany w niemieckim jako "oj", w niderlandzkim jako "eł", w angielskim jako "ju", a w łacinie jego odpowiednikiem jest oe. Przykładem słowa z eu jest euro, czytane jako "ojro", i holenderskie steunen (opierać się), czytane jako "stełne(n)"

</doc>
<doc id="1266378" url="https://pl.wikipedia.org/wiki?curid=1266378" title="Ẃ">
Ẃ

Ẃ - litera występująca w sugerowanym przez Jana Kochanowskiego zapisie języka średniopolskiego. Oznaczała zmiękczone w.

</doc>
<doc id="1266382" url="https://pl.wikipedia.org/wiki?curid=1266382" title="Ng">
Ng

Ng – dwuznak używany w języku angielskim, wietnamskim, maoryskim, niderlandzkim, malajskim, tagalog i wielu innych językach Azji Południowo-Wschodniej oraz Australii. W każdym z tych języków oznacza on dźwięk //.

</doc>
<doc id="1266384" url="https://pl.wikipedia.org/wiki?curid=1266384" title="Oo (dwuznak)">
Oo (dwuznak)

Oo – dwuznak używany w języku angielskim i niderlandzkim. W angielskim oznacza dźwięk „u”, natomiast w niderlandzkim „oł”.
W angielskim wyjątkiem są słowa „flood” (IPA: /flʌd/) i „blood” (IPA: /blʌd/) oraz „door” (IPA: /dor/) i „shoot” (IPA: /shot/)

</doc>
<doc id="1266388" url="https://pl.wikipedia.org/wiki?curid=1266388" title="Th (dwuznak)">
Th (dwuznak)

Th – dwuznak używany w łacinie, języku angielskim i języku albańskim.
W języku łacińskim jest stosowany w wyrazach zapożyczonych z greki, gdzie odpowiada literze Θ. W wymowie restytuowanej dwuznak th ma wymowę [tʰ], natomiast w wymowie kościelnej [t].
W języku angielskim dwuznak th zastąpił litery Ðð i Þþ, używane dawniej na oznaczenie odpowiednio [ð] i [θ].
W języku albańskim th ma wartość tylko [θ]. Do zapisu głoski [ð] w tym języku służy dwuznak dh.

</doc>
<doc id="1266392" url="https://pl.wikipedia.org/wiki?curid=1266392" title="Zh (dwuznak)">
Zh (dwuznak)

Zh – dwuznak używany w niektórych językach świata.
W języku angielskim jest używany głównie do transkrypcji słów z języków posługujących się pismami innymi niż alfabet łaciński (np. ж z cyrylicy). Brzmi jak polskie ż, czeskie ž i rosyjskie ж. W alfabecie bretońskim oznacza, w zależności od dialektu, dźwięk brzmiący jak polskie ch, angielskie h lub polskie z. W języku chińskim (zapis hanyu pinyin) oznacza retrofleksyjne nieprzydechowe [] (zbliżonego do polskiego cz), w przeciwieństwie do podniebiennego nieprzydechowego [] (zbliżonego do polskiego ć), zapisywanego jak j.

</doc>
<doc id="1266393" url="https://pl.wikipedia.org/wiki?curid=1266393" title="Suchotraw">
Suchotraw

Suchotraw ("Sclerochloa") – rodzaj roślin z rodziny wiechlinowatych ("Poaceae"). Należą tu trzy gatunki występujące na obszarze od południowej Europy do zachodniej Azji. W Polsce występuje jeden gatunek introdukowany – suchotraw twardy "S. dura".
Systematyka.
Rodzaj należący do rodziny wiechlinowatych ("Poaceae"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Puccinelliinae".

</doc>
<doc id="1266397" url="https://pl.wikipedia.org/wiki?curid=1266397" title="Thule (lud)">
Thule (lud)



</doc>
<doc id="1266398" url="https://pl.wikipedia.org/wiki?curid=1266398" title="Avanersuaq">
Avanersuaq



</doc>
<doc id="1266400" url="https://pl.wikipedia.org/wiki?curid=1266400" title="Jerewan FA">
Jerewan FA

Jerewan FA (orm. «Երևան» ֆուտբոլային ակումբ, ""Jerewan" Futbolajin Akumby") – ormiański klub piłkarski, mający siedzibę w stolicy kraju, mieście Erywań. Obecnie występuje w Barcragujn chumb.
Historia.
Chronologia nazw:
Klub piłkarski Kotajk-2 Abowian został założony w miejscowości Abowian w 1995 roku jako druga drużyna klubu Kotajk Abowian. Ale po zakończeniu sezonu oddzielił się, przeniósł się do Erywaniu i zmienił nazwę na Jerewan FA.
W sezonie 1995/96 debiutował w najwyższej lidze Armenii, zajmując trzecie miejsce. W następnym sezonie klub zajął także trzecie miejsce, a w przejściowym sezonie w 1997 odniósł największy sukces w historii - zdobywając mistrzostwo Armenii. W następnym sezonie spadł na trzecie miejsce. Zespół trzykrotnie grał w europejskich pucharach i za każdym razem odpadał już w pierwszej rundzie. Sezon 1999 był ostatnim dla klubu, który po raz pierwszy nie zdobył medali, zajmując 5. miejsce wśród 9 drużyn. Po zakończeniu sezonu klub został rozwiązany.
13 lipca 2018 roku Federacja Piłki Nożnej Armenii ogłosiła, że Jerewan FA powraca do profesjonalnej piłki nożnej i weźmie udział w pierwszej lidze armeńskiej. W sezonie 2018/19 zajął drugie miejsce w lidze i awansował do Barcragujn chumb.
Barwy klubowe, strój.
Klub ma barwy żółto-czerwone. Zawodnicy swoje domowe spotkania zazwyczaj grają w żółtych koszulkach, czerwonych spodenkach oraz żółtych getrach.
Struktura klubu.
Stadion.
Klub piłkarski rozgrywa swoje mecze domowe na stadionie Akademii Piłkarskiej w Wanadzorze, który może pomieścić 6 000 widzów. Do 1999 występował na stadionie Hrazdan w Erywaniu, którego pojemność 54 208 miejsc.
Inne sekcje.
Klub prowadzi drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z miasta.

</doc>
<doc id="1266401" url="https://pl.wikipedia.org/wiki?curid=1266401" title="Suchotraw twardy">
Suchotraw twardy

Suchotraw twardy ("Sclerochloa dura" (L.) P. Beauv.) – gatunek roślin z rodziny wiechlinowatych ("Poaceae"). Występuje od Europy i północno-zachodniej Afryki na zachodzie po Chiny na wschodzie. Został także zawleczony do Ameryki i Australii. W Polsce jest gatunkiem rzadkim; rośnie na kilku stanowiskach w części wschodniej i południowej. Na liście flory krajowej z roku 2020 uznany za gatunek introdukowany.
Biologia i ekologia.
Bylina. Rośnie na polnych drogach. Kwitnie w maju. Liczba chromosomów 2n = 14.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię VU (narażony).
Znajduje się także w Polskiej Czerwonej Księdze Roślin w kategorii VU (narażony).

</doc>
<doc id="1266402" url="https://pl.wikipedia.org/wiki?curid=1266402" title="Oferta publiczna">
Oferta publiczna

Oferta publiczna – publiczne proponowanie nabycia papierów wartościowych w dowolnej formie i w dowolny sposób pod warunkiem, iż propozycja skierowana jest do określonej liczby osób bądź też do nieoznaczonego adresata.
W prawie polskim.
W myśl polskiego prawa ofertą publiczną jest udostępnianie, co najmniej 150 osobom lub nieoznaczonemu adresatowi, w dowolnej formie i w dowolny sposób, informacji o papierach wartościowych i warunkach ich nabycia, stanowiących wystarczającą podstawę do podjęcia decyzji o nabyciu tych papierów wartościowych.

</doc>
<doc id="1266404" url="https://pl.wikipedia.org/wiki?curid=1266404" title="Ck">
Ck

Ck – dwuznak występujący w języku angielskim, szwedzkim i niemieckim. Czytana jest jak polskie k. W międzynarodowym alfabecie fonetycznym IPA, oznacza ona spółgłoskę zwartą miękkopodniebienną bezdźwięczną [k].

</doc>
<doc id="1266405" url="https://pl.wikipedia.org/wiki?curid=1266405" title="Gy (dwuznak)">
Gy (dwuznak)

Gy ("gyé") – dwuznak występujący w języku węgierskim. Jest to dźwięczna głoska (afrykata), w wymowie podobna do zbitki głosek "d" i "j". Jej bezdźwięcznym odpowiednikiem jest "ty".

</doc>
<doc id="1266407" url="https://pl.wikipedia.org/wiki?curid=1266407" title="Tz">
Tz

Tz – łaciński dwuznak występujący w języku niemieckim. Oznacza dźwięk polskiego c, jako spółgłoska zwarto-szczelinowa dziąsłowa bezdźwięczna, w międzynarodowej transkrypcji fonetycznej IPA oznaczany symbolem []. Podobnie jak z literą z.

</doc>
<doc id="1266408" url="https://pl.wikipedia.org/wiki?curid=1266408" title="Nh">
Nh



</doc>
<doc id="1266409" url="https://pl.wikipedia.org/wiki?curid=1266409" title="Stadium Big Eye">
Stadium Big Eye



</doc>
<doc id="1266411" url="https://pl.wikipedia.org/wiki?curid=1266411" title="Mihaela Runceanu">
Mihaela Runceanu

Mihaela Valentina Runceanu (ur. 4 maja 1955 w Buzău, zm. 1 listopada 1989 w Bukareszcie) - rumuńska piosenkarka. 
Córka Nicolae i Lenuțy. Zginęła zamordowana w swoim domu, dzień po ukazaniu się jej drugiej płyty "Pentru voi, muguri noi"

</doc>
<doc id="1266412" url="https://pl.wikipedia.org/wiki?curid=1266412" title="Ḿ">
Ḿ

Ḿ - litera występująca w sugerowanym przez Jana Kochanowskiego zapisie języka średniopolskiego. Oznaczała zmiękczone m.

</doc>
<doc id="1266414" url="https://pl.wikipedia.org/wiki?curid=1266414" title="Football Club Yerevan">
Football Club Yerevan



</doc>
<doc id="1266417" url="https://pl.wikipedia.org/wiki?curid=1266417" title="Doba eucharystyczna">
Doba eucharystyczna

Doba eucharystyczna – w Kościele katolickim i prawosławnym: całodobowe wystawienie Najświętszego Sakramentu w danej świątyni celem Jego adoracji.
W 1987 r. w archidiecezji częstochowskiej dekretem bpa Stanisława Nowaka została wprowadzona Nieustanna Adoracja Najświętszego Sakramentu. W każdym dniu roku liturgicznego dobę eucharystyczną sprawuje inny kościół diecezjalny.

</doc>
<doc id="1266420" url="https://pl.wikipedia.org/wiki?curid=1266420" title="Wybory parlamentarne w Hiszpanii w 2008 roku">
Wybory parlamentarne w Hiszpanii w 2008 roku

Wybory parlamentarne w Hiszpanii w 2008 roku odbyły się 9 marca. Zwyciężyła w nich rządząca Hiszpańska Socjalistyczna Partia Robotnicza przed opozycyjną Partią Ludową.
Okres przedwyborczy.
Według ostatnich przedwyborczych sondaży większą szansę zwycięstwa miała dotychczas rządząca PSOE (40,2%) przed opozycyjną Partią Ludową (38,7%). W przeliczeniu na mandaty w Kongresie Deputowanych oznacza to 158–163 miejsca dla socjalistów oraz 153–157 dla konserwatystów.
Kampania wyborcza dobiegła końca 7 marca wieczorem, gdy liderzy dwóch głównych ugrupowań, José Luis Rodríguez Zapatero i Mariano Rajoy zdecydowali się na jej przerwanie w związku z zamachem na Isaiasa Carrasco.
Przebieg wyborów.
Do godziny 14.00 frekwencja wyniosła 37,19%. Liczba uprawnionych do głosowania wynosiła 35,1 mln osób. Sondaże exit polls wskazywały na przewagę rządzącej PSOE.
Wyniki.
Wyniki w okręgach wyborczych.
Źródło: Angielska wersja tej strony.

</doc>
<doc id="1266421" url="https://pl.wikipedia.org/wiki?curid=1266421" title="FC Erevan">
FC Erevan



</doc>
<doc id="1266422" url="https://pl.wikipedia.org/wiki?curid=1266422" title="Wybory parlamentarne w Hiszpanii, 2008">
Wybory parlamentarne w Hiszpanii, 2008



</doc>
<doc id="1266424" url="https://pl.wikipedia.org/wiki?curid=1266424" title="Henry Beaufort (książę Somersetu)">
Henry Beaufort (książę Somersetu)

Henryk Beaufort (ur. 26 stycznia 1436, zm. 15 maja 1464 pod Hexham) – angielski możnowładca, lancasterski dowódca podczas Wojny Dwóch Róż. Najstarszy syn Edmunda Beauforta, 2. księcia Somerset, i lady Eleanor Beauchamp, córki 13. hrabiego Warwick.
Henryk brał udział w pierwszej bitwie pod St Albans w 1455 r. W bitwie tej zginął jego ojciec i Henryk odziedziczył tytuł 3. księcia Somerset. Sam Henryk został w tej bitwie ranny i dostał się do yorkistowskiej niewoli. Brał następnie udział w bitwach pod Wakefield, drugiej pod St Albans oraz pod Towton. Po tej ostatniej bitwie, która zakończyła się klęską Lancasterów, zbiegł do Szkocji. Następnie wyjechał do Francji, gdzie próbował uzyskać pomoc od króla Ludwika XI. Pomocy nie uzyskał, został natomiast uwięziony. Po uwolnieniu udał się do Flandrii, a następnie wrócił do Szkocji.
Niedługo po powrocie Somerset wkroczył do Anglii i obsadził swoimi garnizonami kilka zamków w hrabstwie Northumberland. Oblężony w końcu przez siły Edwarda IV poddał się królowi. 10 marca 1462 r. Edward udzielił królewskiego przebaczenia Somersetowi. Przywrócił mu również utracone włości i tytuły. W grudniu 1463 r. Somerset powrócił jednak na stronę Lancasterów. Jego włości ponownie zostały skonfiskowane i przekazane młodszemu bratu króla, księciu Gloucester.
Po odstąpieniu strony Edwarda Somerset udał się na północ kraju, gdzie zebrał dość sporą armię. 25 kwietnia 1464 r. pod Hedgeley Moor na siły lancasterskie natknął się oddział lorda Montagu, jednego z dowódców Edwarda. Stoczona bitwa zakończyła się klęską Lancasterów. 15 maja Montagu wygrał decydującą bitwę pod Hexham. Somerset został pojmany i ścięty na polu bitwy jeszcze tego samego dnia. Został pochowany w opactwie w Hexham.
Somerset nigdy się nie ożenił i nie pozostawił legalnego potomstwa. Ze związku z Joan Hill miał nieślubnego syna, Charlesa Somerseta, późniejszego hrabiego Worcester. Tytuł księcia Somerset odziedziczył jego młodszy brat, Edmund.

</doc>
<doc id="1266429" url="https://pl.wikipedia.org/wiki?curid=1266429" title="S/y Joseph Conrad">
S/y Joseph Conrad

Joseph Conrad – jacht oceaniczny typu J-140 ("stuczterdziestka"), którego armatorem był Morski Klub Żeglarski AZS w Gdańsku.
Historia i rejsy.
Powstał w 1958 roku jako pierwszy z serii jachtów oceanicznych budowanych w Stoczni Gdańskiej. Pierwszym kapitanem "Josepha Conrada" był Bogdan Dacko, później jednostką dowodził m.in. Zbigniew Szpetulski.
Nazwa jachtu – "Joseph Conrad", pochodzi od angielskiego pisarza polskiego pochodzenia (Józefa Konrada Korzeniowskiego). Jednostka nosi żagle koloru białego, nazwa jest pisana charakterystycznie na obu burtach jachtu pismem Josepha Conrada.

</doc>
<doc id="1266430" url="https://pl.wikipedia.org/wiki?curid=1266430" title="Kraina Karpacka">
Kraina Karpacka

Kraina Karpacka – jednostka podziału kraju stosowana w leśnictwie położona w południowej części kraju, gdzie znajduje się masyw górski Karpat wraz z Pogórzem Karpackim. Karpaty dzielą na dwie części: zachodnią i wschodnią. W skład Karpat Zachodnich wchodzi: Pogórze Karpackie, Beskidy Zachodnie, Podhale i Tatry. Karpaty Wschodnie obejmują Pogórze Przemyskie i część Bieszczadów.
Lesistość krainy wynosi ok. 33%.
Klimat krainy zalicza się do typu klimatu górskiego i podgórskiego z obfitymi, rocznymi opadami atmosferycznymi, wzrastającymi wraz z wysokością nad poziomem morza. Największe opady występują w Tatrach i wynoszą do 2000 mm rocznie. Najwięcej opadów jest latem, a najmniej zimą. Pokrywa śnieżna w Tatrach utrzymuje się nawet do 200 dni w roku.
Gleby w Krainie Karpackiej należą do gleb ubogich, pierwotnych o nie wykształconym profilu glebowym. W niższych położeniach górskich i dolinach występują gleby bielicowe i brunatne, a na utworach wapiennych występują rędziny. W bezodpływowych dolinach i kotlinach rzecznych występują również torfowiska.
W Krainie Karpackiej występują wszystkie górskie typ siedliskowe lasu, wyżynne warianty lasu mieszanego i lasu świeżego oraz fragmenty lasów nizinnych. Pośród siedlisk górskich najliczniej występuje: las mieszany górski – ok. 23%, las górski – ok. 70%.
Głównymi gatunkami drzew leśnych są: jodła – jej udział powierzchniowy to ok. 27%, buk – ok. 28% i świerk – ok. 34%, a na pogórzu miejscami spotyka się dąb i modrzew. W niższych położeniach, głównie na Pogórzu Karpackim występują drzewostany sosnowe z domieszką brzozy.
W obszarze Krainy Karpackiej znajdują się Tatrzański Park Narodowy, Babiogórski Park Narodowy, Pieniński Park Narodowy, Bieszczadzki Park Narodowy, Gorczański Park Narodowy, Magurski Park Narodowy. 
Kraina Karpacka dzieli się na 8 dzielnic:

</doc>
<doc id="1266431" url="https://pl.wikipedia.org/wiki?curid=1266431" title="Wybory generalne w Hiszpanii w 2008 roku">
Wybory generalne w Hiszpanii w 2008 roku



</doc>
<doc id="1266433" url="https://pl.wikipedia.org/wiki?curid=1266433" title="Zetor 7320/7340">
Zetor 7320/7340

Zetor 7320/7340 – ciągnik rolniczy produkcji czeskiej firmy Zetor z rodziny UR I.
Produkowany również dla amerykańskiej firmy John Deere jako John Deere 2400.
Dane techniczne.
Silnik
Układ elektryczny
Sprzegło główne
Skrzynia przekładniowa
Wał odbioru mocy
Układ hydrauliczny
Układ kierowniczy
Przedni most napędowy
Układ hamulcowy
Kabina kierowcy
Ogumienie
Rozstaw kół (mm)
Wymiary i masy

</doc>
<doc id="1266434" url="https://pl.wikipedia.org/wiki?curid=1266434" title="Lars von Engeström">
Lars von Engeström

Lars von Engeström herbu własnego (ur. 24 grudnia 1751 w Sztokholmie, zm. 19 sierpnia 1826 w Jankowicach) – szwedzki polityk i dyplomata, hrabia, wolnomularz.
Lars był synem Johannesa Engeströma (1699-1777), biskupa Kościoła Szwecji w diecezji Lund i Margarety Benzelstierna (1710-1792), córki arcybiskupa Uppsali Jakoba Benzeliusa. Miesiąc przed jego urodzeniem, z okazji koronacji króla Adolfa Fryderyka w 1751, jego ojciec za swoje zasługi otrzymał szlachectwo dla żony i dzieci.
Po studiach prawniczych na Uniwersytecie w Lund w wieku zaledwie 19 lat zaczął pracę w urzędzie kanclerskim króla Adolfa Fryderyka, a następnie Gustawa III, gdzie pozostał przez dwanaście lat. Potem rozpoczął karierę dyplomatyczną. W latach 1782-1787 był szwedzkim "Chargé d’affaires" w Wiedniu, a od 17 marca 1788 do 28 maja 1792 posłem w Warszawie. W 1790 mediował między Prusami a Polską. W roku 1791 jego żoną została Polka Rozalia Drya-Chłapowska. Szwed sprzyjał polskim interesom, popierał reformy i próby uniezależnienia kraju od Rosji.
Jako poseł w Warszawie otrzymał od króla szwedzkiego Gustawa III 19 października 1790 polecenie wysunięcia kandydatury władcy do tronu Polski. Engeström odradzał królowi takie działanie sądząc, że zaszkodzi ono sprawie właśnie negocjowanego przezeń sojuszu polsko-szwedzkiego. Niestety obawy posła były słuszne. W 1793 został kawalerem Orderu Świętego Stanisława. W czasie Sejmu Wielkiego był aktywnym uczestnikiem prac nad Konstytucją 3 Maja, za co otrzymał złoty pierścień z napisem "Fides manibus" i polski indygenat.
W latach 1793-1795 był szwedzkim ambasadorem w Londynie, zaś od 1795 w Wiedniu. Od 1796 do 1798 wizytował kraje niemieckie, by w latach 1798-1803 pełnić funkcję posła szwedzkiego w Berlinie (Królestwo Prus). Gdy nie otrzymał dalszych poleceń, przeniósł się do posiadłości żony w pruskiej wtedy Wielkopolsce.
W 1809 został wezwany przez króla do przejęcia obowiązków prezydenta Kancelarii Jego Majestatu po Fryderyku von Ehrenheimie. W latach 1809-1824, za panowania Karola XIII, był pierwszym szwedzkim ministrem spraw zagranicznych. Choć był bardziej konserwatywny aniżeli większość polityków, chroniło go poparcie króla. Ministrem pozostał także po 1818 za Karola XIV Jana, pierwszego króla z dynastii Bernadotte. Choć sam był przeciwny wyborowi go na króla, pomagał w realizacji planów, zmierzających w stronę obrony decyzji kongresu wiedeńskiego. Do dziś jest osobą, która dotąd najdłużej sprawowała ten urząd.
Od 1797 był honorowym członkiem Kungliga Vitterhetsakademien (pol. Królewska Akademia Literatury, Historii i Zabytków), w 1810 został wybrany członkiem Królewskiej Szwedzkiej Akademii Nauk z nr 342. W latach 1810-1824 był równocześnie kanclerzem macierzystego Uniwersytetu w Lund. W 1824 zrezygnował z urzędów, otrzymując emeryturę w wysokości 10 000 talarów szwedzkich i ponownie osiadł w Wielkopolsce, gdzie w majątku żony w Jankowicach spędził ostatnie lata życia i gdzie zmarł w 1826 po krótkiej chorobie. Spoczął w kaplicy rodowej przy kościele pw. św. Stanisława Biskupa w Ceradzu Kościelnym, gdzie pochowano także jego żonę i wnuka Wawrzyńca.
W 1876 wydano dwa tomy pism L. von Engeströma "Minnen och anteckningar" ("Wspomnienia i notatki"). W Królewskiej Bibliotece w Sztokholmie
zachowany jest duży zbiór rękopisów, zwany "Zbiorem Engeströma".
Jego syn, Gustaw Stanisław Benzelstierna Engeström (1791-1850), był generałem carskim i gubernatorem Baku, gdzie zmarł. Z kolei wnukiem Larsa był Wawrzyniec Benzelstjerna Engeström (1829-1910) – polski patriota, poeta, działacz społeczny i filantrop, sekretarz Poznańskiego Towarzystwa Przyjaciół Nauk, popularyzator zacieśniania kontaktów polsko-szwedzkich.

</doc>
<doc id="1266436" url="https://pl.wikipedia.org/wiki?curid=1266436" title="Sebastian Nam Ig-wan">
Sebastian Nam Ig-wan



</doc>
<doc id="1266437" url="https://pl.wikipedia.org/wiki?curid=1266437" title="Filakterie (sztuka)">
Filakterie (sztuka)

Filakterie – banderole, motyw dekoracyjny w formie wstęg o zawijających się końcach.
Zawierają napisy odnoszące się do treści przedstawienia i występują jako element obrazu. Szczególnie popularne w malarstwie średniowiecznym.
Także nazwa wstęgi z tekstem dewizy w barokowej ornamentyce.

</doc>
<doc id="1266440" url="https://pl.wikipedia.org/wiki?curid=1266440" title="Seventh Tree">
Seventh Tree

Seventh Tree – czwarty studyjny album brytyjskiego duetu Goldfrapp. Został wydany przez Mute Records 25 lutego 2008 w Wielkiej Brytanii i dzień później w USA. Na pierwszy singel promujący album wybrano "A&amp;E".
Spis utworów.
Wszystkie utwory napisane i skomponowane przez Alison Goldfrapp i Willa Gregory'ego.
Bonusowe utwory.
Wszystkie dodatkowe utwory dodane były do edycji albumu dostępnej w USA i Kanadzie w iTunes Store:

</doc>
<doc id="1266441" url="https://pl.wikipedia.org/wiki?curid=1266441" title="Zetor 10541">
Zetor 10541

Zetor 10541 Proxima Plus – ciągnik rolniczy czeskiej firmy Zetor z serii Proxima Plus, produkowany od 2006 roku.
Dane techniczne.
Silnik:
Skrzynia biegów: 
Hydraulika:
Wałek odbioru mocy: 
Tylny most napędowy:
Tylny TUZ:
Instalacja elektryczna:
Deska rozdzielcza:

</doc>
<doc id="1266446" url="https://pl.wikipedia.org/wiki?curid=1266446" title="Stare Miasto w Wilnie">
Stare Miasto w Wilnie

Stare Miasto w Wilnie () – zabytkowa dzielnica Wilna, część miasta lokowana w 1387 przez Władysława Jagiełłę na prawie magdeburskim.
W 1994 Stare Miasto zostało wpisane na listę światowego dziedzictwa UNESCO.

</doc>
<doc id="1266448" url="https://pl.wikipedia.org/wiki?curid=1266448" title="Ego Trippin’">
Ego Trippin’

Ego Trippin – dziewiąty album muzyczny amerykańskiego rapera Snoop Dogg’a. Album miał pierwotnie nie zawierać żadnych gości, skąd tytuł. Jednak później raper zrezygnował z tego pomysłu w efekcie czego udzielają się tu również inni wykonawcy. Piosenki zamieszczone na albumie mają bardzo różnorodny styl, od ciężkich i wolnych („Neva Have 2 Worry”) po wesołe („My Medicine”).
Sprzedaż.
Album sprzedał się w 137.000 kopiach w pierwszym tygodniu. Sprzedano 500.000 egzlemplarzy na całym świecie. Jest to pierwszy solowy album Snoop Dogg’a, który nie dostał jakiegokolwiek cerytfikatu RIAA.

</doc>
<doc id="1266449" url="https://pl.wikipedia.org/wiki?curid=1266449" title="Purple arena">
Purple arena



</doc>
<doc id="1266451" url="https://pl.wikipedia.org/wiki?curid=1266451" title="Purple Arena">
Purple Arena



</doc>
<doc id="1266453" url="https://pl.wikipedia.org/wiki?curid=1266453" title="Skiboarding">
Skiboarding

Skiboarding – sport zimowy łączący elementy łyżwiarstwa, snowboardingu i narciarstwa. Narty skiboardowe mają zazwyczaj od 80 do 120 cm długości i są szersze niż tradycyjne narty. Dodatkowo mają też wiązania, które nie pozwalają na samoczynne wypięcie się buta (podobnie jak w desce snowboardowej; obecnie można jednak znaleźć na rynku narty skiboardowe pozwalające na wypięcie się buta).
W sporcie tym, podobnie jak w skokach narciarskich, nie są używane kijki.
Historia.
Pierwszy prototyp nowoczesnego skiboardu to "Atomic Glider" (później nazwany "Figl"), 63,5-centymetrowa narta bez wiązań, zaprojektowana w 1982, mieszcząca się w plecaku i sprzedawana pierwotnie w Kolorado. Ok. 1990, austriacka firma Kneissl wprowadziła "BigFoot", 65-centymetrową nartę posiadającą wiązania. Niektórzy uważają BigFoot za pierwsze, masowo produkowane narty skiboardowe. Kolejnymi były MicroSki, stworzone przez Kenta Keiswiellera w 1992.
W latach 1993-1996 kilka firm produkowało takie narty już jako skiboardy (były to m.in. Canon, Line, GrooveUSA, Klimax i Powder Company). W 1997 francuska firma Salomon, w odpowiedzi na rosnącą popularność nart skiboardowych, wypuściła na rynek swoją wersję, zwaną "Snowblade" (ang. "śnieżne ostrze"). Niedługo później wiele innych większych firm zaczęło produkować skiboardy.
Skiboarding został zastąpiony na X Games przez narciarstwo. Profesjonalni skiboarderzy nie mieli więc już pola do współzawodnictwa. Kilku skiboarderów, m.in. Mike Nick, Iannick B. i Nicky Adams przeszło więc na narciarstwo dowolne. Brak profesjonalnych zawodników spowodował w 2001 zmniejszenie zainteresowania tym sportem.
Od tej pory skiboarding miał stałą liczbę zwolenników. Niektóre elementy skiboardingu są prostsze do przyswojenia niż w narciarstwie, więc wiele osób bez doświadczenia w sportach zimowych wykorzystuje narty skiboardowe jako prosty sposób zjazdu i narzędzie do nauki narciarstwa. Dzięki mniejszej długości nart, skręcanie na skiboardzie jest ułatwione, ale trudniej zachować równowagę.
W 2004 Bentfilms wypuściło White Dwarf - film ukazujący możliwości techniczne skiboardingu i umiejętności wielu nowych narciarzy.
W 2007 skiboarderzy z całego świata zjechali się do Predeal w Rumunii na pierwsze zawody Pucharu Świata w skiboardingu. Odbyły się trzy konkurencje freesyle'owe (Rail Jam, Big Air i Slopestyle) i zjazdowe (Skiboard Cross, Fakie Downhill i Chinese Downhill). Głównym organizatorem tych zawodów była Światowa Organizacja Skiboardu.

</doc>
<doc id="1266454" url="https://pl.wikipedia.org/wiki?curid=1266454" title="Wielki Sfinks">
Wielki Sfinks

Wielki Sfinks – monolityczny posąg mitycznego stworzenia (sfinksa), znajdujący się na terenie kompleksu piramid w Gizie pod Kairem.
Zwrócona frontem na wschód, w kierunku Nilu, rzeźba przedstawiająca prawdopodobnie wizerunek faraona Chefrena, ma 72,85 m (początkowo 73,5 m) długości i 20 m wysokości. Od 1979 roku figuruje na liście światowego dziedzictwa UNESCO.
Historia.
Posąg został wykonany prawdopodobnie około 2550 r. p.n.e., z inicjatywy Chefrena. Rzeźba wykuta została w wapiennym ostańcu – skale, prawdopodobnie pozostałej po wykuciu bloków użytych do rdzenia konstrukcji piramidy Cheopsa. Nadano jej kształt leżącego lwa o głowie nakrytej symbolicznym królewskim nemesem; dla ukrycia wad materiału skalnego posąg pokryto wapienną zaprawą i pokryto farbami. Pliniusz w swej "Historii naturalnej" podaje, iż twarz Sfinksa była zabarwiona na czerwono ("Naturalis historia", ks. XXXVI). Uważany już w czasach starożytnych za boską istotę, Wielki Sfinks miałby w rzeczywistości wyobrażać oblicze boga Harmachisa, któremu składano ofiary w zbudowanej przed posągiem osobnej świątyni. Ozdabiający pierwotnie brodę sfinksa ureusz został fragmentarycznie odnaleziony podczas badawczych poszukiwań w 1816 roku.
W czasach XVIII dynastii (ok. 1550–1295 r. p.n.e.), za panowania Totmesa IV, posąg odnowiono i pomiędzy odnóżami Sfinksa umieszczono kamienną stelę z aktem dziękczynnym za objęcie władzy, którą faraon miał uzyskać dzięki Sfinksowi (według przekazu przyszły władca odpoczywając w cieniu posągu miał sen, w którym bóstwo obiecało mu władzę nad państwem w zamian za odsłonięcie zasypanego Sfinksa spod piasków pustyni). Poza tym Totmes miał również dokonać pierwszej konserwacji posągu poprzez uzupełnienie jego wykruszonych fragmentów.
Średniowiecze.
W średniowieczu powstały liczne legendarne opowieści odnoszące się do Sfinksa. Jedna z nich mówi o niezwykłej obietnicy, która została złożona we śnie przez Wielkiego Sfinksa pewnemu ubogiemu mieszkańcowi Fajum. Sfinks, nazwany przez Arabów „Panem Grozy (Ojcem Strachu)”, obiecał mu znalezienie skarbu w swym uchu. Wiedziony żądzą posiadania, wieśniak przybył do Gizy i rozpoczął poszukiwania w wystającej z piasku głowie olbrzyma. W tym czasie przyjechał strażnik na koniu i złapał poszukiwacza, który nie był legalnie zarejestrowany. Jednak usłyszawszy opowieść chłopa, wdrapał się po kamieniach i sam począł szukać. Chciwość strażnika została ukarana, bo w uchu nie było skarbu, lecz – norka kobry, która po chwili go ukąsiła. Nieszczęśnik spadł i zabił się, tymczasem wieśniak zabrał dla siebie jego zbroję i konia. Słowa Sfinksa więc się sprawdziły i chłop otrzymał obiecany skarb.
Kolejna baśń, pochodząca podobnie jak poprzednia z XIII wieku, mówi także o ubogim człowieku i jego przygodzie ze Sfinksem. Jej bohater znalazł jedną z kart Księgi Zaklęć, która opisywała sposób składania ofiary Sfinksowi. Jeśli właściwie spełniło się instrukcje, na języku Sfinksa pojawić się miała złota moneta – dinar, mająca magiczne właściwości (jej niezwykłość polegała na tym, że potrafiła zrównoważyć monety położone naprzeciw niej na szali wagi).
W 1378 suficki szejk Sajim al-Dahra uszkodził twarz i oczy Sfinksa. Inny szejk, Horemchet, dla ochrony tego posągu przesypał zalegające hałdy piasku na sąsiednią wioskę, co skutkowało odwetem poszkodowanych tak mieszkańców wsi także na Wielkim Sfinksie.
XVI wiek.
W XVI wieku arabski kronikarz As-Safadi próbował udowodnić tezę stwierdzającą, że piramidy zbudowano przed potopem. Wyjaśnił zarazem, jak powstał Sfinks, który w tamtym czasie był zasypany po szyję: „na wierzchołku piramidy Cheopsa miał stać wielki idol słoneczny, który został stamtąd zmyty wodami potopu. Spadł on i rozbił się tak, iż pozostała jedynie jego głowa stercząca z piasku poniżej piramid”.
Inni uważali Sfinksa za wizerunek Memnona, na jego głowie zaś miał znajdować się otwór prowadzący podziemnym korytarzem do wnętrza piramidy.
Polski podróżnik, książę Mikołaj Krzysztof Radziwiłł, który odwiedził Egipt w 1583, podczas pielgrzymki do Ziemi Świętej, uważał, że głowa postaci jest portretem córki faraona – legendarnej Rodopis, o której w V wieku p.n.e. wspominał Herodot.
XVII wiek.
W pierwszej połowie XVII wieku niemiecki arystokrata Christian von Neitzchitz przebywał w Kairze i zwiedził Gizę. W swoim dziele zatytułowanym "Siedmioletnie niebezpieczne zwiedzanie świata" napisał o duchu diabolicznym mieszkającym najpierw w piramidach, a następnie w wielkiej głowie Sfinksa. Wspomniał też o naturalnym pochodzeniu posągu i o spełnianej przez niego funkcji wyroczni, do której sam wtedy przybył. Natomiast francuski podróżnik i dyplomata de Maillet dostrzegał w nim „głowę kobiety zatkniętą na cielsku lwa” i rozważał nawet interpretowanie go jako połączonych znaków zodiaku – Panny i Lwa.
XVIII wiek.
U schyłku XVIII wieku, podczas wyprawy napoleońskiej, Sfinks został zbadany przez zespół francuskich badaczy, wśród których główną rolę odgrywał baron Dominique Vivant Denon. Dokonał on pierwszych dokładnych pomiarów monumentu wraz z opisami zawartymi w dwutomowym dziele "Voyage dans la Basse et la Haute Égypte pendant les campagnes du général Bonaparte" (1802).
Badania i wykopaliska.
W 1816 Giovanni Batista Caviglia odkopał fragmenty brakującej brody, ureusza (obecnie znajdujące się w Muzeum Brytyjskim i w Muzeum Egipskim w Kairze) oraz odkrył tzw. Stelę Snu Totmesa IV. Pozostałości świątyni Chefrena usytuowanej obok Sfinksa świątyni Chefrena odsłonił Auguste Mariette w 1853 i odtąd utrzymuje się pogląd, iż oblicze kolosa ma rysy tego władcy.
W maju 1998 ukończono projekt związany z pracami konserwatorskimi przy Sfinksie zainicjowanymi przez prezydenta Mubaraka i realizowanymi przez Zahi Hawassa. W ciągu 10-letniej renowacji Sfinksa użyto ponad dwunastu tysięcy kamiennych bloków, drobiazgowe prace konserwatorskie nie objęły jednak jego zniszczonej twarzy.
Teorie alternatywne.
Sfinks, podobnie jak pobliski kompleks piramid, jest obiektem wielu spekulacji pseudonaukowych. Amerykański jasnowidz Edgar Cayce utrzymywał, że pod Sfinksem znajduje się podziemna „Komnata Zapisków”, w której ukryta została tajemna wiedza Atlantów. Według poglądu wyrażonego przez amerykańskiego pisarza i zwolennika paleoastronautyki, Roberta Temple, w książce "The Sphinx Mystery", posąg miał pierwotnie głowę szakala i był wizerunkiem boga Anubisa, a ludzką twarz otrzymał dopiero po przekuciu w czasach Amenemhata II.
Amerykański geolog Robert Schoch stwierdził, że posąg Sfinksa nosi silne ślady erozji wodnej, która mogła nastąpić jedynie w czasach bardziej deszczowego klimatu. Na podstawie tego ogłosił, że monument liczy ponad 10 tysięcy lat. Za podobnie starą datą powstania posągu opowiedzieli się Robert Bauval i Graham Hancock, których zdaniem cały kompleks w Gizie jest gigantyczną mapą nieba wzniesioną około 10500 roku p.n.e., sam Sfinks stanowił zaś odwzorowanie gwiazdozbioru Lwa.

</doc>
<doc id="1266456" url="https://pl.wikipedia.org/wiki?curid=1266456" title="Monokultura świerkowa">
Monokultura świerkowa

Monokultura świerkowa - specyficzny, antropogeniczny ekosystem leśny powstały w wyniku sztucznego odnowienia drzewostanu świerkiem. Tego typu las gospodarczy charakteryzuje się małym zróżnicowaniem gatunków roślin i zwierząt, co stanowi o ubogim łańcuchu pokarmowym.

</doc>
<doc id="1266464" url="https://pl.wikipedia.org/wiki?curid=1266464" title="Otto Chodecki">
Otto Chodecki

Otto Chodecki herbu Powała (ur. przed 1474, zm. 12 marca 1534 w Komarnie) – wojewoda krakowski od 1533, sandomierski od 1527, ruski od 1515, podolski od 1509, kasztelan lwowski od 1505, starosta generalny ruski w latach 1529–1534, starosta lubaczowski, kołomyjski i śniatyński.
Syn wojewody ruskiego Stanisława Chodeckiego i jego żony Barbary Pileckiej.
W 1512 wziął udział w bitwie z Tatarami pod Wiśniowcem. W 1519 posłował do Mołdawii. W 1521 zasiadał w sądzie sejmowym na sejmie w Piotrkowie. W 1524 bronił Lwowa w czasie ataku wojsk tureckich i tatarskich. W 1531 uczestniczył w wyprawie hetmana wielkiego koronnego Jana Amora Tarnowskiego na Pokucie.
Pochowany w Rohatynie.

</doc>
<doc id="1266475" url="https://pl.wikipedia.org/wiki?curid=1266475" title="Piotr Sadowy">
Piotr Sadowy

Piotr Sadowy (ur. 22 października 1980 we Wrocławiu) – szermierz, szpadzista. Reprezentant Polski, członek Kadry Narodowej Seniorów w szpadzie. Wychowanek Kolejarza Wrocław, w latach 2005 - 2011 reprezentant klubu Legia Warszawa. W 2011 przeniósł się do klubu KS Warszawianka. Od 2014 r. trener, w Klubie Szermierzy Warszawianka.
Absolwent Uniwersytetu Wrocławskiego, Wydział Prawa, Administracji i Ekonomii, kierunek Ekonomia, specjalizacja Ekonomia menadżerska.
Trener szermierki, sędzia szpadowy Polskiego Związku Szermierczego klasy A, 
Jego żoną jest Katarzyna Lampkowska (Sadowy), zawodniczka Kadry Narodowej w szpadzie.

</doc>
<doc id="1266476" url="https://pl.wikipedia.org/wiki?curid=1266476" title="Kamesznicki Potok">
Kamesznicki Potok



</doc>
<doc id="1266478" url="https://pl.wikipedia.org/wiki?curid=1266478" title="Konstytucje Klarendońskie">
Konstytucje Klarendońskie



</doc>
<doc id="1266485" url="https://pl.wikipedia.org/wiki?curid=1266485" title="Kijki narciarskie">
Kijki narciarskie



</doc>
<doc id="1266486" url="https://pl.wikipedia.org/wiki?curid=1266486" title="Zabawki">
Zabawki



</doc>
<doc id="1266487" url="https://pl.wikipedia.org/wiki?curid=1266487" title="Yūki Abe">
Yūki Abe

 – japoński piłkarz występujący na pozycji pomocnika w Leicester City. Mierzy 177 cm wzrostu. Wcześniej grał w JEF United Ichihara Chiba.

</doc>
<doc id="1266488" url="https://pl.wikipedia.org/wiki?curid=1266488" title="Galeria sztuki">
Galeria sztuki

Galeria sztuki – pomieszczenie lub zbiór pomieszczeń przeznaczony do prezentacji dzieł sztuki. W bardziej potocznym znaczeniu galeria sztuki może oznaczać:
Duże galerie zwykle zlokalizowane są w specjalnie zaprojektowanych budynkach umożliwiających różnorodną aranżację przestrzeni wystawienniczej oraz jej iluminację. Często, dla stworzenia nastroju, wykorzystuje się budowle pierwotnie o zupełnie innym przeznaczeniu: baszty i latarnie morskie, sale zamkowe, krypty, spichrze, młyny i wiatraki, hale fabryczne, bunkry lub nawet - więzienia. 
Otwarcie nowej wystawy, zwykle uroczyste, tylko dla zaproszonych gości, (przeważnie specjalistów i krytyków), często połączone z konferencją prasową – to wernisaż.
Działalność.
Eksponowane dzieła mogą mieć charakter tradycyjny – malarstwo, rzeźba, fotografia, grafika, rysunek, ceramika, instalacja, itp., może to być także sztuka wideo, sztuka obiektu, performance lub happening. Często wystawiana jest sztuka egzotyczna i ludowa.
Formy działalności:

</doc>
<doc id="1266491" url="https://pl.wikipedia.org/wiki?curid=1266491" title="Louis Gaspard de Ricous">
Louis Gaspard de Ricous

Louis Gaspard de Ricous (lub: Rigous) (ur. (?), zm. 1709) - francuski dyplomata.
W latach 1701-1704 był posłem nadzwyczajnym ("envoyé extraordinaire") Królestwa Francji i Ludwika XIV do Elektoratu Bawarii (Monachium), państwa połączonego z Francją sojuszem wojskowym i wspieranego subsydiami wojennymi z Wersalu.

</doc>
<doc id="1266492" url="https://pl.wikipedia.org/wiki?curid=1266492" title="Jerzy Karol Chodkiewicz">
Jerzy Karol Chodkiewicz

Jerzy Karol Chodkiewicz herbu własnego (ur. 2 sierpnia 1646 – zm. 1691) – oboźny wielki litewski od 1678, pułkownik Jego Królewskiej Mości, starosta błudeński.
Syn Hieronima Karola i Izabeli z Lackich Tryznowej. Po ojcu otrzymał staro­stwo błudeńskie. Przystąpił do senatorsko-żołnierskiej konfederacji kobryńskiej 1672 roku. Podpisał elekcję Jana III Sobieskiego i pod jego rozkazami walczył w wielu bitwach przeciwko Turkom. Poseł sejmiku mozyrskiego na sejm 1677 roku, sejm 1678/1679 roku, sejm 1685 roku. Na sejmie 1678 mianowany deputatem do rezydowania przy królu. Posłem był z powiatu trockiego na sejmie gro­dzieńskim w 1688, a z powiatu mozyrskiego na sejmie warszawskim w tym samym roku. Żoną Chodkiewicza była Marianna Tekla Naruszewiczówna (zm. 1726) córka podkanclerzego litewskiego Aleksandra. Byli rodzicami syna Jana Karola starosty błudeńskiego, pułkownika wojsk litewskich oraz córek Joanny i Izabeli.
Pochowany w cerkwi Monasteru Zwiastowania Najświętszej Marii Panny w Supraślu.

</doc>
<doc id="1266493" url="https://pl.wikipedia.org/wiki?curid=1266493" title="Naotake Hanyū">
Naotake Hanyū

 – japoński piłkarz występujący na pozycji pomocnika w FC Tokio. Mierzy 167 cm wzrostu. Wcześniej grał w JEF United Ichihara Chiba.

</doc>
<doc id="1266498" url="https://pl.wikipedia.org/wiki?curid=1266498" title="Plastusiowy pamiętnik">
Plastusiowy pamiętnik

Plastusiowy pamiętnik – utwór dla dzieci, autorstwa Marii Kownackiej. Po raz pierwszy był zamieszczony w „Płomyczku” (2 września 1931), a jako książka ukazał się w 1936.
Opowiada o Plastusiu – ludziku z plasteliny – ulepionym przez pierwszoklasistkę Tosię. Narracja jest pierwszoosobowa, z punktu widzenia Plastusia, który spisuje wydarzenia związane z nim, jego przyjaciółmi z piórnika Tosi (m.in. ołówkiem, piórem, scyzorykiem, stalówkami i gumką „Myszką”) oraz samą dziewczynką.
W 1980 na podstawie książki powstał serial animowany w reżyserii Zofii Ołdak, a w 1981 bajka muzyczna, z Ireną Kwiatkowską w roli Plastusia.
Ciąg dalszy przygód Plastusia, o jego pobycie na wsi, u kuzynki Tosi – Hani, opisuje książka "Przygody Plastusia" (wyd. I, 1957), wydawana niekiedy łącznie z "Pamiętnikiem". Obie części są lekturą obowiązkową dla klas pierwszych szkoły podstawowej.
Książce towarzyszą, napisane później, mniej znane kontynuacje: "Za żywopłotem", "Plastusiowo", "Plastusiowa farma", "Misio i Plastuś".

</doc>
<doc id="1266499" url="https://pl.wikipedia.org/wiki?curid=1266499" title="Wh">
Wh

Wh – dwuznak występujący w języku angielskim, w którym oznacza [w] (kiedyś , obecnie taka wymowa zachowała się tylko w kilku dialektach) oraz w maoryskim, w którym zwykle oznacza f (choć w niektórych dialektach może być wymawiany jako dźwięk zbliżony do ł).

</doc>
<doc id="1266503" url="https://pl.wikipedia.org/wiki?curid=1266503" title="Hugues de Saint-Martial">
Hugues de Saint-Martial

Hugues de Saint-Martial (zm. 31 marca 1403 w Awinionie) – francuski duchowny katolicki.
Życiorys.
W 1361 został mianowany kardynałem diakonem Santa Maria in Portico przez papieża Innocentego VI. Uczestniczył w konklawe 1362 i konklawe 1370. Protodiakon Świętego Kolegium od 1374. Pozostał w Awinionie gdy papież Grzegorz XI powrócił do Rzymu w 1377. Archiprezbiter bazyliki watykańskiej od 1374 do 1378, kiedy został pozbawiony tej funkcji przez papieża Urbana VI za przystąpienie do obediencji awiniońskiego antypapieża Klemensa VII. Uczestniczył w konklawe 1394. Choć był krytyczny wobec wybranego wówczas antypapieża Benedykta XIII, pozostał mu wierny aż do śmierci. Zmarł w Awinionie i tam został pochowany.

</doc>
<doc id="1266505" url="https://pl.wikipedia.org/wiki?curid=1266505" title="Ercole Tommaso Roero">
Ercole Tommaso Roero

Ercole Tommaso Roero, markiz di Cortanze (ur. ?, zm. ?) – włoski dyplomata w służbie Sabaudii .
Był oficerem w armii sabaudzkiej; dowódca pułku artylerii "Cortanze". W latach 1707-1708 był posłem Sabaudii-Piemontu w Wiedniu. Swą karierę zakończył jako Wicekról Sardynii (1727-1731) i gubernator stolicy Sabaudii – Turynu.
Jego żona była Ludovica Caterina Roero di Settime (poślubił ją dnia: 10.06.1687). Z tego małżeństwa narodziła się córka Barbara Bendetta Roero, której mężem został Alfonso Enrico dal Pozzo 3. książę Cisterna e Belriguardo.

</doc>
<doc id="1266507" url="https://pl.wikipedia.org/wiki?curid=1266507" title="Referendum na Węgrzech w 2008 roku">
Referendum na Węgrzech w 2008 roku

Referendum na Węgrzech w 2008 roku odbyło się 9 marca. Zostało rozpisane z inicjatywy opozycyjnego Fideszu w celu przeciwstawienia się zmianom wprowadzanym przez premiera Ferenca Gyurcsánya. Przedwyborcze sondaże wskazywały na zwycięstwo przeciwników forsowanych przez rząd przepisów. Do ich zablokowania zgodnie z węgierskim prawem wystarczył sprzeciw 25% uprawnionych do głosowania, natomiast według wstępnych wyników było ich aż 85%.
Pytania.
Pytania zadane w referendum dotyczyły opłat za studia wyższe, opłat za wizyty lekarskie oraz zmian w systemu ubezpieczeń społecznych. W oryginale brzmiały następująco:
"Egyetért-e Ön azzal, hogy az államilag támogatott felsőfokú tanulmányokat folytató hallgatóknak ne kelljen képzési hozzájárulást fizetni?"
"Egyetért-e Ön azzal, hogy a háziorvosi ellátásért, fogászati ellátásért és járóbeteg-szakellátásért továbbra se kelljen vizitdíjat fizetni?"
"Egyetért-e Ön azzal, hogy a fekvőbeteg-gyógyintézeti ellátásért a jelen kérdésben megtartott népszavazást követő év január 1-jétől ne kelljen kórházi napidíjat fizetni?"

</doc>
<doc id="1266508" url="https://pl.wikipedia.org/wiki?curid=1266508" title="Kwas walerenowy">
Kwas walerenowy

Kwas walerenowy – organiczny związek chemiczny z grupy kwasów karboksylowych, substancja seskwiterpenowa występująca w kłączach i korzeniach kozłka lekarskiego "Valeriana officinalis", odpowiadająca za jego działanie uspokajające, nasenne oraz spazmolityczne. Kwas walerenowy jest agonistą receptora GABA.

</doc>
<doc id="1266509" url="https://pl.wikipedia.org/wiki?curid=1266509" title="Satoru Yamagishi">
Satoru Yamagishi

 – japoński piłkarz występujący na pozycji pomocnika w Kawasaki Frontale. Mierzy 181 cm wzrostu. Wcześniej grał w JEF United Ichihara Chiba.

</doc>
<doc id="1266510" url="https://pl.wikipedia.org/wiki?curid=1266510" title="Richard Martin West">
Richard Martin West

Richard Martin West (ur. 1941 w Kopenhadze) – duński astronom związany z Europejskim Obserwatorium Południowym (ESO). Był sekretarzem generalnym Międzynarodowej Unii Astronomicznej w latach 1982–1985.
Odkrył cztery komety: kometę Westa (C/1975 V1), nieokresową kometę C/1978 A1 (West) oraz dwie komety okresowe – 76P/West-Kohoutek-Ikemura i 123P/West-Hartley.
Jest odkrywcą 40 planetoid, w tym Trojańczyków: (2146) Stentor, (2148) Epeios i (20995) 1985 VY.
Wspólnie z Hansem-Emilem Schusterem odkrył galaktykę karłowatą Karzeł Feniksa.
W uznaniu jego zasług jedną z planetoid nazwano (2022) West.

</doc>
<doc id="1266512" url="https://pl.wikipedia.org/wiki?curid=1266512" title="Control (film)">
Control (film)

Control (ang. "Control") – brytyjsko-amerykański dramat biograficzny z 2007 roku w reżyserii Antona Corbijna. Historia muzyka zespołu Joy Division, Iana Curtisa, będąca adaptacją książki napisanej przez jego żonę Deborah pt. "Touching from a Distance" (wydana w 1995). Pełnometrażowy debiut reżyserski, który ożywił legendę tragicznie zmarłego wokalisty.
Zdjęcia do filmu ruszyły 3 lipca 2006 roku i trwały kolejnych 7 tygodni. Obraz kręcono w Nottingham, Manchesterze oraz w Macclesfield w hrabstwie Cheshire, gdzie Curtis naprawdę mieszkał i zmarł.
Tytuł.
Tytuł filmu nawiązuje do jednej z najbardziej znanych piosenek zespołu Joy Division "She's Lost Control". Tekst utworu odnosi się do chorej na epilepsję dziewczyny, którą Curtis poznał pracując w biurze pośrednictwa pracy. Jej śmierć w czasie jednego z ataków bardzo go poruszyła.
Opis fabuły.
Film pokazuje siedem ostatnich lat życia Iana Curtisa wokalisty zespołu Joy Division: od czasów licealnych w robotniczym miasteczku do samobójczej śmierci w przeddzień amerykańskiego tournée zespołu. "Control" jest osobistą historią chłopaka chorego na epilepsję, rozdartego pomiędzy życiem rodzinnym, rosnącą sławą oraz miłością do innej kobiety. Ten trójkąt, z którego żadnego elementu Ian Curtis zrezygnować nie potrafił, stał się przyczyną jego śmierci.

</doc>
<doc id="1266513" url="https://pl.wikipedia.org/wiki?curid=1266513" title="Richard M. West">
Richard M. West



</doc>
<doc id="1266518" url="https://pl.wikipedia.org/wiki?curid=1266518" title="Gryziel tapetnik">
Gryziel tapetnik

Gryziel tapetnik ("Atypus piceus") – gatunek pająka z rodziny gryzielowatych. Jeden z trzech gatunków występujących w Polsce, rzadki.
Charakterystyka.
Wielkość: Samce do 9 mm, samice nawet do 20 mm.
Długość życia: Samce 4 lata, samice 10 lat.
Pożywienie: Owady, wije, ślimaki.
Występowanie: Środkowa i południowa część Europy.
Siedlisko: Zamieszkuje tereny przyleśne oraz murawy ciepłolubne.
Zachowanie.
Gryziel tapetnik charakteryzuje się budowaniem norek, które sięgają do głębokości około pół metra. Obok niej robi pajęczynowy oprzęd. Na dnie norki przebywa głównie nocą. W dzień czyha w oprzędzie. Kiedy na oprzęd przysiądzie jakiś owad, gryziel natychmiast go atakuje i zabija.
Ochrona.
Gryziel tapetnik, podobnie jak wszyscy przedstawiciele gryzielowatych w Polsce, podlega ścisłej ochronie gatunkowej.

</doc>
<doc id="1266521" url="https://pl.wikipedia.org/wiki?curid=1266521" title="Żurawka drżączkowata">
Żurawka drżączkowata

Żurawka drżączkowata ("Heuchera × brizoides") – mieszaniec roślin należący do rodziny skalnicowatych ("Saxifragaceae"). Otrzymany został przez ogrodników w wyniku skrzyżowania "Heuchera sanguinea" (żurawka krwista) z innymi gatunkami. W Polsce jest uprawiany jako roślina ozdobna.
Zastosowanie.
Roślina ozdobna uprawiana na rabatach. Nadaje się także do ogrodów skalnych i na obwódki. Jej walorami jest intensywny kolor kwiatów, bardzo obfite kwitnienie i długi okres kwitnienia. Dzięki ładnym liściom jest ozdobna również po przekwitnięciu.

</doc>
<doc id="1266522" url="https://pl.wikipedia.org/wiki?curid=1266522" title="Heuchera brysoides">
Heuchera brysoides



</doc>
<doc id="1266523" url="https://pl.wikipedia.org/wiki?curid=1266523" title="Qu (dwuznak)">
Qu (dwuznak)

Qu – dwuznak występujący w językach używających alfabetu łacińskiego. Czytany jest najczęściej jako [kf], [kw] lub [kv]. W języku hiszpańskim przed i oraz e osiąga wartość fonetyczną [k].

</doc>
<doc id="1266527" url="https://pl.wikipedia.org/wiki?curid=1266527" title="Gn (dwuznak)">
Gn (dwuznak)

Gn – dwuznak występujący w języku francuskim i włoskim. Oznacza dźwięk ń w języku polskim.

</doc>
<doc id="1266530" url="https://pl.wikipedia.org/wiki?curid=1266530" title="Martin Pieckenhagen">
Martin Pieckenhagen

Martin Pieckenhagen (ur. 15 listopada 1971 w Berlinie) – niemiecki bramkarz, którego ostatnim klubem w karierze był 1. FSV Mainz 05. Wcześniej grał m.in. dla HSV, Hansy Rostock, czy MSV Duisburg.

</doc>
<doc id="1266531" url="https://pl.wikipedia.org/wiki?curid=1266531" title="Gl">
Gl

Gl – dwuznak występujący w języku włoskim. Oznacza hiszpańskie ll i portugalskie lh.

</doc>
<doc id="1266532" url="https://pl.wikipedia.org/wiki?curid=1266532" title="Carlos Cesco">
Carlos Cesco



</doc>
<doc id="1266535" url="https://pl.wikipedia.org/wiki?curid=1266535" title="Lh">
Lh

Lh – dwuznak występujący w języku portugalskim. Oznacza dźwięk odpowiadający hiszpańskiemu ll i włoskiemu gl.

</doc>
<doc id="1266537" url="https://pl.wikipedia.org/wiki?curid=1266537" title="Gj">
Gj

Gj – dwuznak występujący w języku albańskim. Oznacza spółgłoskę zwartą podniebienną dźwięczną [ɟ].

</doc>
<doc id="1266541" url="https://pl.wikipedia.org/wiki?curid=1266541" title="Hisato Satō">
Hisato Satō

 - japoński piłkarz występujący na pozycji napastnika w Sanfrecce Hiroszima. Mierzy 170 cm wzrostu. Wcześniej grał w JEF United Ichihara Chiba, Cerezo Osaka i Vegalta Sendai.

</doc>
<doc id="1266542" url="https://pl.wikipedia.org/wiki?curid=1266542" title="Gh">
Gh

Gh – dwuznak występujący w języku angielskim. Oznacza czytane bez i występuje np. w słowie "ghost" [], lub f w słowie "laugh" [].

</doc>
<doc id="1266545" url="https://pl.wikipedia.org/wiki?curid=1266545" title="Ue">
Ue

Ue – dwuznak występujący w języku angielskim. Jest czasem używany jako znak tożsamy z ü. W języku niemieckim, dwuznak "ue" zastępuje "ü" przy braku niemieckojęzycznej klawiatury lub czcionki niewyposażonej w ten znak. Istnieje też ligatura liter u i e zapisywana jako "ᵫ", która nie jest powszechnie używana, oraz w kodzie ASCII nie posiada majuskuły, a jedynie minuskułę.

</doc>
<doc id="1266547" url="https://pl.wikipedia.org/wiki?curid=1266547" title="Ei">
Ei

Ei – dwuznak występujący w języku niemieckim i języku niderlandzkim. Oznacza dwugłoskę [], dźwięk podobny do polskiego "aj" lub "ai".

</doc>
<doc id="1266548" url="https://pl.wikipedia.org/wiki?curid=1266548" title="Klub Polityczny „Ekogłasnost”">
Klub Polityczny „Ekogłasnost”

Klub Polityczny „Ekogłasnost” () – bułgarska centrolewicowa, proekologiczna partia polityczna utworzona w marcu 1990 na bazie Komitetu na rzecz Ocalenia Miasta Ruse i Niezależnego Stowarzyszenia „Ekogłasnost”. W latach 1990–1991 partia wchodziła w skład zjednoczonej opozycji antykomunistycznej nazywanej Związkiem Sił Demokratycznych. Od 1994 KP „Ekogłasnost” współpracuje z Bułgarską Partią Socjalistyczną.
Program polityczny Klubu Politycznego „Ekogłasnost”.
Klub Polityczny „Ekogłasnost” jest organizacją centrolewicową zajmującą się głównie ochroną przyrody. Partia dąży do ustanowienia proekologicznego prawodawstwa i zapewnienia skutecznej ochrony ekologicznej miejsc zasiedlonych. KP „Ekogłasnost” identyfikuje się z wartościami humanistycznymi, szczególną uwagę poświęcając obronie praw człowieka. Działacze ugrupowania opowiadają się przeciwko powstaniu nowej elektrowni jądrowej w pobliżu wsi Gorna Arda w południowej Bułgarii, ale popierają projekt budowy ropociągu Burgas–Aleksandropolis.
Historia Klubu Politycznego „Ekogłasnost”.
Powstanie KP „Ekogłasnost”.
Na początku grudnia 1989 działacze założonego 11 kwietnia 1989 proekologicznego Niezależnego Stowarzyszenia „Ekogłasnost” włączyli się w budowę zjednoczonej, demokratycznej opozycji antykomunistycznej nazywanej Związkiem Sił Demokratycznych (ZSD). Pod koniec tego samego miesiąca część działaczy NS „Ekogłasnost” wystąpiła z organizacji i założyła Partię Zielonych. Pozostali członkowie stowarzyszenia w marcu 1990 utworzyli wraz z działaczami opozycyjnego Komitetu na rzecz Ocalenia Miasta Ruse (sformowanego w Ruse w 1988) Klub Polityczny „Ekogłasnost”. 23 kwietnia 1990 Klub został oficjalnie zarejestrowany jako partia polityczna.
KP „Ekogłasnost” w Wielkim Zgromadzeniu Narodowym 7. kadencji.
W pierwszych wolnych po 1946 wyborach do Wielkiego Zgromadzenia Narodowego, przeprowadzonych 10 czerwca 1990, KP „Ekogłasnost” wystartował z list ZSD i zdobył 17 mandatów deputowanych. W maju 1991 część posłów ZSD, popieranych przez Krajową Radę Koordynacyjną ZSD, zbojkotowała obrady parlamentu i odmówiła podpisania projektu nowej konstytucji, przygotowanej w porozumieniu z byłymi komunistami. Deputowani KP „Ekogłasnost”, z wyjątkiem Edwina Sugarewa, odcięli się od tego protestu i poparli projekt. Konsekwencją tej decyzji było usunięcie Klubu z ZSD. Wkrótce potem w KP „Ekogłasnost” doszło do rozłamu. Część działaczy wystąpiła z partii i powróciła do ZSD.
KP „Ekogłasnost” w wyborach do Zgromadzenia Narodowego 36. kadencji.
W wyborach do Zgromadzenia Narodowego 36. kadencji, przeprowadzonych 13 października 1991, KP „Ekogłasnost” wystartował w koalicji o nazwie ZSD - Centrum, którą tworzyli także Bułgarska Partia Socjaldemokratyczna, Partia Demokratyczna - Płowdiw i grupa działaczy niezależnych. Koalicja zdobyła zaledwie 3,2% głosów i tym samym nie przekroczyła progu wyborczego wynoszącego 4%.
KP „Ekogłasnost” w Zgromadzeniu Narodowym 37. kadencji.
Przed wyborami do Zgromadzenia Narodowego 37. kadencji, przeprowadzonymi 18 grudnia 1994, działacze KP „Ekogłasnost” podjęli współpracę z Bułgarską Partią Socjalistyczną, zawiązując z nią koalicję wyborczą, w skład której wszedł także Bułgarski Ludowy Związek Chłopski - Blok Narodowy. Koalicja zwyciężyła w wyborach, zdobywając 43,5% głosów, co dało jej 125 miejsc w 240-osobowym parlamencie, z czego 7 mandatów przypadło „Ekogłasnosti”. Wkrótce potem deputowani koalicji sformowali grupę parlamentarną (odpowiednik polskiego klubu parlamentarnego) nazwaną Demokratyczną Lewicą (bułg. "Демократична левица") i utworzyli rząd, na czele którego stanął Żan Widenow. Działacz KP „Ekogłasnost”, Georgi Dimitrow Georgijew, objął w gabinecie Widenowa funkcję ministra środowiska. 
Po dymisji rządu Widenowa 12 lutego 1997, spowodowanej poważnym kryzysem walutowym w kraju, Zgromadzenie Narodowe zostało przedterminowo rozwiązane.
KP „Ekogłasnost” w Zgromadzeniu Narodowym 38. kadencji.
W wyborach do Zgromadzenia Narodowego 38. kadencji, przeprowadzonych 19 kwietnia 1997, KP „Ekogłasnost” ponownie wystartował w koalicji z Bułgarską Partią Socjalistyczną. Początkowo chęć uczestnictwa w koalicji, nazwanej Demokratyczną Lewicą, wyraził Bułgarski Ludowy Związek Chłopski „Aleksandyr Stambolijski”, ale potem wycofał się z niej. Demokratyczna Lewica zdobyła 22,1% głosów, co dało jej 58 mandatów i umieściło ją w opozycji wobec prawicowego rządu Iwana Kostowa.
KP „Ekogłasnost” w wyborach do Zgromadzenia Narodowego 39. kadencji.
Przed przeprowadzonymi 17 czerwca 2001 wyborami parlamentarnymi Bułgarska Partia Socjalistyczna zerwała współpracę z KP „Ekogłasnost”. Jednym z powodów tej decyzji był skrajnie negatywny stosunek przewodniczącego „Ekogłasnosti”, Stefana Gajtandżijewa, do kwestii integracji Bułgarii z NATO. W tej sytuacji KP „Ekogłasnost” zawiązał koalicję wyborczą z Partią Zielonych. Koalicja, nazwana Związek Narodowy Ojczyzna i Lewica (bułg. "Национален съюз Отечество и Левица"), uzyskała tylko 0,5% głosów i nie zdobyła mandatu. 
KP „Ekogłasnost” przed wyborami do Zgromadzenia Narodowego 40. kadencji.
Przed wyborami do Zgromadzenia Narodowego 40. kadencji, przeprowadzonymi 25 czerwca 2005, Centralna Komisja Wyborcza odmówiła zarejestrowania KP „Ekogłasnost”. Powodem tej decyzji, którą podtrzymał Najwyższy Sąd Administracyjny, było niedostarczenie przez partię kilku dokumentów: potwierdzenia wpłaty depozytu, dokumentu wydawanego przez Najwyższą Izbę Kontroli stwierdzającego finansową przejrzystość organizacji oraz listy poparcia dla partii podpisanej przez co najmniej 5 tys. osób.
KP „Ekogłasnost” przed wyborami prezydenckimi w 2006.
W lipcu 2006, na kilka miesięcy przed wyborami prezydenckimi, KP „Ekogłasnost” podpisał porozumienie z Bułgarską Partią Socjalistyczną o poparciu kandydatury Georgiego Pyrwanowa i Angeła Marina (kandydat na wiceprezydenta). W wyborach, przeprowadzonych w dwóch turach (22 i 29 października 2006), Pyrwanow i Marin zwyciężyli, zdobywając odpowiednio 64% i 76% głosów.

</doc>
<doc id="1266550" url="https://pl.wikipedia.org/wiki?curid=1266550" title="Ou (dwuznak)">
Ou (dwuznak)

Ou – dwuznak występujący w języku francuskim, gdzie oznacza głoskę /u/, i w czeskim oraz niderlandzkim, gdzie oznacza dźwięk przypominający "oł".

</doc>
<doc id="1266552" url="https://pl.wikipedia.org/wiki?curid=1266552" title="B1">
B1



</doc>
<doc id="1266555" url="https://pl.wikipedia.org/wiki?curid=1266555" title="Mario Fillinger">
Mario Fillinger

Mario Fillinger (ur. 10 października 1984 w Pirnie) – niemiecki piłkarz, który od sezonu 2008/2009 reprezentuje barwy Hansy Rostock. Wcześniej grał w Hamburger SV i Chemnitzer FC.

</doc>
<doc id="1266556" url="https://pl.wikipedia.org/wiki?curid=1266556" title="Johann Nepomuk Czermak">
Johann Nepomuk Czermak

Johann Nepomuk Czermak ("Johann Nepomuk Tschermak", ur. 17 czerwca 1828 w Pradze, zm. 16 września 1873 w Lipsku) – niemiecko-austriacki fizjolog. 
Urodził się w Pradze; studiował medycynę w Pradze, Wiedniu, Wrocławiu i Würzburgu. Gdy studiował we Wrocławiu, duży wpływ na niego wywarły prace Jana Evangelisty Purkyniego. W 1855 został profesorem w Grazu, po czym kontynuował pracę naukową w wielu europejskich miastach, między innymi w Krakowie i Lipsku.
Czermak położył duże zasługi dla laryngologii, obok Ludwiga Türcka, wprowadził do medycyny klinicznej laryngoskop, wynaleziony w 1854 przez hiszpańskiego nauczyciela śpiewu Manuela Garcię. Czermak wprowadził istotne ulepszenia w konstrukcji urządzenia, adaptując je także na potrzeby wziernikowania nosogardła i jamy nosa. Interesował się fonetyką i prowadził badania nad rolą krtani, gardła, jamy nosowej i jamy ustnej w tworzeniu spółgłosek i samogłosek. Tuż przed śmiercią w 1873 otworzył Instytut Fizjologiczny w Lipsku, który nazwał "Spectatorium". 

</doc>
<doc id="1266557" url="https://pl.wikipedia.org/wiki?curid=1266557" title="Mikis Teodorakis">
Mikis Teodorakis



</doc>
<doc id="1266560" url="https://pl.wikipedia.org/wiki?curid=1266560" title="Zabójca Trolli">
Zabójca Trolli

Zabójca Trolli (ang. "Trollslayer") – powieść Williama Kinga, po raz pierwszy wydana w 1999 roku. Polski przekład ukazał się w 2000 roku (, 288 stron, format 110 x 180 mm). Pierwsza część z serii książek o przygodach Gotreka i Felixa.
Książka osadzona jest w świecie Warhammera, a jej akcja rozgrywa się w roku 2505 (według ludzkiego kalendarza w Starym Świecie, gdzie rok 1 oznaczał założenie Imperium przez Sigmara Młotodzierżcę).
Akcja książki zaczyna się w Reikwaldzie w Wigilię. Głównymi bohaterami powieści są Gotrek Gurnisson i Felix Jaeger.
Streszczenie.
Geheimnisnacht (niem. Noc tajemnic)
Historia rozpoczyna się, gdy bohaterowie uciekają razem z Altdorfu na południe (Felix obawia się pogoni straży w związku z listem gończym, jak później się okazuje zupełnie niepotrzebnie). Poznajemy też nieco szczegółów z pamiętnej nocy, gdy poznał Gotrek i poprzysiągł mu upamiętnienie jego heroicznej śmierci. Na skutek niewyparzonego języka zabójcy (żarty z żony woźnicy) tracą miejsce w powozie i idą nocą przez las. Pieszą wędrówkę przerywa pędzący powóz, który o mało nie rozjechał obu bohaterów, czym bardzo rozwścieczył krasnoluda. Idąc jego tropem dotarli do gospody „Pod Stojącymi Głazami”, gdzie po niezbyt miłym powitaniu (Gotrek prawie roztrzaskał zamknięte drzwi), znaleźli trop czarnego powozu i pogłoski o sabacie w Kręgu Mrocznych Głazów. Dowiedzieli się też od karczmarza o zaginionym synu (Gunter) i jego żonie, prawdopodobnie porwanych przez kultystów na ofiarę. Gotrek żądny walki obiecał odnaleźć miejsce sabatu i spróbować uratować zaginionych. Gdy trafili na trop powozu, trafili na zmutowanego kultystę, będącego pod wpływem Slaanesha (Pan Rozkoszy), zabijając go. Po pewnym czasie dotarli do Kręgu, w którym kultyści rozpoczęli obrzęd, w czasie którego zamierzali uśmiercić niemowlę. Gotrek i Felix zaatakowali kultystów. Wielki kapłan rozpoczął przyzwanie demona, gdy kultyści powalili Gotreka. Felix desperackim rzutem zabił kapłana, nim demon w pełni się zmaterializował. Gotrek wyrwał się z matni, zabijając większość kultystów (reszta zbiegła). Dla Felixa, był to chrzest bojowy i pierwsze spotkanie ze sługami chaosu. Wśród zabitych kultystów odnaleźli poszukiwanych przez karczmarza, a uratowane niemowlę zostawili na progu świątyni. 
Jeźdźcy wilków
Rozdział rozpoczyna się w Tawernie, gdzie Felix próbuje ratować dziewczynę przed trzema traperami. Gdy sprawy przyjmują zły obrót, pojawia się Gotrek, który przepędza ich z tawerny. Uratowaną dziewczyną okazała się Kirsten z orszaku rodziny von Diehl prowadzonej przez Gottfried`a (przeklęta rodzina szlachecka wypędzona z własnej ziemi), podróżującej do księstw granicznych w poszukiwaniu nowego domu. Gotrek i Felix podążali do twierdzy Karak Osiem Szczytów, ponieważ pijany krasnolud powiedział im wcześniej o ukrytym skarbie, którego strzeże ogromny troll (obie rzeczy bardzo zainteresowały Gotreka). Przyłączyli się, więc do orszaku (podobnie jak traperzy poznani na początku), podążającego mniej więcej w tym samym kierunku oraz liczyli na wygodniejszą podróż wozami. W trakcie podróży przez Góry Szare, Felix zakochał się z wzajemnością w Kirsten. W czasie jednego z postojów, obóz został zaatakowany przez nieumarłych wojowników. W czasie obrony część obrońców zwariowała, w tym jeden z traperów (zabił go Felix). Po zwycięstwie, orszak dotarł do zrujnowanego fortu, który został naprawiony przy pomocy Gotreka (prawdopodobnie był inżynierem zanim został zabójcą). Ze względu na zbliżającą się zimę bohaterowie zostali w forcie, co więcej Felix nosił się z zamiarem ustatkowania z Kirsten i opuszczenia Gotreka. Obóz został zaatakowany przez jeźdźców wilków prowadzonych przez goblińskiego szamana. W czasie pierwszego ataku ranny został Gottfried i został wyniesiony przez jego syna Dieter, bratanka Manfred, czarodziejkę Frau Winter oraz Kirsten. Gdy nastąpił drugi atak, Felix zaniepokojony brakiem znaku życia od tych osób, poszedł ich szukać. Jego przypuszczenia okazały się słuszne, gdy odnalazł ciała martwej Frau Winter i umierającej Kirsten. Patrząc jak umiera, poprzysiągł jej zemstę. Później znalazł martwych Gottfrieda oraz Dieter`a. Zabójca Manfred opowiedział, że klątwa von Diehlów jest w rzeczywistości mutacją spowodowaną przez heretyckie praktyki ich dziadka. Manfred, zabijając całą rodzinę chciał zakończyć klątwę. Wściekły Felix zaatakował go i zabił ostatniego członka tego rodu. Po wyjściu na zewnątrz zobaczył Gotreka stojącego na stosie trupów wrogów w tym szamana. Zwycięstwo w tej potyczce Gotrek przypłacił utratą oka. Wojownicy, którzy przeżyli zostali przyjęci przez jednego z książąt granicznych, a dwaj bohaterowie ruszyli dalej w kierunku gór.
Mrok Pod Światem
Bohaterowie podążają w kierunku twierdzy Karak Osiem Szczytów w poszukiwaniu skarbu. W trakcie podróży spotykają drużynę atakowaną przez orki. Felix i Gotrek pomogli, ratując życie trzem osobom: Aldebrand (templariusz Zaakonu Płonącego Serca), Zauberlich (czarodziej) i Jules (bretoński scout), którzy również podróżowali do twierdzy. Mimo niechęci Gotreka, bojącego utracić się skarb, ocaleni przyłączają się do bohaterów. Przybyli do prawie zrujnowanej twierdzy i poprosili władcę o pozwolenie wejścia do podziemi. Aldebrand ogłosił, że poszukuje świętego miecza o nazwie Karaghul (dziedzictwo zakonu), zagubiony podczas poprzedniej wyprawy templariuszy w celu odbicia twierdzy z rąk goblinów. Bohaterowie otrzymali zgodę na wyprawę z jednoczesnym ostrzeżeniem (kapłanka Valayi), że w podziemiach czai się ogromne zło.
Bohaterowie podróżując w głąb podziemi walczyli z goblinami, orkami, skavenami i ogrami. Na swojej drodze spotkali ducha krasnoluda, błagającego o uwolnienie z niekończącej się męki. Zapytany jak można mu pomóc, powiedział, że pradawne zło opanowało ich grobowce i przywołało dusze ze spoczynku z łona przodków i dopóki grobowce nie zostaną uwolnione, już nigdy nie zaznają spokoju. Wstrząśnięty Gotrek obiecał zemstę.
Grupa dotarła do grobowca i jednocześnie ogromnego skarbca. Aldebrand odnalazł magiczny miecz Karaghul, lecz zanim zdążył się tym faktem podzielić, ogromny zmutowany spaczeniem troll zabił go odrywając jego głowę. Gotrek zorientował się, że to właśnie Troll zbezcześcił grobowiec. Grupa zaatakowała, ale troll szybko goił natychmiast wszelkie rany, I wszelkie ciosy tylko go spowalniały. Troll zabił Jules`a i Zauberlich`a, ale zanim to nastąpiło czarodziej odkrył, że ogień hamuje regenerację trolla. Felix rzucił w trolla lampy oliwne, od których Troll zapłonął – wówczas Gotrekowi z trudem się udało go pokonać.
Tuż po walce wielka armia goblinów przybyła do grobowca i gdy bohaterowie szykowali się na śmierć – w grobowcu pojawił się armia duchów krasnoludów, która rozgromiła wrogów. Gotrek wściekły, że ominęła go kolejna szansa na heroiczną śmierć, usłyszał od duchów, że jego zagłada będzie o wiele bardziej heroiczna i nastąpi wkrótce. Błogosławiąc Gotreka, duchy odeszły w spokoju. Skarby oraz ciała poległych pozostawili w grobowcu, który krasnolud zapieczętował, a potem obaj wyruszyli na powierzchnię.
Znamię Slaanesh`a
W drodze powrotnej z twierdzy Karak Osiem Szczytów, bohaterowie natykają się na bandę mutantów i w czasie walki Gotrek obrywa w głowę tak nieszczęśliwie, że traci pamięć. Szukając pomocy w najbliższej wiosce, miejscowy gang (wyznawców Slaanesha`a) kontrolujący tawernę, wszczyna z nimi walkę (w zasadzie z Felixem, bo Gotrek tylko się bezrozumnie przyglądał), co w efekcie powoduje, że obaj tracą swoją magiczną broń. Felix zaprowadził krasnoluda do miejscowego lekarza (alchemika) o imieniu Kryptmann, który mgliście obiecał wyleczyć poszkodowanego, pod warunkiem dostarczenia niezwykle rzadkiego składnika (ziela). Pomimo licznych niebezpieczeństw i czających się wszędzie band mutantów, Felix odnajduje brakujący składnik i wraca do Kryptmann`a. Po tym jak obiecany napój alchemiczny nie przyniósł pożądanych efektów, Felix wpadł w amok i zaatakował alchemika. W trakcie szamotaniny, tak szczęśliwie rzucił tłuczkiem, że trafił Gotreka w głowę, że zabójca odzyskał pamięć. Po odzyskaniu wigoru przez Gotreka, bohaterowie wrócili do tawerny mszcząc się na kultystach za wcześniejsze upokorzenia.
Ciemność i krew
Podróżując dalej przez las Drakwald odnajdują zrujnowaną wioskę, która została zaatakowana przez zwierzoludzi. Jedyną ocalałą osobą jest przestraszona siedmioletnia Kat (Katherina). Dziewczynka opisała atak bestii oraz czempionkę chaosu (wyznawca Korne`a), która nimi dowodziła. W decydującej chwili nieoczekiwanie oszczędziła życie dziewczynki. 
W retrospekcji poznajemy historię czempionki chaosu Justine, która była służącą zgwałconą przez szlachcica, któremu poprzysięgła zemstę. Udała się wówczas na Pustkowia Chaosu i po wielu latach i zwycięskich walkach zdobyła wiele łask demona oraz obietnicę, ze żaden wojownik nigdy jej nie pokona. Zebrała bandę zwierzoludzi i wróciła do Drakwaldu by dopełnić zemsty. Później demon żąda od niej odnalezienia i zabicia dziewczynki (Kat), przez stałaby się nieśmiertelną księżniczką chaosu. Jednak Justine ma wyrzuty sumienia, ponieważ domyśla się, że dziewczynka jest jej córką (owocem gwałtu sprzed lat), czego dowodem jest znak szczególny (biały kosmyk włosów).
Gotrek, Felix i Kat, po zwycięstwie w potyczce z bestiami (patrol poszukujący dziewczynki) – docierają do wioski, która po apelu bohaterów staje do obrony przed zbliżającą się watahą. Justine z bandą zwierzoludzi atakuje ich i ściera się w finałowym pojedynku z Gotrekiem. Zabójca rani ją wielokrotnie, ale nie może zabić (zgodnie przyrzeczeniem demona). Widząc Kat, porzuca walkę i biegnie by ją zabić. Felix desperacko próbuje jej przeszkodzić, ale sromotnie przegrywa. Justine próbując skręcić mu kark, niespodziewanie ginie z rąk małej dziewczynki (wbija jej w plecy jej własny miecz, dopełniając przysięgi złośliwego demona). Po śmierci liderki, bestie w panice uciekają, ale mieszkańcy wioski ścigając je, zabijają wszystkie. 
Gotrek i Felix po opatrzeniu ran ruszają w dalszą drogę. Kat chciałaby wyruszyć z nimi, ale bohaterowie odmawiają, tłumacząc jej cierpliwie (Felix), że ruszają w niebezpieczną podróż i nie będą mogli zapewnić jej bezpieczeństwa. Zostawili ją pod opieką Messnera, obiecując sobie, że nigdy siebie nie zapomną. (Kat powróci w XI tomie). 
Władca mutantów
W dalszej drodze do Nuln, bohaterowie docierają do małej wioski Butdorf. W miejscowej tawernie, dowiadują się, że dzieci mieszkańców wioski są przetrzymywane w pobliskiej wieży przez czarnoksiężnika. Pomimo obietnicy odbicia dzieci, zastraszeni mieszkańcy wioski trują bohaterów i oddają ich w ręce czarnoksiężnika. Bohaterowi budzą się w wież, skuci łańcuchami. Ich oprawca okazuje dawny znajomy (Albericht Kruger) z czasów studenckich Felixa, który tajemniczo zniknął ze studiów po kradzieży zakazanych ksiąg o mutacjach Chaosu. Albericht arogancko opowiada o zdobytej dzięki księdze wiedzy i swoich planach wyhodowania armii mutantów, która ma podbić Imperium
Jednakże Gortrekowi udaje się zerwać łańcuchy i uwolnić Felixa, by stanąć do walki ze zmutowanym ochroniarzem (Oleg), uduszony przez Gotreka łańcuchem. Następnie rozpoczęli pościg za Alberichtem, przebijając się przez hordę dziwnych mutantów. Ostatecznie dopadli go w jego pracowni, gdzie przyznał buńczucznie, że mutanty, które właśnie zabili, były dziećmi porwanymi z wioski (użył dzieci, gdyż jak wyjaśnij łatwiej poddawały się jego eksperymentom i mutacjom). To wyznanie wprawiła Felixa w szał, w trakcie którego wyrzucił Krugera przez okno, co spotkało się z pochwałą ze strony zabójcy. Następnie podpalili zamek i ruszyli do wioski wyrównać rachunki.
Dzieci Ulrica
Brnąc dalej przez zaśnieżony las Drakwald w kierunku Nuln, bohaterowie natrafiają na ślad potwora (Gotrek podejrzewa, że to troll). Wokół panuje dziwna cisza, ale wszędzie słychać wycie wilków. Odgłos walki docierający z oddali, powoduje, że para rozdziela się i Felix zostaje pojmany przez imperialnych żołnierzy (wyznawców boga przemian Tzeentcha). Wojownik zostaje zakuty w kajdany razem z piękną nieznajoma Magdaleną, która prawdopodobnie porwano na ofiarę. 
Siedząc we wspólnym lochu, Felix dowiaduje się od Magdaleny, że porywaczami są czarodziej Voorman i Hrabia Hrothgar. Kultyści porwali ją w rzeczywistości na przynętę, a prawdziwym celem jest jej ojciec, będący jednym z dzieci Ulrica (wilkołakiem). 
Felixowi udaje się uwolnić z celi i skradając się przez dwór słyszy w oddali odgłosy walki oraz wycie wilków. Skradając się przez mroczny dwór, udaje mu się zabić kilku kultystów w tym hrabiego Hrothgara. Dowiaduje się, że czarnoksiężnik planuje wykorzystać wilkołaka, aby przenieść swoją duszę do jego ciała, by uzyskać nieśmiertelność. Wilkołak zbaja Voormana, dopełniając czaru transformacji. Felix będący tego świadkiem atakuje Voormana w ciele wilkołaka, sztyletem odnalezionym w pracowni (jego ostrze zrobione z czystego spaczenia). Po ciężkiej walce, Felix zabija bestię. Pozbawione przywódcy wilki, uciekają wprost na nadchodzącego z odsieczą Gotreka. Zabójca zabijając większość z nich, chwyta Magdalenę I pomimo wiary Felixa w jej niewinność, zabija ją (Gotrek uważa, że jest dotknięta chaosem). Po wszystkich przygodach obaj bohaterowie docierają wreszcie do Nuln.

</doc>
<doc id="1266562" url="https://pl.wikipedia.org/wiki?curid=1266562" title="Yeísmo">
Yeísmo

Yeísmo – proces fonetyczny zachodzący w części hiszpańskojęzycznego obszaru Ameryki Łacińskiej. Ll tradycyjnie wyrażał głoskę ʎ (palatalna lateralna). Dźwięk ten zanikł na większości obszarów Ameryki, z wyjątkiem dwujęzycznych obszarów, na których mówi się w keczua lub w innych językach rdzennych Ameryki, posiadających ten fonem w swojej fonetyce. Obecnie zanika także w Hiszpanii, ale i tam jest podobnie – nie dotyczy on dwujęzycznych obszarów języka katalońskiego lub innych języków, w których obecne jest ʎ. Na większości obszarów fonem ten upodabnia się do j. Zjawisko to nazywane jest właśnie "yeísmo".

</doc>
<doc id="1266563" url="https://pl.wikipedia.org/wiki?curid=1266563" title="Johann Nepomuk Tschermak">
Johann Nepomuk Tschermak



</doc>
<doc id="1266567" url="https://pl.wikipedia.org/wiki?curid=1266567" title="Alligator mississippiensis">
Alligator mississippiensis



</doc>
<doc id="1266569" url="https://pl.wikipedia.org/wiki?curid=1266569" title="Leopold Anton Joseph Schlick zu Bassano und Weiskirchen">
Leopold Anton Joseph Schlick zu Bassano und Weiskirchen

Leopold Anton Joseph Schlick zu Bassano und Weiskirchen (ur. 10 lipca 1663, zm. 10 kwietnia 1723 w Pradze) – austriacki wojskowy i dyplomata.
Życiorys.
W latach 1701-1702 w misjach dyplomatycznych odwiedzał Moguncję, Bawarię, Düsseldorf, Trewir i Hagę. Od 20 czerwca 1692 "General-Wachtmeister". Od 2 maja 1704 generał kawalerii, a 15 czerwca 1707 marszałek polny.
Od 1708 generalny komisarz wojny ("General-Kriegskommissar"). Od 18 grudnia 1711 do 22 grudnia 1712 kanclerz Czech. W 1721 odznaczony Orderem Złotego Runa.

</doc>
<doc id="1266574" url="https://pl.wikipedia.org/wiki?curid=1266574" title="11 Dywizja Piechoty (PSZ)">
11 Dywizja Piechoty (PSZ)

11 Dywizja Piechoty (11 DP) – wielka jednostka piechoty Polskich Sił Zbrojnych na Zachodzie.
Formowanie i dyslokacje.
Dywizja została sformowana pod koniec marca 1942 roku w wyniku przemianowania Ośrodka Organizacyjnego Armii bezpośrednio przed jego ewakuacją z m. Guzar w Uzbekistanie do Iraku. Dowódcą ośrodka był płk dypl. Leon Koc. 11 DP podlegała dowódcy Polskich Sił Zbrojnych w ZSRR. W maju 1942 roku, w Palestynie, Sztab i Oddział Rozpoznawczy 11 DP oraz 19 i 21 pp stały się bazą dla nowo formowanej 3 Brygady Strzelców Karpackich. 25 lipca tego roku 242 podoficerów z cenzusem zakończyło okres szkolenia podstawowego w Szkole Podchorążych byłej 11 DP.
Organizacja.
Ośrodek Organizacyjny Armii powstał 20 października 1941 roku z przekształcenia Ośrodka Zapasowego. Dowódcy ośrodka podporządkowano następujące oddziały i pododdziały:

</doc>
<doc id="1266579" url="https://pl.wikipedia.org/wiki?curid=1266579" title="Volvo S40">
Volvo S40

Volvo S40 – samochód osobowy klasy kompaktowej produkowany pod szwedzką marką Volvo w latach 1995 - 2012.
Pierwsza generacja.
Volvo S40 I został po raz pierwszy zaprezentowany w 1995 roku. 
Również w 1995 roku wprowadzono do produkcji wersję kombi pojazdu, nazwaną V40.
Samochód został zbudowany na płycie podłogowej Mitsubishi Carisma. W 1999 roku wraz z modelem V40 pojazd przeszedł face lifting. Zmieniono m.in. delikatnie stylizację oraz wprowadzono kilka modyfikacji technicznych, m.in. bezpośredni wtrysk paliwa w silnikach wysokoprężnych, większe tarcze hamulcowe oraz zmieniono układ kierowniczy i zawieszenie, a także wprowadzono nowe jednostki napędowe.
Druga generacja.
Volvo S40 II zostało po raz pierwszy zaprezentowane w 2003 roku. 
Rok później zaprezentowano wersję kombi pojazdu, która nosi nazwę V50. Samochód został zbudowany na płycie podłogowej amerykańskiego koncernu Ford Motor Company o nazwie P1 dzielonej m.in. z Fordem Focusem oraz Mazdą 3. Pojazd stylistycznie podobny do modelu S80 wprowadził nowy projekt wnętrza z estetyczną oraz lekką konsolą środkową.
W 2005 roku modele S40 i V50 zajęły w konkursie na Światowy Samochód Roku 2. pozycję (za Audi A6 C6). W tym samym roku wprowadzono nowy silnik wysokoprężny 1.6D pochodzący z Forda Focusa (produkcji koncernu PSA).
W 2007 roku samochód przeszedł face lifting, który upodobnił auto stylistycznie do modeli S80 i V70. Wprowadzono między innymi: nowe reflektory biksenonowe z możliwością doświetlania zakrętów, światła awaryjnego hamowania (EBL), a także system ostrzegania o obiektach znajdujących się w martwym polu lusterek BLIS, nowy zderzak przedni i tylny oraz nowe lampy tylne w technologii LED. Przy okazji liftingu wzbogacono wyposażenie standardowe pojazdu o system ESP, 6 poduszek powietrznych, klimatyzację automatyczną oraz radio CD. Wprowadzono także nowe silniki benzynowe i wysokoprężne.
W 2008 roku zaprezentowano ekologiczną wersję pojazdu - eDrive.
Wersje wyposażeniowe.
Standardowe wyposażenie wersji po face liftingu obejmuje m.in. system ABS, ESP, układ antypoślizgowy DSTC, klimatyzację automatyczną, 6 poduszek powietrznych, elektryczne sterowanie i podgrzewanie lusterek, elektryczne sterowanie szyb oraz radio z CD. 
W zależności od wersji wyposażenia pojazd doposażyć opcjonalnie można było m.in. w regulację wysokości fotela kierowcy, reflektory biksenonowe, felgi aluminiowe, skórzaną, wielofunkcyjną kierownicę, komputer pokładowy, światła przeciwmgłowe, podgrzewane przednie fotele, skórzaną tapicerkę, system bezkluczykowy, system automatycznej regulacji prześwitu, system BLIS oraz EBL oraz tempomat, a także czujniki parkowania, zmierniarkę płyt CD, 12-głośnikowy zestaw audio Premium Sound z dźwiękiem w systemie Dolby Pro Logic II oraz gniazdo iPod, czujnik deszczu i zmierzchu.

</doc>
<doc id="1266581" url="https://pl.wikipedia.org/wiki?curid=1266581" title="Erich Tschermak">
Erich Tschermak

Erich Tschermak (ur. 15 listopada 1871 w Wiedniu, zm. 11 października 1962 w Wiedniu) – austriacki botanik, genetyk i agronom. Jego ojciec Gustav Tschermak, był austriackim mineralogiem, a brat Armin Tschermak (1870-1952) fizjologiem. W 1906, po nadaniu ojcu szlachectwa, przyjął nazwisko Erich Tschermak von Seysenegg (właśc. Erich Tschermak, Edler von Seysenegg).
Równolegle i niezależnie z Hugonem de Vriesem i Carlem Corrensem ponownie odkrył i spopularyzował odkrycia Mendla na polu genetyki. Publikacja Tschermaka ukazała się w czerwcu 1900 roku. Prowadził badania mieszańców roślin, wyhodował wysokoplenne odmiany zbóż i roślin strączkowych. Od 1909 profesor w wyższej szkole rolniczej w Wiedniu.
Tschermak był wnukiem nauczyciela botaniki, który uczył Mendla w Wiedniu; natomiast Correns był studentem Karla von Nägeliego – botanika szwajcarskiego, z którym Mendel korespondował na temat swoich badań nad dziedziczeniem, ale który nie zrozumiał i nie docenił wagi odkrycia zakonnika.

</doc>
<doc id="1266583" url="https://pl.wikipedia.org/wiki?curid=1266583" title="Krok defiladowy">
Krok defiladowy

Krok defiladowy – element musztry.
W Wojsku Polskim krok defiladowy wykonywany jest na komendę "baczność", polega na mocnym naznaczaniu go przez "przybijanie" całą stopą ziemi. Nogi, wyprostowane w kolanach, wyrzuca się do przodu na wysokość około 10 cm i stawia ją sprężyście z lekkim przybiciem. Ręce, z zamkniętymi palcami, dochodzą z przodu na wysokość pasa, a w tył wyrzucane są swobodnie. Długość kroku - 60–80 cm. Tempo marszu - 112 - 116 kroków na minutę.

</doc>
<doc id="1266584" url="https://pl.wikipedia.org/wiki?curid=1266584" title="Kosmas Indikopleustes">
Kosmas Indikopleustes

Kosmas Indikopleustes, (przełom V-VI w. n.e.) – bizantyński mnich, geograf i podróżnik.
Życiorys.
Kosmas Indikopleustes spędził młodość w stolicy Cesarstwa wschodniorzymskiego, Bizancjum. Miasto, będąc ówcześnie głównym ośrodkiem handlowym Cesarstwa, do którego ściągali kupcy z całego świata, nawet z Chin i Indii, miało wpływ na rozwinięcie jego zamiłowania do podróżowania. Swoją podróż rozpoczął wraz z karawaną kupiecką zmierzającą do Syrii i Egiptu. Następnie droga powiodła go do Etiopii, skąd udał się na wybrzeże Afryki Wschodniej i drogą morską przeprawił się do Indii. W tym kraju przebywał dłuższy czas, zwiedzając miasta portowe. Dotarł także do wyspy Cejlon. W dojrzałym wieku osiadł w Aleksandrii, gdzie rozpoczął spisywać swoje podróże i spostrzeżenia na temat odwiedzanych regionów.
W 547 r. wydał książkę "Chrześcijańska topografia wszechświata", w której wyłożoną tam naukę oparł na Biblii, twierdząc, że: „"Nie można wierzyć świeckiej nauce, która wyobraża sobie iż rozumem można objaśnić świat"”. W rezultacie powstał prymitywny obraz świata, w którym Ziemia była nie tylko nieruchoma i płaska, ale miała kształt prostokąta. Pośrodku znajdowała się Palestyna jako Ziemia Święta, zaś na północy wznosiła się ogromna góra. Wszystkie ciała niebieskie okrążały Ziemię, ale nigdy nie schodziły pod nią, kryły się tylko za ową górą, poruszając się przy tym po sferach obracanych przez specjalnych Aniołów. Cały ten świat ograniczony był z boków pionowymi ścianami, a u góry przykryty stropem, tworząc tym samym "gigantyczną skrzynię", na której dnie leżała Ziemia. Na samej górze miał swą siedzibę Bóg, który czuwał nad całym światem.
Wydania tego dzieła oraz przekładu na język francuski dokonała polska bizantynolog Wanda Wolska Conus w ramach prestiżowej serii "Sources chrétiennes".

</doc>
<doc id="1266586" url="https://pl.wikipedia.org/wiki?curid=1266586" title="Lopud (miejscowość)">
Lopud (miejscowość)

Lopud – wieś w Chorwacji, w żupanii dubrownicko-neretwiańskiej, w mieście Dubrownik. W 2011 roku liczyła 249 mieszkańców.
Leży na północno-zachodnim wybrzeżu adriatyckiej wyspy o tej samej nazwie. Jej nazwa pochodzi od łacińskiej nazwy wyspy ("Lafota"). Została założona przez Greków w starożytności oraz była stosunkowo ważnym i popularnym portem morskim aż do 1667 roku, kiedy w trzęsieniu ziemi zginęła prawie cała ludność wyspy.

</doc>
<doc id="1266588" url="https://pl.wikipedia.org/wiki?curid=1266588" title="Kampania Cromwella w Irlandii">
Kampania Cromwella w Irlandii

Kampania Cromwella w Irlandii 1649-1653 była ostatnim akordem irlandzkiej wojny konfederackiej toczonej od roku 1641. 
Po poniesionych porażkach w latach 1646-1648 koalicja składającą się z byłych Konfederatów i Rojalistów zmarnowała wiele miesięcy na waśnie wewnętrzne z grupami, które nie zgadzały się z głoszonymi hasłami (m.in. Owen Roe O'Neill). Ten ostatni dopiero później powrócić miał w szeregi koalicjantów. 
W sierpniu 1649 r. Butler próbował zdobyć Dublin, został jednak pokonany przez siły Michaela Jonesa w bitwie pod Rathmines. Krótko potem w Irlandii wylądował Oliver Cromwell na czele New Model Army. Co nieudało się Anglikom osiągnąć w przeciągu ośmiu lat wojny, Cromwell dokonał w trzy lata. Sukces Cromwellowi przynieść miała jego doskonale wyposażona i wyćwiczona armia. 
Pierwszym celem Cromwella stało się wschodnie wybrzeże, gdzie liczył na wsparcie floty angielskiej. Cromwell obległ miasta Drogheda i Wexford, w których jego żołnierze dokonali masakr na ludności cywilnej. Następnie wysłał część swoich sił w kierunku północnym, gdzie zamierzał wesprzeć działające tam oddziały osadników angielskich, którzy ponieśli porażkę w bitwie pod Lisnagarvey. 
W starciu z wyposażonymi w artylerię wojskami Cromwella, siły Jamesa Butlera stały na straconej pozycji. Anglicy oblegali jedno miasto po drugim i szybko je zdobywali. Zdobyli między innymi silnie bronione Waterford. Wyjątkiem było oblężenie Clonmel w roku 1650, podczas którego Irlandczycy zadali Anglikom duże straty i obronili miasto. W tym samym roku Cromwell powrócił do Anglii, powierzając dowództwo Henry'emu Iretonowi. W maju 1650 r. Anglicy pokonali ponownie powstańców w bitwie pod Macroom. 
Po porażce w bitwie pod Scarrifholis Butler zbiegł do Francji. Jego miejsce zajął Sir Ilick Burke. W lipcu roku 1651 po kolejnej porażce w bitwie pod Knocknaclashy siły Irlandczyków i Rojalistów kontrolowały już tylko niewielki obszar na zachód od rzeki Shannon, miasta Limerick i Galway a także niewielką enklawę w hrabstwie Kerry. Ireton obległ Limerick, natomiast armia północna podeszła pod miasto Galway. Oba miasta były silnie umocnione i dopiero głód i choroby w trakcie długiego oblężenia zmusiły obrońców do kapitulacji. Po kapitulacji Limerick (1651) i Galway (1652) opór irlandzki został stłumiony. Wielu Irlandczykom nie odpowiadały jednak warunki kapitulacji, dlatego też kontynuowali jeszcze rok walkę partyzancką. Anglicy surowo jednak karali wszystkich wspomagających partyzantów, paląc ich pola uprawne, niszcząc całe wioski co doprowadziło szybko do wybuchu głodu i zarazy. Ostatnia zorganizowana grupa rebeliantów skapitulowała w Cavan w roku 1653. 
Liczba ofiar kampanii była ogromna, z czego większość zmarła z głodu i zarazy, które szerzyły się w wyniku celowego pozbawienia Irlandczyków środków do życia. Według danych Williama Petty (Down Survey) w latach 1641-1653 w Irlandii śmierć poniosło od 400 do 620 tysięcy ludzi. Obecne szacunki mówią o śmierci blisko jednej trzeciej populacji Irlandii, która liczyła przed kampanią Cromwell'a około 1,5 mln ludności.
Surowość Cromwella wobec Irlandczyków wynikała po części z głębokiej antypatii religijnej wobec katolicyzmu, a także z chęci ukarania katolików za powstanie irlandzkie w 1641 roku, a w szczególności masakrę protestantów w Ulsterze. Istotnym czynnikiem była także kierownicza rola duchowieństwa katolickiego w Irlandii, w której Kościół katolicki zachował bardzo silne wpływy pomimo reformacji.

</doc>
<doc id="1266589" url="https://pl.wikipedia.org/wiki?curid=1266589" title="Atypus piceus">
Atypus piceus



</doc>
<doc id="1266590" url="https://pl.wikipedia.org/wiki?curid=1266590" title="Polak potrzebny od zaraz">
Polak potrzebny od zaraz

Polak potrzebny od zaraz (ang. "It's a Free World...") – brytyjski dramat filmowy z 2007 roku w reżyserii Kena Loacha. 
Film zrealizowano w międzynarodowej koprodukcji, a jego zdjęcia kręcono w Kijowie, Londynie i Katowicach.
Fabuła.
Główną bohaterką jest młoda Angielka Angie, która pracuje w agencji pośrednictwa pracy szukającej tanich pracowników w Polsce. W wyniku kłopotów zakłada własną firmę. Jednak okazuje się, że większe zyski uzyskuje się tylko łamiąc prawo i wykorzystując zatrudnianych pracowników.

</doc>
<doc id="1266591" url="https://pl.wikipedia.org/wiki?curid=1266591" title="Ploceus castaneiceps">
Ploceus castaneiceps



</doc>
<doc id="1266592" url="https://pl.wikipedia.org/wiki?curid=1266592" title="Ekogłasnost">
Ekogłasnost



</doc>
<doc id="1266594" url="https://pl.wikipedia.org/wiki?curid=1266594" title="Skażenie środowiska">
Skażenie środowiska

Skażenie środowiska – zanieczyszczenie środowiska przyrodniczego (zwłaszcza gleby, wody, powietrza) albo organizmu ludzkiego czy zwierzęcego toksycznymi środkami chemicznymi, materiałami promieniotwórczymi lub zakaźnymi czynnikami biologicznymi, niezależnie od ich rodzaju i czasu ich oddziaływania.
Skażenie chemiczne.
Jest to szkodliwe zanieczyszczenie powietrza, terenu, obiektów i organizmów żywych przez trucizny i substancje szkodliwe, a w czasie wojny także przez bojowe środki trujące. Trwałość skażenia chemicznego jest zależna od trwałości substancji toksycznych i warunków meteorologicznych. Niektóre substancje np. dioksyna, mogą się utrzymywać w terenie przez wiele lat, inne zaś szybko ulegają rozkładowi lub bardzo dużemu rozcieńczeniu.
Skażenie promieniotwórcze.
Jest to zanieczyszczenie powietrza, wody, gleby, ciała ludzkiego, przedmiotów itp. substancjami promieniotwórczymi. Może wystąpić w wyniku wybuchu jądrowego, awarii reaktorów jądrowych, podczas pracy w laboratorium radiochemicznym. Jest bardzo groźne dla zdrowia i życia ludzi i zwierząt.
Skażenie promieniotwórcze usuwa się metodami mechanicznymi i chemicznymi.
Skażenie gleb.
Jest to zmiana składu gleb na skutek osadzania na jej powierzchni związków emitowanych przez zakłady przemysłowe i wmywania zanieczyszczeń atmosferycznych i powierzchniowych w głąb profilu glebowego przez infiltrujące wody opadowe.
Skażenie gleb powoduje zahamowanie obiegu składników mineralnych i organicznych oraz zmianę właściwości biochemicznych gleb.
Głównymi pierwiastkami powodującymi skażenie gleb są:
Skażenie wód.
Jest to wprowadzenie do wód substancji toksycznych lub promieniotwórczych
Skażenie żywności.
Jest to niezamierzone lub celowe wprowadzenie do żywności substancji chemicznych lub promieniotwórczych, a także mikroorganizmów chorobotwórczych.
Czynnikami chemicznego skażenia żywności są:
Źródłem skażenia żywności może być gleba, powietrze atmosferyczne, woda oraz proces technologicznych przygotowania pożywiania.

</doc>
<doc id="1266598" url="https://pl.wikipedia.org/wiki?curid=1266598" title="Rechow">
Rechow

Rechow (hebr. רחוב; ang. Rehov) – moszaw położony w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Moszaw Rechow jest położony na wysokości 126 metrów p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan. Jedynymi niewielkimi wzgórzami są wzgórza pochodzenia ludzkiego, takie jak Tel Rechow na północny wschód od moszawu. Wokół osady znajdują się liczne źródła, których wody są odprowadzane do sztucznych stawów hodowlanych. Na zachód od moszawu płynie strumień Moda. W odległości 3 km na zachód wznoszą się strome zbocza masywu górskiego Gilboa z górą Awinadaw (440 metrów n.p.m.). W jego otoczeniu znajdują się kibuce Szeluchot, En ha-Naciw i Sede Elijjahu, moszawy Sede Terumot i Rewaja, oraz wioska komunalna Tel Te’omim. Rechow wraz z sąsiednimi osadami Sede Terumot, Rewaja i Tel Teomim tworzy wspólnie powiązaną wioskę rolniczą o nazwie Bikur Jiszuwej (hebr. ישובי ביכורה).
Rechow jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi:
Historia.
Pierwotnie w rejonie tym znajdowało się starożytne miasto Rechow, którego pozostałości znajdują się na sąsiednim tell. W przeciwieństwie do innych miejsc w Palestynie, miasto nie jest wymieniane w tekstach biblijnych i znajduje się jedynie w źródłach egipskich. Wykopaliska archeologiczne ujawniły pozostałości osady kananejskiej. W 2007 roku odkryto tutaj trzy rzędy glinianych, cylindrycznych uli z przełomu XI i X wieku p.n.e. Ustawione były piętrowo na wysokości co najmniej trzech kondygnacji. Są to najstarsze znane ule z tego obszaru. W kolejnych warstwach ziemi znajdują się ślady osad z późniejszych czasów. Między innymi odkryto tutaj pozostałości domów, ulic i synagogi.
W kolejnych wiekach w okolicy tej istniały dwie arabskie wioski Farwana i as-Samirija. Pierwsza z nich została wysiedlona i zniszczona przez żydowskich żołnierzy Hagany w dniu 11 maja 1948 roku podczas wojny domowej w Mandacie Palestyny. Natomiast druga została wysiedlona i zniszczona w dniu 27 maja 1948 roku podczas I wojny izraelsko-arabskiej. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne. Współczesny moszaw został założony w 1951 roku przez żydowskich imigrantów z Kurdystanu i Maroka. Początkowo nazywał się Farwana (hebr. פ „רונה) lub Farwana Alef, dopiero później zmieniono nazwę na obecną. Mieszkańcy osady zmagali się z dużymi trudnościami gospodarczymi i dopiero połączenie sił z okolicznymi osadami umożliwiło przezwyciężyć trudności.
Kultura i sport.
W moszawie znajduje się ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej. Z obiektów korzystają mieszkańcy okolicznych osad.
Edukacja.
Moszaw utrzymuje przedszkole i szkołę podstawową "Bikura". Starsze dzieci są dowożone do szkoły średniej w kibucu Newe Etan.
Gospodarka i infrastruktura.
Gospodarka moszawu opiera się na intensywnym rolnictwie. W szklarniach uprawiane są przyprawy i kwiaty. Hoduje się tu także owce i gęsi. Na północ od moszawu są stawy hodowlane ryb. W moszawie jest przychodnia zdrowia, sklep wielobranżowy i warsztat mechaniczny.
Transport.
Przez centrum moszawu przechodzi droga nr 90, którą jadąc na północ dojeżdża się do skrzyżowania z drogą nr 669 (dojazd na zachód do kibucu Szeluchot) i drogą nr 6678 (dojazd na wschód do kibucu En ha-Naciw) i dalej do miasta Bet Sze’an, lub jadąc na południe dojeżdża się do moszawu Sede Terumot. Lokalnymi drogami można dojechać na wschód do wioski Tel Te’omim, i na zachód do moszawu Rewaja.

</doc>
<doc id="1266600" url="https://pl.wikipedia.org/wiki?curid=1266600" title="Polaris Australis">
Polaris Australis

Polaris Australis ("Sigma Octantis", "σ Oct") – gwiazda w gwiazdozbiorze Oktanta. Jest oddalona od Słońca o około 281 lat świetlnych
Charakterystyka obserwacyjna.
Sigma Octantis ma wielkość obserwowaną 5,42 i jest z trudem dostrzegalna gołym okiem. Jest położona bardzo blisko południowego bieguna niebieskiego, dlatego obok oznaczenia Bayera "Sigma Octantis" często stosowana jest dla niej nazwa "Polaris Australis" – „południowa [gwiazda] polarna”. Międzynarodowa Unia Astronomiczna w 2017 roku formalnie zatwierdziła użycie nazwy Polaris Australis dla określenia tej gwiazdy. Powoli oddala się ona od bieguna, najbliżej niego była około 1872 roku (45′).
Polaris Australis jest umieszczona na fladze Brazylii. symbolizuje na niej Dystrykt Federalny tego kraju (okręg stołeczny wokół miasta Brasília).
Charakterystyka fizyczna.
Jest to podolbrzym należący do typu widmowego F0. Ma temperaturę 7280 K i jasność 34 razy większą niż jasność Słońca. Ma promień 3,7 razy większy niż promień Słońca, a jej masa jest oceniana na 2,0–2,1 . Dopiero zmienia się w olbrzyma; jest gwiazdą zmienną typu Delta Scuti, a jej jasność zmienia się o 0,03 w okresie 2,3 godziny.

</doc>
<doc id="1266606" url="https://pl.wikipedia.org/wiki?curid=1266606" title="Rewaja">
Rewaja

Rewaja (hebr. רוויה; ang. Revaya) – moszaw położony w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Moszaw Rewaja jest położony na wysokości 110 metrów p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan. Jedynymi niewielkimi wzgórzami są wzgórza pochodzenia ludzkiego, takie jak Tel Te'omim i Tel Nufar. Wokół osady znajdują się liczne źródła, których wody są odprowadzane do sztucznych stawów hodowlanych. W odległości 1,5 km na zachód wznoszą się strome zbocza masywu górskiego Gilboa z górą Avinadav (440 metrów n.p.m.), z której spływa strumień Avinadav. W odległości 3 km na południe i 5 km na zachód przebiega mur bezpieczeństwa oddzielający terytorium Izraela od Autonomii Palestyńskiej. W jego otoczeniu znajdują się kibuce Meraw, Ma’ale Gilboa i Szeluchot, moszawy Rechow i Sede Terumot, oraz wioska terapeutyczna Malkiszua. Revaja wraz z sąsiednimi osadami Sede Terumot, Rechow i Tel Teomim tworzy wspólnie powiązaną wioskę rolniczą o nazwie Bikur Jiszuvej (hebr. ישובי ביכורה). Po stronie palestyńskiej jest wioska Bardala.
Rewaja jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi:
Historia.
Pierwotnie w okolicy tej istniała arabska wioska as-Samirija. Została ona wysiedlona i zniszczona w dniu 27 maja 1948 roku podczas I wojny izraelsko-arabskiej. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Moszaw został założony w 1952 roku przez żydowskich imigrantów z Iraku i Maroka. Początkowo nazywał się Farwana (hebr. פ "רונה) lub Farwana Alef, dopiero później po odłączeniu się moszawu Rechow, jego nazwę zmieniono na obecną. Przez długi czas osada miała poważne trudności gospodarcze, ponieważ osadnicy nie mieli żadnego doświadczenia z rolnictwem i hodowlą zwierząt. Trudności pogłębiał fakt, że osada znajduje się na samym skraju doliny i jest izolowana od pozostałych osiedli. W latach 90. XX wieku osiedlili się tutaj imigranci z Etiopii. Wybudowano wówczas nowe osiedle z 52 domami jednorodzinnymi.
Kultura i sport.
W moszawie znajduje się ośrodek kultury z biblioteką, sala sportowa z siłownią, oraz boisko.
Edukacja i religia.
Moszaw utrzymuje przedszkole. Starsze dzieci są dowożone do szkoły podstawowej "Bikura" w moszawie Rechow i szkoły średniej w kibucu Newe Etan. Moszaw posiada własną synagogę.
Gospodarka i infrastruktura.
Gospodarka moszawu opiera się na intensywnym rolnictwie i sadownictwie. W szklarniach uprawiane są przyprawy i warzywa. W moszawie jest sklep wielobranżowy i warsztat mechaniczny.
Transport.
Z moszawu wyjeżdża się dwoma lokalnymi drogami na wschód, którymi można dojechać do moszawów Rechow i Sede Terumot, wjeżdżając na drogę nr 90.

</doc>
<doc id="1266607" url="https://pl.wikipedia.org/wiki?curid=1266607" title="Manuel de Sequeira Coutinho">
Manuel de Sequeira Coutinho

Manuel de Sequeira Coutinho (ur. 12 kwietnia 1640, zm. w 1722) – portugalski dyplomata.
Jego ojcem był António de Moura Coutinho (ur. 1640).
Jego żoną była Ângela de Almeida de Eça. Poślubił ją w Aveiro, 15 listopada 1663 roku.
Jego synem był urodzony w 1679 roku Manuel de Sequeira Coutinho de Almeida d' Eça.
W latach 1720-1722 Manuel de Sequeira Coutinho de Almeida był portugalskim rezydentem w Hadze.

</doc>
<doc id="1266610" url="https://pl.wikipedia.org/wiki?curid=1266610" title="Che'Nelle">
Che'Nelle

Che’Nelle, właśc. Cheryline Lim (ur. 10 marca 1983) – malezyjska piosenkarka i producentka wykonująca muzykę R&amp;B.

</doc>
<doc id="1266612" url="https://pl.wikipedia.org/wiki?curid=1266612" title="Alfons Maria Jakob">
Alfons Maria Jakob

Alfons Maria Jakob (ur. 2 lipca 1884 w Aschaffenburgu, zm. 17 października 1931 w Hamburgu) – niemiecki lekarz neurolog i neuropatolog. Niezależnie od Hansa Gerharda Creutzfeldta opisał chorobę znaną dziś jako choroba Creutzfeldta-Jakoba.
Życiorys.
Urodził się 2 lipca 1884 roku w Aschaffenburgu jako syn właściciela sklepu. Studiował medycynę na Uniwersytecie Ludwika i Maksymiliana w Monachium, Uniwersytecie Fryderyka Wilhelma w Berlinie i Uniwersytecie w Strasburgu. Następnie pracował w Klinice Psychiatrycznej w Strasburgu u Roberta Wollenberga, 13 lipca 1909 roku obronił swoją dysertację doktorską. Między grudniem 1909 a listopadem 1911 był lekarzem-wolontariuszem ("Volontärarzt") i asystentem ("Assistenzarzt") w klinice psychiatrycznej w Monachium u Emila Kraepelina, gdzie miał sposobność pracy razem z Franzem Nisslem oraz Aloisem Alzheimerem. W 1911 roku wyjechał do hamburskiego "Friedrichsberg" (obecnie "Schön Klinik Hamburg Eilbe"), dużego ośrodka psychiatrycznego prowadzonego przez Wilhelma Weygandta, gdzie podjął pracę w laboratorium anatomicznym Theodora Kaesa. Wkrótce został szefem laboratorium anatomii patologicznej szpitala, a po śmierci Kaesa w 1913 roku zastąpił go na stanowisku prosektora (w czerwcu 1914 roku). Po przerwie przypadającej na lata I wojny światowej, kiedy służył w armii jako szef oddziału neurologiczno-psychiatrycznego szpitala polowego w Brukseli, powrócił do Hamburga i w styczniu 1920 roku habilitował się z neurologii, a w marcu 1924 roku został profesorem nadzwyczajnym. Od stycznia 1919 roku prowadził też prywatną praktykę w Hamburgu. 
Jego uczniami byli Onari, Kashida, Hayashi, Robustow, Schükri, Alpers, Davidoff, Globus, Grinker, Rabiner, Winkelman.
Przez ostatnie siedem lat życia cierpiał na przewlekłe zapalenie kości. Ostatecznie powstał ropień zaotrzewnowy powikłany niedrożnością porażenną i posocznicą gronkowcową. Po nieudanej operacji Jakob zmarł. Wspomnienia pośmiertne poświęcili mu Globus, Lüthy, Josephy i Weygandt.
Dorobek naukowy.
Prace Jakoba dotyczyły różnych aspektów neuropatologii: zajmował się urazowymi uszkodzeniami mózgu, a także neuropatologią ataksji Friedreicha i stwardnienia rozsianego. Jako pierwszy opisał chorobę Alpersa i, niezależnie od Hansa Gerharda Creutzfeldta, chorobę znaną dziś jako choroba Creutzfeldta-Jakoba. Gdy wykładał w Ameryce Północnej i Południowej, napisał pracę o neuropatologicznych aspektach żółtej febry. Na zaproszenie brazylijskiego rządu przez trzy miesiące prowadził kurs neuropatologii w Rio de Janeiro. Wykładał też w Buenos Aires, Santiago i Montevideo.

</doc>
<doc id="1266613" url="https://pl.wikipedia.org/wiki?curid=1266613" title="Alfons Jakob">
Alfons Jakob



</doc>
<doc id="1266615" url="https://pl.wikipedia.org/wiki?curid=1266615" title="Ariane-5">
Ariane-5



</doc>
<doc id="1266617" url="https://pl.wikipedia.org/wiki?curid=1266617" title="Massudi">
Massudi



</doc>
<doc id="1266624" url="https://pl.wikipedia.org/wiki?curid=1266624" title="Sigma Octantis">
Sigma Octantis



</doc>
<doc id="1266625" url="https://pl.wikipedia.org/wiki?curid=1266625" title="Jean Cabot">
Jean Cabot



</doc>
<doc id="1266629" url="https://pl.wikipedia.org/wiki?curid=1266629" title="Anna Askew">
Anna Askew

Anna Askew (ur. 1521, zm. 16 lipca 1546) – angielska poetka. Po mężu nosiła nazwisko Kyme, którego nie używała jednak w swojej działalności ewangelizacyjnej. Małżeństwo było nieudane, ponieważ po pierwsze zostało zaaranżowane przez jej ojca (dziewczyna zastąpiła swoją zmarłą siostrę, wcześniej obiecaną kawalerowi), po drugie, dlatego że mąż nie akceptował jej wiary i w końcu wyrzucił ją z domu, mimo że Anna urodziła mu dwoje dzieci.
Była głęboko wierzącą protestantką, oskarżoną o herezję z powodu swych ewangelickich przekonań religijnych, niezgodnych z oficjalną doktryną episkopalnego Kościoła Anglii. Po torturach w Tower of London, którym została poddana, jako prawdopodobnie jedyna kobieta została spalona na stosie.
Anna Askew uważana jest za niezłomną bohaterkę wyznania reformowanego i męczennicę za wiarę, jak również za prototyp współczesnej feministki, a w każdym razie kobiety niezależnej, dążącej do realizacji swoich zainteresowań.
Za najbardziej znany utwór Anny Askew uchodzi wiersz zatytułowany "The Ballad which Anne Askew made and sang when she was in Newgate".
Na język polski przełożono fragmenty utworów lirycznych Anny Askew, wyrażające jej silną wiarę.
Kaźń Anny Askew znalazła swój literacki obraz w powieści Alison Weir "Lady Jane. Niewinna zdrajczyni". Powieść ta została opublikowana w Polsce w tłumaczeniu Adama Tuza przez Wydawnictwo Astra w 2013 roku.
Bibliografia.
Writings of Edward the Sixth, William Hugh, Queen Catherine Parr, Anne Askew, Lady Jane Grey, Hamilton and Balnaves, First American edition, Philadelphia 1842.

</doc>
<doc id="1266635" url="https://pl.wikipedia.org/wiki?curid=1266635" title="Lomami (rzeka)">
Lomami (rzeka)

Lomami – jeden z głównych dopływów rzeki Kongo w Demokratycznej Republice Konga. Liczy ok. 1500 km długości, płynie na północny zachód. Swój początek Lomami bierze z południa kraju, niedaleko Kaminy, płynie przez Lubao, Tshofę, Kombe, Bolaiti, Opalę i Iremę. Wpływa do Kongo niedaleko miejscowości Isengi.

</doc>
<doc id="1266636" url="https://pl.wikipedia.org/wiki?curid=1266636" title="Beniamin z Tudeli">
Beniamin z Tudeli

Beniamin z Tudeli (ur. Tudela, Nawarra) – żyjący w XII wieku żydowski podróżnik. 
Pomiędzy rokiem 1159 a 1163 wyruszył w podróż do miejsc zamieszkania ludności wyznania mojżeszowego, by ustalić jej liczbę. Z Saragossy przez Katalonię udał się do południowej Francji. Stamtąd – po odwiedzeniu kilku prowansalskich miast – skierował się do Włoch. Przemierzywszy Italię z północy na południe, popłynął statkiem do Grecji i rozpoczął wędrówkę po miastach Półwyspu Bałkańskiego, potem wyruszył do Konstantynopola. Następnie udał się do Syrii, zwiedzając po drodze Rodos i Cypr.
Najwięcej czasu spędził w Palestynie. Notował nazwy miasteczek i niewielkich wsi, wizytował i spisywał także miejsca biblijne. Z Palestyny Beniamin udał się przez Arabię i Mezopotamię do Persji. W samym Bagdadzie przebywał przez trzy lata. 
Jego droga powrotna wiodła przez Arabię, Egipt, Sycylię, Włochy i południowe Niemcy, skąd przez Francję dotarł do domu. 
W jego dziele nie ma ścisłych informacji geograficznych; zbierał różne wiadomości i legendy o zwiedzanych miejscach. Jego informacje o liczebności Żydów w zwiedzanych miejscach bywają nieścisłe, gdyż np. liczbę żydowskich mieszkańców Samarkandy szacuje na 50 000 i taką samą liczbę podaje dla mniejszych miast w Persji – Hamadan i Arabii – Cheibar. 
Ze swej podróży wrócił do rodzinnego miasta w 1173 roku.

</doc>
<doc id="1266638" url="https://pl.wikipedia.org/wiki?curid=1266638" title="Stadacone">
Stadacone



</doc>
<doc id="1266644" url="https://pl.wikipedia.org/wiki?curid=1266644" title="Droga krajowa B188 (Niemcy)">
Droga krajowa B188 (Niemcy)

Droga krajowa 188 () – niemiecka droga krajowa przebiegająca z zachodu na wschód od skrzyżowania z autostradą A37 oraz drogą B3 na węźle "Burgdorf" w Dolnej Saksonii do skrzyżowania z drogą B5 koło miejscowości Briesen w Brandenburgii.
Miejscowości leżące przy B188.
Dolna Saksonia.
Burgdorf, Altmerdingsen, Krausenburg, Uetze, Warmse, Ahnsen, Meinersen, Brenneckenbrück, Gifhorn, Dannenbüttel, Osloß, Weyhausen, Warmenau, Kästorf, Wolfsburg, Vorsfelde, Danndorf, Velpke, Wahrstedt, Büstedt.
Saksonia-Anhalt.
Oebisfelde, Weddendorf, Niendorf, Bergfriede, Taterberg, Miesterhorst, Birkhorst, Lenz, Mieste, Solpke, Gardelegen, Kloster Neuendorf, Jävenitz, Hottendorf, Uchtspringe, Volgfelde, Nahrstedt, Insel, Döbelin, Stendal, Miltern, Tangermünde, Fischbeck, Wust.
Brandenburgia.
Rathenow, Stechow-Ferchesar, Briesen.

</doc>
<doc id="1266646" url="https://pl.wikipedia.org/wiki?curid=1266646" title="Sclerochloa">
Sclerochloa



</doc>
<doc id="1266650" url="https://pl.wikipedia.org/wiki?curid=1266650" title="Eksplozja w San Juan">
Eksplozja w San Juan

Wybuch w sklepie obuwniczym Humberto Vidal nastąpił 21 listopada 1996 r. ok. godziny 8.35 rano pośrodku strefy handlowej Río Piedras w San Juan, Portoryko. Czasem określa się go jako eksplozja w Río Piedras albo eksplozja w Humerto Vidal. Była to jedna z największych pod względem liczby ofiar katastrof na wyspie.
Tragedia.
Przez kilka dni właściciele sklepu obuwniczego Humerto Vidal wyczuwali zapach gazu, zwłaszcza w piwnicach budynku. Trzykrotnie wezwana kompania gazowa nie wykryła żadnych nieprawidłowości, informując właściciela, że to zapach gum i plastiku z obuwia wywołuje odór. Właściciel wezwał zatem speców od wentylacji, by sprawdzili ją. Kiedy jeden z nich włączył instalację, natychmiast doszło do potężnej eksplozji, która zniszczyła doszczętnie piwnicę i wszystko do poziomu 1. piętra.
Skutki.
Eksplozja zabiła 33 osoby i zraniła 70 innych. Większość znajdowała się wewnątrz budynku, choć zginęło też wiele osób z zewnątrz. Prezydent USA Bill Clinton uznał teren za strefę katastrofy, co pozwoliło na błyskawiczne wprowadzenie pomocy pozakrajowej. Zwłoki zmarłych układano na ulicy, a rannym udzielano namaszczeń.
Przyczyny eksplozji.
Potężne uszkodzenia sklepu były dużą przeszkodą przy badaniu skutków tragedii. Na początku obawiano się, że spowodował ją zamach terrorystyczny; jednak badania nie wykazały, by ktoś podłożył bombę lub podpalił sklep.
Wiedząc, że eksplozję wywołał gaz, eksperci pod dowództwem Charlesa H. Battena przyjęli dwie możliwości: albo był to propan, którego rury biegły w pobliżu, albo metan uciekający ze ścieków. Wkrótce jednak odkryli oni wygiętą o cztery cale w górę belkę, co świadczyło, że eksplozja nadeszła z dołu, a więc, że spowodował ja cięższy od powietrza propan. Gromadził się on w piwnicy sklepu, służącej za magazyn.
Jak później odkryto, kiedy kompania gazowa sprawdzała, czy w budynku i okolicy jest gaz, popełniono dwa błędy:
Wspólny wysiłek ekspertów i kompanii gazowej ujawnił, że w pobliżu sklepu znajdowała się nieoznakowana rura z gazem, prowadząca do pobliskiej restauracji. Wygięta tak, aby mieściła się w wąskiej ulicy, rura była na skraju pęknięcia. Po założeniu rur kanalizacyjnych, biegnących pod nią, została zasypana. Ciężar ziemi, ruch uliczny i działanie wody deszczowej doprowadziły do jej pęknięcia. Kiedy propan znajdzie się pod ziemią, może przemieszczać się podobnie jak woda; ścieżka gazu biegła wzdłuż rur, gdzie ziemia stawiała najmniejszy opór. Jedna z rur, w której znajdowały się kable, prowadziła wprost do piwnicy sklepu.
Ponieważ gaz był cięższy od powietrza, gromadził się pod półkami. Kiedy spec od systemów wentylacyjnych włączył je, powstała iskra; propan zapalił się i doszło do fatalnej eksplozji.
Pod koniec śledztwa kompania gazowa próbowała podważyć jego wyniki, wciąż obstając przy teorii o wybuchu metanu. Jednak Batten odkrył na ocalałych fragamentach sufitu ślady butów – dowód, że eksplozja rozpoczęła się w pobliżu podłogi i wyrzuciła je pod sufit. Kompania musiała przyznać, że to jej gaz był przyczyną tragedii.
Zobacz też.
Eksplozje w Guadalajarze w 1992 r.

</doc>
<doc id="1266653" url="https://pl.wikipedia.org/wiki?curid=1266653" title="Arnold Richard Klemola">
Arnold Richard Klemola

Arnold Richard Klemola (ur. 20 lutego 1931, zm. 5 stycznia 2019) – amerykański astronom, związany z Obserwatorium Licka.
Życiorys.
Ukończył Uniwersytet Indiany, stopień doktora w dziedzinie astronomii uzyskał na Uniwersytecie Kalifornijskim w Berkeley. W latach 1967–1992 pracował na Uniwersytecie Kalifornijskim w Santa Cruz.
Jest odkrywcą 16 planetoid oraz komety okresowej 68P/Klemola. Odkrył także supernową SN 1976K.
Nazwiskiem Arnolda Klemoli oraz Irji Klemoli została nazwana planetoida (1723) Klemola.

</doc>
<doc id="1266654" url="https://pl.wikipedia.org/wiki?curid=1266654" title="Święty gaj Osogbo">
Święty gaj Osogbo

Święty gaj Oszun-Osogbo lub Oszun-Osogbo – święty gaj poświęcony bogini Oszun, położony wzdłuż brzegów rzeki Osun, zaraz za granicą miasta Oshogbo w stanie Osun, w Nigerii.
W 2005 roku gaj został wpisany listę światowego dziedzictwa UNESCO.
Opis.
W tradycji ludu Joruba każde miasto miało święty gaj – współcześnie większość z nich jest opuszczona lub obszar przez nie zajmowany uległ okrojeniu. Święty gaj miasta Oshogbo w stanie Osun jest największym zachowanym gajem, gdzie nadal praktykowane są zwyczaje religijne. Gaj uznawany jest za siedzibę bogini płodności Oszun, jednej z dwustu oriszy Jorubów. Według mitologii Jorubów, Oszun, żona boga burzy Szango, po kłótniach z jego inną żoną, została zamieniona w rzekę – Osun, stąd cała rzeka uznawana jest za świętą. 
Według legendy, gaj został odkryty przez szanowanego łowcę słoni Olutimehina, który opowiedział o odkryciu przyjacielowi Larujowi, poszukującego miejsca obfitującego w wodę, by osiedlić się ze swoim ludem i uciec przez suszą. Lud Laruja zawarł pakt z boginią Oszun – w zamian za opiekę nad lasem i budowę sanktuarium, bogini miała zapewnić im ochronę i płodność. 
Gaj jest zarazem jeden z ostatnich pozostałych połaci pierwotnego lasu tropikalnego w południowej Nigerii. Na terenie gaju znajdują się sanktuaria, rzeźby oraz inne dzieła sztuki ku czi bogini Oszun i innych bóstw. Wiele z artefaktów to dzieła sztuki powstałe w XX w.. Gaj uznawany jest za symbol tożsamości Jorubów, w kraju i za granicą. W gaju odprawiane są regularnie ceremonie religijne a raz do roku latem przez dwanaście dni odbywa się święto, by połączać Jorubów mistyczną więzią z boginią. 
W 2005 roku gaj został wpisany listę światowego dziedzictwa UNESCO.

</doc>
<doc id="1266657" url="https://pl.wikipedia.org/wiki?curid=1266657" title="Arnold Klemola">
Arnold Klemola



</doc>
<doc id="1266658" url="https://pl.wikipedia.org/wiki?curid=1266658" title="Keita Suzuki">
Keita Suzuki

 - japoński piłkarz występujący na pozycji pomocnika w Urawa Red Diamonds. Mierzy 178 cm wzrostu. W swoim klubie gra z numerem 13.

</doc>
<doc id="1266659" url="https://pl.wikipedia.org/wiki?curid=1266659" title="Ziemia żywych trupów">
Ziemia żywych trupów

Ziemia żywych trupów (ang. "Land of the Dead") – francusko-kanadyjsko-amerykański film w reżyserii George’a A. Romero z 2005 roku. Kontynuacja filmów: "Noc żywych trupów" (1968), "Świt żywych trupów" (1978) i "Dzień żywych trupów" (1985). Następnym filmem z cyklu jest "" (2007).
Fabuła.
Zombie opanowały Ziemię. Reszta ludzkości chroni się w wielkim mieście, otoczonym bezpiecznym murem. Połowa miasta należy do ludzi, a druga połowa do zombie i obie rasy bez przerwy prowadzą ze sobą krwawą wojnę.

</doc>
<doc id="1266662" url="https://pl.wikipedia.org/wiki?curid=1266662" title="Kościół św. Jakuba w Mogilnie">
Kościół św. Jakuba w Mogilnie

Kościół farny św. Jakuba w Mogilnie – kościół zbudowany w stylu gotyckim. Usytuowany na skarpie nad Jeziorem Mogileńskim, w Mogilnie.
Historia.
Pierwszy kościół św. Jakuba został wzniesiony w Mogilnie w XII wieku z fundacji rycerza Zbyluta z rodu Pałuków. Był kościołem parafialnym najpierw dla osady przyklasztornej, a potem dla miasta (w 1398 r. Władysław Jagiełło nadał Mogilnu prawa miejskie). W 1419 roku arcybiskup gnieźnieński Mikołaj Trąba za zezwoleniem papieża Marcina V przyłączył parafię do klasztoru i obarczył obowiązkami proboszcza (prawdopodobnie chodziło o wzmocnienie klasztoru dochodami z majątku probostwa), ale później księżmi znów byli księża diecezjalni. Obecny kościół został wzniesiony z cegły w 1511 w stylu późnogotyckim. W XVII wieku dobudowano do niego dzwonnicę. Od 1867 r. kościół był świątynią filialną, gdyż parafialnym stał się większy kościół poklasztorny i taka sytuacja utrzymała się do 1925 r. Od tamtego czasu istnieją dwie parafie, które okresowo miały wspólnego proboszcza. W 1937 obok kościoła wzniesiono grotę poświęconą Matce Bożej z Lourdes. Już w roku 2000 kościół przeszedł remont.
Świątynia znajduje się na Drodze św. Jakuba oraz na Szlaku Piastowskim.
Architektura.
Kościół jest orientowany, jednonawowy, z trzema przęsłami i kruchtą przy głównym wejściu z 1839 r. Jedynie nad zakrystią zachowało się sklepienie kolebkowe, pozostałe części świątyni nakrywa płaski strop. Wszystkie okna w świątyni są półokrągłe. Kościół nie ma wieży. Od strony wschodniej znajduje się wydzielone, nieco niższe od nawy prezbiterium. Na nietynkowanych murach zewnętrznych widoczna jest dekoracja z układanych w romby cegieł klinkierowych (zendrówek). Szczyty od strony wschodniej i zachodniej zachowały dekorację z ostrołukowymi blendami. We wnęce na ścianie prezbiterium umieszczono w 1936 r. popiersie patrona (charakterystyczne jest to, że napisano św. Jakób, co dzisiaj jest już błędem ortograficznym). Znajdujący się wyżej napis objaśnia ufundowanie w 1797 r. obrazu do tej wnęki (nie zachował się). Od strony północno-wschodniej, przy skarpie, wmurowana jest malutka tarcza z herbem Szeliga i inicjałami "IS"; poniżej widać wyryte napisany łacińskie z datą 1511 i herb opactwa, który później stał się herbem Mogilna (trzy skrzyżowane miecze). Inne napisy zostały wyryte w latach 1573 i 1640. Znajdują się przy skarpie od strony południowej. Ponadto od strony ulicy wmurowano dwie kule kamienne używane przez artylerie w okresie staropolskim. 
Wnętrze kryje strop, a prezbiterium od nawy oddziela łuk tęczowy o ostrołukowym kształcie. Najcenniejszym elementem wyposażenia kościelnego jest wykonany w 1511 krucyfiks, uważany za cudowny, dzisiaj znajdujący się na ścianie ołtarzowej, do 1838 r. powieszony był na belce tęczowej. Cenne są również pochodzące z tego samego okresu rzeźby Maryi oraz św. Jana, jak i obraz przedstawiający patrona kościoła. Ołtarze boczne zostały wykonane w 2 poł. XVIII stulecia w stylu rokokowym. W prawym ołtarzu widnieje obraz znajduje się kopia obrazu Matki Boskiej Częstochowskiej, poświęcona w 1994 przez metropolitę Gniezna Henryka Muszyńskiego z końca XIX wieku. Ołtarz główny pochodzi z 1891 r. Z okresu budowy kościoła zachowały się cztery portale gotyckie: z prezbiterium go zakrystii, z nawy do obu krucht oraz na zewnętrznej ścianie północnej - zamurowany. W kruchcie od strony zachodniej znajduje się kamienna kropielnica z początków XVI wieku. Na ścianach znajdują się tablice: z 1995 r. ku czci ks. Piotra Wawrzyniaka w setną rocznicę ruchu ludowego oraz z 1996 r. upamiętniająca 40 rocznicę święceń kapłańskich kardynała Józefa Glempa, którą swą mszę prymicyjną odprawił właśnie w kościele św. Jakuba.

</doc>
<doc id="1266663" url="https://pl.wikipedia.org/wiki?curid=1266663" title="Giorgio Laneve">
Giorgio Laneve

Giorgio Laneve (ur. 1946 w Mediolanie) – włoski piosenkarz i kompozytor, przedstawiciel piosenki autorskiej, aktywny w latach 70.
Życiorys.
Choć z wykształcenia był inżynierem elektronikiem, wybrał działalność estradową. Zafascynowany dokonaniami genueńskiej szkoły śpiewających autorów postanowił pójść śladami wytyczonymi przez jej przedstawicieli, zwłaszcza Fabrizia De André. W 1970 roku jego debiutancki singiel „Amore dove sei” doszedł do finału konkursu Un disco per l’estate. W tym samym roku ukazał się też jego debiutancki LP "Giorgio Laneve", zawierający 12 autorskich piosenek. Na wydanym w 1973 roku LP "Un poco abitudine..." znalazł się utwór „Marquise” Georges’a Brassensa (pod włoskim tytułem „Bella marchesa”). Swoją działalność nagraniową Giorgio Laneve zamknął w 1980 roku, wydając singiel z piosenkami dla dzieci, pochodzącymi z programu L'ispettore Nasy.
W 2015 roku postanowił powrócić na scenę muzyczną, biorąc udział w programie Storica e Nuova Canzone d’Autore, zorganizowanym w październiku 2015 roku w Teatro Estense w Ferrarze.

</doc>
<doc id="1266665" url="https://pl.wikipedia.org/wiki?curid=1266665" title="John Michael Bumsted">
John Michael Bumsted

John Michael Bumsted (ur. 12 grudnia 1938, zm. 25 stycznia 2020) – historyk. Ukończył studia na Tufts University. Stopień doktora uzyskał na Brown University. Wykładowca na University of Manitoba.

</doc>
<doc id="1266667" url="https://pl.wikipedia.org/wiki?curid=1266667" title="Gatunki główne">
Gatunki główne

Gatunki główne – w gospodarce leśnej określenie gatunków drzew, których udział w masie drzewostanów mieszanych wynosi co najmniej 30%.
Opis.
Gatunki te tworzą podstawę produkcji surowca drzewnego, stąd nazywa się je także gatunkami produkcyjnymi.
Do gatunków głównych zalicza się w Polsce: sosnę, świerka, jodłę, dąb szypułkowy, dąb bezszypułkowy, buk, jesion i olszę czarną.

</doc>
<doc id="1266668" url="https://pl.wikipedia.org/wiki?curid=1266668" title="Kenneth Lawrence">
Kenneth Lawrence

Kenneth J. Lawrence (ur. 1964) – astronom amerykański. Od 1996 roku pracuje w Jet Propulsion Laboratory.
Odkrył 33 planetoidy (10 samodzielnie oraz 23 wspólnie z innymi astronomami). Współodkrył kometę okresową 152P/Helin-Lawrence oraz komety C/1991 F2 (Helin-Lawrence) i C/1992 Q2 (Helin-Lawrence).
Jego imieniem nazwano planetoidę (4969) Lawrence.

</doc>
<doc id="1266670" url="https://pl.wikipedia.org/wiki?curid=1266670" title="Kenneth J. Lawrence">
Kenneth J. Lawrence



</doc>
<doc id="1266671" url="https://pl.wikipedia.org/wiki?curid=1266671" title="Gatunki domieszkowe">
Gatunki domieszkowe

Gatunki domieszkowe - do grupy tej zalicza się drzewa, które występują w składzie gatunkowym drzewostanu w mniejszej ilości i nie pretendują one do roli gatunków głównych. Ich udział w ogólnej masie drzewostanu nie przekracza 10%.
Główną rolą gatunków domieszkowych jest urozmaicenie produkcji leśnej, pełniejszym wykorzystaniu możliwości produkcyjnych siedliska, przyspieszeniu i zwiększeniu produkcji surowca drzewnego. Cel ten osiągnąć można przez wprowadzenie gatunków szybko rosnących tzw. gatunków cennych liściastych. 
Gatunki domieszkowe mogą spełniać swoje zadanie tylko na siedliskach żyznych. Wprowadzenie i występowanie tych gatunków na siedliskach bardziej ubogich sprowadza ich znaczenie do roli gatunków pomocniczych.
Do grupy gatunków domieszkowych zalicza się: grab, klon, brzozę, modrzew, wiąz, lipę i osikę. Z gatunków obcych wykorzystywanych u nas jako domieszka zalicza się: daglezję, żywotnika, i robinię akacjową.

</doc>
<doc id="1266675" url="https://pl.wikipedia.org/wiki?curid=1266675" title="Tarczyca oszczepowata">
Tarczyca oszczepowata

Tarczyca oszczepowata ("Scutellaria hastifolia" L.) – gatunek rośliny z rodziny jasnotowatych ("Lamiaceae" Lindl.). Występuje w Europie i Azji. W Polsce rośnie w dolinach dużych rzek.
Biologia i ekologia.
Bylina. Rośnie na brzegach wód i mokradłach. Kwitnie od czerwca do sierpnia. Gatunek charakterystyczny łąk selernicowych ze związku "Cnidion dubii".
Zagrożenia.
Roślina umieszczona na Czerwonej liście roślin i grzybów Polski (2006, 2016) w grupie gatunków narażonych na wymarcie (kategoria zagrożenia VU).

</doc>
<doc id="1266676" url="https://pl.wikipedia.org/wiki?curid=1266676" title="Gatunki pomocnicze">
Gatunki pomocnicze

Gatunki pomocnicze – pełnią w drzewostanie szczególną rolę biocenotyczną i pielęgnacyjną. Gatunki te zwiększają odporność biologiczną lasu i wpływają korzystnie na stosunki w biocenozie leśnej.
Gatunki pomocnicze tworzą w lesie warstwę podszytową (podszyt), chronią glebę przed zachwaszczeniem, wzbogacają ściółkę leśną i przyczyniają się do powstawania próchnicy w glebie.
Obecność podszytu w lesie pozwala na stosowanie silniejszych cięć pielęgnacyjnych (trzebieży) bez obawy narażenia gleby na odsłonięcie.
Do gatunków pomocniczych (podszytowych) zalicza się: cis, wierzby, dzikie drzewa owocowe, wszystkie krzewy.

</doc>
<doc id="1266684" url="https://pl.wikipedia.org/wiki?curid=1266684" title="Hideo Hashimoto">
Hideo Hashimoto

 – japoński piłkarz występujący na pozycji pomocnika w Gambie Osaka. W klubie gra z numerem 27.

</doc>
<doc id="1266685" url="https://pl.wikipedia.org/wiki?curid=1266685" title="Per Westerberg">
Per Westerberg

Per Erik Gunnar Westerberg (ur. 2 sierpnia 1951 w Nyköping) – szwedzki ekonomista i polityk, w latach 2006–2014 przewodniczący parlamentu Szwecji (Riksdagu).
Życiorys.
Z wykształcenia ekonomista, w 1974 ukończył studia w Wyższej Szkole Handlowej w Sztokholmie. Zaangażował się w prowadzenie rodzinnego przedsiębiorstwa.
W drugiej połowie lat 60. wstąpił do Umiarkowanej Partii Koalicyjnej. W 1979 został po raz pierwszy wybrany do szwedzkiego parlamentu – z powodzeniem ubiegał się o reelekcję w 1982, 1985, 1988, 1991, 1994, 1998, 2002, 2006, 2010 i 2014. W latach 1991–1994 sprawował urząd ministra przemysłu i handlu w rządzie Carla Bildta. Od 2003 był zastępcą spikera w Riksdagu. Po zwycięstwie bloku centroprawicy w wyborach w 2006 został powołany na stanowisko przewodniczącego parlamentu. Utrzymał to stanowisko również po wyborach w 2010. Zakończył urzędowanie w 2014. W tym samym roku zrezygnował z mandatu poselskiego.

</doc>
<doc id="1266687" url="https://pl.wikipedia.org/wiki?curid=1266687" title="Droga krajowa B189 (Niemcy)">
Droga krajowa B189 (Niemcy)

Droga krajowa 189 () – niemiecka droga krajowa przebiegająca z południa na północ z Magdeburga gdzie krzyżuje się z czterema innymi drogami krajowymi w Dolnej Saksonii do skrzyżowania z autostradami A24 na węźle "Pritzwalk" i A19 na węźle "Wittstock/Dosse" koło Wittstock w Brandenburgii.
Miejscowości leżące przy B189.
Saksonia-Anhalt.
Magdeburg, Barleben, Wolmirstedt, Mose, Colbitz, Dolle, Lüderitz, Buchholz, Stendal, Groß Schwechten, Ziegenhagen, Erxleben, Osterburg, Seehausen.
Brandenburgia.
Wittenberge, Weisen, Perleberg, Rohlsdorf, Retzin, Groß Pankow, Kuhbier, Pritzwalk, Kemnitz, Heiligengrabe.

</doc>
<doc id="1266691" url="https://pl.wikipedia.org/wiki?curid=1266691" title="Zofia Michalska">
Zofia Michalska

Zofia Michalska (ur. 17 kwietnia 1927 w Toruniu, zm. 9 czerwca 2007 w Wołominie) – polska geolożka i geografka, specjalistka w zakresie geomorfologii.
Życiorys.
Córka Cecylii z domu Erhardt (1896–1982) i pułkownika Stefana Michalskiego (1892–1939) poległego w kampanii wrześniowej.
W 1945 ukończyła Państwowe Gimnazjum i Liceum w Radości, w tym samym roku podjęła studia na Wydziale Architektury Politechniki Warszawskiej, które przerwała po roku ze względów finansowych. W 1947 podjęła ponownie studia na Wydziale Matematyczno-Przyrodniczym Uniwersytetu Warszawskiego, po reorganizacji znanym jako Wydział Biologii i Nauk o Ziemi. Ukończyła je w 1951 uzyskując magisterium w zakresie geografii fizycznej. W 1960 otrzymała stopień doktora nauk przyrodniczych na podstawie pracy napisanej pod kierunkiem Stefana Zbigniewa Różyckiego a w 1970 stopień doktor habilitowanej nauk geograficznych w zakresie geomorfologii.
Od 1945 pracowała w Głównym Urzędzie Pomiarów Kraju a następnie Państwowym Zakładzie Wydawnictw Szkolnych jako kreślarka. W 1950 zatrudniona jako asystentka w Zakładzie Geografii Fizycznej znajdującym się obecnie w strukturach Wydziału Geografii i Studiów Regionalnych Uniwersytetu Warszawskiego. Od 1955 do 1982 pracowniczka naukowa w PAN. Początkowo jako asystentka, adiunktka a następnie docentka.
Była członkinią a także sekretarz naukową Komitetu Badań Czwartorzędu PAN, a także członkinią rady naukowej Zakładu Nauk Geologicznych PAN. W 1958 jako pierwsza Polka brała udział w polskiej wyprawie na Spitsbergen.

</doc>
<doc id="1266692" url="https://pl.wikipedia.org/wiki?curid=1266692" title="József Baló">
József Baló

József Baló (ur. 10 listopada 1895 w Budapeszcie, zm. 10 października 1979 w Budapeszcie) – węgierski lekarz patolog.
Życiorys.
Rodzina Baló pochodziła z Siedmiogrodu. József Baló rozpoczął studia w 1913 roku w rodzinnym mieście, ale wybuch wojny je przerwał. Od 1917 roku pracował w I. Wydziale Patologii Uniwersytetu Pétera Pázmánya w Budapeszcie. Studia medyczne ukończył w 1919. Od 1922 do 1924 przebywał dzięki stypendium Fundacji Rockefellera w Baltimore na Uniwersytecie Johnsa Hopkinsa i w Bostonie w tamtejszym Hygiene Institute.
W 1926 powrócił do Budapesztu i został profesorem na Wydziale Medycznym macierzystej uczelni. W 1928 roku zaczął pracować w Wydziale Patologii Uniwersytetu Ferenca Józsefa w Segedynie. Pełnił tam funkcję dziekana Wydziału Medycznego od 1932 do 1933 i od 1941 do 1942, rektora od 1939 do 1940, a od jesieni 1945 objął kierownictwo Wydziału Patologii. Od 1945 do 1946 kierował Instytutem Medycyny Sądowej w Budapeszcie, od 1945 do 1967 Programem Badań nad Nowotworami Uniwersytetu Semmelweisa.
W 1947 Baló został prezydentem Węgierskiego Towarzystwa Patologicznego i członkiem Lekarskiej Rady Etyki. W 1965 otrzymał tytuł doktora od uczelni medycznej w Segedynie, jak również medal Semmelweisa. W 1975 został uhonorowany nowo ustanowionym przez Węgierskie Towarzystwo Onkologiczne medalem Ödöna Krompechera. W 1955 przyznano mu nagrodę Kossutha. Był też członkiem Węgierskiej Akademii Nauk.
Dorobek naukowy.
W 1927 opisał w węgierskim czasopiśmie nieznaną wcześniej chorobę, znaną dziś jako stwardnienie koncentryczne Baló (łac. "leukoencephalitis periaxialis concentrica") i będącą rzadkim wariantem stwardnienia rozsianego. W 1928 przedstawił jej opis w języku angielskim. W 1931 roku opublikował w języku węgierskim i niemieckim swoje prace wirusologiczne; w 1940 roku przedstawił monografię dotyczącą chorób demielinizacyjnych. W Budapeszcie pracował nad chorobami naczyń i miażdżycą. Wraz z żoną, dr. Iloną Bangą, dokonał odkrycia elastazy trzustkowej, które to odkrycie niesłusznie przypisuje się zazwyczaj niemieckiemu biochemikowi Andreasowi Sziegoleitowi, który swoje odkrycie przedstawił w 1982. Baló dokonał wielu obserwacji nad onkogennym działaniem wirusów i przedstawił cenione na świecie prace na temat patologii raka płuc. Dorobek naukowy Baló liczy około 300 artykułów i sześć monografii.

</doc>
<doc id="1266695" url="https://pl.wikipedia.org/wiki?curid=1266695" title="Baló József">
Baló József



</doc>
<doc id="1266701" url="https://pl.wikipedia.org/wiki?curid=1266701" title="Thor Pedersen">
Thor Pedersen

Thor Pedersen (ur. 14 czerwca 1945 w Gentofte) – duński polityk, matematyk, były minister w kilku rządach, od 2007 do 2011 przewodniczący Folketingetu, poseł nieprzerwanie od 1985 do 2011.
Życiorys.
W latach 60. służył w gwardii królewskiej (Den Kongelige Livgarde). W 1978 ukończył studia matematyczne na Uniwersytecie Kopenhaskim. Przez wiele lat pracował w sektorze prywatnym. W latach 1974–1986 był radnym gminy Helsinge, od 1978 zajmował jednocześnie stanowisko burmistrza.
W 1985 po raz pierwszy uzyskał mandat posła do duńskiego parlamentu z ramienia liberalnej partii Venstre, od tego czasu skutecznie ubiegał się o reelekcję w kolejnych wyborach do 2007 włącznie. Od marca 1986 do września 1987 był ministrem mieszkalnictwa, następnie do stycznia 1993 pełnił funkcję ministra spraw wewnętrznych. Jednocześnie od czerwca 1988 do listopada 1992 był ministrem współpracy nordyckiej, a później do stycznia 1993 ministrem ds. gospodarki. Powrócił do rządu w listopadzie 2001 jako minister finansów. Urząd ten sprawował do listopada 2007.
Po wyborach w 2007 stanął na czele duńskiego parlamentu. Zajmował to stanowisko do 2011.

</doc>
<doc id="1266702" url="https://pl.wikipedia.org/wiki?curid=1266702" title="Droga krajowa B190 (Niemcy)">
Droga krajowa B190 (Niemcy)

Droga krajowa 190 () – niemiecka droga krajowa przebiegająca z zachodu na wschód od skrzyżowania z drogą B71 i B248 w Salzwedel do skrzyżowania z drogą B189 na obwodnicy Seehausen w Saksonii-Anhalt.

</doc>
<doc id="1266709" url="https://pl.wikipedia.org/wiki?curid=1266709" title="The Oath of Black Blood">
The Oath of Black Blood

The Oath of Black Blood – album kompilacyjny finśkiej grupy muzycznej Beherit.
Na płycie znajdują się nagrania dema "Demonomancy" i 7" EP "Dawn of Satan's Millennium". Materiał został zarejestrowany w 1990 i wydany w 1991 roku przez Turbo Music, bez zgody zespołu, który w tym czasie nie nagrał żadnego nowego materiału. W 2005 roku doszło do reedycji albumu przez wytwórnie płytową "Spikefarm Records" jako digipak z nową grafiką.

</doc>
<doc id="1266711" url="https://pl.wikipedia.org/wiki?curid=1266711" title="Aszer Ginsberg">
Aszer Ginsberg

Aszer Cwi (Hirsz) Ginsberg (pseudonim "„Achad ha-Am”", hebr. אחד העם) (ur. 18 sierpnia 1856 w Skwyrze, zm. 2 stycznia 1927 w Tel Awiwie) – rosyjski pisarz pochodzenia żydowskiego, czołowy filozof ruchu syjonistycznego, jeden z autorów najważniejszych określeń dotyczących świeckiej tożsamości państwa żydowskiego.
Życiorys.
Dzieciństwo i młodość.
Aszer urodził się latem 1856 roku w miejscowości Skwira w Imperium Rosyjskim (obecnie terytorium Ukrainy). Jego rodzice byli pobożnymi Żydami należącymi do chasydzkiego ruchu religijnego. W wieku 12. lat Aszer został wysłany do chederu, gdzie studiował Talmud i średniowieczną filozofię żydowską, z naciskiem na dzieła Mojżesza Majmonidesa. Jego ojciec został administratorem dużej posiadłości we wsi na przedmieściach Kijowa. Przeniósł tam swoją rodzinę, a dla swojego syna ściągnął prywatnych nauczycieli, którzy pomagali mu w poznawaniu filozofii oraz nauce języków: rosyjskiego, niemieckiego, francuskiego, angielskiego oraz łaciny. Młody Ginsberg był bardzo krytyczny wobec dogmatycznej natury judaizmu ortodoksyjnego. Silne wpływy współczesnej filozofii doprowadziły go do porzucenia chasydyzmu, a następnie odejścia od wiary i tradycji żydowskiej, pozostał jednak wierny jego dziedzictwu kulturowemu, zwłaszcza etycznym ideałom judaizmu. Usiłował odnaleźć syntezę między judaizmem a ówczesną europejską filozofią.
W 1873 roku wziął ślub (w wieku 17. lat). W kolejnych latach kilkakrotnie bez powodzenia usiłował dostać się na uniwersytety w Cesarstwie Niemieckim i Monarchii Austro-Węgierskiej. Powrócił do Rosji i zamieszkał w Odessie.
Działalność publiczna.
Ginsberg znalazł się w Odessie pod silnym wpływem Leona Pinskera i w 1884 roku wstąpił do żydowskiej organizacji Chowewej Syjon. Jej celem było podejmowanie działań wspierających żydowską emigrację do Ziemi Izraela, będącej wówczas pod panowaniem Imperium Osmańskiego. W przeciwieństwie do Pinskera, Ginsberg nie wierzył w syjonizm polityczny, który w tym czasie przeżywał ciężkie doświadczenia z antysemityzmem i był rozgoryczony niepowodzeniami w walce o prawa żydowskie. Zamiast tego, zaproponował on duchowe wartości żydowskiego renesansu, które mogły być rozwijane w ramach ruchu syjonistycznego. Widział on wyniszczające rozerwanie żydowskich rodzin uciekających przed prześladowaniami z Rosji. Rozerwanie to sięgało głęboko, szkodząc narodowemu życiu wszystkich Żydów żyjących w diasporze. Idea zjednoczenia wszystkich Żydów w Ziemi Izraela nie wydawała się idealnym rozwiązaniem, ponieważ dotyczyła bardziej przyszłości niż teraźniejszej rzeczywistości. Osadnictwo żydowskie w Palestynie wydawało się idealne do urzeczywistnienia mesjańskich nadziei, jednak nie dawało rozwiązań współczesnych problemów. Dlatego Ginsberg założył w 1889 roku elitarne tajne stowarzyszenie "Bnei Mosze", które propagowało przekształcenie "Chowewej Syjon" w ruch na rzecz odrodzenia kultury i języka hebrajskiego. Stowarzyszenie to było aktywne przez osiem lat i osiągnęło liczne sukcesy.
W międzyczasie Ginsberg rozpoczął swoją działalność pisarską, publikując pod pseudonimem "Achad ha-Am" (hebr. אחד העם; pol. "Jeden z ludu"). W 1889 roku w czasopiśmie "HaMelitz" opublikował artykuł zatytułowany "„Nie tędy droga”". Zawarł w nim zmianę swojego podejścia do działalności "Chowewej Syjon". Napisał w nim, że Ziemia Izraela nie będzie w stanie wchłonąć większości żydowskiej diaspory, a utworzenie żydowskiego domu narodowego w Palestynie nie rozwiąże problemu żydowskiego. Ponadto twierdził, że trudne warunki osadnictwa w Palestynie zniechęcą większość Żydów do aliji, a dodatkowe kłopoty pojawią się ze strony trudności z zakupem ziemi i niechęcią tureckich władz. Widząc te trudności, Ginsberg przedstawił ideę „duchowego Syjonizmu”. Opowiadał się za utworzeniem w Ziemi Izraela centrum kultury żydowskiej, w którym poza fizyczną pracą kolonizacyjną prowadzono by działania kulturalne i edukacyjne. Centrum to działałoby na rzecz wzmocnienia żydowskiego życia w diasporze – aby Żydzi stali się jednym narodem, a ich duch narodowy został odnowiony. Miał nadzieję, że kształtowana w ten sposób żydowska tożsamość będzie oparta na żydowskiej etyce, co w rezultacie dopomoże rozwiązać narastające problemy między tradycyjnym judaizmem a jego reformowanymi odłamami i ruchem Haskali. Ginsberg wierzył dalej, że ludność żydowska może rozwijać się w Ziemi Izraela i w przyszłości doprowadzić do utworzenia państwa żydowskiego, w którym będzie możliwa wolność narodowa i rozwój kultury.
W latach 1891–1892 odwiedził Palestynę. Przekonał się, że próba utworzenia żydowskiego domu narodowego w Ziemi Izraela będzie wiązać się z bardzo dużymi wysiłkami całego ruchu syjonistycznego. Ginsberg jako pierwszy zwrócił uwagę na możliwość pojawienia się problemów z ludnością arabską w Palestynie, co może skutkować wybuchem konfliktu izraelsko-arabskiego. W swoim artykule "„Prawda z Ziemi Izraela”" (1891) napisał, że wielkim błędem jest odnoszenie się do Arabów jak do "„zwierząt z pustyni (...) nie rozumiejących, co się dzieje w ich otoczeniu”". Ginsberg zyskał sobie wówczas przydomek głównego wewnętrznego krytyka ruchu syjonistycznego. Ginsber napisał m.in.:
"„My mieszkający za granicą jesteśmy przyzwyczajeni, że prawie cała Ziemia Izraela jest obecnie niezamieszkaną pustynią, i każdy kto chce może kupić ziemię jaka mu się podoba. Ale to nie jest prawda. Jest bardzo trudno znaleźć ziemię uprawną, która nie jest wykorzystywana rolniczo. Nieużytkami są tylko te ziemie, które są kamieniste, pustynne lub położone w górach, które wymagają zainwestowania ciężkiej pracy i poniesienia dużych kosztów, aby nadawały się do uprawy. A jest tak dlatego, że Arabowie nigdy nie lubili zbyt wiele pracować. W związku z tym jest bardzo trudno znaleźć dobrą ziemię. I nie tylko chłopi, ale także bogaci mieszczanie nie sprzedają łatwo dobrej ziemi”".
"„My mieszkający za granicą jesteśmy przyzwyczajeni wierzyć, że wszyscy Arabowie są dzikimi ludźmi pustyni, którzy jak osły nie rozumieją co się dzieje wokół nich. Ale to jest poważny błąd. Arabowie, jak wszyscy Semici, mają ostry i przenikliwy umysł. Wszystkie miasteczka Ziemi Izraela są pełne arabskich kupców, którzy wiedzą jak wykorzystywać masy i śledzą każdego, z kim mają do czynienia – tak samo jak w Europie. Arabskie elity, zwłaszcza żyjące w miastach, widzą i rozumieją to, co robimy i co chcemy zrobić na tej ziemi, ale siedzą cicho i udają, że nic nie widzą. Na razie nie uznają naszych działań jako stwarzających zagrożenie dla swojej przyszłości (...) Ale jeśli przyjdzie taki czas, gdy życie naszych ludzi w Ziemi Izraela osiągnie punkt, w którym zaczniemy zabierać ich miejsca, tubylcy nie odejdą na bok tak łatwo”".
"„Z pewnością, z naszej przeszłej i obecnej historii musimy nauczyć się, w jaki sposób ostrożnie postępować, aby złymi uczynkami nie sprowokować gniewu tubylców; jak powinniśmy być ostrożni w kontaktach z obcymi ludźmi, do których wróciliśmy by wśród nich żyć, by traktować ich z miłością i szacunkiem, i rzecz jasna, ze sprawiedliwością i prawidłową oceną. A co nasi bracia robią? Dokładnie odwrotnie! Byli niewolnikami w swoich diasporach, i nagle znaleźli się w nieograniczonej swobodzie i wolności, jaką tylko może zaoferować taki kraj jak Turcja (Imperium Osmańskie). Taka nagła zmiana ujawniła despotyczne skłonności ich serc, tak zawsze się dzieje z byłymi niewolnikami [’eved ki jimloch – pod niewolnikiem, gdy królem zostanie – Przyp. 30:22]. Traktują Arabów z wrogością i okrucieństwem, postępują niesprawiedliwie, bez wystarczającego powodu czynią haniebne rzeczy, a nawet chwalą się swoimi działaniami. Nie ma nikogo, kto zatrzymałby tą powódź i położył kres tym nikczemnym i niebezpiecznym tendencjom. Nasi bracia rzeczywiście mieli rację, kiedy mówili, że Arabowie szanują tylko tych, którzy okazują męstwo i odwagę. Ale kiedy ci ludzie czują, że ich rywale postępują bezprawnie; i jeszcze bardziej, jeśli mają rację, że ich rywale działają niesprawiedliwie i opresyjnie; to oni, nawet jeśli zachowują swój spokój i cichość, to w ich sercach narasta gniew. Ci ludzie będą mściwi jak nikt inny”".
Ginsberg obawiał się, że nowe państwo żydowskie będzie miało przed sobą ponurą przyszłość "„wojny wewnętrznej i zewnętrznej”". Dlatego zamiast dążyć do jak najszybszego ustanowienia państwa, proponował, aby ruch syjonistyczny prowadził stopniową kolonizację Palestyny, tworząc w niej centrum kultury żydowskiej. Inspirowałoby ono odrodzenie żydowskiego życia narodowego w diasporze. Wówczas naród żydowski wzmocniłby się i byłby odpowiednio przygotowany także od strony etycznej i moralnej do budowy własnego państwa. Ginsberg nie wierzył, że biedni pionierzy zakładający kolonie w Palestynie, pracujący w oddaleniu od wielkich żydowskich myślicieli, będą w stanie zbudować żydowską ojczyznę. Widział, że nowe kolonie w Palestynie są całkowicie zależne od hojności zagranicznych dobroczyńców. I w tej perspektywie widział porażkę ruchu "Chowewej Syjon".
W 1894 roku Ginsberg usiłował opublikować encyklopedię wszystkich spraw judaizmu, nie zdołał jednak pozyskać potrzebnych do tego funduszy. W latach 1896–1903 pracował jako redaktor hebrajskiego miesięcznika "Hashiloah". Mniej więcej w tym samym czasie nawiązał kontakt z Theodorem Herzlem, który w 1896 roku opublikował swój słynny artykuł "„Państwo żydowskie”" (niem. "Der Judenstaat"). Ginsberg przyłączył się do nowego ruchu i wziął udział w Pierwszym Kongresie Syjonistycznym w Bazylei (29–31 sierpnia 1897). Wezwano na nim do utworzenia państwa żydowskiego "„uznanego przez międzynarodowe prawo”" (niem. "Volkerrechtlich"). Ginsberg, krótko po tym opublikował artykuł pt. "„Żydowskie Państwo i Żydowski Problem”", w którym wyraził pogląd, że żydowskie państwo podzieli żałosny los żydowskich kolonii ledwo egzystujących ówcześnie w Palestynie. Ginsberg stanął w opozycji do Herzla i jego polityki syjonistycznej. Uważał, że najważniejszym problemem narodu żydowskiego nie jest antysemityzm i przemoc wobec Żydów. Największy problem widział on w utracie duchowego charakteru i wartości nowoczesnego judaizmu. Podkreślał, że bez żydowskiego odrodzenia narodowego w diasporze, jest niemożliwe zorganizowanie autentycznego wsparcia dla idei żydowskiej siedziby narodowej. A nawet jeśliby takie państwo powstało, byłoby ono słabe i niezdolne do utrzymania.
Drugi Kongres Syjonistyczny (28–31 sierpnia 1898) przyjął ideę upowszechniania kultury żydowskiej w diasporze, jako narzędzia do wspierania realizacji celów Światowej Organizacji Syjonistycznej i doprowadzenia do odrodzenia narodu żydowskiego. Ginsberg włączył się w tę działalność, otwierając wydawnictwo hebrajskie "Achiasaf" i wspierając tworzenie szkół żydowskich. Ginsberg promował w nich pogląd, że Żydem niekoniecznie jest osoba podążająca drogą prawa Mojżeszowego. Raczej jest nią ktoś, kto identyfikuje się z żydowską narodowością oraz wyraża to poprzez aliję i mówienie językiem hebrajskim. Mimo zaciętego sprzeciwu starszych mieszkańców starego jiszuwu, instytucje edukacyjne kontynuowały taką hebrajską nacjonalistyczną edukację. W 1908 roku Ginsberg odbył kolejną podróż do Palestyny, po czym przeniósł się do Londynu, gdzie zarządzał żydowską firmą "Wissotzky Tea". Pomimo zaangażowania się w działalność biznesową, kontynuował także pracę syjonistyczną. Między innymi wspierał prace przygotowawcze do założenia pierwszej żydowskiej uczelni technicznej w Palestynie – Technion w Hajfie. Podczas I wojny światowej, w latach 1915–1918 współpracował z Chaimem Weizmanem w sprawie ogłoszenia przez rząd brytyjski deklaracji Balfoura (2 listopada 1917). Przy okazji budowy Uniwersytetu Hebrajskiego w Jerozolimie, Ginsberg napisał: "„Otworzenie własnej szkoły (...) bardziej przybliża nas do naszego celu niż sto osad rolniczych”".
W 1922 roku wyemigrował do Brytyjskiego Mandatu Palestyny i zamieszkał w Tel Awiwie. Do 1926 roku pracował jako członek rady miejskiej. Zmarł 2 stycznia 1927 roku i został pochowany w Tel Awiwie.
Znaczenie.
Ginsberg wywarł silny wpływ na całe pokolenia młodych syjonistów, szczególnie w Europie Wschodniej. Był także twórcą nowego stylu hebrajskiego dziennikarstwa. Jest uznawany za jednego z najważniejszych współczesnych hebrajskich pisarzy i krytyków literatury.

</doc>
<doc id="1266713" url="https://pl.wikipedia.org/wiki?curid=1266713" title="Ahad ha-Am">
Ahad ha-Am



</doc>
<doc id="1266714" url="https://pl.wikipedia.org/wiki?curid=1266714" title="Adalbert Schnee">
Adalbert Schnee

Adalbert Schnee (ur. 31 grudnia 1913 w Berlinie, zm. 4 listopada 1982 w Hamburgu) – dowódca U-Bootów podczas drugiej wojny światowej. 
Otrzymał stopień "Korvettenkapitän", co odpowiada polskiemu komandorowi podporucznikowi. W 1934 wstąpił do Reichsmarine. W 1937 wstąpił do "U-Bootwaffe". Na początku wojny służył na U-23. Dowodził okrętami: 
Był jednym z pierwszych, którzy dowodzili U-Bootami typu "XXI". Odbył 12 patroli bojowych, zatopił 21 statków o łącznym tonażu 90 847 BRT. Zatopił również dwa okręty pomocnicze o tonażu 5700 BRT (HMS "Springbank", HMS "Laertes"). Uszkodził trzy statki o tonażu 28 820 BRT.

</doc>
<doc id="1266715" url="https://pl.wikipedia.org/wiki?curid=1266715" title="Asher Ginsberg">
Asher Ginsberg



</doc>
<doc id="1266716" url="https://pl.wikipedia.org/wiki?curid=1266716" title="Erno Jendrassik">
Erno Jendrassik



</doc>
<doc id="1266717" url="https://pl.wikipedia.org/wiki?curid=1266717" title="Ernst Jendrassik">
Ernst Jendrassik



</doc>
<doc id="1266719" url="https://pl.wikipedia.org/wiki?curid=1266719" title="Drawing Down the Moon">
Drawing Down the Moon

Drawing Down the Moon – album fińskiej grupy blackmetalowej Beherit. Wydana została 13 listopada 1993 roku przez Spinefarm Records (Finlandia). W 2006, Candlelight Records wydało reedycję tego wydawnictwa.
W Ameryce dostępna była inna wersja, lincencjowana przez JL America, lecz niektórzy twierdzą, że w porównaniu do wersji europejskiej brzmienie jest słabej jakości.

</doc>
<doc id="1266721" url="https://pl.wikipedia.org/wiki?curid=1266721" title="Ahad Ha'am">
Ahad Ha'am



</doc>
<doc id="1266728" url="https://pl.wikipedia.org/wiki?curid=1266728" title="Architekt krajobrazu">
Architekt krajobrazu

Architekt krajobrazu – zawód interdyscyplinarny (łączący wiele dziedzin nauk przyrodniczych, artystycznych, inżynierskich, socjologicznych), polegający na realizacji, na zlecenie zamawiającego, obiektów architektury krajobrazu.
Zadania zawodowe.
Zgodnie z obowiązującą w Polsce klasyfikacją zawodów do zadań architekta krajobrazu należy między innymi:
„Architekt krajobrazu to zawód, który stosuje artystyczne i naukowe zasady do badań, planowania, projektowania i zarządzania środowiskiem, zarówno naturalnym, jak i kulturowym” (Member Handbook).
Historia zawodu.
Po raz pierwszy użyli tego tytułu zawodowego w stosunku do siebie Frederick Law Olmsted i Calvert Vaux w 1860 roku. W tym czasie funkcjonowało pojęcie architekta ogrodów, zajmującego się dworskimi ogrodami i parkami, a działalność zawodowa zwana była ogrodnictwem krajobrazowym ("landscape gardening"). Termin „architekt krajobrazu” nie powstawał bez innych propozycji, funkcjonowały również inne określenia tej profesji, takie jak inżynier krajobrazu ("landscape engineer"), projektant krajobrazu ("landscape designer"), architekt wsi ("rural architect"), artysta lasu ("silvan artist"). Wyodrębnienie tego zawodu nastąpiło na przełomie XIX i XX w. w Stanach Zjednoczonych, gdzie powstało pierwsze stowarzyszenie zawodowe pod nazwą "American Society of Landscape Architects" (ASLA). W Europie początek organizacji zawodowych przypada na dwudziestolecie międzywojenne, kiedy to nastąpił rozwój architektury krajobrazu jako odrębnej dziedziny. W Anglii architektura krajobrazu status zawodu uzyskała 1929 r. W tym samym roku rozpoczęto nauczanie zawodowe na poziomie akademickim w Warszawie.
Nadawanie tytułu zawodowego.
Tytuł zawodowy nadawany jest absolwentowi uczelni wyższej kierunku architektura krajobrazu po ukończeniu studiów inżynierskich i magisterskich w tej dyscyplinie. Tytuł architekt krajobrazu jest zawodem chronionym, skupiających specjalistów zajmujących się zawodowo architekturą krajobrazu, ochroną przyrody i środowiska, projektowaniem, badaniami naukowymi w organizacjach państwowych (Landscape Institute, ASLA). W Polsce ochroną zawodową tytułu architekt krajobrazu zajmuje się Stowarzyszenie Architektów Polskich (SARP) oraz stowarzyszenia współpracujące jak Stowarzyszenie Architektury Krajobrazu (SAK) (dawniej Polskie Stowarzyszenie Wykonawców Terenów Zieleni i Architektów Krajobrazu).
Na podstawie Uchwały Nr 243/2007 Rady Głównej Szkolnictwa Wyższego z dnia 13 grudnia 2007 r. i Rozporządzenia Ministra Nauki i Szkolnictwa Wyższego w sprawie rodzajów tytułów zawodowych nadawanych absolwentom studiów i wzorów dyplomów oraz świadectw wydawanych przez uczelnie wyższe z dnia 19 grudnia 2008 r. państwowe uczelnie wyższe po ukończeniu przez studentów kierunku architektura krajobrazu nadawały tytuł zawodowy inżynier architekt krajobrazu i magister inżynier architekt krajobrazu. Od wejścia w życie Rozporządzenia Ministra Nauki i Szkolnictwa Wyższego z dnia 27 września 2018 r., tytuł zawodowy architekta krajobrazu przestał widnieć na liście nadawanych tytułów zawodowych.

</doc>
<doc id="1266730" url="https://pl.wikipedia.org/wiki?curid=1266730" title="H418ov21.C">
H418ov21.C

H418ov21.C – czwarty album studyjny grupy Beherit. Tytuł płyty to skrót od słów "House 418 of 21'st century", co oznacza "dom nr 418 XXI wieku". Jest to pierwsze wydawnictwo grupy, na którym możemy usłyszeć dark ambient, a nie black metal.
Album wydano 19 lutego 1993 roku przez wytwórnię Spinefarm Records. W roku 2007, wydana została reedycja przez Spinefarm Records, która była dwupłytową edycją (wraz z Electric Doom Synthesis).

</doc>
<doc id="1266731" url="https://pl.wikipedia.org/wiki?curid=1266731" title="Rezerwat przyrody Dolina Rurzycy">
Rezerwat przyrody Dolina Rurzycy

Rezerwat przyrody „Dolina Rurzycy” – krajobrazowy rezerwat przyrody, o powierzchni 554,68 ha (wraz z otuliną: 1093,64 ha), w województwie zachodniopomorskim, w powiecie wałeckim, w gminie Wałcz, w dolinie rzeki Rurzyca, w dorzeczu Gwdy, na granicy z województwem wielkopolskim, 12 km na północny wschód od Wałcza. Został utworzony Rozporządzeniem Nr 13/2005 Wojewody Zachodniopomorskiego z dnia 14 lipca 2005. W 2008 na drugim brzegu rzeki utworzono bliźniaczy rezerwat „Wielkopolska Dolina Rurzycy”.
Leży w granicach Obszaru Chronionego Krajobrazu Pojezierze Wałeckie i Dolina Gwdy oraz dwóch obszarów sieci Natura 2000: siedliskowego „Dolina Rurzycy” PLH300017 i ptasiego „Puszcza nad Gwdą” (PLB300012).
Rezerwat obejmuje grunty leśne i nieleśne Nadleśnictwa Płytnica (340,20 ha), jeziora Krępsko Górne, Krępsko Średnie i Dąb o łącznej powierzchni 205,68 ha (grunty Krajowego Ośrodka Wsparcia Rolnictwa, dawniej ANR) oraz część rzeki Rurzyca o powierzchni 8,80 ha (grunty Zachodniopomorskiego Zarządu Melioracji i Urządzeń Wodnych).
W skład rezerwatu wchodzi kompleks unikatowych, doskonale zachowanych źródlisk i torfowisk niskich, z bogactwem flory i rzadkich fitocenoz torfotwórczych. Wykształcone w klasycznej formie torfowiska nadrzeczne i olszyny źródliskowe są najwartościowszym fragmentem Lasów Wałeckich, z występującymi tu 10 typami siedlisk przyrodniczych, takich jak: źródliska wapienne, torfowiska zasadowe, zbiorowiska włosieniczników ("Batrachium").
Celem ochrony jest zachowanie cennych zbiorowisk roślinnych, rzadkich i chronionych roślin i zwierząt oraz unikatowego krajobrazu o urozmaiconej rzeźbie, lasów rosnących na stromych zboczach, czystych jezior tworzących długie ciągi rynnowe oraz pagórkowatego terenu z meandrującą rzeką w głębokiej dolinie.
Rezerwat nie ma zatwierdzonego planu ochrony, obowiązują w nim jednak zadania ochronne, na mocy których obszar rezerwatu objęty jest ochroną ścisłą, czynną i krajobrazową.

</doc>
<doc id="1266738" url="https://pl.wikipedia.org/wiki?curid=1266738" title="Rozchodnik owłosiony">
Rozchodnik owłosiony

Rozchodnik owłosiony ("Sedum villosum" L.) – gatunek rośliny z rodziny gruboszowatych ("Crassulaceae").
Rozmieszczenie geograficzne.
Występuje na rozproszonych stanowiskach w zachodniej i środkowej Europie, na wschodnim wybrzeżu Ameryki Północnej i w północnej Afryce. W Polsce znany tylko z jednego współczesnego stanowiska z Karkonoszy, z okolic Jarkowic.
Biologia i ekologia.
Roślina dwuletnia, monokarpiczna. Rośnie na torfowiskach, łąkach bagiennych, młakach, źródliskach i na brzegach rzek i stawów. Kwitnie w czerwcu i lipcu. Liczba chromosomów 2n=30.
Zagrożenia.
Kategorie zagrożenia gatunku:

</doc>
<doc id="1266742" url="https://pl.wikipedia.org/wiki?curid=1266742" title="Ciała stałe">
Ciała stałe



</doc>
<doc id="1266750" url="https://pl.wikipedia.org/wiki?curid=1266750" title="Chór Akademicki Uniwersytetu w Białymstoku">
Chór Akademicki Uniwersytetu w Białymstoku

Chór Akademicki Uniwersytetu w Białymstoku - chór akademicki, powstały w 1976 roku, wówczas jeszcze jako "Chór Filii Uniwersytetu Warszawskiego w Białymstoku". Od 1977 dyrygentem i kierownikiem artystycznym chóru jest Edward Kulikowski. Od 1983 chór współpracuje z Chórem Opery i Filharmonii Podlaskiej.

</doc>
<doc id="1266753" url="https://pl.wikipedia.org/wiki?curid=1266753" title="Kiejstut (wielki książę litewski)">
Kiejstut (wielki książę litewski)



</doc>
<doc id="1266755" url="https://pl.wikipedia.org/wiki?curid=1266755" title="Rezerwat przyrody Mszar nad Jeziorem Mnich">
Rezerwat przyrody Mszar nad Jeziorem Mnich

Rezerwat przyrody Mszar nad Jeziorem Mnich – torfowiskowy rezerwat przyrody położony w gminie Sieraków (w Nadleśnictwie Sieraków), powiecie międzychodzkim (województwo wielkopolskie). Znajduje się na terenie Sierakowskiego Parku Krajobrazowego.
Powierzchnia: 6,43 ha (akt powołujący podawał 5,83 ha).
Cel ochrony.
Został utworzony w 1967 roku w celu ochrony torfowiska przejściowego i zbiorowiska roślin bagiennych i torfowiskowych. Obejmuje południową część zarastającego jeziora w wąskiej rynnie wciętej między wydmy – rosną tu cenne rośliny bagienne, m.in. 30 gatunków mchów (w tym relikty glacjalne). Występuje też 178 gatunków roślin naczyniowych – 15 z nich podlega ochronie gatunkowej (storczyki, rosiczkowate, widłaki). Zarastające jezioro nosiło dawniej nazwę Mniszego, gdyż jego właścicielami byli bernardyni z Sierakowa.

</doc>
<doc id="1266756" url="https://pl.wikipedia.org/wiki?curid=1266756" title="Sedum villosum">
Sedum villosum



</doc>
<doc id="1266757" url="https://pl.wikipedia.org/wiki?curid=1266757" title="Rezerwat przyrody Jakubowo">
Rezerwat przyrody Jakubowo

Rezerwat przyrody Jakubowo – leśny rezerwat przyrody położony w gminie Pniewy, powiecie szamotulskim (województwo wielkopolskie), około 4 km na południowy wschód od Pniew.
Został powołany zarządzeniem Ministra Leśnictwa i Przemysłu Drzewnego z dnia 2 lipca 1959 roku. Zajmuje powierzchnię 4,02 ha (akt powołujący podawał 4,22 ha). Obszar rezerwatu jest objęty ochroną ścisłą (3,94 ha) i czynną (0,08 ha). Wokół rezerwatu utworzono otulinę o powierzchni 12,23 ha.
Celem ochrony w rezerwacie jest zachowanie wielogatunkowego lasu liściastego w stanie zbliżonym do naturalnego ze stanowiskiem jarzębu brekinii "Sorbus torminalis". Charakterystyczną cechą drzewostanu są duże rozmiary niektórych drzew, niektóre buki ("Fagus silvatica") osiągają wysokość nawet powyżej 41 metrów.

</doc>
<doc id="1266758" url="https://pl.wikipedia.org/wiki?curid=1266758" title="Dżazirat Dżiftun al-Kabir">
Dżazirat Dżiftun al-Kabir



</doc>
<doc id="1266759" url="https://pl.wikipedia.org/wiki?curid=1266759" title="Agnieszka Karpiesiuk">
Agnieszka Karpiesiuk

Agnieszka Karpiesiuk (ur. 17 kwietnia 1982 w Ostródzie) – polska lekkoatletka - sprinterka i płotkarka. 
Osiągnięcia.
Zawodniczka klubu AZS-AWFiS Gdańsk. Halowa mistrzyni Polski w biegu na 400 m (2008). Była w składzie reprezentacji Polski na Igrzyska Olimpijskie w Pekinie w 2008 roku (sztafeta 4x400 metrów kobiet), jednak ostatecznie nie pojawiła się na bieżni. Finalistka halowych mistrzostw Europy 2007 w sztafecie 4 x 400 m (4. miejsce z czasem 3:30.31) oraz halowych mistrzostw świata 2008 w tej samej konkurencji (6. miejsce z wynikiem 3:36.97). Indywidualnie jej największym sukcesem jest 3. miejsce podczas Halowego Pucharu Europy (Moskwa 2008).

</doc>
<doc id="1266760" url="https://pl.wikipedia.org/wiki?curid=1266760" title="Burkholderia cepacia">
Burkholderia cepacia

Burkholderia cepacia - jest to nieprzetrwalnikująca, Gram-ujemna bakteria nie fermentująca glukozy, która może być przyczyną zakażeń oportunistycznych. Jest częstą przyczyną zakażeń wewnątrzszpitalnych, zwłaszcza na oddziałach intensywnej terapii, onkologii oraz transplantologii. U osłabionych pacjentów jest w stanie wywołać m.in. sepsę, zapalenie wsierdzia, zakażenie układu moczowego. Szczególnie predysponowani na zakażenie są chorzy na mukowiscydozę.
Oporność.
Bakteria jest naturalnie oporna na wiele antybiotyków, m.in. z grupy penicylin oraz aminoglikozydy. Istnieją rozbieżności pomiędzy wpływem antybiotyków "in vitro" a "in vivo". Lekiem z wyboru jest temocylina skojarzona z innym chemioterapeutykiem.
Występowanie.
Bakteria występuje powszechnie w środowisku wilgotnym. W szpitalach zajmuje takie nisze ekologiczne, jak umywalki, termometry, nawilżacze, respiratory, kwiaty etc. Ponadto może wzrastać w roztworze soli fizjologicznej, środkach do dezynfekcji a nawet w wodzie destylowanej.
Hodowla.
Ze względu na obecność wybiórczego podłoża, hodowla jest stosunkowo prosta. Pożywka poza standardowymi składnikami zawiera polimyksynę, tykarcylinę, fiolet krystaliczny oraz sole żółciowe. Wyłącznie bakterie z gatunku "Burkholderia cepacia" wzrastają na tym podłożu.

</doc>
<doc id="1266762" url="https://pl.wikipedia.org/wiki?curid=1266762" title="Ewa Felińska">
Ewa Felińska

Ewa Felińska (ur. 26 grudnia 1793, zm. 20 grudnia 1859 w Wojutynie) – uczestniczka spisków niepodległościowych, zesłanka, autorka powieści obyczajowych i wspomnień z zesłania, matka Zygmunta Szczęsnego – przyszłego arcybiskupa warszawskiego.
Życiorys.
Ewa Felińska z domu Wendorff urodziła się w średniozamożnej rodzinie ziemiańskiej w majątku Uznoha w powiecie słuckim, na terenie dzisiejszej Białorusi. Jej ojcem był Zygmunt Wendorff (Wierzba-Wendorf) herbu własnego, a matką Zofia Sągajłło. Zygmunt Wendorff należał do palestry nowogródzkiej. W 1811 osiemnastoletnia Ewa Wendorff poślubiła Gerarda Felińskiego, właścicielu dóbr Wojutyn na Wołyniu, brata Alojzego Felińskiego. Ewa Felińska była matką sześciorga dzieci, m.in. Zygmunta, przyszłego arcybiskupa metropolity warszawskiego. Po śmierci męża w 1833 Ewa Felińska przeniosła się z dziećmi do Krzemieńca, gdzie związała się ze Stowarzyszeniem Ludu Polskiego Szymona Konarskiego. Została osobą odpowiedzialną za prowadzenie korespondencji francuskiej Stowarzyszenia. W wyniku rozbicia siatki konspiracyjnej w 1839 Ewa Felińska została aresztowana i wyrokiem sądu zesłana na Syberię do Berezowa nad rzeką Ob. W Berezowie przebywała w latach 1839-1841, następnie przeniesiono ją do Saratowa nad Wołgą, w którym przebywała do 1844 roku. Zesłanie opisała we wspomnieniach.
Była autorką haseł do 28 tomowej Encyklopedii Powszechnej Orgelbranda z lat 1859-1868. Jej nazwisko wymienione jest w I tomie z 1859 roku na liście twórców zawartości tej encyklopedii.
Dzieła.
oraz wspomnień 
Elementy jej biografii zawierają książki: 

</doc>
<doc id="1266771" url="https://pl.wikipedia.org/wiki?curid=1266771" title="Planetarium w Muzeum Techniki NOT">
Planetarium w Muzeum Techniki NOT

Planetarium w warszawskim Muzeum Techniki znajdowało się w Pałacu Kultury i Nauki i było miejscem prelekcji oraz pokazów o tematyce astronomicznej. Korzystało z projektora firmy Zeiss, za pomocą którego na wewnętrznej stronie kopuły odtwarzany był obraz nieba widocznego na wybranej szerokości geograficznej północnej półkuli Ziemi w dowolnej porze dnia i roku.
Historia planetarium.
Planetarium zainstalowano w 1972 roku w sali grupującej eksponaty z zakresu astronomii i astronautyki. Oficjalne otwarcie nastąpiło 17 lipca 1972 roku. W latach siedemdziesiątych seanse mogły jednorazowo oglądać nawet 54 osoby, ale w 1981 roku liczbę tę ograniczono do 34. Od 1972 do 2001 roku w planetarium odbyło się 20 000 seansów dla około 550 000 osób.
Planetarium.
Na ostatni program planetarium składało się kilkanaście różnych tematycznie prelekcji, także w formie lekcji szkolnych – dla liceów, gimnazjów i szkół podstawowych. Natomiast pokazy nieba dla osób indywidualnych odbywały się codziennie poza poniedziałkami.
W 2012 roku planetarium zostało odnowione. Ułożono bezpieczną niepalną dźwiękochłonną wykładzinę oraz zainstalowano nową klimatyzację.

</doc>
<doc id="1266774" url="https://pl.wikipedia.org/wiki?curid=1266774" title="Na Zachodzie bez zmian (film 1930)">
Na Zachodzie bez zmian (film 1930)

Na Zachodzie bez zmian (ang. "All Quiet on the Western Front") – amerykański film z 1930 roku, zrealizowany na podstawie powieści Ericha Marii Remarque’a pod tym samym tytułem. Opowieść o losie grupy niemieckich gimnazjalistów, którzy giną w okopach na froncie I wojny światowej. Został zrealizowany w erze Pre-Code.
Film został nominowany do czterech Oscarów, a nagrodzony dwoma (m.in. Oscar dla najlepszego filmu). Na skutek planowanych chuligańskich wybryków faszystowskich grup Sturmabteilung (SA) film ten szybko został zdjęty z ekranów w Niemczech.

</doc>
<doc id="1266777" url="https://pl.wikipedia.org/wiki?curid=1266777" title="Białoruska Partia Socjalistów-Rewolucjonistów">
Białoruska Partia Socjalistów-Rewolucjonistów

Białoruska Partia Socjalistów-Rewolucjonistów zwana eserami (biał. "Беларуская партыя сацыялістаў-рэвалюцыянераў", "эcэры"; "Biełaruskaja partyja sacyjalistau-rewalucyjanierau", "esery", БПСР-BPSR) – partia powstała w 1918 roku w wyniku rozpadu Hramady, o programie socjalno-rewolucyjnym zbliżonym do rosyjskich eserów.
Została założona w 1918 roku w wyniku rozłamu w Hramadzie spowodowanego konfliktem ideowym wewnątrz partii. BSPR opowiadała się za rewolucyjnymi przemianami na Białorusi (m.in. podziałem ziemi obszarniczej, likwidacją wyzysku robotników poprzez upaństwowienie prywatnych przedsiębiorstw) połączonymi ze stworzeniem niezależnej państwowości białoruskiej. Temu ostatniemu celowi nie dawali jednak priorytetu, traktując wyzwolenie społeczne jako sprawę niemniej ważną od narodowego. Część członków BSPR opowiadała się wprost za współpracą z RKP(b) i KP(b)B.
Po podpisaniu traktatu ryskiego w 1921 roku partia uległa rozwiązaniu we wschodniej Białorusi (na zjeździe w czerwcu 1924 roku w Mińsku), z kolei na ziemiach należących do RP działała nielegalnie do 1922 roku, po czym część jej członków zjednoczyła się z KPZB.
W 1937 roku większość przywódców partii została skazana w wyniku procesów o białoruski nacjonalizm i rozstrzelana.

</doc>
<doc id="1266779" url="https://pl.wikipedia.org/wiki?curid=1266779" title="Guillaume Bragose">
Guillaume Bragose

Guillaume Bragose (zm. jesienią 1367 w Rzymie) – francuski duchowny katolicki.
Życiorys.
Był wikariuszem archidiecezji Tuluza (1355), biskupem Vabres-l’Abbaye (2 sierpnia – 17 września 1361), kardynałem diakonem San Giorgio in Velabro (17 września 1361 – 6 grudnia 1362) i kardynałem prezbiterem San Lorenzo in Lucina (od 6 grudnia 1362). Uczestniczył w konklawe 1362. Penitencjariusz większy od 1361. Zmarł krótko po powrocie z papieżem Urbanem V z Awinionu do Rzymu.

</doc>
<doc id="1266780" url="https://pl.wikipedia.org/wiki?curid=1266780" title="Kondoma">
Kondoma

Kondoma (ros. "Кондома") – rzeka w azjatyckiej części Rosji. Przepływa przez obwód kemerowski. Źródła znajdują się na stokach Bijskiej Grzywy. Uchodzi do rzeki Tom nieopodal Nowokuźniecka.
Nad rzeką leżą miasta: Tasztagoł, Osinniki, Kałtan oraz osiedla Mundybasz i Kuziediejewo.
Dopływy: Mundybasz, Tiesz, Tielbies.

</doc>
<doc id="1266781" url="https://pl.wikipedia.org/wiki?curid=1266781" title="Dżazirat Dżiftun as-Saghir">
Dżazirat Dżiftun as-Saghir



</doc>
<doc id="1266784" url="https://pl.wikipedia.org/wiki?curid=1266784" title="Wyższa Szkoła Humanistyczna we Wrocławiu">
Wyższa Szkoła Humanistyczna we Wrocławiu

Wyższa Szkoła Humanistyczna we Wrocławiu – jedna z kilkunastu niepublicznych szkół wyższych we Wrocławiu, powstała w 2002 roku. Początkowo kształciła studentów na kierunkach zaliczanym do nauk humanistycznych, na studiach stacjonarnych oraz niestacjonarnych. Obecnie w ramach struktury organizacyjnej uczelni znajduje się 1 wydział.
Aktualnie zatrudnionych jest 9 pracowników naukowo-dydaktycznych, z czego 1 ze stopniem naukowym profesora, 3 ze stopniem naukowym doktora habilitowanego, 5 na stanowisku adiunkta ze stopniem naukowym doktora.
Wyższa Szkoła Humanistyczna we Wrocławiu posiada bazę dydaktyczno-szkoleniową w budynku przy ul. Robotniczej 70 B.
Historia.
Wyższa Szkoła Humanistyczna we Wrocławiu powstała w październiku 2002 roku na mocy decyzji Ministra Edukacji Narodowej i Sportu oraz wpisana do rejestru niepaństwowych uczelni zawodowych pod numerem 113. Misją szkoły było kształcenie studentów w systemie stacjonarnym, wieczorowym i zaocznym na poziomie wyższych studiów zawodowych licencjackich i inżynierskich, a także na studiach podyplomowych. Kształciła na takich kierunkach jak: język niemiecki, politologia, stosunki międzynarodowe, geodezja i kartografia, gospodarka przestrzenna. Pierwsi absolwenci mury uczelni opuścili w 2006 roku.
Kierunki kształcenia.
Aktualnie Wyższa Szkoła Humanistyczna oferuje możliwość kształcenia na kierunku studiów: 
Studia pierwszego stopnia (licencjackie, 3-letnie) 
Poza tym Uczelnia oferuje następujące studia podyplomowe:
Uczelnie partnerskie.
Wyższa Szkoła Humanistyczna we Wrocławiu współpracuje z zagranicznymi uczelniami o podobnym profilu.
Estonia
Bułgaria
Litwa
Niemcy
Portugalia
Rumunia
Turcja
Węgry

</doc>
<doc id="1266786" url="https://pl.wikipedia.org/wiki?curid=1266786" title="Elektroda kalomelowa">
Elektroda kalomelowa

Elektroda kalomelowa – półogniwo, elektroda drugiego rodzaju, którą stanowi rtęć stykająca się z chlorkiem rtęci(I) (kalomelem). W celu zabezpieczenia elektrody przed obecnością Hg2+, do sporządzenia jej nie używa się czystego kalomelu, lecz pasty kalomelowej zawierającej niewielkie ilości rozdrobnionej rtęci w roztworze chlorku potasu (KCl).
Schematycznie tę elektrodę można przedstawić następująco:
Reakcja elektrodowa:
wskazuje, że potencjał takiego półogniwa zależy od stężenia jonów chlorkowych. Stosując nasycony roztwór jonów Cl− (np. KCl), uzyskuje się półogniwo o stałym potencjale, który w określonej temperaturze wynosi:
Elektroda kalomelowa jest często stosowana w praktyce laboratoryjnej jako półogniwo odniesienia do pomiaru potencjału innych półogniw, zamiast niewygodnej w użyciu elektrody wodorowej.

</doc>
<doc id="1266791" url="https://pl.wikipedia.org/wiki?curid=1266791" title="John Sheppard (postać)">
John Sheppard (postać)

John Sheppard – fikcyjna postać ze świata fantastyczno-naukowego , grana w serialu przez Joe Flanigana.
Pułkownik Sił Powietrznych USA, utalentowany pilot, który dowodzi sztandarową drużyną rekonesansową ziemskiej bazy na Atlantydzie. Do misji przyłączył się po tym jak brawurowo manewrował helikopterem z generałem Jackiem O'Neillem na pokładzie unikając ataku przypadkowo wystrzelonej drony – broni Pradawnych. Z jego akt wynika, że zdarza mu się nie przestrzegać rozkazów dowódcy. Podczas misji w Afganistanie złamał bezpośredni rozkaz i samodzielnie pilotował helikopter, ratując dwóch żołnierzy uwięzionych za linią wroga. Generał O’Neill osobiście namówił go do wzięcia udziału w podróży na Atlantis szczególnie po tym, jak okazało się, że Sheppard ma wrodzoną umiejętność intuicyjnego sterowania technologią Pradawnych. W pierwszych dniach działalności w galaktyce Pegaza po śmierci pułkownika Marshalla Sumnera, którego zabił osobiście, gdy groziła mu nieunikniona, powolna śmierć z rąk Strażniczki Widm został dowodzącym obrony miasta (Atlantydy).
Na rozkaz dr Weir rozpoczął poszukiwania modułu zasilającego (ZPM) wraz ze swoją drużyną, w skład której weszli doktor Rodney McKay, wojowniczka Teyla Emmagan i porucznik Aiden Ford. Po uzależnieniu od enzymu Wraith i opuszczeniu Atlantis przez Forda, w drużynie zastąpił go Ronon Dex
Sheppard w pojedynkę odparł atak żołnierzy Genii, którymi dowodził Acastus Kolya.

</doc>
<doc id="1266796" url="https://pl.wikipedia.org/wiki?curid=1266796" title="Philipp Ludwig Wenzel von Sinzendorff">
Philipp Ludwig Wenzel von Sinzendorff

Philipp Ludwig Wenzel, hrabia von Sinzendorff (lub: Sinzendorf) (ur. 26 grudnia 1671 w Wiedniu, zm. 8 lutego 1742 tamże) – austriacki mąż stanu i dyplomata.
Życiorys.
Był synem hrabiego Georg Ludwig von Sinzendorff (1616-1681). Philipp urodził się jako najmłodszy z rodzeństwa i przeznaczony został do stanu duchownego. Cesarz Leopold I Habsburg dostrzegł wiedzę i wykształcenie młodzieńca i uczynił go cesarskim paziem.
1671-1708.
Od roku 1695 był Sinzendorff członkiem "Reichshofrathcollegium", a od 1701 roku rzeczywistym radcą dworu.
W latach 1699–1701 austriacki poseł w Paryżu. Był cesarskim komisarzem Limburgii i Liège w latach 1702-1705. W 1704 roku był z królem rzymskim-przyszłym cesarzem Józefem (I) w obozie w Landau in der Pfalz.
Od 1705 Kanclerz dworu ("Hofkanzler"). Stanowisko to osiągnął ponieważ Józef I Habsburg go bardzo cenił. W 1706 roku w holenderskim mieście Haga on, Holendrzy i dowódca angielski John Churchill. Udało mu się wówczas przeforsować stanowisko Austrii by odrzucić propozycje pokojowe z Francji i Bawarii, którą Austria chciała zmiażdżyć i podbić.
1709-1714.
Gdy Francja przegrywała wojnę, pojechał znów (1709) do Hagi, gdzie w imieniu Austrii zażądał od Francuzów i Ludwika XV, by ten usunął swego wnuka Filipa V z tronu Hiszpanii. Ludwik XIV nie zdecydował się na takie poniżenie. Austriacy zamierzali maksymalnie osłabić Francję, więc być może takiej odpowiedzi oczekiwali.
9 stycznia 1712 roku cesarz Józef I Habsburg nadał mu Order Złotego Runa.
Plenipotent austriacki na kongres w Utrechcie (1712–1713). Podpisał w imieniu Austrii (1713) pokój w Utrechcie.
1715-1742.
28 stycznia 1728 roku otworzył swą mową w imieniu cesarza Karola VI kongres w Soissons. W przemowie pozdrowił przede wszystkim francuskiego ministra André Hercule’a de Fleury’ego. Kongres nie przyniósł jednak rozstrzygnięć po myśli Austriaków.
W 1734 roku prowadził negocjacje w sprawie polityki religijnej na Węgrzech z protestanckimi Węgrami. Philipp Ludwig Wenzel von Sinzendorff zmarł w 1742 roku. W tym samym roku zmarł też inny szermierz polityki europejskiej brytyjski premier Robert Walpole, a rok potem Fleury.
Był jednym z głównych aktorów sceny politycznej pierwszej połowy XVIII wieku.
Jego syn Philipp Ludwig von Sinzendorf był biskupem wrocławskim.

</doc>
<doc id="1266798" url="https://pl.wikipedia.org/wiki?curid=1266798" title="Dżazirat Safadża">
Dżazirat Safadża

Dżazirat Safadża () – wyspa w Egipcie, na Morzu Czerwonym, ok. 1 km od wybrzeży Afryki w pobliżu miasta Safadża. Powierzchnia wyspy wynosi 11,895 km²
Wokół wyspy znajdują się miejsca nurkowe w rafach koralowych.

</doc>
<doc id="1266804" url="https://pl.wikipedia.org/wiki?curid=1266804" title="HMAS Swan (1936)">
HMAS Swan (1936)

HMAS Swan – australijski slup wojenny (eskortowiec) zmodyfikowanego typu Grimsby z okresu II wojny światowej, służący w marynarce wojennej Australii w latach 1937-1962. Nosił znaki taktyczne: U74 i A427. Od 1956 został przeklasyfikowany jako fregata - okręt szkolny (znak taktyczny F74).
Historia.
„Swan” należał do serii czterech slupów (eskortowców) zbudowanych w Australii, należących do zmodernizowanego - nieco powiększonego typu Grimsby (oznaczanego też od pierwszego z nich jako typ Yarra). Stępkę pod budowę okrętu położono w stoczni Cockatoo Island Dockyard w Sydney 1 maja 1935, kadłub wodowano 28 marca 1936. Był on drugim okrętem australijskim o tej nazwie - nazwa (pol. „łabędź”) pochodziła od Rzeki Łabędziej (Swan River). Wszedł do służby 21 stycznia 1937
Służba.
Po wejściu do służby, przed wybuchem wojny „Swan” służył na wodach Australii. W 1937 odwiedził Nową Zelandię i Wyspy Salomona, w lecie 1939 m.in. Timor, Bali, Batawię i Singapur.
II wojna światowa.
Po wybuchu II wojny światowej w Europie we wrześniu 1939, „Swan” został wyposażony do roli trałowca i 9 grudnia 1939 został okrętem flagowym nowo sformowanej 20 Flotylli Trałowej (w składzie HMAS „Swan”, ", i . Do grudnia 1941 pełnił służbę trałową na wodach Australii (od października 1940 w roli okrętu flagowego zastąpił go HMAS „Warrego”). W listopadzie 1940 flotylla wytrałowała pierwsze miny, postawione przez niemiecki pomocniczy stawiacz min „Passat” w Cieśninie Bassa. Później także trałowano miny postawione przez niemiecki krążownik pomocniczy „Pinguin”, przy czym „Swan” zniszczył 10 min.
W grudniu 1941, po wybuchu wojny na Pacyfiku, „Swan” trałował miny pod Port Moresby na Nowej Gwinei i służył do eskorty konwojów. W styczniu 1942 był po raz pierwszy atakowany przez lotnictwo japońskie koło Moluków (nieskutecznie). W lutym 1942 bazował w Darwin. 15 lutego brał udział w eskorcie transportu wojska z Darwin na Timor, który musiał zawrócić na skutek ataków lotnictwa. 19 lutego 1942 „Swan” został uszkodzony przez bliskie wybuchy podczas ataków japońskich samolotów pokładowych (z „Kaga”, „Akagi”, „Sōryū” i „Hiryu”) na Darwin. 
Po remoncie w Brisbane okręt powrócił do służby w maju 1942, służąc głównie do eskorty konwojów między Australią a Nową Gwineą. Od listopada 1943 do marca 1944 był w remoncie, połączonym ze wzmocnieniem uzbrojenia. 
W maju 1944 „Swan” skierowano na wody Nowej Gwinei. Pełnił tam zadania eskortowe, patrolowe i wspierał oddziały na brzegu. Między sierpniem 1944 a majem 1945 kilkakrotnie bombardował pozycje japońskie na Nowej Gwinei i Nowej Brytanii oraz wspierał 6 Australijską Dywizję na Wewak. W tym okresie numer burtowy został czasowo zmieniony na A427 Brytyjskiej Floty Pacyfiku. 
W czerwcu 1945 okręt powrócił do Australii na remont, podczas którego zastał go koniec wojny. 18 września 1945 na pokładzie „Swan” na Nowej Irlandii dowódca australijskiej 11 Dywizji generał K. Eather przyjął od generała Ito kapitulację sił japońskich na Nowej Irlandii.
Służba powojenna.
16 października 1945 „Swan” ponownie został okrętem flagowym 20 Flotylli Trałowej, oczyszczając następnie z min wody Australii, Nowej Gwinei i Wysp Salomona. Służba ta trwała do 16 sierpnia 1948, kiedy „Swan” przybył do Sydney, po czym 18 sierpnia 1950 został wycofany do rezerwy. Do tego czasu przebył 281.256 mil morskich. 
W październiku 1954 rozpoczęto prace w Garden Island w Sydney nad modyfikacją „Swana” do roli okrętu szkolnego. 10 lutego 1956 ponownie wszedł do służby, przeklasyfikowany na fregatę, pełniąc rolę okrętu szkolnego kadetów oraz okrętu hydrograficznego. Zamiast rufowego stanowiska dział zabudowano dodatkową nadbudówkę. Okręt otrzymał wówczas numer taktyczny F74. W tym charakterze przebył dalsze 160.000 mil morskich. 
HMAS „Swan” wycofano ostatecznie ze służby 20 września 1962, a 5 czerwca 1964 został sprzedany na złom firmie Hurley and Dewhurst z Sydney.
Dane.
Uzbrojenie
Wyposażenie

</doc>
<doc id="1266805" url="https://pl.wikipedia.org/wiki?curid=1266805" title="Związek Wyzwolenia Białorusi">
Związek Wyzwolenia Białorusi

Związek Wyzwolenia Białorusi (biał. Саюз вызвалення Беларусі) – nieistniejąca w rzeczywistości organizacja o charakterze nacjonalistycznym, o przynależność do której oskarżono w 1929 większość białoruskiej elity intelektualnej na fali walki z narodową demokracją (tzw. nac-demami). 
Historia.
Prześladowania rzekomych członków Związku lokalne GPU pod przewodnictwem Piotra Rapaporta rozpoczęło w czerwcu 1929, w okresie nasilenia walki z białoruskim nacjonalizmem. Aresztowano 108 osób oskarżonych o przynależność do Związku oraz chęć oderwania od ZSRR wschodniej części Białorusi. Wśród zatrzymanych znaleźli się Wacłau Łastouski, Alaksandr Cwikiewicz, Jazep Losik, Arkadź Smolicz, Iwan Sierada, Anton Balicki, Zmicier Żyłunowicz, Usiewaład Ihnatouski, Alaksandr Adamowicz, Janka Kupała oraz Jakub Kołas. Kupałę oskarżono o kierowanie antyradzieckim związkiem. Siedliskiem „spisku” miała być Akademia Nauk Białoruskiej SRR wraz z Inbiełkultem na czele z Ihnatouskim, który w wyniku nagonki na jego osobę popełnił 4 lutego 1931 samobójstwo. 
Pokazowy proces ciągnął się od grudnia 1930 do marca 1931 – w jego wyniku głównych oskarżonych: Żyłunowicza, Balickiego i Prypszczepaua skazano na 10 lat łagru. W 1937 wszyscy oskarżeni w procesie zostali rozstrzelani. 
W wyniku walki z tzw. nacjonalizmem białoruskim eksterminacji uległa prawie cała elita intelektualna kraju, co przyczyniło się do rusyfikacji i sowietyzacji Białorusi w następnych dekadach. 

</doc>
<doc id="1266807" url="https://pl.wikipedia.org/wiki?curid=1266807" title="Dżazirat Wadi Dżimal">
Dżazirat Wadi Dżimal

Dżazirat Wadi Dżimal (ar. جزيرة وادي جمال) – bezludna wyspa w Egipcie na Morzu Czerwonym, u wybrzeży Afryki na wysokości Parku Narodowego Wadi Dżimal, ok. 20 km na południe od miasta Marsa Alam. Wyspa otoczona jest rafami koralowymi.

</doc>
<doc id="1266809" url="https://pl.wikipedia.org/wiki?curid=1266809" title="Lukcejusz Albinus">
Lukcejusz Albinus

Lukcejusz Albinus, "Lucceius Albinus" (zm. 69) był rzymskim prokuratorem Judei od 62 do 64 i namiestnikiem Mauretanii od 64 do 69.
Życiorys.
W 62, po śmierci Porcjusza Festusa, a przed przybyciem Lukcejusza Albinusa, który miał go zastąpić jako namiestnika Judei, nowo wybrany arcykapłan Annasz zwołał sanhedryn i stawił przed sądem Jakuba, brata Jezusa. Oskarżył go i innych o naruszenie Prawa i skazał na ukamienowanie. Pobożni i prawomyślni Żydzi z Jerozolimy byli zgorszeni i donieśli o tym królowi Agryppie II. Niektórzy z nich nawet wyszli na spotkanie Albinusa, który właśnie przybywał z Aleksandrii, i przedstawili mu, że Annasz nie miał prawa zwoływać sanhedrynu bez jego wiedzy. Albinus przychylił się do ich zdania i napisał w gniewnym tonie list do Annasza, grożąc mu ukaraniem go. Z tego powodu Agryppa II pozbawił go godności kapłańskiej.
Lukcejusz Albinus był zachłannym człowiekiem, brał łapówki od wszystkich, począwszy od wspomnianego dawnego arcykapłana Annasza do sykariuszów, i przywłaszczał sobie zarówno mienie publiczne, jak i własność prywatną. Więźniów zwalniał kiedy wypłacano za nich odpowiednio wysoki okup. Na początku, po przybyciu do Jerozolimy Albinus przystąpił z całym zapałem i gorliwością do uspokojenia kraju i w dużej mierze wytępił sykariuszy. Ale gdy porwali oni syna arcykapłana Annasza i poinformowali, że zwolnią jego syna, jeśli nakłoni Albinusa do wypuszczenia dziesięciu ich towarzyszy, którzy byli uwięzieni, namiestnik zadośćuczynił tej prośbie. To spowodowało tylko jeszcze więcej nieszczęść. Rozbójnicy próbowali wszelkimi metodami schwytać kogokolwiek z przyjaciół Annasza i nie wypuszczali dopóki w zamian nie udało im się odzyskać pewnej liczby współtowarzyszy. Przez to ich liczba znowu wzrosła.
Kiedy Albinus dowiedział się, że zostanie zamieniony na Gesjusza Florusa, chcąc pokazać się z dobrej strony, nakazał zabić więźniów zasługujących na śmierć, a pozostałych wypuścił za kaucją. Skutkiem tego w Judei tylko wzrosła liczba rozbójników.
Po namiestnictwie w Judei, Albinus został wybrany zarządcą Mauretania Caesariensis przez Nerona. Prowincja Mauretania Tingitana została dodana Albinowi przez cesarza Galbę. Po jego śmierci, Albinus poparł Othona. Natomiast po śmierci tegoż, rozniosły się pogłoski jakoby Albinus przywłaszczył sobie odznakę władzy królewskiej i imię Juby. Niedługo potem został zamordowany wraz z żoną.

</doc>
<doc id="1266810" url="https://pl.wikipedia.org/wiki?curid=1266810" title="Marija Rewakowycz">
Marija Rewakowycz

Marija Rewakowycz, (ur. w 1960 r., w Lidzbarku Warmińskim) – literaturoznawca pracująca nad literaturą słowiańską, tłumaczka.
Średnie wykształcenie zdobyła w Legnicy, w liceum z ukraińskim językiem nauczania. Studiowała na Uniwersytecie Warszawskim na ukraińskiej filologii. W 1981 wyjechała do Włoch. W 1982 popłynęła do Kanady, gdzie kontynuowała studia w uniwersytetach w Saskatchewan i w Toronto. W 1987 roku wyjechała do Nowego Jorku, gdzie na Uniwersytecie Columbia ukończyła kierunek bibliotekoznawstwa (M.S. – Library Service). W 2000 wróciła do Kanady, aby dokończyć studia. Tam, w 2001 r. otrzymała tytuł doktora nauk filologii (Ph. D. – Slavic Languages and Literatures) w Uniwersytecie w Toronto. Obecnie mieszka w Nowym Jorku i pracuje na stanowisku profesora w Uniwersytecie Rutgers і harwardzkim Instytucie Ukraińskim.
Marija Rewakowycz jest członkiem Kanadyjskiego Stowarzyszenia Slawistów, a także członkiem Ukraińskiego Pen-Klubu. W 1990 r. była współzałożycielką i współredagowała (wraz z Bogdanem Bojczukiem) literacko-artystyczny kwartalnik “Światowid” (Kijów-Nowy Jork) aż do roku 1999, kiedy z braku środków finansowych magazyn przestał wychodzić.
Należy do Grupy Nowojorskiej. Prócz pisania poezji, Marija Rewakowycz jest literaturoznawcą, tłumaczem i krytykiem literackim. W swoich artykułach i wykładach, po ukraińsku i angielsku, skupiła się na zagadnieniach literaturoznawczych i na historii Grupy Nowojorskiej. Wydała w 2003 roku zbiór Антології поетів Нью-Йоркської Групи.

</doc>
<doc id="1266814" url="https://pl.wikipedia.org/wiki?curid=1266814" title="Natalja Nazarowa">
Natalja Nazarowa

Natalja Wiktorowna Nazarowa, Наталья Викторовна Назарова (ur. 29 maja 1979) – rosyjska lekkoatletka, sprinterka. 
Kariera.
Siedmiokrotna halowa mistrzyni świata (bieg na 400 metrów - 2003, 2004, Sztafeta 4 × 400 metrów - 1999, 2003, 2004, 2006, 2008), srebrna medalistka HMŚ (400 m - 2008). Złota (1999) i srebrna (2003) medalistka mistrzostw świata w sztafecie 4 x 400 m, trzykrotna wicemistrzyni olimpijska w sztafecie (2000, 2004, 2012). Była halowa rekordzistka świata w sztafecie 4 x 400 m - 3:23,88 (2004) oraz w biegu na 500 metrów – 1:07,36 (2004). Aktualna halowa rekordzistka Rosji w biegu na 400 metrów – 49,68 (2004). W 2017 roku sztafety rosyjskiej, w której była również Nazarowa pozbawiono brązowego medalu mistrzostw świata z Berlina.

</doc>
<doc id="1266816" url="https://pl.wikipedia.org/wiki?curid=1266816" title="Viorel Moldovan">
Viorel Moldovan

Viorel Dinu Moldovan (ur. 8 sierpnia 1972 w Bystrzycy) – rumuński piłkarz grający na pozycji napastnika. Trener piłkarski.
Kariera klubowa.
Moldovan pochodzi z Bystrzycy. Piłkarską karierę rozpoczął w tamtejszym małym klubie Viitorul Bystrzyca. Następnie rozpoczął treningi w Glorii Bystrzyca i w 1990 roku stał się zawodnikiem pierwszej drużyny. W pierwszej lidze zadebiutował 21 października w przegranym 0:1 meczu z Petrolulem Ploeszti. W barwach Glorii z roku na rok zdobywał coraz więcej goli i w 1993 roku przeszedł do silniejszego Dinama Bukareszt. Tam występował przez dwa sezony i zdobył w nich odpowiednio 9 i 10 goli. Dwukrotnie zajął z Dinamem 3. miejsce w rumuńskiej ekstraklasie.
W 1995 roku Moldovan wyjechał z Rumunii i trafił do szwajcarskiego Neuchâtel Xamax. Grał tam przez jeden sezon i zdobył 19 goli, dzięki czemu wraz z Bułgarem Petyrem Aleksandrowem wywalczył tytuł króla strzelców. Po zajęciu 3. miejsca z Neuchâtel przeszedł do Grasshoppers Zurych, w którym powtórzył ten sukces. W całym sezonie zdobył aż 27 goli i drugi raz z rzędu był najlepszym strzelcem ligi szwajcarskiej. Natomiast w rundzie jesiennej sezonu 1997/1998 zaliczył 17 trafień w 19 spotkaniach i przyczynił się do wywalczenia tytułu mistrza kraju.
Na początku 1998 roku Moldovan wyjechał do Anglii. Jednak w drużynie Coventry City strzelił tylko jednego gola w 10 spotkaniach i po sezonie opuścił „Sky Blues”. Trafił do Turcji i podpisał kontrakt z Fenerbahçe SK. Tam stworzył atak z dwoma Bośniakami, Elvirem Baljiciem i Elvirem Boliciem. Zdobył 15 goli i zakończył sezon na 3. miejscu w lidze. W kolejnym sezonie strzelił 18 goli ligowych.
Latem 2000 Moldovan został piłkarzem francuskiego FC Nantes. W Ligue 1 zadebiutował 19 sierpnia w wygranym 3:2 spotkaniu z Olympique Marsylia. Dla Nantes strzelił 11 goli, a zespół w przedostatniej kolejce zapewnił sobie tytuł mistrza Francji, dzięki zwycięstwu 1:0 nad AS Saint-Étienne. W kolejnych dwóch sezonach grał jednak na rezerwie, a „Kanarki” zajmowały miejsca w środku tabeli. W 2003 roku wypożyczono go do Al-Wahda ze Zjednoczonych Emiratów Arabskich, a na drugą rundę sezonu 2003/2004 wrócił do Nantes i popisał się wysoką skutecznością, 11 razy trafiając do siatki w 12 meczach.
Latem 2004 Viorel przeszedł do Servette FC, ale już po pół roku wrócił do ojczyzny. Przeszedł do FCU Politehniki Timișoara, ale już na początku 2005 roku był zawodnikiem Rapidu Bukareszt. Wywalczył z nim wicemistrzostwo Rumunii, a rok później zajął 4. miejsce w lidze. Po sezonie zakończył piłkarską karierę. Obecnie jest dyrektorem sportowym w Unirei Urziceni.
Kariera reprezentacyjna.
W reprezentacji Rumunii Moldovan zadebiutował 22 września 1993 roku w wygranym 1:0 meczu z Izraelem. Swojego pierwszego gola w kadrze zdobył 24 kwietnia 1996 w towarzyskim spotkaniu z Gruzją (5:0), w którym ustrzelił hat-tricka. W tym samym roku wystąpił we dwóch meczach kadry narodowej na Euro 96: obu przegranych po 0:1 z Francją i Bułgarią. 2 lata wcześniej był już w kadrze Rumunii na Mistrzostwach Świata w USA, jednak nie wystąpił w żadnym spotkaniu.
W 1998 roku Moldovan został powołany przez Anghela Iordănescu na Mistrzostwa Świata we Francji. Tam był podstawowym zawodnikiem drużyny i zagrał w czterech meczach: wygranym 1:0 z Kolumbią, wygranym 2:1 z Anglią (zdobył gola w 47. minucie), zremisowanym 1:1 z Tunezją (gol w 68. minucie) i przegranym 0:1 z Chorwacją. W 2000 roku wystąpił na Euro 2000. Jego dorobek to cztery spotkania: z Niemcami (1:0 i gol w 5. minucie), z Portugalią, z Anglią (3:2) i ćwierćfinale z Włochami (0:2). W kadrze występował do 2005 roku. Wystąpił w niej 70 razy i strzelił 26 goli.

</doc>
<doc id="1266817" url="https://pl.wikipedia.org/wiki?curid=1266817" title="Marsa Alam">
Marsa Alam

Marsa Alam (Marsa al-Alam, arab. مرسى علم) – miejscowość wypoczynkowa w południowo-wschodniej części Egiptu położona nad Morzem Czerwonym (Riwiera Morza Czerwonego), 271 km na południe od Hurghady, 220 km od Edfu, 131 km na południe od Al-Kusajr i 145 km na północ od Berenike. Ok. 60 km na północ od miejscowości znajduje się Port lotniczy Marsa Alam, a 20 km na południe Park Narodowy Wadi Dżimal.
W roku 2007 w okolicy znajdowało się 10 hoteli z ok. 3000 miejscami noclegowymi i budowano ok. 40 kolejnych hoteli. W Marsa Alam znajdują się również atrakcje wypoczynkowo-nurkowe i rekreacyjno-rozrywkowe. Istnieją kompleksy "ekologicznych kwater" 20 km na północ od Marsa Alam: Marsa Nakarii i Marsa Szagra, które oferują noclegi w kamiennych domkach nad brzegiem morza. Tam też znajduje się port Abu Dabab - Dugong, z którego wypływają rejsy nurkowe.
W mieście znajduje się dworzec autobusowy i postój taksówek oraz siedziba "Straży Ochrony Wybrzeża".

</doc>
<doc id="1266818" url="https://pl.wikipedia.org/wiki?curid=1266818" title="Waldemar Wardziński">
Waldemar Wardziński

Waldemar Wardziński (ur. 8 czerwca 1955 w Szwejkach) – polski polityk, samorządowiec, od 2002 do 2014 prezydent Ciechanowa.
Życiorys.
Ukończył studia na Wydziale Samochodów i Maszyn Roboczych Politechniki Warszawskiej. Do początku lat 90. pracował w Polmozbycie. W 1990 założył w Ciechanowie telewizję kablową. Następnie prowadził działalność handlową, zajmował kierownicze stanowiska w prywatnych spółkach.
Wstąpił do Platformy Obywatelskiej. W 2002 po raz pierwszy objął urząd prezydenta Ciechanowa. W wyborach samorządowych w 2006 ponownie został wybrany na to stanowisko, reelekcję uzyskał również w 2010 (wygrywając w II turze z Henryką Romanow). W 2014, startując ze własnego komitetu wyborczego z poparciem PO, przegrał w drugiej turze z Krzysztofem Kosińskim. Uzyskał natomiast mandat radnego powiatu ciechanowskiego. W 2015 bez powodzenia kandydował z listy PO do Sejmu.
W 2008 otrzymał Srebrny Krzyż Zasługi.

</doc>
<doc id="1266821" url="https://pl.wikipedia.org/wiki?curid=1266821" title="Kongres w Soissons">
Kongres w Soissons

Kongres w Soissons – kongres pokojowy zwołany do francuskiego miasta Soissons w 1728 roku.
Kongres miał doprowadzić do pacyfikacji europejskiej sytuacji międzynarodowej. Pokojowi groziły przede wszystkim roszczenia Hiszpanii do utraconych po pokoju w Utrechcie (1713).
Kongres 28 stycznia 1728 otworzył swą mową w imieniu cesarza Karola VI austriacki dyplomata i minister Philipp Ludwig Wenzel von Sinzendorff. W przemowie pozdrowił przede wszystkim, obecnego tam pacyfistycznie nastawionego francuskiego ministra André Hercule’a de Fleury’ego.
Kongres nie przyniósł jednak żadnych istotnych rozstrzygnięć, tak jak przewidział André Hercule de Fleury.

</doc>
<doc id="1266826" url="https://pl.wikipedia.org/wiki?curid=1266826" title="Iryna Kazulina">
Iryna Kazulina

Iryna Iwanauna Kazulina (biał. Ірына Іванаўна Казуліна, ros. Ирина Ивановна Казулина, "Irina Iwanowna Kazulina"; ur. 1959, zm. 23 lutego 2008) − białoruska działaczka społeczna, żona byłego kandydata na prezydenta Białorusi Alaksandra Kazulina.
Życiorys.
Urodziła się w 1959 roku. Była działaczką społeczną, walczyła o uwolnienie osób, które zostały osadzone w więzieniach przez władze Alaksandra Łukaszenki, jej zdaniem, z przyczyn politycznych. Jedną z takich osób był jej mąż, były kandydat na prezydenta Białorusi Alaksandr Kazulin. We wrześniu 2007 roku była jednym z organizatorów Międzynarodowej Konferencji nt. Problemów Raka Piersi.
W 1997 roku zdiagnozowano u niej raka piersi i poddano leczeniu. W 2005 roku wykryto u niej raka płuca. Po aresztowaniu Alaksandra Kazulina jej stan gwałtownie się pogorszył, jednak zgodnie z jej wolą informacja na ten temat nie została przekazana ani do publicznej wiadomości, ani mężowi. Iryna obawiała się, że władze mogłyby to wykorzystać do nacisków na Alaksandra w więzieniu. Zmarła 23 lutego 2008 roku o godzinie 20:30.
Irynie Kazulinie zostało poświęcone opowiadanie Maryi Wajciaszonak "Zahad karalewy, abo Piać chwilin u parozie" (pol. "Rozkaz królowej, albo Pięć minut w prozie"), opublikowane na łamach czasopisma „Nasza Niwa” 23 lutego 2007 roku.
Życie prywatne.
Iryna Kazulina była żoną białoruskiego polityka Alaksandra Kazulina. Miała dwie córki − starszą Wolhę i sześć lat młodszą Juliję.

</doc>
<doc id="1266827" url="https://pl.wikipedia.org/wiki?curid=1266827" title="Jozef Hanula">
Jozef Hanula

Jozef Hanula (ur. 6 kwietnia 1863 r. w Liptowskich Sliaczach, zm. 22 sierpnia 1944 r. w Spiskiej Nowej Wsi) – słowacki artysta malarz.
Jego twórczość zaliczana jest do nurtu tzw. krytycznego realizmu. Zajmował się również malarstwem dekoracyjnym, głównie sakralnym (szereg polichromii w kościołach Liptowa).

</doc>
<doc id="1266835" url="https://pl.wikipedia.org/wiki?curid=1266835" title="Oshëtime në bregdet">
Oshëtime në bregdet

Oshëtime në bregdet – albański film fabularny z roku 1966 w reżyserii Hysena Hakaniego, na podstawie dramatu Sulejmana Pitarki - "Familja e peshkatarit" (Rodzina rybaków). Dziesiąty w kolejności film fabularny nakręcony w Albanii po II wojnie światowej.
Opis fabuły.
Akcja filmu rozgrywa się w czasie II wojny światowej. Najmłodszy syn albańskiego patrioty Jonuza – Selim jest uważany za zdrajcę ojczyzny, bo nie przyłączył się do ruchu oporu. Jego bracia – Dini, Petrit i Vehip stają na czele oddziału partyzanckiego, złożonego z mieszkańców ich rodzinnego miasta.

</doc>
<doc id="1266838" url="https://pl.wikipedia.org/wiki?curid=1266838" title="Wilhelm Beauplan">
Wilhelm Beauplan



</doc>
<doc id="1266841" url="https://pl.wikipedia.org/wiki?curid=1266841" title="Trois-Rivieres">
Trois-Rivieres



</doc>
<doc id="1266844" url="https://pl.wikipedia.org/wiki?curid=1266844" title="Graciosa (Azory)">
Graciosa (Azory)

Graciosa ("Łaskawa") – portugalska wyspa na środkowym Atlantyku zaliczana do Makaronezji. Należy ona do centralnej grupy wysp azorskich i jest najbardziej na północ wysuniętą wyspą z tej grupy. Jej powierzchnia wynosi 60,84 km², długość 10 km, a szerokość dochodzi maksymalnie do 7 km. Wyspa jest stratowulkanem, który powstał z dna Oceanu Atlantyckiego. Większą część południowo-wschodniego krańca wyspy zajmuje kaldera o średnicy ponad 1,6 km.
Krajobraz.
Krajobraz Graciosy to połączenie zielonych pastwisk z białymi domami, które znajdują się w każdym miasteczku i wsi na wyspie. Na wyspie panują idealne warunki do uprawy owoców, produkcji wina oraz wypasu bydła i produkcji mleka i sera, z których słynie wyspa.
Pozostałością po wulkanicznej historii wyspy jest "Calderia", szczyt o wysokości 402 m.
Gmina.
Wyspa Graciosa posiada zaledwie jedną gminę (jest nią Santa Cruz da Graciosa), w której mieszka 4777 mieszkańców.
Odkrycie Wyspy.
Wyspa została odkryta w latach czterdziestych XV wieku, ale zasiedlona dopiero 2 maja 1450 roku. Pierwsi koloniści pochodzili z portugalskiej gminy Montemor-o-Velho, a ich przywódcą był Vasco Gil Sodré. Następni przybysze pochodzili z pobliskiej Terceiry.
Sport.
Na wyspie Graciosa zginął 13 lipca 1929 r. w czasie przymusowego lądowania, polski pilot Ludwik Idzikowski. Była to jego druga próba przelotu Atlantyku ze wschodu na zachód, przerwana awarią silnika samolotu Amiot 123.
Wyspa posiada swój własny klub piłkarski, który rozgrywa swoje mecze w portugalskiej lidze okręgowej, działającej w regionach Terceira, São Jorge oraz Graciosa.

</doc>
<doc id="1266852" url="https://pl.wikipedia.org/wiki?curid=1266852" title="Ružinov">
Ružinov

Ružinov (niem. "Rosenheim", węg. "Főrév") – dzielnica Bratysławy, położona w powiecie Bratysława II, na wschód od centrum miasta. Jedna z najważniejszych dzielnic miasta, druga pod względem liczby mieszkańców.
Historia.
Pierwsi ludzie zamieszkali na terenie dzielnicy już 3500 lat przed n.e., w miejscu dzisiejszych zakładów Slovnaft. Zajmowali się pasterstwem, rolnictwem, spławiali pobliskim Dunajem drewno. Na drugą stronę rzeki prowadziły dwa brody, usytuowane w pobliżu. Przy jednym z nich powstała w średniowieczu najstarsza osada w granicach dzisiejszej dzielnicy – Prievoz (niem. "Oberufer", węg. "Főrév"), wzmiankowana po raz pierwszy w 1374.
Rolniczy i pasterski charakter Prievoza zaczął się zmieniać dopiero w XIX wieku, kiedy zaczęły się pojawiać w okolicy pierwsze zakłady przemysłowe (rafineria "Apollo, Dynamit Nobel, Cvernovka, Danubius"). Pozostałe tereny dzisiejszego Ružinova już od XVII wieku były częścią Bratysławy. Tam również zaczęła postępować industrializacja – w Nivach i Trnavce powstały kolonie robotnicze.
Prievoz od średniowiecza aż do okresu międzywojennego był miejscowością o charakterze niemieckim (działał tu m.in. teatr ludowy). Niemcy jeszcze w 1921 stanowili w niej ponad 70% ludności (drugą grupą narodowościową byli Węgrzy). Dopiero w latach 30. procent mieszkańców niemieckojęzycznych spadł poniżej połowy, a po 1945 prawie wszyscy Niemcy opuścili Prievoz albo zostali z niego wypędzeni.
Na początku XX wieku po raz pierwszy pojawiła się nazwa „Ružinov”, pochodząca od dawnej wyspy na Dunaju – "Ružový ostrov" (niem. "Roseninsel"). W 1946 dawny Prievoz włączono w granice Bratysławy i cała dzielnica przyjęła nazwę „Ružinov”, ale zachowała historyczny herb Prievozy (kilka lat temu herb ten został uzupełniony o różę, mającą symbolizować współczesną nazwę).
Obecnie Ružinov jest siedzibą wielu firm i zakładów przemysłowych – m.in. wspomnianego Slovnaftu, będącego największą rafinerią na Słowacji oraz główny port rzeczny na Dunaju. Znajduje się tutaj także międzynarodowy port lotniczy. Mimo tego w dzielnicy znajduje się relatywnie dużo terenów zielonych, rzeczki oraz jeziora (m.in. "Štrkovecké jazero") oraz Zlaté piesky – najpopularniejsze kąpielisko oraz ośrodek wypoczynkowy stolicy Słowacji. W okolicach zakładów Slovnaftu swój bieg rozpoczyna Mały Dunaj.
Ružinov posiada również największe miejskie targowisko – "Miletička".
W 2001 spis powszechny wykazał 64 160 Słowaków, 2369 Węgrów oraz 1429 mieszkających tutaj Czechów.
Sport.
Dzielnica jest bogata w liczne tereny sportowe. Znajduje się w niej m.in. stadion hokejowy ("Zimný štadión Vladimíra Dzurillu", na którym swoje mecze rozgrywa Hockeyclub ŠK H.O.K. Nivy) oraz 3 inne kluby:
Podział dzielnicy.
Ružinov dzieli się na 3 okręgi katastralne:
Dzielnica dzieli się jeszcze osiedla i zespoły urbanistyczne:

</doc>
<doc id="1266856" url="https://pl.wikipedia.org/wiki?curid=1266856" title="Akademia Świętego Łukasza">
Akademia Świętego Łukasza

Akademia Świętego Łukasza (wł. "Accademia nazionale di San Luca") – włoska akademia nauk w Rzymie, założona w 1577 roku przez Federika Zuccaro jako akademia sztuk pięknych. Powstała z inicjatywy papieża Grzegorza XIII.
Akademia Świętego Łukasza wyłoniła się z cechu malarzy, hafciarzy, rzeźbiarzy i architektów, pozostającego pod patronatem św. Łukasza Ewangelisty; wielokrotnie reformowana, do XIX wieku uważana za najlepszą akademię sztuk pięknych w Europie.
W latach 1806–1870 każdemu prezydentowi akademii przysługiwał dożywotnio papieski Order Moretta.

</doc>
<doc id="1266858" url="https://pl.wikipedia.org/wiki?curid=1266858" title="Live 1966">
Live 1966



</doc>
<doc id="1266859" url="https://pl.wikipedia.org/wiki?curid=1266859" title="Philipp Ludwig Wenzel von Sinzendorf">
Philipp Ludwig Wenzel von Sinzendorf



</doc>
<doc id="1266860" url="https://pl.wikipedia.org/wiki?curid=1266860" title="AWZ P70">
AWZ P70

AWZ P70 – małolitrażowy samochód osobowy produkcji NRD, produkowany w latach 1955–1959 w fabryce "VEB Automobilwerk Zwickau" (potem "VEB Sachsenring Automobilwerke Zwickau"), bezpośredni poprzednik Trabanta. Po tym, jak w 1958 r. AWZ został połączony z dawną fabryką Horch, zmieniono nazwę samochodu na Sachsenring P70.
Historia i opis modelu.
Był to pierwszy produkowany w NRD samochód z nadwoziem z tworzyw sztucznych (duroplast) i drewnianym szkieletem opartym na stalowej ramie skrzynkowej (analogicznej jak w samochodach Wartburg i polskiej Syrenie), podobnie jak to było w modelu DKW F7. Konstrukcja bazowała na produkowanym poprzednio w tej samej fabryce modelu IFA F8. AWZ P70 miał ten sam (nieco zmodyfikowany) dwucylindrowy silnik dwusuwowy, chłodzony wodą, o pojemności skokowej 690 cm³ i mocy 16 kW (22 KM) przy 3500 obr./min. Skrzynia biegów miała trzy przełożenia do przodu (przekładnia 3,44 – 1,69 – 1,00) i jedno do tyłu (4,73).
Samochód produkowany był w trzech wersjach nadwozia: limuzyna, coupé i kombi (dwie pierwsze wersje były dwudrzwiowe, wersja kombi – trzydrzwiowa); masa pustego pojazdu w poszczególnych wersjach wynosiła odpowiednio 800, 875 i 830 kg, a udźwig 320, 275 i 320 kg. Średnica zawracania tego samochodu wynosiła 10 metrów, prędkość maksymalna 90 km/h (coupé – 100 km/h).
Wyprodukowano ogółem około 36151 sztuk samochodów AWZ P70 (w tym ok. 1,5 tys. w wersji coupé).

</doc>
<doc id="1266868" url="https://pl.wikipedia.org/wiki?curid=1266868" title="Sinzendorf">
Sinzendorf

Sinzendorff / Sinzendorf austriacki ród arystokratyczny. Wywodzili się z Górnej Austrii (Oberösterreich). Od roku 1610 baronowie ("Freiherren"), od 1653 hrabiowie ("Reichsgrafen"), od 1803 książęta Rzeszy ("Reichsfürsten"). Kilka gałęzi rodu mieszkało w Dolnej Austrii (Ernstbrunn, Fridau). Ród wymarły w 1822 roku. Nie należy ich mylić z zupełnie innym rodem Zinzendorf / Zinzendorff 
Z przedstawicieli rodu wybijali się:

</doc>
<doc id="1266869" url="https://pl.wikipedia.org/wiki?curid=1266869" title="Nikolaus Ludwig von Zinzendorf">
Nikolaus Ludwig von Zinzendorf



</doc>
<doc id="1266870" url="https://pl.wikipedia.org/wiki?curid=1266870" title="Sinzendorff">
Sinzendorff



</doc>
<doc id="1266871" url="https://pl.wikipedia.org/wiki?curid=1266871" title="Zinzendorf">
Zinzendorf

Zinzendorff / Zinzendorf dolno-austriacki ród arystokratyczny, z saską gałęzią. Nie należy ich mylić z zupełnie innym rodem Sinzendorf / Sinzendorff.
Pierwsze wzmianki o rodzie Zinzendorf pochodzą z ok. 1140 roku. Z przedstawicieli rodu wybijali się:

</doc>
<doc id="1266872" url="https://pl.wikipedia.org/wiki?curid=1266872" title="Zinzendorff">
Zinzendorff



</doc>
<doc id="1266876" url="https://pl.wikipedia.org/wiki?curid=1266876" title="Jizaburo Ozawa">
Jizaburo Ozawa



</doc>
<doc id="1266877" url="https://pl.wikipedia.org/wiki?curid=1266877" title="Hiei (okręt liniowy)">
Hiei (okręt liniowy)



</doc>
<doc id="1266880" url="https://pl.wikipedia.org/wiki?curid=1266880" title="Nicolaus von Zinzendorf">
Nicolaus von Zinzendorf



</doc>
<doc id="1266881" url="https://pl.wikipedia.org/wiki?curid=1266881" title="HMS Paladin">
HMS Paladin



</doc>
<doc id="1266882" url="https://pl.wikipedia.org/wiki?curid=1266882" title="HMS Panther">
HMS Panther



</doc>
<doc id="1266883" url="https://pl.wikipedia.org/wiki?curid=1266883" title="Georg Ludwig von Sinzendorf">
Georg Ludwig von Sinzendorf



</doc>
<doc id="1266884" url="https://pl.wikipedia.org/wiki?curid=1266884" title="Super Taranta!">
Super Taranta!

Super Taranta! to album studyjny grupy Gogol Bordello grającej muzykę będącą połączeniem punka i muzyki cygańskiej. Płyta została opublikowana w roku 2007 przez wytwórnię SideOneDummy.
Lista utworów.
Wszystkie teksty autorstwa Eugene Hütza.

</doc>
<doc id="1266885" url="https://pl.wikipedia.org/wiki?curid=1266885" title="Georg Ludwig von Sinzendorff">
Georg Ludwig von Sinzendorff

Georg Ludwig, hrabia von Sinzendorff (ur. 17 stycznia 1616, zm. 14 grudnia 1681) – austriacki polityk.
Na początku Georg Ludwig był "Obersthofmeister" na dworze cesarzowej Eleonory (trzeciej żony Ferdynanda III). W 1654 skarbnik Rzeszy ("Reichserbschatzmeister", "Hofkammerpräsident"). Jego synem był Philipp Ludwig Wenzel von Sinzendorff (1671-1742).
Słynął z korupcji i chciwości. Sprzedawał urzędy i przyjmował łapówki. 19 X 1680 skazany na oddanie natychmiast 1 970 000 guldenów. Zmarł jednak zanim oddał te pieniądze.

</doc>
<doc id="1266887" url="https://pl.wikipedia.org/wiki?curid=1266887" title="Ludwig von Zinzendorf">
Ludwig von Zinzendorf

Ludwig von Zinzendorf (ur. 1721, zm. 1780) – austriacki dyplomata i polityk.
Gdy w roku 1750 Wenzel Anton von Kaunitz został ambasadorem Austrii w Paryżu, Zinzendorf był jego attaché. Później wysyłany wielokrotnie w misje dyplomatyczne.
W 1764 roku jego żoną została Maria Anna von Schwarzenberg. W 1767 roku Zinzendorf założył własny bank.

</doc>
<doc id="1266892" url="https://pl.wikipedia.org/wiki?curid=1266892" title="86 Miński Pułk Piechoty">
86 Miński Pułk Piechoty



</doc>
<doc id="1266893" url="https://pl.wikipedia.org/wiki?curid=1266893" title="Nowowilejka">
Nowowilejka



</doc>
<doc id="1266895" url="https://pl.wikipedia.org/wiki?curid=1266895" title="Bitwa pod Buçaco">
Bitwa pod Buçaco

Bitwa pod Buçaco – starcie zbrojne, które miało miejsce 27 września 1810 w ramach kampanii portugalskiej armii napoleońskiej podczas oblężenia Almeidy; w jej wyniku 'Armia Portugalii' Massény została powstrzymana podczas próby przełamania obronnych pozycji sił brytyjsko-portugalskich Wellingtona.
Organizacja obu armii.
Wellington miał sześć brytyjskich dywizji piechoty: Lekką Roberta Craufurda, 1. Brenta Spencera, 2. Rowlanda Hilla, 3. Thomasa Pictona, 4. Galbraitha Lowry Cole’a i 5. Jamesa Leitha. Ostatnie trzy dywizje były wzmocnione portugalskimi brygadami. Ponadto w armii było kilka całkowicie portugalskich oddziałów, jak dwu-brygadowa dywizja piechoty Johna Hamiltona, i trzy samodzielne brygady dowodzone przez Denisa Packa, Alexandra Campbella i Johna Colemana. George DeGrey, John Slade, George Anson i Henry Fane dowodzili czterema brygadami kawalerii brytyjskiej oraz czterema pułkami jazdy portugalskiej. Artyleria składała się z sześciu baterii brytyjskich, dwóch ze składu Legionu Niemieckiego i pięciu portugalskich pod wspólnym dowództwem Edwarda Howortha; wszystkie baterie były 6-działowe. Była to pierwsza większa bitwa kampanii napoleońskiej na Półwyspie Pirenejskim, w której brały oddziały zrekonstruowanej armii portugalskiej.
Armia Massény składała się z II Korpusu Reyniera, VI Korpusu Neya, VIII Korpusu Junota i rezerwy kawalerii Montbruna. Dywizje Pierre’a Merle'a i Etienne Heudeleta tworzyły korpus Reyniera. Korpus Ney miał trzy dywizje Jeana Marchanda, Juliena Mermeta i Louisa Loisona. Junot dowodził dywizjami Bertranda Clausela i Jean-Baptiste’a Solignaca. Każdy francuski korpus posiadał na stanie jedną brygadę kawalerii lekkiej. Jean Baptiste Eblé, dowódca artylerii w sztabie Massény, miał do dyspozycji 112 dział.
Przygotowania.
Wellington rozstawił swoją armię wzdłuż grzbietu Wzgórz Buçaco frontem na wschód. By usprawnić łączność między skrzydłami, kazał swoim saperom wykuć drogę równoległą do grzbietu. Na lewym (północnym) skrzydle stanął Cole, następnie Craufurd, Spencer, Picton i Leith. Hill obsadził prawe (południowe) skrzydło; tam też zajął miejsce sam Hamilton. 
Masséna, naciskany przez Neya i innych dowódców, by zamiast próbować czasochłonnego manewru oskrzydlającego natychmiast uderzył frontalnie na pozycje brytyjskie, nakazał jedynie rozpoznanie przedpola stromego stoku. Chciał rzucić do ataku w centrum Reyniera na prawe - jak przypuszczał - skrzydło brytyjskie. W przypadku gdy II Korpus zacząłby zdobywać przewagę nad przeciwnikiem, Masséna miał zamiar rzucić korpus Neya na pozycje brytyjskie wzdłuż osi głównego traktu przecinającego wzgórza. VIII Korpus ustawił za VI Korpusem, w rezerwie.
Bitwa.
Piechota Reyniera ruszyła do ataku wraz ze świtem, w zalegającej doliny mgle. Heudelet posłał czołową brygadę prosto w górę stoku uformowaną w kolumnę o szerokości kompanii i głębokości ośmiu batalionów. Gdy pierwsze szeregi dotarły na szczyt znalazły się na wprost dwóch portugalskich i jednego brytyjskiego batalionu w formacji liniowej wspartej 12 działami. Dowódcy francuscy zrozumieli swój błąd i próbowali zmienić ustawienie z kolumnowego na liniowy. Jeden z brytyjskich oficerów mówił później, że robili to „jak na ćwiczeniach”. Tymczasem jednak przemówiły karabiny i działa sprzymierzonych masakrując francuskich piechurów, którzy przecież zdołali się na krawędzi wzgórza utrzymać.
Kilkaset metrów dalej na północ w identycznym ustawieniu forsowała stromy stok dywizja Marlea. Picton, wykorzystując drogę zbudowaną przez saperów, zmasował swoją piechotę naprzeciw. Napotkawszy na szczycie dwa brytyjskie i dwa portugalskie bataliony ustawione w lekko wklęsła linię Francusi próbowali bezskutecznie się przeformować, ale pod ciężkim, zmasowanym ogniem załamali się szukając ratunku w ucieczce w dół stoku. Merle został ranny, a dowódca brygady Jean Graindorge zabity.
Widząc, że druga brygada Heudeleta stoi bezczynnie u stóp stoku, Reynier podjechał do Maximiliena Foya i rozkazał mu natychmiast atakować. Tym razem Francuzom się powiodło. Trafili na najsłabszy punkt w linii Wellingtona – portugalską milicję – i z miejsca wyparli ją z zajmowanych pozycji. W tym jednak momencie mgła się podniosła i Wellington zobaczył, że naprzeciw jego prawego skrzydła nie ma żadnych wojsk nieprzyjaciela. Natychmiast więc pchnął gońca do Leitha, by zwinął swe skrzydło na północ i wsparł Pictona. Nim ludzie Foya zdołali umocnić się na zdobytej pozycji zostali zaatakowani przez dwa bataliony Leitha i niedobitki oddziału Pictona. Francuzi zostali zepchnięci w dół stoku, a dowódca brygady odniósł ranę. Widząc co się dzieje Heudelet wycofał na podstawy natarcia także drugą brygadę.
Ney, słysząc kanonadę i wnioskując z tego, że ludzie Reyniera zwyciężają, również dał rozkaz do ataku. Główny trakt - przedmiot ataku - wznosił się stromo mijając osady Moura i Sula, by osiągnąć grzbiet w okolicach klasztoru Buçaco. Dywizja Loisona pchała się pod górę w ogniu licznych brytyjskich strzelców na stokach. Na samym szczycie 1 800 ludzi z dwóch brytyjskich batalionów położyło się na ziemi w oczekiwaniu nadejścia Francuzów. Gdy czołowa brygada Loisona dotarła do opactwa, brytyjscy piechurzy zerwali się, oddali morderczą salwę z bliska i ruszyli do ataku na bagnety. Francuzi tego nie wytrzymali i rzucili się do ucieczki zostawiając na polu bitwy wielu zabitych i rannych, a wśród tych ostatnich własnego dowódcę, Edouarda Simona, który trafił do niewoli. 
W jakiś czas później i nieco dalej na południe druga brygada Loisona wpadła pod ogień dwóch baterii i brytyjsko-portugalskich tyralierów. I ten oddział francuski został odparty. Ostatni atak przeprowadziła jedna z brygad Marchanda, ale i ona została odparta w ogniu portugalskiej brygady Packa. Do wieczora trwała wymiana ognia karabinowego, ale Francuzi nie zdecydowali się zaatakować ponownie.
Po bitwie.
Teraz Masséna, wyciągnąwszy wnioski, ruszył na prawo celem oskrzydlenia przeciwnika, ale było już za późno - Wellington oderwał się od przeciwnika i wycofał, docierając 10 października na wcześniej ufortyfikowaną pozycję zwaną "„Liniami Torres Vedras”". Widząc, że jest ona zbyt trudna do zdobycia, Masséna w styczniu 1811 wycofał się do Hiszpanii.
W związku z prowadzoną przez przeciwnika taktyką spalonej ziemi, miał ogromne trudności z zaopatrzeniem w żywność, a ponadto stosowana przez nieprzyjaciół taktyka nagłych ataków i odskoków oraz choroby pozbawiły go prawie 25 000 ludzi. W ten sposób cała Portugalia, prócz miasta Almeida w pobliżu granicy, została uwolniona od francuskiej okupacji.

</doc>
<doc id="1266898" url="https://pl.wikipedia.org/wiki?curid=1266898" title="Objęcia bessy">
Objęcia bessy



</doc>
<doc id="1266900" url="https://pl.wikipedia.org/wiki?curid=1266900" title="Objęcia hossy">
Objęcia hossy



</doc>
<doc id="1266901" url="https://pl.wikipedia.org/wiki?curid=1266901" title="Love and Theft">
Love and Theft

Love and Theft (stylizowane jako "Love And Theft") – 31. studyjny album nagrany przez Boba Dylana w maju 2001 r. i wydany we wrześniu tego samego roku
Historia i charakter albumu.
18 kwietnia 2001 r. Bob Dylan rozpoczął Wiosenne Tournée po USA, które zakończyło się 6 maja. Prawie natychmiast, bo 9 maja artysta rozpoczął nagrania do nowego albumu. Sesje trwały do 26 maja. Grupą nagrywającą był aktualny zespół koncertowy Dylana.
Dylan tak określił metodę pisania piosenek do tego albumu: "Wiele z tych piosenek zostały napisane w nastroju pewnego rodzaju strumienia świadomości, ja nie siedzę i nie zwlekam, i nie medytuję nad każdą linijką. Moje podejście to po prostu pozwolić, żeby to się działo a następnie odrzucić to, co nie działa". Wiele piosenek zostało przez Dylana napisanych już w trakcie sesji nagraniowych.
Cały album został nagrany ulubioną metodą Dylana, czyli „na żywo”, prawie bez żadnych poprawek i overdubbingu.
Dylan zapewne świadomie nawiązał do muzyki przeszłości, do jej dawnych form, treści, idiomów i ideałów. Jak napisał Paul Williams, album był "zbiorowym portretem (kolażem) spraw i ideałów z pewnego okresu jakiegoś narodu, czy grupy narodów".
W wywiadzie udzielonym Mikalowi Gilmore’owi we wrześniu Dylan powiedział: "Cały ten album zajmuje się mocą... ten album zajmuje się mocą, bogactwem, wiedzą i zbawieniem – w sposób jak ja na to patrzę. Jeśli to jest wielki album – a mam nadzieję, że jest taki – jest to wielki album ponieważ zajmuje się wielkimi tematami. Mówi wzniosłym językiem (...)".
W 2003 album został sklasyfikowany na 467. miejscu listy 500 albumów wszech czasów magazynu Rolling Stone.

</doc>
<doc id="1266905" url="https://pl.wikipedia.org/wiki?curid=1266905" title="Natalia w Brooklynie">
Natalia w Brooklynie

Natalia w Brooklynie – debiutancki singel, a właściwie minialbum, zespołu "El Doopa" z 2000 roku, na którym znajduje się 11 utworów, w tym dwuczęściowy tytułowy.
Treść.
Utwór "Natalia w Brooklynie", składający się z dwóch części, śpiewa Kazik Staszewski. Pierwsza część opowiada o perypetiach młodej polskiej dziewczyny Natalii, która nie mogąc znaleźć pracy w rodzinnej Łomży, otrzymała wreszcie upragnioną wizę i odleciała do USA. Na Greenpoincie mieszkała już jej siostra i kilka koleżanek, które pomagały jej na początku. Pierwszą pracę znalazła w restauracji na Bronksie. W utwór są wplecione przemyślenia na temat sytuacji rodaków w Nowym Jorku, na przykład o Łukaszu Bułce z "Nowego Dziennika" i o dzielnicy Jackowo. Druga część to dalsze losy bohaterki. Po odejściu z restauracji znalazła kolejną pracę u pewnej bogatej kobiety, gdzie podawała "śniadania, obiady i kolacje". Jednak dziewczyna tęskniła bardzo za rodzicami, a pracując nielegalnie nie mogła się z nimi spotkać. Natalia znalazła jednak za oceanem miłość - miała narzeczonego Raula, który zajmował się "handlem drobnym". Utwór kończą słowa "Natalia w Brooklynie nigdy nie zginie, szczęść boże całej naszej rodzinie", co jest swoistą prośbą o lepszy los Polaków w USA. Na płycie znajdują się jeszcze dwie wersje tego utworu. Historia przedstawiona w utworze jest w fikcyjna. 

</doc>
<doc id="1266907" url="https://pl.wikipedia.org/wiki?curid=1266907" title="Hitchhiker 3">
Hitchhiker 3

Hitchhiker 3 – amerykański satelita wywiadu elektronicznego (zbieranie informacji o radarach), typu P-11. Satelita serii Subsatellite Ferret (SSF). Drugorzędnym celem misji były badania naukowe promieniowania korpuskularnego. Wyniesiony z satelitą Corona 75.
Szczegóły misji pozostają utajnione przez Stany Zjednoczone.

</doc>
<doc id="1266910" url="https://pl.wikipedia.org/wiki?curid=1266910" title="P-70">
P-70



</doc>
<doc id="1266916" url="https://pl.wikipedia.org/wiki?curid=1266916" title="Blip">
Blip

Blip (Bardzo Lubię Informować Przyjaciół) – nieistniejący już serwis społecznościowy, wzorowany na amerykańskim Twitterze, łączący prowadzenie mikrobloga z komunikowaniem się w kręgu znajomych. Założony został w maju 2007 w Warszawie, przez Marcina Jagodzińskiego i Zbigniewa Sobieckiego, a 11 czerwca 2007 Blip został przejęty przez spółkę Gadu-Gadu S.A.
1 lipca 2013 na stronach serwisu pojawiło się ogłoszenie o planowanym na 31 sierpnia zamknięciu serwisu. Użytkownicy byli zachęcani do migracji na platformę mikroblogową portalu Wykop.pl. Tego dnia została też wyłączona większość metod API (możliwe było jedynie pobieranie przez niego danych, co umożliwiło eksport zawartości konta za pomocą zewnętrznych skryptów).
Serwis został zamknięty dwa dni po zapowiadanej dacie. Obecnie (dane na styczeń 2021 roku) adres URL tego serwisu należy do serwisu z kodami rabatowymi należącymi do spółki Cube Group SA.
Funkcje serwisu.
Blip pozwalał na równoczesne prowadzenie mikrobloga, czat z innymi użytkownikami oraz nawiązywanie nowych znajomości. Użytkownicy mogli dzielić się krótkimi (do 160 znaków) informacjami, dołączając lub wysyłając zdjęcia, wideo (między innymi teledyski z YouTube) bądź wiadomości dźwiękowe, za pośrednictwem komputera lub telefonu komórkowego.
Można było również wysyłać wiadomości publiczne (poprzedzone znakiem „&gt;”) oraz prywatne (poprzedzone znakami „»” – niewidoczne dla innych użytkowników serwisu).
W maju 2009 45% wiadomości w serwisie nadawanych było za pośrednictwem strony WWW, 30% – przez komunikatory (głównie Gadu-Gadu), zaś 20% przez aplikacje napisane przez użytkowników Blipa i wykorzystujące API serwisu.
Podobnie jak Twitter, Blip mógł być także marketingowym narzędziem do dystrybucji treści, opartej na zgodzie użytkowników, co umożliwiały skonfigurowane w kanałach boty, autorespondery czy przypominacze.
Istotną częścią serwisu były tagi, składające się ze słowa poprzedzonego znakiem hash (#), które umożliwiały śledzenie dyskusji na określony temat.
Popularność serwisu.
Początkowo właściciele nie ujawniali danych na temat korzystania z serwisu. Zmieniło się to w połowie roku 2009, gdy Blip odnotował poważne wzrosty. W czerwcu 2009 serwis odwiedziło 329 tys. osób.
22 października 2009 liczba wiadomości wysłanych w ramach serwisu przekroczyła 10 milionów. Według statystyk serwisu Blipi.pl, 4 grudnia 2010 w serwisie było zarejestrowanych ponad 80 tysięcy osób.
W serwisie swoje profile mieli celebryci i politycy, np. Lech Wałęsa i Grzegorz Napieralski. Własne konta, wykorzystywane jako kanały komunikacyjne miały też instytucje, np. Zakład Ubezpieczeń Społecznych.

</doc>
<doc id="1266922" url="https://pl.wikipedia.org/wiki?curid=1266922" title="Leszek Leo Kantor">
Leszek Leo Kantor

Leszek Leo Kantor (ur. 27 maja 1940 w Charkowie) – polski publicysta, redaktor Radio Wolna Europa, pedagog, reżyser filmów dokumentalnych Absolwent i nauczyciel akademicki związany z Wyższą Szkołą Pedagogiczną w Opolu. Od 1968 roku mieszkający w Sztokholmie. W 2018 koordynator warszawskich uroczystości 50. rocznicy Marca 68.
Biografia.
Leszek Leo Kantor urodził się w 1940 r. jako syn Mery Bord i Natana Siroty. W czasie II wojny światowej przebywał na Syberii (1943 r.) oraz z matką Mery na Uralu w miasteczku Ałapajewsk koło Jekaterynburga. Jego ojciec Natan Sirot zginął w 1941 r. na froncie. W 1945 r. został zaadoptowany przez Grzegorza Kantora stolarza z Kołomyi, podoficera Wojska Polskiego.
W 1946 r. razem z matką i ojczymem przybył do Strzegomia, gdzie spędził lata swoje dzieciństwa.
Na początku lat 60. XX w. zaczął studiować filologię rosyjską na Wyższej Szkole Pedagogicznej w Opolu, gdzie następnie został wykładowcą. Do dzisiaj istnieje tam klub Studentów Opola „Skrzat”, który założył wraz z Zimową Giełdą Piosenki Studenckiej”. Po wydarzeniach marcowych w 1968 r. został zwolniony z pracy „za ukryte pochodzenie” i nie tłumienie strajków studenckich w akademiku „Mrowisko”, którego był opiekunem z ramienia Senatu WSP. W lipcu 1968 r. zmarła jego matka w wieku 49 lat, zwolniona z pracy we Wrocławiu, gdzie była zatrudniona jako księgowa. Nie podpisała protestu przeciwko „agresji Izraela na państwa arabskie”.
Emigracja marcowa, Szwecja.
W Łodzi poznaje Reginę Liberman córkę łódzkich żydowskich rzemieślników z ulicy Wschodniej. Para pobiera się. W 1969 r. razem żoną Reginą Liberman (z którą później ma syna Marka Davida Kantora) wyjechał do Szwecji z dokumentem podroży w jedną stronę. W 1970 r. związał się z Uniwersytetem Sztokholmskim, w którym pracował do 2005 r. Od 2001 r. jest Prezesem Centralnej Federacji Emigrantów w Szwecji. W latach 1995–2005 był członkiem Rządowej Rady ds. Równości Etnicznej.
W latach 1970–1975 pracował dla Rozgłośni Polskiej Radia Wolna Europa. Od 1990 r. jest szefem Międzynarodowego Forum Kultury w Szwecji, które zajmuje się obroną praw człowieka i tolerancją.
W czasie stanu wojennego był odpowiedzialny za audycje Sveriges Radio w 1 programie po raz pierwszy w historii radia szwedzkiego po polsku. Z jego inicjatywy powstała później redakcja polska Sveriges Radio, która działała przez wiele lat aż do 1989 r.
Po 20 latach (od zakazu wjazdu do Polski w 1969 r.) wraca do kraju i wykłada gościnnie na uniwersytetach w Polsce. Zasiada w jury wielu międzynarodowych festiwali filmowych. Organizator pierwszej konferencji w historii Szwecji na temat Holocaustu. Publikował w „Gazecie Wyborczej”, „Rzeczpospolitej” i w wielu skandynawskich czołowych gazetach wielonakładowych. Jest reżyserem filmów dokumentalnych o Żydach polskich „Tam gdzie rosną porzeczki” i „W poszukiwaniu utraconego krajobrazu”, pokazywanych na wielu festiwalach na świecie. Od 2010 do 2015 był dyrektorem Festiwalu Filmów Dokumentalnych „Humanity in the world” w Szwecji. Odznaczony w 2008 r. główną nagrodą Federacji Artystów Szwedzkich za obronę praw człowieka i walkę z rasizmem w filmie dokumentalnym. W 1989 r. z rąk minister Izy Cywińskiej odznaczony medalem Zasłużony dla Kultury Polskiej, a w 2000 r. odznaczony Krzyżem Kawalerskim Orderu Zasługi RP. W 2016 r. powołał Światowe Forum Żydów Polskich Zikaron – Pamięć- Memory. Z okazji 50 rocznicy Marca '68 jest jednym z głównych koordynatorów i autorem wielu uroczystości w Polsce i na świecie. Jego multimedialna prezentacja „Zdjęć, które Żydzi polscy zabrali ze sobą po Marcu '68 obejmuje 180 unikalnych zdjęć i pokazana będzie na uczelniach w muzeach i instytucjach kultury w wielu krajach.

</doc>
<doc id="1266923" url="https://pl.wikipedia.org/wiki?curid=1266923" title="Zajsan (jezioro)">
Zajsan (jezioro)

Zajsan (kaz. Зайсан көлі, "Zajsan köly"; ros. Зайсан) – jezioro w Kazachstanie, w śródgórskiej kotlinie (Kotlina Zajsańska) między górami Ałtaj oraz Tarbagataj. Jezioro to stanowi część Zbiornika Buchtarmińskiego, który został utworzony przez zaporę Elektrowni Buchtarmskiej. Powierzchnia jeziora przed spiętrzeniem jego wód wynosiła 1810 km², a głębokość 10 m.
Do jeziora uchodzi rzeka Czarny Irtysz, a wypływa z niego rzeka Irtysz. Jezioro jest wykorzystywane do hodowli ryb, żeglugi oraz produkcji energii elektrycznej.

</doc>
<doc id="1266924" url="https://pl.wikipedia.org/wiki?curid=1266924" title="Sarcoscypha">
Sarcoscypha

Sarcoscypha (Fr.) Boud. (czarka) – rodzaj grzybów należący do rodziny czarkowatych ("Sarcoscyphaceae").
Systematyka i nazewnictwo.
Pozycja w klasyfikacji według Index Fungorum: "Sarcoscyphaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Synonimy nazwy naukowej: "Peziza" trib. "Sarcoscyphae" Fr.
Charakterystyka.
Wyrastają na opadłych gałązkach drzew liściastych, często zagrzebanych w ziemi. Owocniki pojawiają się wczesną wiosną, a niekiedy w zimie. Owocniki pucharkowate, kieliszkowate lub miseczkowate, opatrzone trzonkiem lub siedzące, o intensywnym i jaskrawym zabarwieniu wewnętrznej powierzchni miseczki, która ma barwę szkarłatną, żywoczerwowną lub pomarańczowoczerwoną. Zarodniki elipsoidalne, gładkie, bezbarwne z jedną lub kilkoma kroplami tłuszczu.
Wszystkie gatunki rodzaju "Sarcoscypha" występujące w Polsce były dawniej objęte ochroną gatunkową, obecnie ochronę utrzymano tylko dla czarki jurajskiej.

</doc>
<doc id="1266926" url="https://pl.wikipedia.org/wiki?curid=1266926" title="Dżazirat Tubija">
Dżazirat Tubija

Dżazirat Tubija (ar. جزيرة طوبيا) – bezludna wyspa koralowa w Egipcie, na Morzu Czerwonym u wybrzeży Afryki, na północ od wyspy Dżazirat Safadża w pobliżu miasta Safadża. W odległości kilku kilometrów od wyspy znajdują się miejsca nurkowe w rafach koralowych (m.in. rafa "Tubija Kabir"), będące celem komercyjnych rejsów z Safadży.

</doc>
<doc id="1266928" url="https://pl.wikipedia.org/wiki?curid=1266928" title="Théophile Marion Dumersan">
Théophile Marion Dumersan

Théophile Marion Dumersan (ur. ) – francuski pisarz.
Życiorys.
Wystawił wiele dramatów, wodewilów i fars, nacechowanych bystrą obserwacją i trwałym komizmem, m.in. „Les saltimbanques” (1838, do spółki z Varin’em) najlepszy swój utwór. Ogłosił też cenny zbiór pieśni francuskich (1845).

</doc>
<doc id="1266931" url="https://pl.wikipedia.org/wiki?curid=1266931" title="Andinia">
Andinia

Andinia – antysemicka teoria spiskowa, przypisująca Żydom plany utworzenia dla siebie nowego państwa na terytorium Patagonii, należącej do Argentyny i Chile. Teorię tę rozpropagował w 1971 roku skrajnie prawicowy wykładowca z uniwersytetu w Buenos Aires, opierając się częściowo na osiedleńczych planach Żydów z przełomu XIX i XX wieku (oryginalnie nie zawierały one żadnych dążeń państwotwórczych). W roku 1972 ukazały się opisy tego spisku, zawierające hiszpańskie tłumaczenie "Protokołów mędrców Syjonu", a w latach 70. około dziesięciu książek objaśniało jak rzekomo naczelny rabin Nowego Jorku, Gordon, wraz z tzw. syjonistyczną międzynarodówką, zamierzał wdrożyć w Argentynie idee zawarte w "Protokołach...", tworząc Andinię (w rzeczywistości rabin Gordon nigdy nie istniał).
Wojskowi przywódcy ówczesnej junty rządzącej Argentyną byli przeświadczeni, że działalność argentyńskich grup syjonistycznych to preludium do stworzenia drugiego Izraela, co miało też doprowadzić do III wojny światowej. Aresztowani przez argentyńskie służby bezpieczeństwa Żydzi byli regularnie przesłuchiwani pod kątem ich znajomości planów tworzenia Andinii. Jednym z torturowanych, by zdradził sekrety projektu Andinii, był dziennikarz Jacobo Timerman.

</doc>
<doc id="1266932" url="https://pl.wikipedia.org/wiki?curid=1266932" title="Anna Borowiec">
Anna Borowiec

Anna Borowiec-Matyjaszkiewicz (ur. 7 stycznia 1937) – polska aktorka.
Życiorys.
W 1960 roku ukończyła studia w Państwowej Wyższej Szkole Teatralnej w Warszawie. W teatrze zadebiutowała 5 czerwca 1961 roku. Obecnie jest aktorką Teatru Kwadrat w Warszawie. Widzowie znają ją głównie z serialu "Barwy szczęścia", gdzie wcielała się w postać Haliny Marczak.

</doc>
<doc id="1266933" url="https://pl.wikipedia.org/wiki?curid=1266933" title="Beckingen">
Beckingen

Beckingen – miejscowość i gmina w zachodnich Niemczech, w kraju związkowym Saara, w powiecie Merzig-Wadern, nad rzeką Saara. Liczy 15 371 mieszkańców (2010).
Geografia.
Beckingen znajduje się ok. 27 km na północny zachód od Saarbrücken i ok. 48 km na południowy wschód od Luksemburga.
Dzielnice.
W skład gminy wchodzi 9 dzielnic: Beckingen, Düppenweiler, Erbringen, Hargarten, Haustadt, Honzrath, Oppen, Reimsbach i Saarfels.
Historia.
Obszar dzisiejszej gminy był już zamieszkany między XVIII a XII wiekiem p.n.e., co potwierdzono na podstawie wykopalisk. Pierwsze wzmianki o gminie Beckingen pochodzą z 1048, z dokumentów arcybiskupstwa Trewiru.
Gdy gmina była pod władaniem zakonu krzyżackiego, w wyniku pokoju z Nimwegen (1678/1679) większość wsi znalazła się na terenie Francji. Ludwik XIV stracił ziemie już w 1697 i powróciły do Lotaryngii. Po śmierci księcia lotaryńskiego Stanisława Leszczyńskiego, Lotaryngia (i z tym również Beckingen) została włączona w 1766 do Francji. Po rozbiciu wojsk napoleońskich cały obszar Nadrenii został przyporządkowany ponownie Prusom.
Po I wojnie światowej postanowieniem traktatu wersalskiego dzisiejsze tereny gminy (prócz Oppen, które pozostało w Niemczech) zostały włączone do Saary, która znalazła się pod administracją Ligi Narodów. Po plebiscycie w 1935 cały obszar Saary przeszedł do Niemiec. Kształt obecnej gminy został ustalony podczas reform administracyjnych w 1974.
Zabytki i atrakcje.
Beckingen
Düppenweiler
Erbringen
Hargarten
Honzrath
Reimsbach
Komunikacja.
Beckingen położone jest przy autostradzie A8 (zjazd 7 "Rehlingen") i drodze krajowej B51. W miejscowości znajduje się stacja kolejowa (Beckingen) na linii "Saarstrecke".

</doc>
<doc id="1266934" url="https://pl.wikipedia.org/wiki?curid=1266934" title="Na Zachodzie bez zmian (film 1979)">
Na Zachodzie bez zmian (film 1979)

Na Zachodzie bez zmian (ang. "All Quiet on the Western Front") – amerykańsko-brytyjski film z 1979 roku, zrealizowany na podstawie powieści Ericha Marii Remarque’a pod tym samym tytułem. Remake wersji z roku 1930, powstał jako film telewizyjny.

</doc>
<doc id="1266943" url="https://pl.wikipedia.org/wiki?curid=1266943" title="Ala Boratyn">
Ala Boratyn



</doc>
<doc id="1266946" url="https://pl.wikipedia.org/wiki?curid=1266946" title="Cute">
Cute



</doc>
<doc id="1266952" url="https://pl.wikipedia.org/wiki?curid=1266952" title="Raj odzyskany (film)">
Raj odzyskany (film)

Raj odzyskany – amerykański film obyczajowy z 1991 roku, według scenariusza na podstawie powieści "Le Grand Chemin" Jean-Loup Huberta.
Fabuła.
Skłócone małżeństwo Lily i Ben nie mogą się porozumieć od czasu śmierci swojego trzyletniego synka. Pewnego lata przyjaciółka Liliy prosi ją, aby zaopiekowała się jej dziesięcioletnim synem Willardem. Okazuje się, że chłopiec może zmienić życie dwójki ludzi. 

</doc>
<doc id="1266960" url="https://pl.wikipedia.org/wiki?curid=1266960" title="Zadanie specjalne (film 1963)">
Zadanie specjalne (film 1963)

Zadanie specjalne (tyt. oryg. "Detyrë e posaçme") – albański film fabularny z roku 1963 w reżyserii Kristaqa Dhamo. Szósty w kolejności film fabularny nakręcony w Albanii.
Opis fabuły.
Film nawiązuje do prawdziwych wydarzeń, rozgrywających się w latach 50., kiedy wywiad brytyjski i amerykański podjęły operację "Valuable" - działań dywersyjnych na terytorium Albanii, zmierzających do obalenia systemu komunistycznego w tym kraju. Dom Tomorriego jest punktem kontaktowym dla agentów obcego wywiadu, którzy próbują tworzyć antykomunistyczny ruch oporu. Główną rolę w tych planach odgrywa przybyły z zagranicy Anton Murrizi. Tomorri otrzymuje tajne dokumenty, radiostację i pierwsze zadania. Postanawia jednak współpracować ze Służbą Bezpieczeństwa (Sigurimi i Shtetit), aby zlikwidować organizację.

</doc>
<doc id="1266962" url="https://pl.wikipedia.org/wiki?curid=1266962" title="Trzynaście dni">
Trzynaście dni

Trzynaście dni – amerykański film fabularny (polityczny dramat historyczny) z 2000 roku nakręcony na podstawie książki Ernesta R. Maya, opowiadający o kryzysie kubańskim z 1962 roku.
Fabuła.
W dniu 14 października 1962 roku zdjęcia z samolotu szpiegowskiego U-2 ujawniają, że Związek Radziecki rozmieszcza właśnie broń jądrową na Kubie.
Jeśli zostanie doprowadzona do gotowości bojowej, może ona w ciągu kilku minut unicestwić większą część wschodniego i południowego terytorium Stanów Zjednoczonych i uniemożliwić ich uderzenie odwetowe. Prezydent John F. Kennedy i jego doradcy szybko muszą stworzyć plan działania przeciw Sowietom. Kennedy jest zdecydowany pokazać, że jako przywódca jest wystarczająco silny do stawienia czoła zagrożeniu; znajduje się też pod naciskiem radykalnych generałów z Pentagonu doradzających amerykańskie działania wojskowe wymierzone w Kubę. Prezydent jednak jest temu niechętny, gdyż taka odpowiedź mogłaby spowodować odwet Moskwy w Europie (Berlin). W miarę coraz szybszego rozwoju wydarzeń konfrontacja nuklearna między supermocarstwami wydaje się prawie nieunikniona.
O filmie.
Kilkanaście najważniejszych dni tzw. kryzysu kubańskiego (16-28 października) przedstawiono z punktu widzenia Kenny’ego O’Donnella, najbliższego doradcy prezydenta Kennedy’ego. Niezwykle sugestywny, utrzymany w stylu paradokumentalnym film ukazuje ogrom i skomplikowaną naturę politycznych wysiłków zmierzających do uniknięcia III wojny światowej. Moralna wymowa zawiera się w słowach głównego bohatera: „To, czy jutro wzejdzie słońce, zależy od ludzi dobrej woli. Bez dobrej woli jest piekło”. Obok późniejszego filmu "Nazajutrz" („The Day After”) jest to zapewne najbardziej przejmujący obraz o grożącej ludzkości zagładzie atomowej.

</doc>
<doc id="1266963" url="https://pl.wikipedia.org/wiki?curid=1266963" title="Stanisław Bełch">
Stanisław Bełch

Stanisław Bełch (ur. 13 stycznia 1904, zm. 3 czerwca 1989) – kapelan WP we Francji i Anglii, ochotnik wojny 1918 i 1920, Generalny Sekretarz Katolickiego Stowarzyszenia Mężów i Asystent Chrześcijańskich Związków Zawodowych, wydawca, tłumacz i autor wielu książek.
Życiorys.
Urodzony w Różance, k. Strzyżowa, w wielodzietnej rodzinie chłopskiej, która w 1910 przeniosła się do Sobniowa. Rodzice jego, Izydor i Teresa Strzępek, mieli dziewięcioro dzieci, pięciu chłopców i czworo dziewcząt. Jedna z nich, jako zakonnica, była przez dziesiątki lat na misjach w Afryce. Tylko jeden z chłopców ożenił się, pozostali obrali stan duchowny: Andrzej – michalita, ks. Józef (uczestnik ruchu oporu AK, więzień polityczny, ofiara represji stalinowskich, malarz), Franciszek – dominikanin.
Jan i Stanisław brali udział jako legioniści w wojnie w 1918 i w 1920.
Stanisław gimnazjum ukończył w Jaśle w 1924 r. Wstąpił do Seminarium Duchownego w Przemyślu. Święcenia kapłańskie otrzymał 29 czerwca 1928 roku. W 1957 w Katedrze Historii Średniowiecznej Polskiego Uniwersytetu na Obczyźnie obronił doktorat pod kierunkiem Henryka Paszkiewicza.
Działalność duszpasterska.
Był wikariuszem w parafii Niepokalanego Poczęcia Najświętszej Maryi Panny w Jasienicy Rosielnej, potem w katedrze w Przemyślu, gdzie m.in. prowadził Katolickie Stowarzyszenie Młodzieży, Chrześcijański Związek Zawodowy i harcerstwo. Był katechetą w Dobromilu i Sokołowie Młp.
Został wikariuszem w Krośnie. Tu zorganizował Związek Zawodowy „Praca Polska”.
Był administratorem parafii Wrocanka k. Krosna. W 1939 został Generalnym Sekretarzem Katolickiego Stowarzyszenia Mężów i Asystentem Chrześcijańskich Związków Zawodowych. Zaangażował się w działalność harcerską w randze podharcmistrza.
W 1939 wyjechał do Rzymu, na studia na Papieskim Uniwersytecie Angelicum.
W czasie II wojny światowej 10 stycznia 1940 biskup polowy ks. Józef Gawlina powołał go na Kapelana Wojska Polskiego we Francji. Po jej kapitulacji ewakuował się wraz z wojskiem 25 czerwca 1940 do Szkocji, a potem do Londynu.
Dla przeciwstawienia się antykatolickiej propagandzie nawiązał w lipcu 1940 współpracę z angielskim drukarzem katolickim Frankiem Mildnerem i zaczął wydawać tygodnik „Jestem Polakiem” pod redakcją dr. Jerzego Pańciewicza.
Utworzył w Londynie Katolicki Fundusz Wydawniczy. Wydawał; m.in. Pismo Święte i polskie przekłady encyklik papieskich oraz dziesiątki tysięcy modlitewników, które za pośrednictwem Międzynarodowego Czerwonego Krzyża dostarczał do obozów jenieckich w Niemczech i ZSRR. W wydawnictwa o tematyce religijnej zaopatrywał żołnierzy polskich na Wschodzie, a także okupowany kraj. Łącznie do roku 1946 wydał 74 książki i broszury.
Przeciwstawiał się obrażaniu czci Patrona Polski św. Stanisława Biskupa i stanął w obronie Ojca Świętego Piusa XII. Poruszył ją w rozprawce "Stolica Apostolska a Polska". Przetłumaczył na język polski i wydał Jana Długosza "Żywot św. Stanisława, Biskupa". Na 900-lecie śmierci św. Stanisława opracował źródłowo i krytycznie oraz wydał monumentalne dzieło „Święty Stanisław- Biskup – Męczennik – Patron Polaków”.
Ks. Stanisława Bełch w Anglii został mianowany w 1945 Kapelanem Młodzieży Akademickiej, i założył Hospicjum św. Stanisława w Londynie /ośrodek duszpasterski/, oraz dom dla studentów wraz z kaplicą i stołówką.
W Anglii zainicjował założenie dla dziewcząt szkoły średniej z internatem w Pitsford. Taką samą szkołę dla chłopców założył w Fawley Court. Dla edukacji duchowej starszego pokolenia założył Koło im. św. Stanisława, a dla kształcenia intelektualnego Koło Tomistyczne, na którym wykładał Sumę teologiczną.
W 1947 utworzył Fundację Veritas (od 1948 do 1966 jej prezesem był płk. Adam Kosiba), a zarejestrowany na siebie Katolicki Fundusz Wydawniczy przekazał Katolickiemu Ośrodkowi Wydawniczemu Veritas. Założył Polskie Katolickie Stowarzyszenie Uniwersyteckie Veritas, które weszło do międzynarodowej organizacji uniwersyteckiej „Pax Romana”.
Od 1948 roku studiował filozofię polityczną oraz historię pod kierunkiem Oskara Haleckiego na Katolickim Uniwersytecie Towarzystwa Jezusowego w Fordham w Nowym Jorku oraz na Uniwersytecie Notre Dame w Indianie. Uzyskał na Uniwersytet Fordham dyplom magisterski za pracę "Jan Długosz jako historyk".
Od 1950 r. wykładał etykę św. Tomasza z Akwinu na Uniwersytecie Notre Dame (Indiana) i równocześnie studiował socjologię międzynarodową.
W 1957 r. na wezwanie ks. bpa J. Gawliny wrócił do Londynu. Nadal prowadził duszpasterstwo akademickie, wyszukiwał i studiował dzieła Pawła Włodkowica, które opracował w dziele w języku angielskim "Paulus Vladimiri and hic doctrine concerning international law politics" /wyd. 1965 r./. Na podstawie; I rozdziału tego dzieła uzyskał doktorat na Polskim Uniwersytecie na Obczyźnie pod kierunkiem Henryka Paszkiewicza.
Ks. bp J. Gawlina powołał go na eksperta soborowego i zlecił mu opracowanie „Doktryny Pawła Włodkowica”, podającej katolickie zasady współżycia narodów, którą następnie wręczył wszystkim Ojcom Soboru.
W 1961 ks. Stanisław Bełch został odznaczony szambelanią papieską.
W 1962 rozpoczął przygotowania do przetłumaczenia na język polski I wydania „Sumy teologicznej” św. Tomasza z Akwinu w 34 tomach. Sam przetłumaczył trzy tomy. Był kierownikiem i redaktorem tego wydania. Podjął też starania o fundusze i udało mu się wydrukować dodatkowo 1200 egzemplarzy, przeznaczonych bezpłatnie dla Kościoła w Polsce. Wydanie „Sumy” zakończyło się w 1986 roku. Od 1965 był członkiem korespondentem Polskiego Towarzystwa Naukowego na Obczyźnie.
W 1977 otrzymał Nagrodę Pisarską Stowarzyszenia Polskich Kombatantów za pracę pt. "Święty Stanisław Biskup Męczennik".
W 1986 ks. Stanisław Bełch zamieszkał na zaproszenie ks. Pawła Jasińskiego w Fawley Court /k. Londynu/ w Szkole Księży Marianów, gdzie nauczał historii Kościoła.
W PRL informacje na temat Stanisława Bełcha podlegały cenzurze. Jego nazwisko znajdowało się na specjalnej liście osób z całkowitym zakazem publikacji Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów głosiły: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”.
Powrót do PRL.
Do Polski wrócił w 1987 i zamieszkał w Domu Księży Emerytów w Korczynie k. Krosna.
Zmarł 3 czerwca 1989 roku. Pogrzeb odbył się w kaplicy w Sobniowie. Mszy św. koncelebrowanej przewodniczył ks. bp Ignacy Tokarczuk, a homilię wygłosił ks. abp Jerzy Ablewicz, w której powiedział, m.in.: „Był to kapłan, który pracował nad sobą i nad swoją świętością... Trzeba dzisiaj oddać cześć jego wiedzy, ale trzeba równocześnie uświadomić sobie, że to była wiedza świętych, to była wiedza na usługach miłości Boga i ludzi, to znaczy świętości”.

</doc>
<doc id="1266964" url="https://pl.wikipedia.org/wiki?curid=1266964" title="Nero Wolfe">
Nero Wolfe

Nero Wolfe – fikcyjna postać detektywa stworzona przez pisarza Rexa Stouta w roku 1934.
Nero Wolfe jest prywatnym detektywem mieszkającym w Nowym Jorku, który nigdy nie opuszcza swego wytwornego domu na Manhattanie. Informacji niezbędnych do rozwiązania sprawy kryminalnej dostarcza mu asystent Archie Goodwin, pełniący rolę narratora w powieściach.
Detektyw jest wielkim smakoszem. Hobby Wolfe stanowi hodowla orchidei.
Jego główną cechą charakterystyczną jest jego tusza. Jest to człowiek bardzo otyły. Jednocześnie jest bardzo bystrym detektywem, który potrafi wyciągać wnioski z przedmiotów i wydarzeń, które innym wydają się nieistotne. Również tajemniczy, nawet Goodwinowi często nie zdradza motywów swego działania.
Serial.
W latach 2000–2002 nakręcono 20-odcinkowy serial "A Nero Wolfe Mystery" (Śledztwo prowadzi Nero Wolfe).

</doc>
<doc id="1266965" url="https://pl.wikipedia.org/wiki?curid=1266965" title="Bogdan Węgrzyniak">
Bogdan Węgrzyniak

Bogdan Węgrzyniak (ur. 11 marca 1933 w Przemyślu, zm. 21 maja 1976 w Wicimicach) – polski bokser, wicemistrz Europy.
Życiorys.
Syn Władysława. Wychował się nad morzem, od najmłodszych lat marzył o zawodzie marynarza, chcąc pływać po morzach i oceanach całego świata. Ukończył Szkołę Morską w Gdyni, zdobywając zawód mechanika okrętowego.
Pięściarstwem zainteresował się w szkole średniej, był wychowankiem i zawodnikiem gdańskiej Gedanii. Dysponował dobrymi warunkami fizycznymi, miał 187 cm wzrostu i ważył ok. 88 kg, prezentował się dość okazale jak na wagę ciężką. Sumiennie i wytrwale trenował, robiąc bardzo szybko postępy, to też i na sukcesy nie trzeba było długo czekać. Miał 19 lat, kiedy został po raz pierwszy wicemistrzem Polski w 1952 w najcięższej kategorii. Osiągnięcie to powtórzył w 1953 i 1954 roku. Największy sukces w karierze odniósł w barwach Gwardii, startując w mistrzostwach Europy w Warszawie 1953, został wicemistrzem Europy w kategorii ciężkiej. Przez następne dwa lata walczył w Legii Warszawa, odbywając tam służbę wojskową. W 1955 został mistrzem Polski wśród najcięższych, a także przyczynił się do zdobycia dwukrotnego drużynowego mistrzostwa kraju w 1954 i 1955 roku. Uczestniczył w mistrzostwach Europy w Berlinie Zachodnim 1955, lecz nie udało mu się powtórzyć osiągnięcia sprzed dwóch lat, gdyż przegrał swój pierwszy pojedynek. W reprezentacji Polski wystąpił 12 razy, odnosząc 8 zwycięstw i ponosząc 4 porażki w latach 1952-1955.
W 1953 został odznaczony Srebrnym Krzyżem Zasługi "za zasługi i osiągnięcia w dziedzinie kultury fizycznej i sportu".
Po zakończeniu służby wojskowej, rozstał się z boksem w najmniej oczekiwanym momencie. Był pewnym i jedynym kandydatem w swojej kategorii wagowej do wyjazdu na igrzyska olimpijskie w Melbourne w 1956 roku. Kariera sportowa Bogdana trwała krótko, zszedł z ringu tak szybko jak się w nim pojawił, nie miał jeszcze skończonych 23 lat. Ciągnęło go morze, pracował w swoim wymarzonym zawodzie, gdzie pływał na statku, jako oficer marynarki handlowej. Zginął tragicznie w wypadku samochodowym – wracając z rejsu do domu. Pochowany został na Cmentarzu Witomińskim w Gdyni w kolumbarium (kwatera 90-13-9).

</doc>
<doc id="1266968" url="https://pl.wikipedia.org/wiki?curid=1266968" title="Marta Kim Sŏng-im">
Marta Kim Sŏng-im

Św. Marta Kim Sŏng-im, kor. 김성임 마르타 (ur. 1787 w Pupyeong, Korea, zm. 20 lipca 1839 w Seulu) – męczennica, święta Kościoła katolickiego.
Gdy Marta Kim Sŏng-im owdowiała, pomagali jej katolicy. Zaczęła pracować w domu swoich katolickich przyjaciół, żeby odpłacić za ich dobroć. Podczas prześladowań Marta Kim Sŏng-im razem z Magdaleną Yi Yŏng-hŭi, Teresą Yi Mae-im oraz Łucją Kim Nusia postanowiły oddać się w ręce władz, ażeby wyznać swoją wiarę. Zrobiły to w końcu marca lub na początku kwietnia 1839 r. – poszły na policję i powiedziały, żeby je aresztowano, bo są katoliczkami. Nieprzekonanemu policjantowi pokazały swoje różańce. Aresztowano je i torturowano, żeby wyrzekły się wiary. Została ścięta 20 lipca 1839 r. razem z 7 innymi katolikami (Różą Kim No-sa, Teresą Yi Mae-im, Anną Kim Chang-gŭm, Janem Chrzcicielem Yi Kwang-nyŏl, Magdaleną Yi Yŏng-hŭi, Łucją Kim Nusia i Marią Wŏn Kwi-im).
Dzień jej wspomnienia przypada 20 września (w grupie 103 męczenników koreańskich).
Beatyfikowana 25 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1266969" url="https://pl.wikipedia.org/wiki?curid=1266969" title="Phonokol Records">
Phonokol Records

Phonokol Records – izraelska wytwórnia muzyczna. Została założona w roku 1982 i do dzisiaj jest jedną z najpopularniejszych wytwórni w Izraelu. Wydaje najczęściej płyty z gatunków psytrance, Goa trance i innych gatunków muzyki elektronicznej.

</doc>
