<doc id="1266972" url="https://pl.wikipedia.org/wiki?curid=1266972" title="Studium Europy Wschodniej">
Studium Europy Wschodniej



</doc>
<doc id="1266973" url="https://pl.wikipedia.org/wiki?curid=1266973" title="André Marie Constant Duméril">
André Marie Constant Duméril

André Marie Constant Duméril (ur. 1 stycznia 1774 w Amiens, zm. 14 sierpnia 1860 w Paryżu) – francuski zoolog.
Był profesorem anatomii w Narodowym Muzeum Historii Naturalnej od 1801 do 1812, potem został profesorem herpetologii i ichtiologii. Jego syn Auguste Duméril także był zoologiem.
W dziele "Erpétologie générale", które wydał razem z Bibronem (1835-50) podał po raz pierwszy opis systematyczny znanych gadów.

</doc>
<doc id="1266975" url="https://pl.wikipedia.org/wiki?curid=1266975" title="Biały myśliwy, czarne serce">
Biały myśliwy, czarne serce

Biały myśliwy, czarne serce – amerykański film przygodowy z 1990 roku na podstawie powieści Petera Viertela. Film jest próbą odtworzenia wydarzeń sprzed 30 lat, które nastąpiły w trakcie kręcenia przez Johna Hustona filmu "Afrykańska królowa".
Fabuła.
Światowej sławy reżyser, John Wilson (Eastwood) wyrusza do Afryki, gdzie ma kręcić następny film. Zabiera ze sobą znajomego młodego pisarza Pete’a Verrilla (Jeff Fahey). Na miejscu obsesją Wilsona staje się polowanie na słonie, natomiast zaniedbuje przygotowania do filmu. Prowadzi to do wielowarstwowego konfliktu między tymi dwoma mężczyznami, zwłaszcza chodzi o to, czy właściwe jest zabijanie dla sportu tak wspaniałego zwierzęcia. Nawet Wilson przyznaje, że jest to czymś złym, nie tylko zbrodnią przeciw przyrodzie, ale wręcz „grzechem”. A jednak nie potrafi przezwyciężyć pragnienia powalenia olbrzymiego samca z imponującymi kłami. Wreszcie dochodzi do sytuacji, gdy Wilson postanawia nie strzelać do znajdującego się w pobliżu słonia, ten go atakuje, a reżysera ratuje miejscowy doświadczony przewodnik Kivu (Boy Mathias Chuma), sam ginąc.
Niewątpliwie chodzi tu o współpracę Johna Hustona i pisarza Petera Viertela podczas kręcenia „Afrykańskiej królowej”, w czasach, gdy tworzenie amerykańskich filmów w plenerach poza USA było bardzo rzadkie.

</doc>
<doc id="1266976" url="https://pl.wikipedia.org/wiki?curid=1266976" title="Bryan Clay">
Bryan Clay

Bryan Ezra Tsumoru Clay (ur. 3 stycznia 1980 w Austin w Teksasie) – amerykański lekkoatleta specjalizujący się w wielobojach.
Międzynarodową karierę zaczynał od tryumfu podczas mistrzostw panamerykańskich juniorów w 1999 w Tampie. Nie ukończył rywalizacji w dziesięcioboju w swoich dwóch pierwszych startach w gronie seniorów podczas mistrzostw świata w 2001 oraz 2003. Na halowych mistrzostwach globu w 2004 zdobył srebrny medal – kilka miesięcy później w Atenach został wicemistrzem olimpijskim. W kolejnym sezonie został mistrzem świata. W Moskwie – w 2006 – został drugi raz w karierze halowym wicemistrzem globu. Nie ukończył dziesięcioboju podczas globalnego czempionatu w 2007 – z rywalizacji wycofał się po czwartej konkurencji, czyli skoku wzwyż – mimo iż był liderem po pierwszych dwóch konkurencjach. W 2008 został najpierw halowym mistrzem świata, a później wygrał w Pekinie złoty medal igrzysk olimpijskich. Sukces z 2008 powtórzył w marcu 2010 ponownie zostając halowym mistrzem świata.
Medalista mistrzostw Stanów Zjednoczonych oraz zwycięzca (w 2006) zawodów Hypo-Meeting w Götzis.
Rekordy życiowe: siedmiobój (hala) – 6371 pkt. (8/9 marca 2008, Walencja); dziesięciobój (stadion) – 8832 pkt. (29/30 czerwca 2008, Eugene), jest to ósmy wynik w historii światowej lekkoatletyki.

</doc>
<doc id="1266977" url="https://pl.wikipedia.org/wiki?curid=1266977" title="Auguste Duméril">
Auguste Duméril

Auguste Henri André Duméril (1812-1870) – francuski zoolog. Syn André Marie Constant Dumérila, również zoologa. Napisał "Histoire naturelle des poissons" (1865-70).

</doc>
<doc id="1266981" url="https://pl.wikipedia.org/wiki?curid=1266981" title="Utrecht Network">
Utrecht Network



</doc>
<doc id="1266983" url="https://pl.wikipedia.org/wiki?curid=1266983" title="Nasza ziemia">
Nasza ziemia

Nasza ziemia (tyt.oryg. Toka jonë) – albański film fabularny z roku 1964 w reżyserii Hysena Hakaniego, na motywach dramatu Kolë Jakovy pod tym samym tytułem.
Opis fabuły.
Akcja filmu rozgrywa się w połowie lat czterdziestych XX wieku w jednej ze wsi północnej Albanii. Rodzina Lokji na mocy dekretu o reformie rolnej ma otrzymać ziemię. Sprzeciwia się temu Tuç Maku, bogaty właściciel ziemski. Dochodzi do otwartego konfliktu. Syn Lokji, Murrash należy do grona osób bezpośrednio zaangażowanych w realizację reformy rolnej. Z tego też powodu ginie z ręki byłego właściciela - Tuça Maku. Lokja pozostaje z dwójką małych dzieci
W roli statystów wystąpili pracownicy kołchozu im. 1 maja w Petroshanie.

</doc>
<doc id="1266986" url="https://pl.wikipedia.org/wiki?curid=1266986" title="Przypadkowy turysta">
Przypadkowy turysta

Przypadkowy turysta – amerykański film obyczajowy z 1988 roku na podstawie powieści Anne Tyler.
Nagrody i nominacje.
Oscary za rok 1988
Złote Globy 1988
Nagrody BAFTA 1989

</doc>
<doc id="1266990" url="https://pl.wikipedia.org/wiki?curid=1266990" title="KSM (Kielce)">
KSM (Kielce)



</doc>
<doc id="1266993" url="https://pl.wikipedia.org/wiki?curid=1266993" title="Edward Herman">
Edward Herman

Edward Antoni Herman (ur. 22 kwietnia 1937 w Katowicach, zm. 13 kwietnia 2009 tamże) – polski piłkarz grający na pozycji napastnika.
Życiorys.
Z zawodu elektryk. Pseudonim boiskowy „Eda”, „Kolyba”. Wychowanek Dębu Katowice. W Ruchu Chorzów grał w latach 1964–1972, rozgrywając 179 spotkań, w których zdobył 74 gole. Siedem z tych goli to bramki zdobyte w Wielkich Derbach Śląska. Pod koniec kariery przeszedł do Tychów, gdzie grał od 1972 do 1975 roku. W sezonie 1974/75 ponownie występował na boiskach ekstraklasy, zaliczając 22 mecze i 2 gole. Z drużyną Niebieskich zdobył mistrzostwo Polski w 1968 roku. Był reprezentantem kraju drużyny juniorów oraz młodzieżówki. Bojowy napastnik, łowca goli, aktor w fingowanych faulach rywali na ich polu karnym.
W ekstraklasie zadebiutował późno, bo dopiero w wieku 27 lat, co nie pozwoliło na pełny rozwój kariery piłkarskiej tego utalentowanego napastnika. Edward Herman pochodził z rodziny o bogatych tradycjach piłkarskich. Ojciec Edwarda – Antoni Herman był przedwojennym ligowcem w barwach Dębu, jego wujek Richard Herrmann, także wychowanek Dębu Katowice, był reprezentantem Niemiec, w 1954 roku zdobył Puchar Świata.

</doc>
<doc id="1266995" url="https://pl.wikipedia.org/wiki?curid=1266995" title="Olusoji Fasuba">
Olusoji Fasuba

Olusoji Adetokunbo Fasuba (ur. 9 lipca 1984 w Sapele) – nigeryjski lekkoatleta, sprinter.
Brązowy medalista olimpijski z Aten w sztafecie 4 x 100 m. W 2008 roku został halowym mistrzem świata w biegu na 60 metrów.
Rekordy życiowe.
Stadion
Hala

</doc>
<doc id="1266996" url="https://pl.wikipedia.org/wiki?curid=1266996" title="Sydney (film)">
Sydney (film)

Sydney (tytuł oryg. "Hard Eight") – amerykański film kryminalny z 1996 roku.
Fabuła.
Sydney jest sześćdziesięcioletnim hazardzistą, który wolne chwile spędza w kasynach. Pewnego dnia spotyka Johna, mężczyznę z poważnymi problemami finansowymi, któremu postanawia pomóc. Uczy go kilku swoich sztuczek i pomaga mu związać się z Clementine. Wkrótce jednak pojawia się szantażysta.

</doc>
<doc id="1267000" url="https://pl.wikipedia.org/wiki?curid=1267000" title="Jan Malicki (historyk)">
Jan Malicki (historyk)

Jan Malicki (ur. 24 czerwca 1958 w Dębach Szlacheckich) – polski historyk, w okresie PRL działacz opozycyjny i publicysta wydawnictw podziemnych, współorganizator i od 1990 dyrektor Studium Europy Wschodniej Uniwersytetu Warszawskiego.
Życiorys.
W 1983 ukończył studia na Wydziale Historycznym Uniwersytetu Warszawskiego, studiował również historię sztuki i filologię klasyczną. W latach 1983–1986 był doktorantem w Instytucie Historycznym UW.
Równolegle z działalnością naukową prowadził działalność opozycyjną. Od 1978 był kolporterem niezależnych pism, m.in. „Głosu”, „Biuletynu Informacyjnego KOR”, „Placówki”. W 1981 był współzałożycielem, a następnie jednym z redaktorów niezależnego czasopisma „Obóz”: w latach 1981–1983 sekretarzem redakcji, a w latach 1983–1985 redaktorem naczelnym. W latach 1983–1985 organizator i kierownik podziemnego Instytutu Europy Wschodniej oraz współpracownik organizacji „Niepodległość”.
W maju 1985 został aresztowany, a w listopadzie skazany na 1,5 roku więzienia w zawieszeniu na 4 lata i grzywnę.
W 1989 powrócił do pracy publicystycznej i naukowej. Wszedł ponownie w skład redakcji „Obozu”, a w 1990 brał udział w zakładaniu Studium Europy Wschodniej w ramach Instytutu Orientalistycznego Uniwersytetu Warszawskiego. Obecnie jest dyrektorem SEW. Pełni również funkcje redaktora naczelnego kwartalnika "Przegląd Wschodni", a także dyrektora i koordynatora Programu Stypendialnego im. Konstantego Kalinowskiego.
Nagrody i wyróżnienia.
Honory i godności akademickie
Ordery i odznaczenia państwowe:

</doc>
<doc id="1267006" url="https://pl.wikipedia.org/wiki?curid=1267006" title="Fatalne pchnięcie">
Fatalne pchnięcie

Fatalne pchnięcie – amerykański film sensacyjny z 1991 roku.

</doc>
<doc id="1267010" url="https://pl.wikipedia.org/wiki?curid=1267010" title="Tyler Christopher (lekkoatleta)">
Tyler Christopher (lekkoatleta)

Tyler Christopher (ur. 3 października 1983 w Chilliwack, Kolumbia Brytyjska) – kanadyjski lekkoatleta, sprinter, brązowy medalista mistrzostw świata z Helsinek i halowy mistrz świata w biegu na 400 metrów. Uczestnik igrzysk olimpijskich w Pekinie (2008).
W 2011 ogłosił zakończenie kariery sportowej.
Rekordy życiowe.
Stadion
Hala
Christopher jest także aktualnym rekordzistą Kanady w sztafecie 4 × 200 metrów na stadionie (1:22,15 2004) oraz w hali (1:24,85 2007).

</doc>
<doc id="1267013" url="https://pl.wikipedia.org/wiki?curid=1267013" title="Diner (film)">
Diner (film)

Diner – amerykańska tragikomedia z 1982 roku.
Fabuła.
Baltimore, rok 1959. Pięciu 20-latków spotyka się w taniej jadłodajni dzień przed Bożym Narodzeniem i corocznym meczem futbolu. Shrevie nie jest szczęśliwy w małżeństwie. Fryzjer Boogie zaocznie studiuje prawo, a wolny czas spędza między podrywaniem kobiet a hazardem. Billy’ego porzuciła przyjaciółka. Timothy, odkąd odwróciła się od niego bogata rodzina, coraz częściej zagląda do kieliszka. Eddie postanawia, że ożeni się tylko z tą dziewczyną, która będzie dobrze znać historię futbolu. Dla tej piątki jadłodajnia staje się swego rodzaju azylem, gdzie gadając o wszystkim, mają złudzenie, że uciekną od problemów...
Nagrody i nominacje.
Oscary za rok 1982
Złote Globy 1982

</doc>
<doc id="1267016" url="https://pl.wikipedia.org/wiki?curid=1267016" title="Fiend">
Fiend

Fiend, właściwie Richard Anthony Jones Jr. – amerykański raper z Nowego Orleanu. Były członek No Limit Records Mastera P, a także Ruff Ryders, w której miał zostać wydany jego album "The Addiction". Zadebiutował albumem "I Won’t Be Denied" w 1995 dla Big Boy Records. W 1997 podpisał kontrakt z No Limit i wydał dwa albumy: "There’s One in Every Family" i "Street Life". Współpracował z wieloma wykonawcami z No Limit. Wystąpił na multi-platynowym albumie Mastera P, "Ghetto D". Jako jeden z Ruff Ryders wystąpił na "" i "Kiss tha Game Goodbye" Jadakissa. Wydał siedem solowych albumów.
Fiend założył swą własną wytwórnię, Fiend Entetainment (lub po prostu FE).

</doc>
<doc id="1267017" url="https://pl.wikipedia.org/wiki?curid=1267017" title="Akademia Sztuk Pięknych w Krakowie">
Akademia Sztuk Pięknych w Krakowie



</doc>
<doc id="1267019" url="https://pl.wikipedia.org/wiki?curid=1267019" title="Piramida strachu">
Piramida strachu

Piramida strachu – amerykański film przygodowy z 1985 roku o Sherlocku Holmesie, bohaterze powieści detektywistycznych Arthura Conana Doyle’a. Opowieść jest oryginalna, czyli nie ma nic wspólnego z twórczością pisarza z wyjątkiem wykorzystania postaci o ugruntowanej pozycji na rynku.
Film emitowany był też w Polsce pod alternatywnym tytułem "Młody Sherlock Holmes".
Rycerz z witrażu, który ożywa w wyobraźni jednej z ofiar po zatruciu jest pierwszą w pełni cyfrowo animowaną postacią w historii kina.
Fabuła.
W Londynie w trakcie mroźnej zimy dokonywane są tajemnicze zbrodnie. Zagadkowy osobnik w kapturze trafia kolejnych mężczyzn zatrutą strzałą, doprowadzając ich do przerażających wizji, a w końcu do samobójstwa. Jedną z ofiar jest profesor Rupert Waxflatter, z uniwersytetu, na którym uczą się młody Sherlock Holmes i John Watson. Ten pierwszy jest błyskotliwym młodzieńcem, marzącym o karierze detektywistycznej. Jest zakochany w bratanicy zamordowanego profesora, Elizabeth. Przyjaźni się z Watsonem, wtedy bojaźliwym chłopakiem, marzącym o karierze lekarza. Po serii dramatycznych przeżyć Sherlock Holmes rozwiązuje sprawę. Elizabeth tragicznie ginie, John Watson staje się mężnym i odważnym, a Sherlock Holmes postanawia, że już zawsze będzie sam. W czasie filmu obserwujemy również, jak przyszły detektyw zdobywa swoje kolejne atrybuty, czyli fajkę, czapkę i płaszcz. Na końcu filmu dowiadujemy się także, że rywal, a zarazem nauczyciel Holmesa, profesor Rathe, który - jak się wydawało - zginął, ocalał i zmienia nazwisko na Moriarty.
W napisach początkowych i końcowych Steven Spielberg wyjaśnia, że film jest ukłonem dla twórczości Arthura C. Doyle’a i luźno opowiada o wydarzeniach, które mogły wpłynąć na późniejsze losy Holmesa i Watsona przedstawione w opowiadaniach.

</doc>
<doc id="1267020" url="https://pl.wikipedia.org/wiki?curid=1267020" title="Abraham Isaac Kook">
Abraham Isaac Kook



</doc>
<doc id="1267025" url="https://pl.wikipedia.org/wiki?curid=1267025" title="Wakacje w domu">
Wakacje w domu

Wakacje w domu – amerykańska tragikomedia z 1995 roku.

</doc>
<doc id="1267032" url="https://pl.wikipedia.org/wiki?curid=1267032" title="Platinnetz">
Platinnetz

platinnetz – internetowy portal społecznościowy w języku niemieckim skierowany do tzw. osόb w kwiecie wieku. Założony został na początku 2007 roku. Jego administratorem jest Platinnetz GmbH z siedzibą w Unterhaching koło Monachium. W 2008 roku portal liczy sobie około 100 000 zarejestrowanych użytkownikόw i jest najaktywniejszą społecznością internetową skupiającą internautów między 40 a 65 rokiem życia w Niemczech. Istotą portalu jest wymiana poglądόw między użytkownikami oraz nawiązywanie nowych kontaktόw.
Od połowy 2007 roku udziałowcami przedsiębiorstwa są European Founders Fund i holtzbrinck ventures.
Pomysł i realizacja.
Pomysłodawcami stworzenia społeczności Platinnetz byli późniejsi jej założyciele, Heike Helfenstein, Jan Bromberger i Markus Helfenstein. Zauważyli oni, iż internautów w dojrzalszym wieku nie uwzględniano dotychczas w ofercie Web 2.0. Inspirację stanowiły obecne już wtedy wzorce ze Stanόw Zjednoczonych i Wielkiej Brytanii, które były dowodem na to, że internauci w kwiecie wieku nie są jedynie pasywnymi konsumentami mediów. Platinnetz jest niemieckim portalem zajmującym swe miejsce między ofertą dla młodych użytkownikόw internetu a tą dla seniorόw.
Użytkowanie.
Na początku istnienia Platinnetz traktowano jako klasyczny serwis partnerski w internecie dla osόb starszych. Obecnie portal ten różni się znacznie od takowych. Użytkownicy nie podają bowiem takich danych o sobie jak wygląd zewnętrzny, wysokość, waga itp. i nie są poddawani praktykom kojarzenia par. Regułą jest własna inicjatywa użytkownikόw, którzy poprzez czat albo forum dowiadują się o wspόlnych zainteresowaniach. Każdy użytkownik tworzy swój własny profil, by mόc nawiązać kontakt z pozostałymi. Szukanie partnera jest także w tym portalu jedną z głόwnych intencji użytkownikόw. Specyfiką społeczności Platinnetz jest duża liczba wirtualnych barόw i kawiarni jak "Ankes Frühcafe" (niem. kawiarnia Anki) czy "Pizzeria La Taverna", w których zbierają się internauci tworząc wirtualne odzwierciedlenie życia kawiarnianego.
Użytkowanie portalu Platinnetz jest bezpłatne. Według zarządu przedsiębiorstwa status ten ma się nadal utrzymywać. Na odsłonie internetowej portalu zamieszczone są linki do firm partnerskich.
Funkcje użytkownika.
System należy do tak zwanej sieci społecznej (Social Networking). Dostępne są następujące funkcje:

</doc>
<doc id="1267033" url="https://pl.wikipedia.org/wiki?curid=1267033" title="Kling Klang">
Kling Klang

Kling Klang – pięcioosobowy zespół krautrockowy pochodzący z Liverpoolu.
Zespół powstał w 1999 roku, pierwotnie składał się z trzech członków – dwóch grających na syntezatorach i jednej używającej automatu perkusyjnego. W tym składzie Kling Klang nagrał swoje dwa pierwsze utwory: „Untitled@33rpm” i „Vander”. W 2001 roku do zespołu dołączyły kolejne dwie osoby. W czerwcu 2002 roku miał miejsce przełomowy dla grupy występ ze znanym niemieckim artystą – Mister B. Koncert odbył się w Liverpoolskim magazynie. Tego samego roku Kling Klang podpisali kontrakt z wytwórnią Rock Action Records i wydali EP "Superposition". W 2003 roku wyruszyli w trasę z zespołem Mogwai. Po jej zakończeniu zawiesili działalność. Dopiero w 2006 zespół powrócił na scenę. W tym samym roku Kling Klang wydał swój debiutancki album długogrający "The Esthetik of Destruction".

</doc>
<doc id="1267034" url="https://pl.wikipedia.org/wiki?curid=1267034" title="Potyczki z Jeannie">
Potyczki z Jeannie

Potyczki z Jeannie – amerykańska tragikomedia z 1994 roku.

</doc>
<doc id="1267036" url="https://pl.wikipedia.org/wiki?curid=1267036" title="System kancelaryjny">
System kancelaryjny

System kancelaryjny – zbiór zorganizowanych i powiązanych ze sobą elementów organizacji (przyjmowanie i redagowanie dokumentów, sposób ich rejestracji, obiegu i układu akt powstających w toku bieżącej działalności organizacji) mających wpływ na formę akt.
Współcześnie w Polsce są stosowane różne warianty rzeczowego systemu kancelaryjnego – systemu akt spraw opartego na jednolitym rzeczowym wykazie akt.
System kancelaryjny dziennikowy.
System dziennikowy polega na formowaniu jednostek aktowych na podstawie numeru pisma z dziennika podawczego. Nie jest to więc system rzeczowy. System dziennikowy zwany też chronologiczno-numerowym stosowany był w Cesarstwie Austriackim, a potem w Austro-Węgrzech, w tym także administracji Galicji. Główną pomocą kancelaryjną służącą nie tylko do rejestracji (ewidencji) korespondencji był "dziennik podawczy" (nazywany także dziennikiem korespondencyjnym, journalem), w którym rejestrowane były wszystkie pisma wpływające i wysyłane z jednostki organizacyjnej. Od księgi tej system kancelaryjny przyjął też swoją nazwę. W prostym systemie dziennikowym korespondencję układano w wiązki według kolejności wpływu o z góry określonej wielkości np. 500 kart. Wiązek tych nie szyto tak aby można było priorować sprawę dla referenta na czas załatwiania kolejnych czynności. Na początku XX wieku wprowadzono udoskonaloną wersję tego systemu zwaną, od nazwiska jej propagatora, kielmansegowskim. W jej efekcie powstał tzw. system ułamkowy stosowany w administracji Galicji i administracji II Rzeczypospolitej do 1931 r. Dwie pierwsze rubryki dziennika podawczego zawierały numer korespondencji i numer pisma. W pierwszej wpisywano numer korespondencji (sprawy), a w drugiej numer pisma. Zakładano, że w jednej sprawie nie wpłynie więcej niż pięć pism. Przy szóstym wpływie należało dokonać wpisu w nowym (pierwszym wolnym) wierszu, co także zmieniało numer sprawy.
System kancelaryjny akt spraw (rzeczowy).
Rzeczowy system kancelaryjny zaczął się kształtować w XVI wieku w Prusach. Polega on na łączeniu pism ze względu na pokrewieństwo treści. System ten posiada kilka odmian. W wersji pruskiej, stosowanej z pewnymi zmianami także w Księstwie Warszawskim i Królestwie Polskim do 1867 r., akta łączono w jednostki wzorując się na z góry rozpisanym planie akt (registratury). Natomiast w Imperium Rosyjskim nie stosowano planu akt a pisma łączono w sprawy ze względu na przynależność do jednego postępowania (załatwianej sprawy) w urzędzie. Różne odmiany systemu akt spraw stosowano także w administracji II Rzeczypospolitej do 1931 roku, w którym powszechnie wprowadzono system rzeczowy oparty na wykazie strukturalno-rzeczowym. W systemie tym zastąpiono rejestrację pism odpowiednim układem akt, tak więc zniesiono dziennik podawczy i stąd właśnie urzędnicy nazywali go potocznie systemem bezdziennikowym.
Wprowadzony został do administracji państwowej uchwałą Rady Ministrów z dnia 24 sierpnia 1931 (M.P. Nr 196, poz. 273) i zrewolucjonizował pracę kancelaryjną (biurową). Nade wszystko uproszczono załatwianie spraw, zlikwidowano komórkę registratury, dużą część jej obowiązków przekazano referentowi, odstąpiono od wielokrotnej rejestracji pism (zlikwidowano tradycyjny dziennik podawczy); obieg pism odbywał się bez pokwitowań. Ich funkcję przejęły spisy spraw; rejestry (właściwie: spisy spraw) prowadzone przez referentów dla poszczególnych spraw (np. dotyczących zaopatrzenia), z tym, że konkretna sprawa rejestrowana była tylko raz, kolejne pisma z nią związane rejestrowane były pod tym samym numerem sprawy. Inną nowatorską cechą tego systemu było, że już w momencie zakładania akt spraw były one dzielone na materiały archiwalne i dokumentację niearchiwalną. Dalszymi konsekwencjami rezygnacji z tradycyjnego dziennika podawczego była zmiana sposobu oznakowania pisma; zamiast numeru kolejnego z dziennika brany był numer z rejestru (spisu spraw). W ten sposób znak sprawy: Og-021-3 oznacza, że jest to trzecia sprawa zarejestrowana w spisie spraw, w teczce oznaczonej Og-021, powstała w wydziale o symbolu "Og".
W tym systemie rejestrację akt i ich układ oparto nie na dzienniku podawczym, ale na wykazie akt, jako pomocy ułatwiającej szybkie dotarcie do konkretnego rodzaju sprawy.
Kancelaria współczesna.
Obecnie w Polsce powszechnie stosowany jest rzeczowy system kancelaryjny oparty na jednolitym rzeczowym wykazie akt spraw z klasyfikacją dziesiętną. Istotne jego modyfikacje dopuszcza wprowadzenie EZD w urzędach administracji ogólnej (od 2011 r.). Szczególnie niepokojące są: relatywizacja postępowania z kategorią Bc, likwidacja odrębnej kwalifikacji akt powstających w komórkach innych niż macierzyste, nieokreślone zasady kwalifikacji składu chronologicznego. Natomiast pozytywną zmianą było wprowadzenie obowiązku prowadzenia metryki sprawy. Za rejestrację i układ akt odpowiada referent (registratura zdecentralizowana). Współczesne przepisy przewidują uporządkowanie i przekazanie teczki aktowej do archiwum organizacji po przechowywaniu w komórce organizacyjnej przez dwa pełne lata kalendarzowe. Likwidacja registratur i zwolnienie personelu w nim zatrudnionego przyniosła wątpliwe oszczędności, ponieważ zwiększyła obciążenie pracowników merytorycznych. Jednocześnie negatywnie odbiła się na jakości układu i rejestracji akt ze względu na to, że referenci nie mają wystarczają cej wiedzy na temat zasad pracy kancelaryjnej.

</doc>
<doc id="1267037" url="https://pl.wikipedia.org/wiki?curid=1267037" title="Shibuya (Viva Polska)">
Shibuya (Viva Polska)

Shibuya – muzyczny program telewizyjny emitowany w latach 2006-2007 i 2009 roku na antenie VIVA Polska.
W każdym z dziewięciu odcinków trójka uczestników śpiewała karaoke – po jednej wybranej przez siebie piosence i piosenkę-niespodziankę. Najlepszy uczestnik przechodził do półfinału, w którym z dziewięciu osób wyłanianych było trzech finalistów. Nagrodą główną było nagranie płyty.

</doc>
<doc id="1267040" url="https://pl.wikipedia.org/wiki?curid=1267040" title="Judyta świdnicka">
Judyta świdnicka

Judyta świdnicka, także Juta (ur. 1285/1287, zm. 15 września 1320) – księżniczka świdnicka, księżna dolnobawarska z dynastii Piastów.
Córka księcia świdnickiego Bolka I i Beatryczy, córki margrabiego brandenburskiego Ottona V Długiego. Żona księcia Dolnej Bawarii Stefana I. Matka Henryka XIV i Ottona IV.
Kwestia narodzin.
Judyta była najstarszą córką Bolka I świdnickiego i Beatryczy brandenburskiej, nie jest pewne, czy urodziła się przed najstarszym ze swych braci, Bolkiem II Starszym. Umownie wśród potomstwa Bolka świdnickiego zajmuje pierwsze miejsce. Urodziła się najwcześniej w 1285, to jest rok po ślubie swoich rodziców, który miał miejsce 4 października 1284. Termin końcowy daty urodzenia Piastówny został wyznaczony na podstawie informacji o jej wyjeździe na dwór męża. Opuszczając Śląsk w 1299 lub 1300, musiała mieć ukończone 12 lat. Jej imię nawiązuje do imienia babki ze strony matki, żony Ottona V Długiego.
Małżeństwo ze Stefanem I Bawarskim.
W przekazach źródłowych występują rozbieżności dotyczące daty zawarcia małżeństwa Judyty ze Stefanem I Bawarskim z dynastii Wittelsbachów. Część źródeł datuje je na 1297, część podaje, że doszło do niego dwa lata później. Najbardziej prawdopodobna hipoteza wyjaśniająca to zjawisko mówi, że ślub odbył się w 1297 na Śląsku, być może w Świdnicy, jednakże z powodu młodego wieku Judyta pozostała pod opieką rodziców aż do uzyskania lat sprawnych, co miało nastąpić w 1299. W przypadku odrzucenia tej hipotezy za bardziej wiarygodną datę zamążpójścia Piastówny należy przyjąć termin późniejszy. Stefan I, urodzony 14 marca 1271, był najmłodszym synem Henryka XIII Bawarskiego i Elżbiety, córki króla Węgier Beli IV. Od 1290 wraz ze starszymi braćmi, Ottonem III i Ludwikiem III, współrządził Dolną Bawarią. Zmarł 21 grudnia 1310 w Landshut, pozostawiając Judytę z pięciorgiem dzieci. Synowie Henryk i Otto zostali następcami Stefana I, najstarsza córka Agnieszka wstąpiła do klasztoru w Seligenthal Landshut, natomiast młodsze córki zostały wydane za mąż: Beatrycze poślubiła hrabiego Gorycji Henryka II, a Elżbieta została żoną księcia Austrii Ottona Wesołego.
Śmierć.
W nekrologach bawarskich pojawiają się trzy dzienne daty śmierci Judyty. Najbardziej wiarygodną jest 15 września 1320, podana w nekrologu klasztoru w Seligenthal Landshut, w którym Piastówna została pochowana obok swego męża.

</doc>
<doc id="1267045" url="https://pl.wikipedia.org/wiki?curid=1267045" title="Dark Age">
Dark Age

Dark Age – gra bitewna wydana przez amerykańską firmę Dark Age Games typu skirmish (wymagający stosunkowo niewielkiej liczby figurek), osadzona w postapokaliptycznych klimatach science-fiction. Bezpośrednią inspiracją do powstania warstwy fabularnej tego systemu była twórczość grafika i ilustratora Geralda Broma. Stworzony przez niego świat makabrycznych, a także perwersyjnych postaci stał się bezpośrednim bodźcem do stworzenia uniwersum "Dark Age", w którym trwa nieustanna walka o przetrwanie.
Świat.
Akcja gry toczy się w odległej przyszłości na planecie Samaria, która ze względu na swoje odległe położenie i ekstremalny klimat, przez lata służyła ludziom jako poligon doświadczalny dla broni biologicznej i miejsce prowadzenia nielegalnych eksperymentów genetycznych. W wyniku międzyplanetarnego konfliktu, który ogarnął większość znanego wszechświata niewielka populacja Samarii została opuszczona i zapomniana przez resztę ludzkości. Pozostawieni w ekstremalnych warunkach ludzie stworzyli prymitywne, feudalne i teokratyczne społeczeństwo bazując na resztkach pozostawionej im technologii. Gdy udało im się osiągnąć względną równowagę okazało się, że nie są jedynymi mieszkańcami planety.
Frakcje.
Forsaken – stanowią najliczniejszą społeczność Samarii. Są to potomkowie ludzi pozostawionych na planecie, którzy przetrwali pierwszy okres anarchii. W tym świecie Zapomnieni znaleźli oparcie w religii, około 50 lat temu, już po wielkim "Upadku". Religia rozprzestrzeniła się w społeczności ocalonych w szybkim tempie. Panującym ustrojem jest w pełni rozwinięta teokracja, w której ateiści nie afiszują się ze swoimi poglądami. Religia i siła militarna są w społeczeństwie Zapomnianych nierozerwalnie połączone. Siły Zapomnianych dowodzone są przez tak zwanych Świętych (Saints) będących przywódcami wojskowymi i duchowymi. Zapomnieni podzieleni są na poszczególne frakcje dowodzone przez Świętych, gdzie każdy z ich kontroluje inną część armii.
Dragyri – Populacja Dragyri składa się z dwóch odrębnych gatunków, które dawno temu zdecydowały się na życie w symbiozie. Potężniejsza z dwóch ras to Trueborn, prawdziwi władcy Dragyri. Mają oni średnio około trzy metry wzrostu, są silnie umięśnieni i świetnie wyszkoleni jako wojownicy. Trueborn mają w życiu trzy główne cele: doskonalenie ciała poprzez sztuki walki, doskonalenie mocy psychicznych (Foci) i obrona własnego honoru. Rasa ta posiada wyjątkowo rozbudowany i skomplikowany kodeks etyczny, a spory na tym podłożu kończą się najczęściej pojedynkami na śmierć i życie. Nawet ich sposoby walki obwarowane są wieloma nakazami i zakazami. Drugim gatunkiem Dragyrii są niewolnicy, którzy są dużo mniejsi i o wiele delikatniejsi, liczni oraz całkowicie oddani swoim panom.
Skarrd, Cult of Toxin – przodkowie dzisiejszych Skarrd zostali, ze względu na spory religijne, lata temu wykluczeni ze społeczeństwa Zapomnianych i pozostawieni na pewną śmierć. Próbowali ratować się ucieczką na północne pustkowia zwane Wielką Płaszczyzną (the Great Expanse). Nikt nie wie co przydarzyło się głodującym wygnańcom na tych niegościnnych terenach. Jednak lata później powrócili oni jako plemię Skarrd, nieprzewidywalni, nieludzcy najeźdźcy, pragnący jedynie odwetu na tych, którzy ich opuścili. Plotki o przedziwnych mutacjach i kanibalizmie szeptano przy ogniskach handlarzy i dla każdego stawało się oczywiste że szlak tych nocnych rajdów wiedzie na południe w kierunku stolicy ziem Zapomnianych – Nowemu Ashkeleon (New Ashkeleon City).
Brood – ich kolebką jest bagnisty region leżący na południu ziem Zapomnianych (Forsaken) zwany Zielonym Pasem (The Green Belt). Brood są rasą, o której niewiele wiadomo. Ich początki wiążą się eksperymentami genetycznymi prowadzonymi na Attr przez chciwych naukowców Zjednoczonych Światów. Swoją obecność ujawnili się, gdy ich ziemie na powrót zaczęły zaludniać się osadnikami Zapomnianych. Nieświadomi niczego ludzie, którzy naruszyli granice ich ziem w poszukiwaniu pozostałości dawnych technologii szybko przekonali się, że czyha na nich śmiertelne zagrożenie.
Mechanika.
Zasady mechaniki zajmują pierwsze 40 stron podręcznika głównego (Dark Age: Genesis). Poniżej znajduje się kilka podstawowych punktów dotyczących zasad tego systemu:
Figurki i podręczniki.
Skala modeli określana jest przez samego producenta jako 28-33mm. Dotyczy to jednak głównie modeli dwóch frakcji: Forsaken i Skarrd, Cult of Toxin. Natomiast duża część modeli Dragyri i Brood jest o wiele większa i mają około 50–60 mm, co wynika ze specyfiki tych ras. Wszystkie figurki wykonane są z białego metalu i posiadają plastikowe, okrągłe podstawki.
Podręcznik podstawowy Dark Age Genesis ma 135 stron w większości czarno-białych, zawiera komplet zasad dotyczący mechaniki systemu oraz pełne listy jednostek dwóch frakcji: Forsaken Saint Mark i Dragyri Ice Caste. Ukazały się także dwa dodatki: Exodus, zawierający pełne forcelist'y do frakcji Forsaken Saint Mary i Skarrd, Cult of Toxin oraz Evolution opisujący Brood i Forsaken Saint John.

</doc>
<doc id="1267046" url="https://pl.wikipedia.org/wiki?curid=1267046" title="Volvo V40 (1995)">
Volvo V40 (1995)

Volvo V40 – samochód osobowy klasy kompaktowej produkowany przez szwedzką markę Volvo w latach 1995 – 2004.
Historia i opis modelu.
Samochód został zbudowany na płycie podłogowej Mitsubishi Carisma. W 1999 roku wraz z modelem S40 pojazd przeszedł face lifting. Zmieniono m.in. delikatnie stylizację oraz wprowadzono kilka modyfikacji technicznych, m.in. bezpośredni wtrysk paliwa w silnikach wysokoprężnych, większe tarcze hamulcowe oraz zmieniono układ kierowniczy i zawieszenie, a także wprowadzono nowe jednostki napędowe.
Wyposażenie.
Samochód wyposażony mógł być m.in. w klimatyzację, elektryczne sterowanie szyb, elektryczne sterowanie lusterek, komputer pokładowy, tempomat, radio CD, reflektory ksenonowe podgrzewane fotele, webasto, zmieniarkę CD oraz szyberdach.

</doc>
<doc id="1267048" url="https://pl.wikipedia.org/wiki?curid=1267048" title="Rozwarstwienie">
Rozwarstwienie

Rozwarstwienie, delaminacja – uszkodzenia materiału kompozytowego, zwłaszcza laminatów polegające na utracie spójności poszczególnych warstw składowych. Polega na postępującym odspajaniu włókien konstrukcyjnych od lepiszcza ("matrycy") którym są połączone. Dochodzi do niego szczególnie wówczas, gdy na materiał kompozytowy działają częste zmienne siły odkształcające, w tym także wynikające ze zmian temperatury. Procesowi sprzyjają błędy technologiczne, bardzo częste w amatorskiej produkcji laminatów, głównie nadmierne rozcieńczanie żywicy ze względów oszczędnościowych lub dla ułatwienia laminowania. Innymi czynnikami mogą być: brak preparacji włókien szklanych powodujący złe przyleganie żywicy, nieodpowiednie warunki termiczne w trakcie utwardzania żywicy oraz niewłaściwy skład żywicy w szczególności rodzaj utwardzacza).
Stopniowo postępujące rozwarstwienie jest często trudne do dostrzeżenia z zewnątrz, niekiedy można jednak zlokalizować je przez ostukiwanie powierzchni: spójny kompozyt odpowiada dźwięcznie, gdy tymczasem obszary rozwarstwione wydają głuchy odgłos. Można proces ten zlokalizować także innymi metodami nieniszczącymi, np. przy pomocy ultradźwięków. Jest to ważne gdyż zjawisko jest nie tylko niekorzystne ale i niebezpieczne, szczególnie tam, gdzie od wytrzymałości kompozytu zależeć może bezpieczeństwo maszyn i ludzi, np. w lotnictwie. Te niekorzystne objawy zaobserwowano tam w roku 1940 w sklejce, z której budowano radzieckie samoloty myśliwskie Jak-9.
Delaminacja jest prawie niespotykana w prawidłowo wykonanych kompozytach opartych na żywicach epoksydowych i winyloestrowych; siła przylegania żywicy do szkła i innych włókien jest na ogół tak duża, że przy znacznym obciążeniu ulega zniszczeniu cały element kompozytowy bez odspajania włókien.
Na delaminację są natomiast bardzo narażone skorupy z laminatu poliestrowo-szklanego; poza słabszym przyleganiem do szkła poliestry charakteryzują się niższą odpornością na wodę i wpływy atmosferyczne. Powoduje to tzw. (popularnie choć nieprawidłowo) "osmozę" czyli przenikanie wody wzdłuż włókien szklanych w głąb skorupy; dodatkowo osłabia to spójność laminatu i osłabia sztywność. W tych warunkach nawet niewielkie obciążenia powodują lawinową delaminację i zniszczenie struktury kompozytu.
Laminat w trakcie postępującego rozwarstwiania charakteryzuje się miejscowo znacznie obniżoną sztywnością i wytrzymałością zwłaszcza w miejscach koncentracji naprężeń. Takiego laminatu nie można już w opłacalny sposób naprawić czy zregenerować (ponowne nasycenie włókna żywicą jest na ogół nieskuteczne). Jedynym sposobem przedłużenia jego żywotności jest po ew. uszczelnieniu i usztywnieniu zmiana sposobu użytkowania, np. dość popularne jest przerabianie laminatowych kadłubów jachtów żaglowych na łodzie wędkarskie - w warunkach braku naprężeń od takielunku kadłuby takie mimo znacznego stopnia delaminacji mogą zachować kształt i szczelność jeszcze przez wiele lat.

</doc>
<doc id="1267051" url="https://pl.wikipedia.org/wiki?curid=1267051" title="Zama (Japonia)">
Zama (Japonia)

 – miasto w Japonii, w prefekturze Kanagawa, na wyspie Honsiu, nad rzeką Sagami.
Położenie.
Miasto leży w centralnej części prefektury i graniczy z miastami:
Przemysł.
W tym mieście rozwinął się przemysł samochodowy, odzieżowy, włókienniczy, papierniczy, spożywczy oraz drzewny.
Historia.
1 kwietnia 1889 roku w powiecie Kōza powstała wioska Zama. 20 grudnia 1937 roku wioska zdobyła status miasteczka (町). 29 kwietnia 1941 roku miejscowość stała się częścią Sagamihary, a 1 września 1948 roku odłączyła się i miejscowość została ponownie utworzona. 1 listopada 1971 roku Zama zdobyła status miasta.
Populacja.
Zmiany w populacji Zamy w latach 1970–2015:

</doc>
<doc id="1267052" url="https://pl.wikipedia.org/wiki?curid=1267052" title="Maszyna Rosenberga">
Maszyna Rosenberga

Maszyna Rosenberga, Prądnica wagonowa − rodzaj prądnicy prądu stałego, w której biegunowość napięcia jest niezależna od kierunku obrotów prądnicy, a generowane napięcie w niewielkim stopniu zależy od prędkości obrotowej. Maszyna Rosenberga ma dwie pary szczotek. Szczotki poprzeczne są zwarte, a do szczotek podłużnych przyłączony jest obwód obciążenia.
Jednym z zastosowań maszyny Rosenberga jest wykorzystanie jej do oświetlania wagonów kolejowych. W czasie postoju lub przy małych prędkościach oświetlenie jest zasilane przez akumulatory. Począwszy od pewnej prędkości (przy szybkości jazdy ok. 15 - 20 km/h) napięcie prądnicy staje się wyższe od napięcia akumulatorów i prądnica zasila sieć oświetleniową, ładując jednocześnie akumulatory.

</doc>
<doc id="1267058" url="https://pl.wikipedia.org/wiki?curid=1267058" title="Grażyna Leśniak-Dangel">
Grażyna Leśniak-Dangel

Grażyna Leśniak-Dangel (ur. 1951) – polska aktorka serialowa. Znana głównie z roli Honoraty Porębskiej w serialu telewizyjnym "M jak miłość".
W 1974 r. ukończyła studia w PWST w Warszawie.

</doc>
<doc id="1267062" url="https://pl.wikipedia.org/wiki?curid=1267062" title="Święta Ludwika">
Święta Ludwika



</doc>
<doc id="1267063" url="https://pl.wikipedia.org/wiki?curid=1267063" title="Św. Ludwika">
Św. Ludwika



</doc>
<doc id="1267069" url="https://pl.wikipedia.org/wiki?curid=1267069" title="Yatagarasu">
Yatagarasu

 – w mitologii japońskiej ptak bogini słońca Amaterasu. Przedstawiany jest w postaci trójnogiego kruka, chociaż żadne źródło historyczne nie potwierdza takiej liczby nóg. Motoori Norinaga zinterpretował jego nazwę jako „ośmiogłowy kruk”.
Mitologia.
W mitach Yatagarasu występuje jako wysłannik boga. Był latającym przewodnikiem cesarza Jimmu podczas jego kampanii mającej na celu podbicie wschodnich ziem Japonii. Prowadził go aż do Uda (prowincja Yamashiro). W Kojiki posyła go Takamimusubi. W Nihon-shoki zostaje on wysłany przez Amaterasu. Wcześniej wyjaśnia ona "Jimmu", iż zadaniem Yatagarasu jest w stanie przeprowadzić jego armię przez spadziste góry, jakie stoją na jej drodze. Niezależnie od wersji Yatagarasu zawsze był posłańcem boga dla "Jimmu".
W Kogo shūi Yatagarasu został(a) zidentyfikowan(a) jako prababka Kamo no Agata-nushi. Shinsen shōjiroku (względnie Seishiroku) podaje, że „prababka rodu "Kami-musubi no Mikoto", z którego wywodzi się "Kamo Take Tsunomi no Mikoto", przybrała formę wielkiego kruka, aby wspomnianą posługę wykonać”. "Kamo no Agata-nushi" (w "Nihon-shoki" także "Kazunu no Agata-nushi", względnie "Kadono no Agata-nushi") była pierwszą rodziną wysokich rangą kapłanów w .
Dzięki wrodzonym talentom do zmiany kształtu własnego ciała odgrywali ważną rolę w wielu ezoterycznych obrzędach sintoistycznych.
Najczęściej przyjmuje się, że postać Yatagarasu wywodzi się z chińsko-koreańskiej strefy kulturowej. Dlatego uważa się, że "Nihon-shoki" informuje o tym, gdyż w roku 650, za panowania cesarza Kōtoku, gdy przybyli na ziemie Japonii wysłannicy z Chin, to przywieźli ze sobą martwą wronę z trzema nogami.
Święta.
W świątyniach w Kumano obchodzi się znaczące święta ku czci Yatagarasu:

</doc>
<doc id="1267072" url="https://pl.wikipedia.org/wiki?curid=1267072" title="Good Love">
Good Love

Good Love to pierwszy oficjalny singel promujący nadchodzący album Sheeka, "Silverback Gorilla". Wydany w 2008 roku. 
Do "Good Love" powstał klip, którego produkcją kierowali Todd Angkasuwan i Geomar Wells. Wystąpili na nim gościnnie Jadakiss i Styles P.

</doc>
<doc id="1267073" url="https://pl.wikipedia.org/wiki?curid=1267073" title="Marion Dumersan">
Marion Dumersan



</doc>
<doc id="1267084" url="https://pl.wikipedia.org/wiki?curid=1267084" title="Kościół kapucynów w Wiedniu">
Kościół kapucynów w Wiedniu

Kościół kapucynów (niem. "Kapuzinerkirche") – rzymskokatolicka świątynia na wiedeńskim placu Neuer Markt, założonym w połowie XIII wieku jako miejsce handlu zbożem i mąką. Z biegiem czasu zabudowano go patrycjuszowskimi kamienicami, a pośrodku stanęła barokowa fontanna Donner-Brunnen (Fontanna Opatrzności). Na tle bogatego wystroju placu wyróżnia się skromny kościół kapucynów wybudowany w XVII wieku.
Krypta Cesarska.
W jego podziemiach znajduje się Kaisergruft (Krypta Cesarska), w której spoczywają Habsburgowie począwszy od 1633 roku. W dziesięciu pomieszczeniach mieści się 146 sarkofagów, reprezentujących zmienne cechy architektoniczne, od najbogatszych do skromnych. Do pierwszych zalicza się sarkofagi Marii Teresy i Franciszka Lotaryńskiego, pełne rokokowych ozdób i symboli, natomiast sarkofag ich syna Józefa II jest bardzo prosty (zgodnie z życzeniem samego cesarza).
Cesarze pochowani w krypcie:
Cesarzowe pochowane w krypcie:
W krypcie znajdują się również serca: cesarzowej Klaudii Felicyty Habsburg i Wilhelminy Amalii Brunszwickiej, pochowane w innym miejscu.

</doc>
<doc id="1267090" url="https://pl.wikipedia.org/wiki?curid=1267090" title="Red Spyda">
Red Spyda

Tha Red Spyda (Andy Thelusma) – amerykański producent hip-hopowy, który pracował z takimi gwiazdami jak D-Block, DMX, Mobb Deep, Amerie, D-12 i G-Unit. Zajął się również produkcją muzyki w tle fikcyjnej stacji radiowej Game FM (nazwa pochodzi od wytwórni Game Recordings) z Grand Theft Auto 3. Red Spyda jest najbardziej znany z produkcji singli takich jak:

</doc>
<doc id="1267095" url="https://pl.wikipedia.org/wiki?curid=1267095" title="Kolejarz Szczecin">
Kolejarz Szczecin



</doc>
<doc id="1267107" url="https://pl.wikipedia.org/wiki?curid=1267107" title="Kiss Your Ass Goodbye">
Kiss Your Ass Goodbye

Kiss Your Ass Goodbye to wydany 21 czerwca 2005 roku singel amerykańskiego rapera Sheeka. Promuje album "After Taxes". Wyprodukowany przez Red Spyda.
W "Kiss Your Ass Goodbye" wystąpił gościnnie Styles P. Powstał do niego klip. Utwór ten znany jako "Bag 'Em". Jest to diss na 50 Centa.

</doc>
<doc id="1267108" url="https://pl.wikipedia.org/wiki?curid=1267108" title="Harfa Boża">
Harfa Boża

Harfa Boża () – 382-stronicowa publikacja wydana przez Towarzystwo Strażnica w 1921 roku (w języku polskim w 1922), wydana łącznie w 22 językach w nakładzie 5 819 037 egzemplarzy. Książka została napisana przez drugiego prezesa Towarzystwa Strażnica, Josepha F. Rutherforda.
Przeznaczona była głównie dla osób zainteresowanych wierzeniami głoszonymi przez Badaczy Pisma Świętego. Towarzystwo umożliwiło jej posiadaczom tematyczne poznawanie Biblii w ramach kursu korespondencyjnego. Co tydzień przesyłano im jedną z 12 kart z pytaniami do każdego rozdziału. Karta zawierała też informacje, gdzie w książce można znaleźć odpowiedź. Na podstawie tej książki prowadzono również grupowe rozważania Biblii w domach osób zainteresowanych. Przychodzili na nie Badacze Pisma Świętego (później od 1931 roku Świadkowie Jehowy – nazwa od 1931 roku).
Tytuł nawiązuje do dziesięciu strun harfy, przyrównanych do 10 podstawowych informacji, które wtedy głoszono. Podstawowe nauki przedstawiono w kolejnych rozdziałach porównanych do dziesięciu strun harfy. Według wydawców celem opublikowania tej książki było ukazanie „wspaniałej i doskonałej harmonii różnych nauk Pisma Świętego”, przyrównanej do „przyjemnej melodii”. Podręcznik ten zawiera 11 rycin – niektóre z nich wykonano w oparciu o kolorowe przezrocza z "Fotodramy stworzenia".

</doc>
<doc id="1267117" url="https://pl.wikipedia.org/wiki?curid=1267117" title="Kamal Haasan">
Kamal Haasan



</doc>
<doc id="1267120" url="https://pl.wikipedia.org/wiki?curid=1267120" title="Michał Gębura">
Michał Gębura

Michał Marcin Gębura (ur. 10 listopada 1964 w Starachowicach) – polski piłkarz, reprezentant kraju, mistrz Polski w barwach Lecha Poznań w sezonie 1991/1992, trener.
Reprezentacja Polski.
Zadebiutował w reprezentacji w 1991 roku w meczu z Czechosłowacją.

</doc>
<doc id="1267125" url="https://pl.wikipedia.org/wiki?curid=1267125" title="Aftab Shivdasani">
Aftab Shivdasani

Aftab Shivdasani (ur. 25 czerwca 1978 w Mumbaju, Indie) – bollywoodzki aktor, syn hindusa i muzułmanki. Grał już jako dziecko, ale jako dorosły debiutował w 1999 roku – nagrodzony Nagrodą Zee Cine za Najlepszy Debiut i Nagrodą Screen Weekly za Najlepszy Debiut w "Mast".

</doc>
<doc id="1267126" url="https://pl.wikipedia.org/wiki?curid=1267126" title="Złotlin japoński">
Złotlin japoński

Złotlin japoński, złotlin chiński ("Kerria japonica") – gatunek krzewu z rodziny różowatych ("Rosaceae"). Bywa też nazywany japońską złotą różą. Jest jedynym przedstawicielem monotypowego rodzaju złotlin ("Kerria"). Pochodzi ze środkowych i wschodnich Chin oraz Japonii, według niektórych źródeł na Wyspach Japońskich tylko od wieków uprawiany. W naturze rośnie na obszarach górskich w lasach i na skalistych zboczach. 
Do Europy gatunek został sprowadzony na początku XIX wieku. Jest uprawiany w wielu krajach świata, również w Polsce, jako roślina ozdobna. W niektórych miejscach dziczeje z upraw i rośnie w środowisku naturalnym.
Systematyka.
Rodzaj należący do plemienia "Kerrieae", podrodziny "Spiraeoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.
Uprawa.
Nadaje się do parków i ogródków przydomowych. Jego kwitnące pędy nadają się na kwiat cięty. Jest mrozoodporny (strefy mrozoodporności 5-10). Podczas bardzo surowych zim może przemarznąć, ale łatwo odrasta. Nie ma specjalnych wymagań co do rodzaju gleby, ale powinna ona być stale wilgotna. Może rosnąć zarówno w słońcu, jak i w półcieniu, ale w pełnym słońcu ma kwiaty słabiej wybarwione. Po przekwitnięciu krzew przycina się. Rozmnaża się go łatwo z sadzonek pędowych, lub jesienią z pędów odziomkowych. Obecnie rzadko uprawia się typową, dziko rosnącą formę, uprawiana jest głównie odmiana 'Pleniflora'. Ma podwójne kwiaty. Odmianę tę sprowadzono do Europy o 50 lat wcześniej, niż botanicy opisali dziko rosnący gatunek. Poza tym uprawiana jest odmiana 'Picta' – pstrolistna. Odmiana o pojedynczym okwiecie – 'Simplex' – rośnie w formie niskiego i rozłożystego krzewu.

</doc>
<doc id="1267139" url="https://pl.wikipedia.org/wiki?curid=1267139" title="12B">
12B

12B (inne tytuły: "Do Raaste 12B", "Bus 12: Was wäre wenn...", "Bus Stop" to Jeeva") kollywoodzki film w języku tamilskim zrealizowany w 2001 roku przez Jeeva operatora "Hera Pheri", czy "Hulchul". W rolach głównych: Shaam, Simran Bagga, Vivek, Jyothika, w drugoplanowych – Moon Moon Sen i Sunil Shetty. Inspiracją do filmu jest angielski film z Gwyneth Paltrow pt. "Przypadkowa dziewczyna" (ang. "Sliding doors"). 
Film ten ukazuje równolegle dwa możliwe losy tego samego człowieka. Widzimy Shaktiego, który zdążył na tytułowy autobus 12B, ale rozminął się ze swą miłością, i Shaktiego, który nie zdążył na autobus, ale spotkał miłość swojego życia. To film o tym, że można minąć kogoś, kto jest nam przeznaczony, i o tym, że na jego miejsce Bóg daje nam kogoś innego.
Fabuła.
Ćennaj w Tamil Nadu. Shakti Singh (Shaam) bardzo się śpieszy na rozmowę kwalifikacyjną w wielkiej firmie. Podenerwowany biegnie do autobusu nr 12B.
W ostatniej chwili udaje się mu do niego wskoczyć. W autobusie z zachwytem patrzy na nieznaną sobie dziewczynę (Jyothika). Wkrótce staje się zapijającym pustkę samotności eleganckim człowiekiem sukcesu. Co pewien czas mija mu w tłumie twarz dziewczyny, którą chciałby móc kochać.
Biegnąc do autobusu, Shakti musi nagle odskoczyć przed nadjeżdżającym samochodem. Sekundy decydują o tym, że autobus odjeżdża. W jego oknie urzeczony Shakti widzi oddalającą się twarz dziewczyny (Jyothika). Spóźniony na rozmowę kwalifikacyjną nie dostaje upragnionej pracy. Zrozpaczonego Shakti przyjmuje do warsztatu samochodowego pełen współczucia Madan. Wkrótce w warsztacie otacza Shaktiego grupa troszczących się o niego przyjaciół. Często z rękoma wybrudzonymi od smaru cieszy się życiem, któremu sens nadaje miłość do Jyothiki, dziewczyny, której twarz po raz pierwszy zobaczył w uciekającym mu autobusie.

</doc>
<doc id="1267140" url="https://pl.wikipedia.org/wiki?curid=1267140" title="Dziewięć miesięcy (film 1995)">
Dziewięć miesięcy (film 1995)

Dziewięć miesięcy – amerykańska komedia romantyczna z 1995 roku. Remake francuskiego filmu z 1994 roku.
Fabuła.
Samuel, mężczyzna cierpiący na lęk przed obowiązkami, zostaje wystawiony na próbę, gdy jego dziewczyna Rebecca zachodzi w ciąże. 

</doc>
<doc id="1267143" url="https://pl.wikipedia.org/wiki?curid=1267143" title="Laser Disc">
Laser Disc



</doc>
<doc id="1267145" url="https://pl.wikipedia.org/wiki?curid=1267145" title="Mamuśka (film 1998)">
Mamuśka (film 1998)

Mamuśka – amerykański film obyczajowy z 1998 roku.
Fabuła.
Jackie rozwodzi się z mężem Lukiem, który w tym czasie zdążył znaleźć sobie nową partnerkę – Isabel. Isabel to fotograficzka, która wiedzie samotne dotąd życie, a głównym jej celem jest kariera. Nagle życie Isabel się zmienia, gdyż zaczyna opiekować się dziećmi Luke’a i Jackie. Nie mając własnych dzieci Isabel pozwala im na dużo więcej niż Jackie, która wychowuje je surowo. Między dwiema kobietami wciąż dochodzi do kłótni. Relacji tych nie poprawia sam Luke, obwiniając swoją żonę o to, że ta rujnuje jego związek z Isabel, ciągle ją oskarżając o wszystkie rodzinne niepowodzenia. Jackie oszukuje swoją rodzinę, że pracuje w gazecie, publikując materiały swojego autorstwa. Kobieta jednak zmaga się z chorobą nowotworową, z którą powoli przegrywa. Stara się nie martwić swojej rodziny złym stanem zdrowia. Isabel odkrywa sekret Jackie. Ich rozmowa zbliża obydwie kobiety, które pragną szczęścia rodziny. Jackie przygotowuje dzieci, męża na swoją śmierć i akceptuje Isabel, oddając jej pod opiekę rodzinę i uznając za nową matkę swoich dzieci.
Nagrody i nominacje.
Złote Globy 1998
Nagroda Satelita 1998

</doc>
<doc id="1267146" url="https://pl.wikipedia.org/wiki?curid=1267146" title="Święty Ulryk">
Święty Ulryk



</doc>
<doc id="1267149" url="https://pl.wikipedia.org/wiki?curid=1267149" title="Gimnazjum w Świsłoczy">
Gimnazjum w Świsłoczy

Gimnazjum w Świsłoczy () – szkoła średnia z siedzibą w Świsłoczy istniejąca w I połowie XIX wieku.
Historia.
Gimnazjum zostało założone w 1806 roku przez właściciela tutejszych dóbr Wincentego Tyszkiewicza. Oprócz biblioteki mieściły się tu salki: fizyczna i mineralogiczna. Nauki w tutejszej szkole średniej pobierali m.in. Wiktor Heltman, Józef Kowalewski, Napoleon Orda, Leon Zienkowicz, Józef Ignacy Kraszewski, Józef Paszkowski, Romuald Traugutt i Konstanty Kalinowski. W 1819 roku w gmachu gimnazjum założono Towarzystwo Przyjaciół Nauk. W 1831 roku placówka została upaństwowiona przez rząd rosyjski, a w 1851 męskie gimnazjum klasyczne przeniesiono do Szawli. 
W latach 1851–1864 funkcjonowała jako zwyczajna szkoła pięcioklasowa. Od 1876 do 1921 roku budynek mieścił ludowe seminarium nauczycielskie. 
W 1923 roku odsłonięto na ścianie gimnazjum tablicę pamiątkową poświęconą Romualdowi Trauguttowi. W okresie II Rzeczypospolitej przed budynkiem byłego gimnazjum umieszczono w 1928 roku pomnik Traugutta, zniszczony przez sowietów w 1940 roku, postawiony ponownie po 1990 roku.
W czasach Białoruskiej SRR w budynku dawnego gimnazjum ulokowano szpital.

</doc>
<doc id="1267152" url="https://pl.wikipedia.org/wiki?curid=1267152" title="Wettyn">
Wettyn



</doc>
<doc id="1267159" url="https://pl.wikipedia.org/wiki?curid=1267159" title="Odnaleźć siebie">
Odnaleźć siebie

Odnaleźć siebie () – amerykański film obyczajowy z 1991 roku, wg scenariusza J.J. Abramsa, w reżyserii Mike`a Nicholsa.
Fabuła.
Ambitny amerykański adwokat Henry Turner (w tej roli Harrison Ford) jest świadkiem napadu i zostaje postrzelony w głowę. W efekcie trafia do szpitala i zmuszony jest rozpocząć życie od nowa: uczyć się mówić, chodzić i czytać, nie pamięta członków swojej rodziny ani znajomych. Po pewnym czasie wraca do pracy i tam mozolnie odkrywa swoją przeszłość, ale nie jest z niej zadowolony. Okazuje się, że był bezwzględny, nie cenił ani więzi rodzinnych, ani ludzi. Los dał mu drugą szansę, żeby poprzez chorobę odnaleźć nowego, lepszego siebie.
Obsada.
i inni

</doc>
<doc id="1267161" url="https://pl.wikipedia.org/wiki?curid=1267161" title="Francesco Pisano">
Francesco Pisano

Francesco Pisano (ur. 29 kwietnia 1986 roku w Cagliari) – włoski piłkarz występujący najczęściej na pozycji prawego obrońcy. Obecnie gra w Olbia Calcio 1905.
Kariera klubowa.
Francesco Pisano jest wychowankiem klubu Cagliari Calcio. Profesjonalny kontrakt z tym zespołem podpisał w 2004 roku i zadebiutował 26 września w przegranym 3:1 wyjazdowym meczu z Lecce. Drużyna "Rossoblu" zwyciężyła w rozgrywkach Serie B i awansowała do pierwszej ligi. W Serie A Pisano po raz pierwszy wystąpił 11 września 2005 roku, a Cagliari zremisowało wówczas na własnym boisku z S.S. Lazio 1:1.
W sezonie 2006/2007 włoski obrońca zajął drugie miejsce w plebiscycie na najlepszego zawodnika Cagliari, a zwycięzcą okazał się wówczas David Suazo. Od początku pobytu w tym klubie Pisano razem z zespołem plasował się w dolnych rejonach tabeli Serie A. Tworzył linię obrony razem z Alessandro Agostinim, Paolo Bianco i Diego Lópezem. W sezonie 2008/2009 Pisano rozegrał swoje setne ligowe spotkanie dla Cagliari. Razem z drużyną zajął w tabeli Serie A dziewiąte miejsce. 19 kwietnia 2009 roku w zwycięskim 2:0 meczu z SSC Napoli pełnił rolę kapitana Cagliari. W 2015 przeniósł się do angielskiego klubu Bolton Wanderers. 1 lutego 2016 roku odszedł na wypożyczenie do klubu Serie B - Avellino. 7 lipca tego samego roku rozwiązał swój kontrakt z Boltonem i wrócił na stałe do Włoch, zostając zawodnikiem Olbia Calcio.
Kariera reprezentacyjna.
Pisano ma za sobą występy w młodzieżowych reprezentacjach Włoch. Rozegrał 1 spotkanie dla drużyny do lat 19 oraz 12 zespołu do lat 21. Zadebiutował w nim 10 października 2006 roku w wygranym 2:1 meczu z Hiszpanią. W 2009 roku Pierluigi Casiraghi powołał go do 23-osobowej kadry na mistrzostwa Europy do lat 21, na których Włosi dotarli do półfinału.

</doc>
<doc id="1267166" url="https://pl.wikipedia.org/wiki?curid=1267166" title="Finn Methling">
Finn Methling

Finn Methling (ur. 8 sierpnia 1917 w Kopenhadze; zm. 20 października 2010) – duński dramatopisarz.
Syn reżysera teatralnego. Studiował historię literatury duńskiej. Debiutował w 1946 rozprawą "In extremis - Tanker og Bekendelser ved et nyt Verdensbillede" ("Rozmyślania i wyznanie nowego obrazu świata"), stanowiącą jego program pisarski. Najważniejszymi założeniami tego programu miało być zainteresowanie sprawami metafizycznymi. Większość sztuk Methlinga cechuje naiwna fascynacja światem i naiwna poetyka. Oprócz sztuk scenicznych pisywał również dla radia i telewizji. Jest również autorem wierszy i scenariuszy filmowych.
Sztukę "Podróż do zielonych cieni" przetłumaczył na polski Jarosław Iwaszkiewicz.

</doc>
<doc id="1267171" url="https://pl.wikipedia.org/wiki?curid=1267171" title="Zawadiaki">
Zawadiaki

Zawadiaki (ang. "Wild Rovers") – amerykański western z 1971 roku w reżyserii Blake’a Edwardsa.

</doc>
<doc id="1267175" url="https://pl.wikipedia.org/wiki?curid=1267175" title="Sierżant Bilko">
Sierżant Bilko

Sierżant Bilko () – amerykańska komedia z 1996 roku, oparta na serialu telewizyjnym z lat 1955–1959.

</doc>
<doc id="1267179" url="https://pl.wikipedia.org/wiki?curid=1267179" title="HMAS Norman (1940)">
HMAS Norman (1940)

HMAS Norman – niszczyciel z okresu II wojny światowej, należący do typu N (J/K/N), w służbie marynarki australijskiej w latach 1941-1945, po wojnie w służbie brytyjskiej Royal Navy w latach 1945-1946 jako HMS „Norman”. Nosił znak taktyczny G49, od kwietnia 1945: D16. Służył głównie na Oceanie Indyjskim i Pacyfiku.
Podczas wojny, „Norman” otrzymał dwa wyróżnienia bitewne ("Battle Honours"): za Birmę 1944-1945 i Okinawę 1945.
Budowa.
Okręt zamówiono 15 kwietnia 1939 w ramach programu finansowego na 1939 rok. Stępkę pod budowę położono 27 lipca 1939 w stoczni Thornycroft w Southampton. Kadłub wodowano 30 października 1940. Okręt budowany był dla marynarki brytyjskiej Royal Navy pod nazwą HMS „Norman” (jako drugi okręt brytyjski o tej nazwie, po niszczycielu z I wojny św.). Budowa przeciągnęła się na skutek wyższego priorytetu nadanemu remontom uszkodzonych okrętów i późnej dostawie urządzeń kierowania ogniem. Ostatecznie wraz z 5 innymi okrętami tego typu „Norman” został przekazany przed ukończeniem Marynarce Wojennej Australii, pozostając własnością rządu brytyjskiego. Do służby został przyjęty jako HMAS „Norman” 15 września 1941, jeszcze przed oficjalnym zakończeniem budowy i próbami odbiorczymi 29 września 1941. W tej samej stoczni budowano też równocześnie niszczyciel tego typu (ex- „Norseman”), a wcześniej i takiego samego typu K.
Służba.
Północna Europa 1941.
Przez pierwszy okres uzyskiwania gotowości bojowej „Norman” stacjonował w Scapa Flow, w składzie Floty Metropolii ("Home Fleet"), operując na wodach na północ od Wielkiej Brytanii. Między 7 do 17 października 1941 zawiózł delegację Związku Handlowego z Islandii do Archangielska w ZSRR i patrolował na Morzu Białym. W grudniu okręt był w naprawie w Southampton, połączonej z wyposażaniem w sprzęt radarowy.
Ocean Indyjski 1942.
„Norman” został następnie skierowany docelowo na Ocean Indyjski w skład brytyjskiej Floty Wschodniej ("Eastern Fleet"), dokąd wyruszył 17 stycznia 1942 płynąc w eskorcie konwoju WS-15 przez Freetown i Durban (z pancernikiem i początkowo polskim niszczycielem ORP „Garland”). 4 marca dokonwojował ostatnią część statków (konwój DM-3) do Kolombo na Cejlonie, po czym dołączył do bliźniaczych okrętów 7. Flotylli Niszczycieli Floty Wschodniej w atolu Addu na Malediwach. Przydzielony został (w odróżnieniu od pozostałych okrętów typu) do Zespołu B („wolnego”) Floty Wschodniej podczas japońskiego wypadu na Ocean Indyjski w kwietniu, lecz nie doszło do starć z przeciwnikiem. W maju operował z Kilindini w służbie eskortowej.
Morze Śródziemne 1942.
Na przełomie maja i czerwca 1942 „Norman” został wraz z 7. Flotyllą Niszczycieli skierowany na krótko na Morze Śródziemne, do Aleksandrii, w celu uczestnictwa w silnej operacji konwojowej "Vigorous" na Maltę. Operacja ta, w dniach 13-16 czerwca, spotkała się jednak z silnym przeciwdziałaniem lotnictwa państw Osi i zakończyła się porażką (zatopiono m.in. HMAS „Nestor”). Pod koniec czerwca powrócił z flotyllą na Ocean Indyjski.
Ocean Indyjski 1942-1945.
Od lipca 1942 „Norman” ponownie służył we Flocie Wschodniej, w osłonie konwojów i sił głównych floty, bazując głównie w Kilindini i na Cejlonie. Od 30 lipca do 2 sierpnia brał udział w operacji "Stab" pozorującej atak na Andamany, w osłonie pancernika i lotniskowców i . Od 9 września brał udział w drugiej fazie inwazji na francuski Madagaskar, ubezpieczając 10 września lądowanie pod Majunga przed atakiem okrętów podwodnych (operacja "Stream"). Przez kolejne miesiące pełnił służbę eskortową i patrolową, poszukując okrętów podwodnych w rejonie Afryki Południowej, stacjonując głównie w Durbanie.
W lutym 1943 „Norman” osłaniał duży konwój statków pasażerskich przewożących australijską 9. Dywizję Piechoty z Adenu do Australii (operacja "Pamphlet"). W marcu i kwietniu był remontowany w Simonstown, po czym powrócił do służby konwojowej i patrolowej na Oceanie Indyjskim. W lipcu był dokowany w Durbanie.
W październiku „Norman” przebazował do Trincomalee na Cejlonie, osłaniając siły Floty Wschodniej. Od 22 do 31 marca 1944 wziął udział w operacji "Diplomat" - wypadzie głównych sił floty z lotniskowcem HMS „Illustrious” na Oceanie Indyjskim w celu spotkania z lotniskowcem . Od kwietnia do czerwca był remontowany w Sydney (nie wziął udziału w atakach floty na Sabang i Surabaję).
W sierpniu 1944 „Norman” powrócił do 7. Flotylli w Trincomalee. W październiku wziął udział w ataku na Nikobary - operacji "Millet", mającej rozproszyć uwagę japońską przed amerykańskim lądowaniem na Leyte. W składzie 2. grupy zespołu 63 (Task Group 63.2, z krążownikiem HMS „London” i niszczycielami i „Van Galen” bombardował 17 i 18 października wyspę Car Nicobar. Powrócił następnie do zadań eskortowych.
W styczniu 1945 „Norman” działał u wybrzeży Birmy i w Zatoce Bengalskiej, w składzie zespołu 64 nowo utworzonej Floty Indii Wschodnich. Od 18 stycznia 1945 brał udział w akcji przeciw wyspom Cheduba i Ramree (operacja "Sankey"). 21 stycznia osłaniał lądowanie na Ramree. 26 stycznia ostrzeliwał wyspę Cheduba (z niszczycielami „Raider”, „Paladin” i „Rapid”), a 30 stycznia brał udział w desancie na wyspie Sagu wraz z „Raiderem” i czterema barkami desantowymi.
Ocean Spokojny 1945.
W marcu okręt był przygotowywany w Sydney do współdziałania z flotą amerykańską i przydzielony do Brytyjskiej Floty Pacyfiku (zmieniono wówczas znak taktyczny na D16). Bazował w wysuniętej bazie Manus. Wraz z pozostałymi australijskimi niszczycielami typu N 7. Flotylli, głównie osłaniał zespół zaopatrzeniowy (Logistic Support Group - Task Force 112) brytyjskich sił głównych (TF 57), w toku operacji w maju i czerwcu pod Okinawą - przeciw wyspom Sakishima (operacje "Iceberg One &amp; Two"). Między 19 a 22 maja osłaniał brytyjskie lotniskowce TF 57, przy czym od 20 maja holował i eskortował holowanie uszkodzonego w kolizji niszczyciela HMS „Quilliam” na Leyte. W lipcu i sierpniu osłaniał flotę w Manus. Po kapitulacji Japonii powrócił do Australii.
Podczas wojny, „Norman” przepłynął ok. 270.000 mil morskich.
Po wojnie.
W październiku 1945 „Norman” został zwrócony Wielkiej Brytanii w zamian za niszczyciel HMS „Queenborough”, dokąd przybył 12 grudnia 1945. W Wielkiej Brytanii nie wszedł do aktywnej służby i na początku 1946 został wycofany do rezerwy w Plymouth, a od sierpnia 1950 w Chatham i później w Devonport. W styczniu 1953 odstawiono go na składowanie w Penarth. Ostatecznie skreślony z listy floty w 1956 i sprzedany na złom do stoczni w Newport, gdzie przybył 1 kwietnia 1958.
Dane techniczne.
Uwaga - dane dotyczące uzbrojenia i radarów odnoszą się ogólnie do okrętów typu N, daty zmian w przypadku konkretnego okrętu są orientacyjne.

</doc>
<doc id="1267180" url="https://pl.wikipedia.org/wiki?curid=1267180" title="Dama za burtą">
Dama za burtą

Dama za burtą – amerykańska komedia romantyczna z 1987 roku.

</doc>
<doc id="1267181" url="https://pl.wikipedia.org/wiki?curid=1267181" title="Money, Power &amp; Respect (singel)">
Money, Power &amp; Respect (singel)

Money, Power &amp; Respect – drugi singel amerykańskiej grupy hip-hopowej The Lox promujący album "Money, Power &amp; Respect". Wydany w 17 marca 1998 roku. W "Money, Power &amp; Respect" wystąpili gościnnie DMX i Lil’ Kim. Podkład został wyprodukowany przez D-Dota. Do utworu powstał klip.
"Money, Power &amp; Respect" osiągnął 17. miejsce na liście Billboard Hot 100, a także 8. na Hot R&amp;B/Hip-Hop Singles &amp; Tracks i 1. na Hot Rap Singles. Do utworu powstał również remiks nagrany przez Fabolousa.
Lista utworów.
CD Maxi.
Strona A
Strona B
12".
Strona A
Strona B

</doc>
<doc id="1267182" url="https://pl.wikipedia.org/wiki?curid=1267182" title="Czarka austriacka">
Czarka austriacka

Czarka austriacka ("Sarcoscypha austriaca" (O. Beck ex Sacc.) Boud.) – gatunek grzybów należący do rodziny czarkowatych ("Sarcoscyphaceae"). 
Systematyka i nazewnictwo.
Pozycja w klasyfikacji według Index Fungorum: "Sarcoscypha, Sarcoscyphaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Niektóre synonimy naukowe:
Nazwę polską podali G. Fiedorowicz i D. Kubiak w 1998 r. 
Morfologia.
Od 1 do 5 cm średnicy, najpierw kulisty, potem pucharkowaty, później szerzej rozpostarte, czarkowate do miseczkowatego. Dojrzały ma mniej regularne kształty – owalne bądź nerkowate. Stare owocniki mogą być talerzykowato rozpostarte. Miseczki są osadzone na wyraźnym trzonku, do 3–5 cm długim i 0,3 cm grubym, białawym. Rzadko zdarzają się owocniki siedzące. Wewnętrzna osłona owocników (hymenium) jaskrawo zabarwiona, żywoczerwona, szkarłatna, ceglastoczerwona, gładka i błyszcząca. Zewnętrzna powierzchnia jasnoróżowa, bladoczerwonawa, owłosiona, filcowata, pokryta białawymi kosmkami. Brzeg owocników długo podwinięty.
Biały, cienki, łykowaty, bez smaku i zapachu.
Bezbarwne, podłużnie eliptyczne do cylindrycznych, gładkie, na końcach wgłębione, o rozmiarach 33–50 × 12–14 µm.
Występowanie i siedlisko.
Czarka austriacka notowana jest w Ameryce Północnej i Europie. W Polsce była gatunkiem ściśle chronionym, od 9 października 2014 r. została wykreślona z listy gatunków grzybów chronionych.
Saprotrof. Rośnie na gałązkach drzew liściastych, najczęściej na wierzbach, olszach, klonach, w wilgotnych lasach, głównie łęgowych, najchętniej na obszarach górskich i podgórskich. Pojawia się wczesną wiosną (luty-maj), może owocnikować także w bezśnieżne zimy.

</doc>
<doc id="1267183" url="https://pl.wikipedia.org/wiki?curid=1267183" title="Smolaninowo">
Smolaninowo

Smolaninowo (ros. Смоляни́ново) – osiedle typu miejskiego w Kraju Nadmorskim w Rosji, położonym 45 kilometrów od Władywostoku. Populacja: 6631 osób (2006); 6 448 osób (2002); 18 831 osób (1989).

</doc>
<doc id="1267184" url="https://pl.wikipedia.org/wiki?curid=1267184" title="Francis Konrad Schuckardt">
Francis Konrad Schuckardt



</doc>
<doc id="1267185" url="https://pl.wikipedia.org/wiki?curid=1267185" title="Vên">
Vên

Vên – pierwszy minialbum zespołu Eluveitie wydany w 2004 roku przez wytwórnię muzyczną Fear Dark Records.

</doc>
<doc id="1267188" url="https://pl.wikipedia.org/wiki?curid=1267188" title="Earl Lucian Pulvermacher">
Earl Lucian Pulvermacher



</doc>
<doc id="1267190" url="https://pl.wikipedia.org/wiki?curid=1267190" title="Curve">
Curve

Curve – brytyjska grupa muzyczna utworzona w 1990 roku przez wokalistkę Toni Holliday oraz gitarzystę i basistę Dean Garcia.
Muzykę Curve określa się jako rock alternatywny bądź shoegaze, także jako muzykę elektroniczną a nawet pop.

</doc>
<doc id="1267193" url="https://pl.wikipedia.org/wiki?curid=1267193" title="Vasundhara Das">
Vasundhara Das

Vasundhara Das (ur. 1977 w Bangalore) – indyjska aktorka i piosenkarka. 
Jej debiutem była rola drugiej żony bohatera w tamilskim filmie Hey Ram, u boku Kamal Hasana. Karierę w śpiewie w playbacku zaczęła w piosenkach skomponowanych przez A.R. Rahmana (w tamilskim filmie "Mudhalvan"). Nominowana do nagród za śpiew w playbacku w filmie "Aks". Nagrała też własny album niefilmowych piosenek. Gra na gitarze. Śpiewa po francusku, angielskui, w hindi, kannada i po tamilsku.

</doc>
<doc id="1267194" url="https://pl.wikipedia.org/wiki?curid=1267194" title="Giampiero Pinzi">
Giampiero Pinzi

Giampiero Pinzi (ur. 11 marca 1981 w Rzymie) – włoski piłkarz występujący na pozycji ofensywnego pomocnika. Zawodnik Padovy.
Kariera klubowa.
Giampiero Pinzi jako junior występował w drużynie S.S. Lazio, w której trenował do 1999. Na sezon 1999/2000 został włączony do kadry pierwszego zespołu. Konkurencja o grę w linii pomocy była jednak na tyle duża, że Pinzi nie rozegrał dla rzymskiej drużyny ani jednego spotkania.
Po zakończeniu ligowych rozgrywek trafił do Udinese Calcio. W jego barwach zadebiutował 12 listopada 2000 w przegranym 0:2 wyjazdowym meczu z Parmą. Łącznie w sezonie 2000/2001 Pinzi zagrał w 10 ligowych spotkaniach, zaliczył także trzy występy w Pucharze UEFA. Miejsce w podstawowej jedenastce ekipy „Bianconerich” włoski pomocnik wywalczył sobie w sezonie 2001/2002, kiedy to wystąpił w 28 ligowych pojedynkach. Razem z Udinese Pinzi wystąpił także w kilku meczach Pucharu UEFA, a w sezonie 2005/2006 zadebiutował w Lidze Mistrzów. W sezonie 2006/2007 Włoch był podstawowym graczem swojego zespołu i wystąpił w 32 meczach Serie A. W kolejnych rozgrywkach pełnił już rolę rezerwowego i zagrał 13 razy. W pierwszym składzie grali zawsze Gökhan İnler i Gaetano D’Agostino, a w linii pomocy występowali także między innymi Mauricio Isla i Roman Eremenko.
21 sierpnia 2008 Włoch został wypożyczony na 1 sezon do Chievo, w barwach którego po raz pierwszy wystąpił 31 sierpnia w wygranym 2:1 meczu z Regginą. Przez cały sezon 2008/2009 zanotował 34 występy w pierwszej lidze – 31 w wyjściowym składzie i 3 wchodząc z ławki rezerwowych. 17 maja 2009 w zremisowanym 2:2 spotkaniu z Genoą zdobył swojego jedynego gola w sezonie. 17 lipca piłkarz ponownie został wypożyczony na 1 sezon do Chievo. Latem 2010 wrócił do Udinese Calcio.
Kariera reprezentacyjna.
Pinzi ma za sobą występy w młodzieżowych reprezentacjach Włoch. Od 2001 grał w zespole do lat 21, dla którego rozegrał 27 spotkań i strzelił 3 gole. Razem z nią zdobył Mistrzostwo Europy U-21 2004. W tym samym roku z olimpijską kadrą piłkarz pojechał na Igrzyska Olimpijskie w Atenach, na których Włosi wywalczyli brązowy medal. Pinzi na turnieju tym nie rozegrał jednak ani jednego meczu, natomiast w seniorskiej reprezentacji zaliczył debiut 30 marca 2005 w zremisowanym 0:0 pojedynku z Islandią.

</doc>
<doc id="1267197" url="https://pl.wikipedia.org/wiki?curid=1267197" title="Pierre Dumont">
Pierre Dumont

Pierre Étienne Louis Dumont (ur. 18 lipca 1759 w Genewie, zm. 29 września 1829 w Mediolanie) – francuski pisarz filozoficzny. Od 1785 pracował jako wychowawca w Londynie. Przez pierwsze lata rewolucji francuskiej żył w Paryżu i brał udział w pracach Mirabeau ("Souvenir sur Mirabeau", 1832), po czym powrócił do Anglii, gdzie opracował idee Benthama i tłumaczył jego dzieła.

</doc>
<doc id="1267198" url="https://pl.wikipedia.org/wiki?curid=1267198" title="Tak to leciało!">
Tak to leciało!

Tak to leciało! – polski teleturniej oparty na formacie "Don’t Forget the Lyrics!", emitowany w latach 2008–2012 oraz ponownie od 2022 roku na antenie TVP2. Prowadzącym pierwszej odsłony programu był piosenkarz Maciej Miecznikowski, drugiej zaś został piosenkarz Sławomir Zapała (a jego asystentką – Magdalena „Kajra” Kajrowicz).
Zasady gry.
W teleturnieju sprawdzana jest znajomość tekstów piosenek należących głównie do nurtów muzyki rozrywkowej.
Do gry przystępuje jeden uczestnik. Na ekranie pojawia się dziewięć kategorii zagadek (np. "Lady Pank", "teksty Agnieszki Osieckiej", "kolory", "wokalista"); do każdej kategorii przypisane są dwie piosenki. Uczestnik wybiera kategorię, a następnie konkretny utwór.
Przy akompaniamencie znajdującego się w studiu zespołu muzycznego zawodnik wykonuje wybraną piosenkę. Na ekranie wyświetla się tekst piosenki. W pewnym momencie zespół przestaje grać, a tekst na ekranie znika. Zadaniem uczestnika jest dośpiewanie określonej liczby kolejnych słów utworu.
Uczestnik może dowolnie zmieniać swoją odpowiedź, jeśli uzna, że jej dotychczasowa wersja nie jest prawidłowa. Zatwierdzenie odpowiedzi odbywa się poprzez wypowiedzenie formuły „Tak to leciało!”. Jeśli zatwierdzona odpowiedź jest poprawna, zawodnik zdobywa kolejną kwotę z tzw. drzewka (przedstawionego w tabeli poniżej), jeśli jest błędna – kończy grę z sumą gwarantowaną lub z niczym, jeśli tej sumy nie zdobył.
Uczestnik może wycofać się z gry na dowolnym etapie i zabrać zdobyte dotychczas pieniądze. Wyjątek stanowi dziesiąty etap (ostatnia piosenka – narzucona z góry, bez możliwości wyboru spośród dwóch propozycji), po którym gracz kończy grę, zdobywając albo nagrodę główną albo podwyższoną sumę gwarantowaną.
W etapach 1–9 zawodnik miał prawo skorzystać z tzw. wyjść awaryjnych (z każdego co najwyżej raz w ciągu gry). Były nimi:
Wyjścia awaryjne dostępne od serii 10. to:
Emisja w telewizji.
Pierwszy odcinek teleturnieju ukazał się na antenie Programu Drugiego Telewizji Polskiej 9 marca 2008 roku. Program nadawano premierowo w niedziele około godziny 19.00 w dziewięciu kwartalnych sezonach telewizyjnych. Podsumowanie emisji premierowych wydań programu przedstawiono w tabeli poniżej. Latem 2012 roku poinformowano, że Telewizja Polska zaprzestanie produkcji teleturnieju. Według serwisu Wirtualne Media powodem rezygnacji miał być kryzys finansowy.
Na początku 2021 roku ogłoszono eliminacje do nowej serii programu, jednak teleturniej nie powrócił w tym roku na antenę. W marcu 2022 roku w mediach pojawiły się wstępne zapowiedzi powrotu programu. Nagrania – do dwoch kolejnych serii – rozpoczęły się w drugiej połowie maja. Teleturniej powrócił na antenę TVP2 jesienią tego samego roku.
Spis serii.
Informacje z lat 2008–2012 głównie na podstawie archiwalnego programu dla prasy Telewizji Polskiej.
Na początku 2023 roku Telewizja Polska zleciła realizację dwóch kolejnych serii programu.
Nagrody.
Teleturniej dwukrotnie nominowano do Telekamer „Tele Tygodnia”: w 2009 roku (2. miejsce w głosowaniu) i w 2010 roku (3. miejsce w głosowaniu). Ponadto w 2011 roku nominację do nagrody zdobył prowadzący teleturniej, Maciej Miecznikowski (w głosowaniu znalazł się jednak poza podium).
Oglądalność w telewizji linearnej.
Informacje o oglądalności oparto na badaniach przeprowadzonych przez Nielsen Audience Measurement. Dotyczą one wyłącznie pierwszych emisji telewizyjnych – nie uwzględniają oglądalności powtórek, wyświetleń w serwisach wideo na życzenie (np. TVP VOD) itp.
Średnia widownia trzech pierwszych odcinków programu wyniosła 3,5 mln osób, całej pierwszej serii natomiast – 2,93 mln osób (21,6% udziału w rynku w paśmie). Średnia widownia sześciu pierwszych wydań drugiej serii wyniosła 2,63 mln osób. Osiem pierwszych odcinków trzeciej serii oglądało średnio 3,07 mln widzów. Pięć pierwszych odcinków szóstej serii oglądało średnio 2,39 mln widzów. Pięć pierwszych odcinków ósmej serii oglądało średnio 2,08 mln widzów. Wiosną 2012 roku teleturniej oglądało średnio 1,7 mln widzów (12% udziału w rynku w paśmie).
Odcinki nadawane na antenie TVP2 między 4 września a 20 listopada 2022 roku oglądało średnio 1,07 mln osób (10,6% udziału w rynku w paśmie). Odcinek specjalny 10. serii, nadany 25 grudnia 2022 roku, obejrzały w telewizji 923 tys. widzów. Pierwsza emisja telewizyjna odcinków 11. serii osiągnęła średnią widownię na poziomie 1,08 mln osób.
Oprawa muzyczna (2008–2012).
Za główny motyw muzyczny audycji służył motyw z piosenki pt. „China Grove” z repertuaru zespołu The Doobie Brothers.
Uczestnikom akompaniował obecny w studio zespół w składzie:
Goście specjalni.
W niektórych odcinkach do gry zapraszano nie osoby wyłonione w castingu, lecz osoby znane ze świata show-biznesu – piosenkarzy i aktorów. Kwoty, z jakimi ci uczestnicy kończą grę, są z reguły przekazywane na cel charytatywny. Poniżej znajduje się lista uczestników-gości specjalnych.
W odsłonie z lat 2008–2012:
W odsłonie rozpoczętej w 2022:
Konkurs dla telewidzów.
W pierwszej odsłonie programu rozgrywano także konkurs SMS-owy dla telewidzów. Prowadzący lub uczestnik wcielał się w znanych piosenkarzy i wykonywał utwór z repertuaru naśladowanej osoby. W pewnym momencie przestawał śpiewać, a zadaniem widza było wskazanie prawidłowej odpowiedzi spośród trzech podanych na ekranie poprzez wysłanie SMS-a.

</doc>
<doc id="1267199" url="https://pl.wikipedia.org/wiki?curid=1267199" title="Pierwsze lata">
Pierwsze lata

Pierwsze lata (tytuł oryginalny: "Vitet e para") – albański film fabularny z roku 1965 w reżyserii Kristaqa Dhamo, na podstawie powieści "Këneta" Fatmira Gjaty.
Ósmy z kolei film fabularny wyprodukowany w Albanii w okresie powojennym.
Opis fabuły.
Film nawiązuje do prawdziwych wydarzeń, rozgrywających się w roku 1946 w Albanii. W czasie osuszania bagien w rejonie Maliq dochodzi do konfliktu pomiędzy sekretarzem partii Stavri Lara, a dwiema osobami, które prowadzą działalność sabotażową – Abdylem Sharrą i Zyraką. W filmie to Stavri Lara zdemaskował publicznie ich wrogą działalność. Wbrew propagandowemu przesłaniu, zawartemu w filmie – prace w rejonie Maliqi, współfinansowane przez UNRRA zostały storpedowane przez stronę albańską, a część inżynierów pracujących przy tej inwestycji poddano represjom. W procesie pokazowym, który odbył się w listopadzie 1946 r. dwóch Albańczyków skazano na karę śmierci pod zarzutem sabotażu.

</doc>
<doc id="1267205" url="https://pl.wikipedia.org/wiki?curid=1267205" title="Dzięki Bogu już piątek">
Dzięki Bogu już piątek

Dzięki Bogu już piątek - amerykańska komedia z 1978 roku, której akcja toczy się wokół klubu The Zoo.
Nagrody i nominacje.
Oscary za rok 1978
Złote Globy 1978

</doc>
<doc id="1267206" url="https://pl.wikipedia.org/wiki?curid=1267206" title="Wild Out">
Wild Out

Wild Out to singel amerykańskiej grupy hip-hopowej The Lox promujący album "We Are the Streets". Wydany w 1999 roku.
Poza The Lox, w utworze wystąpił Swizz Beatz, który zajął się również produkcją singla.

</doc>
<doc id="1267208" url="https://pl.wikipedia.org/wiki?curid=1267208" title="Spirit (album Eluveitie)">
Spirit (album Eluveitie)

Spirit – pierwszy album długogrający zespołu Eluveitie wydany w 2006 roku przez wytwórnię muzyczną Fear Dark.

</doc>
<doc id="1267209" url="https://pl.wikipedia.org/wiki?curid=1267209" title="Zmorsznik olbrzymi">
Zmorsznik olbrzymi

Zmorsznik olbrzymi ("Macroleptura thoracica" syn. "Leptura thoracica") – gatunek chrząszcza z rodziny kózkowatych i podrodziny zmorsznikowych.
Taksonomia.
Gatunek ten opisany został w 1799 roku przez Christiana Creutzera jako "Leptura thoracica". Później umieszczany m.in. w rodzajach "Strangalia" i "Megaleptura". W 1957 roku Nakane i Ohbayashi utworzyli rodzaj "Macroleptura", w którym gatunek ten jest obecnie klasyfikowany. Niektórzy autorzy nadają "Macroleptura" rangę podrodzaju i wówczas nazwa tego zmorsznika brzmi "Leptura (Macroleptura) thoracica".
Opis.
Dorosłe chrząszcze osiągają od 18 do 31 mm długości ciała. Przedplecze jest długością zbliżone do szerokości u nasady, zwykle ubarwione czerwono. Pokrywy są jednolicie ubarwione, czarne lub czerwone.
Biologia i ekologia.
Zmorszniki olbrzymie preferują stare lasy liściaste. Tylko na Dalekim Wschodzie wydają się chętnie zasiedlać drewno iglaste. Larwy przechodzą rozwój w wilgotnym drewnie o znacznym stopniu rozkładu. Jako rośliny żywicielskie notuje się: topole, brzozy, lipy, wierzby, wiązy, buka zwyczajnego i karbowanego, "Kalopanax pictum", olchy, klony, dęby, orzechy, lilaki, czeremchy, jodłę japońską, jodłę sachalińskią, "Larix koreana", limbę, sosnę czarną i nadmorską. Samica składa około 100 jaj w szczeliny i pęknięcia martwych, stojących lub powalonych pni. Rozwój larw trwa 2-3 lata. Imagines wychodzą od czerwca do sierpnia, odżywiają się sokiem z drzew i pyłkiem kwiatowym i żyją około miesiąca. W warunkach laboratoryjnych niepobierające pokarmu owady dorosłe żyją od 2 do 34 dni, średnio kilkanaście.
Rozprzestrzenienie.
Owad palearktyczny, rozprzestrzeniony od Europy Wschodniej przez Syberię i północną Mongolię, po Iran, Chiny, południowy Tybet, Koreę, Wyspy Kurylskie, Sachalin i Japonię. W Europie notowany z Finlandii, Estonii, Łotwy, Litwy, Polski, Białorusi, Ukrainy, Rosji, Słowacji, byłej Jugosławii, Rumunii i Chorwacji.
W Polsce gatunek rzadki, objęty częściową ochroną gatunkową, notowany głównie z nielicznych stanowisk w Puszczy Białowieskiej. W 1907 pojedynczy osobnik został odłowiony w Sudetach. W 1993 roku osobnika tego gatunku złowiono w południowo-zachodniej Puszczy Boreckiej. W 2003 pojedynczy osobnik znaleziony został w okolicach Barwinka w Beskidzie Niskim, a w 2005 jednego osobnika napotkano w Puszczy Augustowskiej.
Zagrożenia i ochrona.
W Polsce gatunek ten objęty był od 2001 do 2014 roku ścisłą ochroną gatunkową. Od 8 października 2014 roku objęty jest częściową ochroną gatunkową. Gatunek ten preferuje stare lasy, zwłaszcza pierwotne, o dużej ilości obumarłego, wilgotnego drewna. Głównym zagrożeniem dla tego chrząszcza jest wywożenie martwego drewna z lasów. Intensywna gospodarka leśna całkowicie eliminuje ten gatunek z drzewostanów.

</doc>
<doc id="1267210" url="https://pl.wikipedia.org/wiki?curid=1267210" title="Dąbrowy (przystanek kolejowy)">
Dąbrowy (przystanek kolejowy)

Dąbrowy – przystanek kolejowy w Jeżewie (dokładnie w jego północnej części – Dąbrowie), w gminie Jeżewo, w powiecie świeckim, w województwie kujawsko-pomorskim.
W roku 2017 przystanek obsługiwał 0–9 pasażerów na dobę.

</doc>
<doc id="1267212" url="https://pl.wikipedia.org/wiki?curid=1267212" title="Recognize">
Recognize

Recognize to singel amerykańskiej grupy hip-hopowej The Lox. Promuje album "We Are the Streets".
Podkład został wyprodukowany przez DJ-a Premiera. W refrenie można usłyszeć Eve powtarzającą "Recognize".

</doc>
<doc id="1267215" url="https://pl.wikipedia.org/wiki?curid=1267215" title="Odznaka Honorowa Czerwonego Krzyża (Austria)">
Odznaka Honorowa Czerwonego Krzyża (Austria)

Odznaka Honorowa Austriackiego Czerwonego Krzyża () – nadawane w latach 1914–1919, 1922–1938 i od 1954 austriackie odznaczenie za zasługi dla Czerwonego Krzyża.
Historia.
Austriacki Czerwony Krzyż został założony w roku 1864. W roku 1914 świętował 50 lat swego istnienia i otrzymał od cesarza Franciszka Józefa I (17 sierpnia 1914) zezwolenie na ustanowienie własnego odznaczenia za zasługi, które zostało uznane przez państwo. Postanowieniem z tego samego dnia monarcha zatwierdził statut.
"Kochany hr. Berchtold!"
"Pomny wysokiego znaczenia, które przypada wybitnie patryotycznej i humanitarnej działalności Stowarzyszeń Czerwonego Krzyża w Monarchii, postanowiłem z okazyi pięćdziesięcioletniego istnienia w błogie skutki tak obfitej konwencyi genewskiej, utworzyć odznakę honorową, która ma być nadawana takim osobom, które zaskarbiły sobie szczególne zasługi około popierania celów Czerwonego Krzyża w pokoju lub w wojnie."
"Zatwierdzone przeze Mnie statutowe postanowienia tej nowej odznaki honorowej są przy niniejszem załączone wraz z dodatkiem."
"O powyższem uwiadamiam Pana do dalszego zarządzenia z tem, że równocześnie wystosowuję odpowiednie pisma Odręczne do Moich Prezydentów Ministrów."
"Wiedeń, 17 sierpnia 1914."
Franciszek Józef w. r.Wkrótce po jubileuszu wybuchła I wojna światowa, w czasie której odznaczenie, ozdobione tzw. dekoracją wojenną (wieńcem laurowo-dębowym), nadawano za pomoc rannym, chorym i bezdomnym. Podczas wojny odznaki nadawano też na wstędze Medalu Waleczności.
Odznaki nadawano jeszcze przez rok po zakończeniu wojny, do 1919, po czym nowo powstała Republika Niemiecko-Austriacka ("Deutschösterreich") zlikwidowała wszelkie odznaczenia państwowe i prywatne. 24 stycznia 1922, po usilnych staraniach Czerwonego Krzyża, zezwolono na odnowienie odznaczenia, które istniało do roku 1938, do tzw. Anschlussu Austrii do III Rzeszy, gdy Austriacki Czerwony Krzyż został rozwiązany i połączony z niemieckim. Dopiero w pięć lat po powstaniu II Republiki Austriackiej (1954) uzyskano zezwolenie władz państwowych na ponowne ustanowienie odznaczenia, oznaka którego otrzymała zupełnie nową formę.
Podział odznaczenia.
Austro-Węgry i I Republika Austriacka.
W czasach monarchii i I republiki odznaka posiadała cztery klasy/stopnie krzyża i dwa medale:
II Republika Austriacka.
Obecne odznaczenia Austriackiego Czerwonego Krzyża posiadają dwa stopnie krzyża zasługi, trzy medale zasługi i sześć medali dla honorowych dawców krwi.
Krzyże zasługi (ust. 13 grudnia 1969):
Medale zasługi (ust. 28 marca 1954), wieszane na białej wstążce z czterema czerwonymi paskami, wiązanej w trójkąt:
Medale za zasługi dla honorowych dawców krwi (ust. 31 marca 1995), wieszane na czerwonej wstążce z dwoma wąskimi białymi paskami pośrodku, wiązanej w trójkąt:
Insygnia.
Insygnia z czasów monarchii to odznaka i gwiazda I. klasy. Wygląd oznaki został zainspirowany przez tzw. Krzyż Mariański zakonu krzyżackiego, tzn. jest to krzyż łaciński z rozszerzonymi zakończeniami ramion. W medalionie awersu znajdowało się godło Czerwonego Krzyża, otoczone napisem „PATRIAE AC HUMANITATI” („"Ojczyźnie i ludzkości”"), w medalionie rewersu daty „1864” i „1914”. Oznaka była obustronnie pokryta czerwoną emalią z białymi bordiurami. Prawie wszystkie egzemplarze z czasów monarchii były nadane w czasie wojny i ozdobione są tzw. dekoracją wojenną, emaliowanym na zielono wieńcem laurowo-dębowym położonym na ramionach krzyża. Gwiazda I. klasy to oznaka ze złotymi promieniami między ramionami.
Insygnia z pierwszych lat I. Republiki Austriackiej nie różnią się wiele od poprzednich – medalion rewersu nosi datę „1923”. Po dojściu do władzy Engelberta Dollfussa (1934) zmieniono nieco wygląd oznaki, zamiast wieńca laurowego wprowadzono dwie gałązki palmowe idące z dolnego ramienia krzyża na ramiona poprzeczne oraz złote promienie między ramionami krzyża dla wszystkich klas. Zmieniono także wstęgę – wstęga lat 1914–1934 była biała z dwiema czerwonymi bordiurami, wstęga lat 1934–1938 czerwona z dwiema białymi bordiurami.
Obecne odznaczenie II Republiki nie ma poza nazwą nic wspólnego z dawnym – oznaką jest emaliowany na czerwono krzyż grecki, na awersie w środku krzyża znajduje się orzeł godła państwowego Austrii z emblematem Czerwonego Krzyża na piersi, na rewersie data „1961”. I. klasa noszona jest na szyi, II. bez wstęgi na agrafie na lewej piersi, III. na wstędze (czerwonej z białymi bordiurami, wiązanej w austriacki trójkąt) także na lewej piersi. Kobiety noszą odznaczenie na damskiej kokardzie nad lewą piersią. Obecne odznaczenie nie posiada gwiazdy dla I. klasy.

</doc>
<doc id="1267217" url="https://pl.wikipedia.org/wiki?curid=1267217" title="Na wrogiej ziemi">
Na wrogiej ziemi

Na wrogiej ziemi (ang. "In Country") – amerykański film fabularny (dramat obyczajowy) z 1989 roku w reżyserii Normana Jewisona, którego scenariusz powstał na podstawie powieści Bobbie Ann Mason.
Fabuła.
Samantha Hughes nie zdążyła poznać swojego ojca. Urodziła się bowiem już po jego wyjeździe na wojnę do Wietnamu, gdzie – w walce – oddał swe życie. Kilkanaście lat później dorastająca kobieta poszukuje prawdy o przeszłości. Z jednej strony pragnie poznać swego przedwcześnie zmarłego rodzica, z drugiej zrozumieć ofiarę złożoną przez niego i jemu podobnych. W swoich poszukiwaniach natyka się zewsząd na mur milczenia, także ze strony weteranów wojennych, w tym cynicznego Emmetta Smitha. Czy uda się jej przełamać niechęć otoczenia do zmierzenia się z tą, nawet najboleśniejszą prawdą?
Nagrody i nominacje.
Złote Globy 1989

</doc>
<doc id="1267218" url="https://pl.wikipedia.org/wiki?curid=1267218" title="Slania">
Slania

Slania – drugi album długogrający zespołu Eluveitie, wydany 15 lutego 2008 roku przez Nuclear Blast.

</doc>
<doc id="1267220" url="https://pl.wikipedia.org/wiki?curid=1267220" title="Nowa Synagoga w Kaliningradzie">
Nowa Synagoga w Kaliningradzie

Nowa Synagoga w Kaliningradzie () – synagoga znajdująca się w Kaliningradzie w Rosji, przy ulicy Cherepisznaja 4. Jest jedyną funkcjonującą synagogą w mieście i obwodzie kaliningradzkim, a także najbardziej wysuniętą na zachód synagogą Rosji.
Autorką projektu rekonstrukcji jest kaliningradzka architektka Natalia Lorens. Koncepcja budowy synagogi w Kaliningradzie zakładała powstanie gmachu, którego bryła będzie maksymalnie zbliżona do bryły królewieckiej Nowej Synagogi, zniszczonej w noc kryształową 1938 roku. Ze względu na to, że obecnie działka jest węższa niż ta, na której stał gmach królewieckiej synagogi, zdecydowano o pomniejszeniu skali. W efekcie budynek jest węższy i niższy od oryginalnego, także wykończenie fasady różni się od oryginału, który był zbudowany z czerwonej cegły. Budowa Nowej Synagogi w Kaliningradzie trwała 7 lat. Kamień węgielny założono 16 października 2011 roku. 8 listopada 2018 w Kaliningradzie uroczyście zainaugurowano działalność Nowej Synagogi. Obecnie synagoga służy liczącej około 2000 osób gminie żydowskiej.

</doc>
<doc id="1267228" url="https://pl.wikipedia.org/wiki?curid=1267228" title="Agua De Annique">
Agua De Annique

Agua De Annique - projekt holenderskiej wokalistki Anneke van Giersbergen, byłej członkini zespołu The Gathering. Agua De Annique został założony w 2007 roku.

</doc>
<doc id="1267234" url="https://pl.wikipedia.org/wiki?curid=1267234" title="Piknik Naukowy">
Piknik Naukowy

Piknik Naukowy – największa w Europie plenerowa impreza popularyzująca naukę, organizowana przez Polskie Radio i Centrum Nauki Kopernik. Odbywa się corocznie od 1997: początkowo na Rynku Nowego Miasta i Podzamczu w Warszawie, od 2010 w Parku Marszałka Edwarda Rydza-Śmigłego na Powiślu, a w ostatnich edycjach na Stadionie Narodowym.
Instytucje naukowe i dydaktyczne z Polski i zagranicy prezentują tu swoje osiągnięcia oraz odsłaniają kulisy swojej codziennej pracy. Pokazują naukę, wykorzystując eksperymenty, pokazy, często także interaktywne eksponaty.
W 2005 roku Piknik Naukowy został wyróżniony przez Komisję Europejską jako jeden z 10 wzorcowych europejskich projektów obszaru „Nauka i społeczeństwo”.
Historia.
Pierwszy Piknik Naukowy (jako Piknik Naukowy Polskiego Radia Bis) odbył się 14 czerwca 1997 roku na Rynku Nowego Miasta. Wzięło w nim udział 17 warszawskich instytucji naukowych i dydaktycznych, które w 13 namiotach prezentowały doświadczenia i pokazy z fizyki, archeologii i medycyny. Piknik odwiedziło ponad 3000 osób, co środowisko naukowe uznało za duży sukces.
W kolejnych latach liczba uczestniczących instytucji oraz zwiedzających osób szybko rosła. W 2006 roku na Piknik przyszło ok. 150 tys. osób. Uczestniczyło w nim 170 instytucji z Polski i zagranicy; w 2007 roku – 200 instytucji. Zaprezentowały one kilkaset pokazów i doświadczeń.
Od 2005 roku na Piknik zapraszany jest gość specjalny. W 2005 roku były to Niemcy, w 2006 roku – Francja, w 2007 roku – Unia Europejska. Od 2001 roku Piknik ma temat przewodni; inny każdego roku.
Od 2008 roku Piknik Naukowy jest organizowany wspólnie przez Polskie Radio oraz Centrum Nauki Kopernik.
Inicjatorzy.
Organizatorami i pomysłodawcami byli:
W 1998 roku zostali oni uhonorowani nagrodą im. prof. Hugona Steinhausa. Piknik Naukowy był inspiracją do wielu inicjatyw popularyzujących naukę, m.in. do powstania w Warszawie Centrum Nauki Kopernik.
Uczestnicy.
W Pikniku Naukowym co roku uczestniczy ok. 250 instytucji, w tym: uczelnie; instytuty badawcze, muzea i instytucje kultury, fundacje związane z nauką; koła naukowe, a także grupy szkolne związane np. z zespołami CanSat, Klubami Młodego Odkrywcy, akcją Konstruktorzy Marzeń i in. 
Wystawcy przyjeżdżają z całej Polski oraz z zagranicy (m.in. z Bułgarii, Chin, Czech, Danii, Egiptu, Estonii, Finlandii, Francji, Grecji, Irlandii, Litwy, Maroka, Portugalii, Niemiec, Słowacji, Słowenii, USA, Szwecji, Węgier, Wielkiej Brytanii, Włoch, Turcji). 
Na Pikniku reprezentowane są różne dyscypliny naukowe, zarówno nauki ścisłe, przyrodnicze, społeczne i humanistyczne. Dla dzieci wyznaczone są specjalne strefy rodzinne, na scenie prezentuje się specjalne pokazy, występy, panele dyskusyjne itp,
Edycje (wybór).
2011.
28 maja 2011 odbyła się piętnasta edycja Pikniku pt. „Wolność". Ekspozycja była przedstawiona w ponad 200 namiotach na 40 000m². Można było między innymi:
2017.
3 czerwca 2017 odbyła się dwudziesta pierwsza edycja Pikniku pt. „Ziemia". Można było między innymi:
2018.
9 czerwca 2018 odbyła się dwudziesta druga edycja Pikniku pt. „Ruch". Można było m.in.:
2019.
11 maja 2019 odbyła się dwudziesta trzecia edycja Pikniku pt. ,My i maszyny". W strefach: Przyszłości, Zdrowia, Kultowych Eksperymentów, Rodziny, Zrób to sam, Cywilizacji, Gości Zagranicznych można było m.in.:

</doc>
<doc id="1267235" url="https://pl.wikipedia.org/wiki?curid=1267235" title="Napoleon Liberys">
Napoleon Liberys

Napoleon Liberys, łot. "Napoleons Liberis" (ur. 2 września 1903 w Rydze, zm. 28 czerwca 1972 w Wielkiej Brytanii) – działacz polonijny na Łotwie międzywojennej, radny Rygi, żołnierz armii Andersa. 
Życiorys.
Ukończył gimnazjum polskie w Rydze, później studiował na Politechnice Ryskiej, gdzie w 1925 założył Polskie Stowarzyszenie Akademickie na Łotwie. Był delegatem na II Zjazd Polaków z Zagranicy, który odbył się w dniach 6–9 sierpnia 1934. 
Po aneksji Łotwy przez ZSRR w 1940, zesłany do łagru, który opuścił w 1941 udając się wraz z armią Andersa na Zachód. Walczył w 2 Korpusie we Włoszech. 
Zmarł na emigracji. 

</doc>
<doc id="1267241" url="https://pl.wikipedia.org/wiki?curid=1267241" title="Święty Anzelm">
Święty Anzelm



</doc>
<doc id="1267243" url="https://pl.wikipedia.org/wiki?curid=1267243" title="Św. Anzelm">
Św. Anzelm



</doc>
<doc id="1267246" url="https://pl.wikipedia.org/wiki?curid=1267246" title="Ṕ">
Ṕ

Ṕ - litera występująca w zapisie języka średniopolskiego zaproponowanym przez Jana Kochanowskiego. Oznacza zmiękczone p.

</doc>
<doc id="1267249" url="https://pl.wikipedia.org/wiki?curid=1267249" title="Ǵ">
Ǵ

Ǵ - litera występująca w języku kazachskim, w którym jest odpowiednikiem litery Ғ, oraz proponowanym przez Jana Kochanowskiego zapisie języka średniopolskiego. Oznacza zmiękczone, lub gardłowe G. Używana jest także w transliteracji macedońskiej litery Ѓ na alfabet łaciński.

</doc>
<doc id="1267250" url="https://pl.wikipedia.org/wiki?curid=1267250" title="Św. Apolonia">
Św. Apolonia



</doc>
<doc id="1267254" url="https://pl.wikipedia.org/wiki?curid=1267254" title="Święty Arnulf">
Święty Arnulf



</doc>
<doc id="1267256" url="https://pl.wikipedia.org/wiki?curid=1267256" title="Św. Arnulf">
Św. Arnulf



</doc>
<doc id="1267260" url="https://pl.wikipedia.org/wiki?curid=1267260" title="Św. Kalikst">
Św. Kalikst



</doc>
<doc id="1267262" url="https://pl.wikipedia.org/wiki?curid=1267262" title="Kh">
Kh

Kh – dwuznak występujący w języku angielskim, służący do zapisu zapożyczonych wyrazów z [x] – dźwiękiem obcym angielszczyźnie. W języku angielskim wymawiany jest jako [k].
Dwuznak ten odpowiada w języku polskim dwuznakowi ch i literze h (która obecnie w standardowej polszczyźnie wymawiana jest bezdźwięcznie, jak ch), a w języku rosyjskim – literze х.
Przykłady:

</doc>
<doc id="1267264" url="https://pl.wikipedia.org/wiki?curid=1267264" title="Święty Kajetan">
Święty Kajetan



</doc>
<doc id="1267266" url="https://pl.wikipedia.org/wiki?curid=1267266" title="Św. Kajetan">
Św. Kajetan



</doc>
<doc id="1267270" url="https://pl.wikipedia.org/wiki?curid=1267270" title="Św. Cecylia">
Św. Cecylia



</doc>
<doc id="1267274" url="https://pl.wikipedia.org/wiki?curid=1267274" title="Dżuzur Aszrafi">
Dżuzur Aszrafi

Dżuzur Aszrafi (, "Ǧuzur Ašrafī") – bezludne piaskowe wyspy na Morzu Czerwonym przy południowym krańcu Zatoki Sueskiej w cieśninie Madik Dżubal, pomiędzy egipskimi wybrzeżami Afryki a azjatyckim Synajem.
Na wyspy organizowane są rejsy jachtowe z Hurghady. Wokół wysp znajdują się miejsca nurkowe w rafach koralowych.
W pobliżu znajduje się latarnia morska umiejscowiona na rafie koralowej.

</doc>
<doc id="1267275" url="https://pl.wikipedia.org/wiki?curid=1267275" title="Święta Aurelia">
Święta Aurelia



</doc>
<doc id="1267276" url="https://pl.wikipedia.org/wiki?curid=1267276" title="Św. Aurelia">
Św. Aurelia



</doc>
<doc id="1267278" url="https://pl.wikipedia.org/wiki?curid=1267278" title="Cezac">
Cezac



</doc>
<doc id="1267279" url="https://pl.wikipedia.org/wiki?curid=1267279" title="Ie">
Ie

Ie - dwuznak występujący w języku angielskim, niemieckim i języku niderlandzkim. Oznacza on i czytane bez występującego po nim e. Przykład: holenderskie „iedereen” ("iderejn") – „wszyscy”

</doc>
<doc id="1267281" url="https://pl.wikipedia.org/wiki?curid=1267281" title="Slow Train Soul">
Slow Train Soul

Slow Train Soul – duńsko-brytyjski duet założony w 2002 roku przez Lady Z i Mortena Varano. Muzykę Soul Train Soul określa się jako muzykę klubową, która łączy w sobie wiele gatunków m.in. acid-jazz, chillout, downtempo, lounge, a także soul i pop.

</doc>
<doc id="1267283" url="https://pl.wikipedia.org/wiki?curid=1267283" title="Runemagick">
Runemagick

Runemagick – szwedzka grupa death doom metalowa inspirowana przez takie zespoły jak: Bathory, Tiamat, Celtic Frost, Nihilist/Entombed, i Candlemass. 
Zaczynali jako zespół czysto deathmetalowy, później stając się coraz bardziej doom metalowi.
Zespół został założony przez Nicklasa "Terror" Rudolfssona i nosił nazwę Desiderius, lecz szybko została zmieniona na Runemagic. Początkowo jedynym członkiem zespołu był Rudolfsson, ale potem dołączył do niego Robert "Reaper" Pehrsson. Po kilku demach w 1993 zawiesili działalność i w roku 1997 Rudolfsson reaktywował zespół z Fredrikem Johnssonem na gitarze i Peterem Palmdahlem na basie. Dodali także na końcu nazwy literę 'k'. Próbne demo z Nicklasem na perkusji zostało nagrane i wysłane do Century Media Records, co spowodowało podpisanie kontraktu na 3 płyty.
W 2000 roku, po wielu zmianach personalnych, wystąpili z Century Media Records by w końcu dołączyć do norweskiej wytwórni Aftermath Music.

</doc>
<doc id="1267292" url="https://pl.wikipedia.org/wiki?curid=1267292" title="Św. Damian">
Św. Damian



</doc>
<doc id="1267295" url="https://pl.wikipedia.org/wiki?curid=1267295" title="Visp">
Visp

Visp (fr. "Viège") – miasto i gmina polityczna w południowej Szwajcarii, w kantonie Valais, u wylotu doliny Vispertal.
Miasto słynie z fabryki Lonza (szwajcarska firma chemiczna i biotechnologiczna), otworzonej w 1907 roku, która pozostaje najważniejszym pracodawcą w mieście, zatrudniając łącznie ponad 3 tys. pracowników. 
Urodzeni w Vispie.
6 sierpnia 1969, podczas urlopu w Vispie, zmarł współtwórca szkoły frankfurckiej, filozof niemiecki Theodor W. Adorno.
21 kwietnia 1991 w Vispie zmarł na udar mózgu austriacki skrzypek i dyrygent Willi Boskovsky.

</doc>
<doc id="1267296" url="https://pl.wikipedia.org/wiki?curid=1267296" title="Zaburzenia schizoafektywne">
Zaburzenia schizoafektywne

Zaburzenie schizoafektywne () – zaburzenie o charakterze epizodycznym, łączące objawy typowe dla zaburzeń nastroju (dwubiegunowego lub depresyjnego) oraz schizofrenii. Objawy w ramach jednego epizodu zaburzenia mogą występować jednocześnie lub oddzielone czasowo od siebie. Mogą być obecne zaburzenia psychomotoryczne, w tym katatonia. 
Leczenie obejmuje stosowanie leków przeciwpsychotycznych (czasem w połączeniu z lekami stabilizującymi nastrój bądź antydepresantami) oraz (najlepiej skoordynowanych) interwencji psychospołecznych i środowiskowych (psychoterapia i psychoedukacja pacjentów oraz ich rodzin, wsparcie zawodowe i edukacyjne, środowiskowa opieka zdrowotna). 
Pojęcie psychozy schizoafektywnej () zaproponował w 1933 roku Jacob S. Kasanin.
Epidemiologia i etiologia.
Częstość występowania zaburzeń schizoafektywnych w ciągu całego życia szacuje się na 0,3% i jest większa u kobiet niż u mężczyzn. Zaburzenie rozwija się najczęściej w okresie wczesnej dorosłości (30% przypadków pomiędzy 25 a 35 rokiem życia), chociaż początek może mieć miejsce w każdym wieku, od okresu dojrzewania do starości. Znaczna liczba osób, u których początkowo zdiagnozowano inne zaburzenie psychotyczne, otrzyma diagnozę zaburzenia schizoafektywnego później, gdy wzorzec epizodów zaburzonego nastroju stanie się bardziej widoczny. Szacuje się, że 10-30% pacjentów ze stwierdzoną psychozą, to osoby z zaburzeniem schizoafektywnym. Ryzyko wystąpienia zaburzenia jest zwiększone u osób, które mają krewnego pierwszego stopnia ze schizofrenią, zaburzeniem dwubiegunowym lub schizoafektywnym.
Rozpoznanie.
Zaburzenie schizoafektywne należy do grupy najczęściej błędnie diagnozowanych zaburzeń psychicznych w praktyce klinicznej. Ze względu na obawy co do wiarygodności i użyteczności kryteriów diagnostycznych zaburzeń schizoafektywnych, niektórzy badacze zaproponowali poprawki, podczas gdy inni zasugerowali całkowite usunięcie diagnozy z podręczników diagnostycznych.
Pierwszym krokiem procesu diagnostycznego jest zebranie pełnego wywiadu medycznego z uwzględnieniem kryteriów diagnostycznych zaburzenia schizoafektywnego.
DSM-5.
W DSM-5 zaburzenie schizoafektywne (kod 295.70) umieszczone zostało w grupie spektrum schizofrenii i innych zaburzenia psychotycznych. Kryteria diagnostyczne, to:
DSM-5 wyróżnia dwa typy zaburzenia schizoafektywnego:
ICD-11.
W ICD-11 zaburzenie schizoafektywne (kod 6A21) znajduje się w podrozdziale „Schizofrenia lub inne pierwotne zaburzenia psychotyczne” i opisywane jest jako:
W ICD-11 nie wyróżnia się typów zaburzenia schizoafektywnego, ale możliwe jest przypisanie aktualnie dominujących objawów (pozytywnych, negatywnych, depresyjnych, maniakalnych, psychoruchowych lub poznawczych; kody 6A25.0–6A25.5). Obecnie nie przygotowano oficjalnych opisów klinicznych i wskazówek diagnostycznych dla ICD-11, więc stawianie diagnozy na podstawie tej klasyfikacji zaburzeń nie jest jeszcze możliwe.
Leczenie.
W wyniku braku dobrych jakościowo badań poświęconych zaburzeniu schizoafektywnemu, nie ma konsensusu, co do wytycznych dotyczących leczenia. Rekomenduje się stosowanie psychoterapii oraz farmakoterapii, w której leki przeciwpsychotyczne będą odgrywały główną rolę. Jednocześnie zaleca się zindywidualizowane podejście do pacjenta, co może objawiać się np. doborem dodatkowych leków dostosowanych do jego potrzeb (np. stabilizatorów nastroju przy objawach manii lub antydepresantów – przy depresji). Pacjenci, którzy stwarzają zagrożenie dla siebie lub innych mogą być hospitalizowani.
Farmakoterapia.
Neuroleptyki.
Stosowane są w przypadku występowania objawów psychotycznych i agresji. Zaleca się używanie zarówno leków pierwszej jak i drugiej generacji, które dobierane powinny być indywidualnie, z uwzględnieniem profilu efektów ubocznych:
Lekiem, zatwierdzonym przez amerykańską Agencję Żywności i Leków (FDA) w terapii zaburzenia schizoafektywnego, jest paliperydon. Stosowane są także rysperydon, olanzapina, kwetiapina, zyprasydon, arypiprazol, haloperydol i inne. Nie ma jednak wystarczających dowodów, by móc rekomendować któryś z neuroleptyków jako najlepszy. Proponuje się stosowanie klozapiny w wypadku psychoz opornych na leczenie (nieadekwatna odpowiedź terapeutyczna na przynajmniej dwa inne leki przeciwpsychotyczne) oraz w celu redukcji ryzyka samobójstwa i zachowań agresywnych, gdy inne metody zawiodły. Nie zaleca się jednoczesnego podawania więcej niż jednego neuroleptyku, chyba że przez krótki czas podczas zmiany leków. Istnieją pewne dowody przemawiające na korzyść politerapii, ale są one słabe lub niejednoznaczne.
Stabilizatory nastroju.
Leki normotymiczne mogą być stosowane u pacjentów z objawami manii (trudności w koncentracji, zawyżona samoocena, pobudzenie psychoruchowe, znacznie zmniejszona potrzeba snu, przymus mówienia). W tej grupie leków wymieniane są sole litu, kwas walproinowy, karbamazepina, okskarbazepina i lamotrygina.
Antydepresanty.
Służą do zwalczania objawów depresji w zaburzeniach schizoafektywnych. Preferowane są selektywne inhibitory wychwytu zwrotnego serotoniny (SSRI) ze względu na mniejsze ryzyko działań niepożądanych i tolerancję w porównaniu z trójpierścieniowymi lekami przeciwdepresyjnymi i selektywnymi inhibitorami wychwytu zwrotnego noradrenaliny. SSRI obejmują fluoksetynę, sertralinę, citalopram, escitalopram, paroksetynę i fluwoksaminę. Konieczne jest wykluczenie choroby afektywnej dwubiegunowej przed rozpoczęciem leczenia przeciwdepresyjnego, ze względu na ryzyko zaostrzenia epizodu maniakalnego.
Terapia elektrowstrząsowa.
Istnieją dowody na skuteczność terapii elektrowstrząsowej w połączeniu z klozapiną i innymi lekami przeciwpsychotycznymi. Proponuje się stosowanie metody w przypadkach opornych na leczenie, z objawami katatonii lub dużą agresją czy ryzykiem samobójstwa.
Przezczaszkowa stymulacja magnetyczna.
Istnieją badania weryfikujące efektywność przezczaszkowej stymulacji magnetycznej w przypadku halucynacji i objawów negatywnych, ale jakość dowodów jest niewystarczająca.
Interwencje psychospołeczne i środowiskowe.
Zaleca się stosowanie skoordynowanych interwencji psychospołecznych obejmujących psychoterapię, psychoedukację, treningi rozwiązywania problemów, wsparcie zawodowe i edukacyjne oraz asertywne leczenie środowiskowe (; forma środowiskowej opieki zdrowotnej).
Psychoterapia.
Zaleca się stosowanie terapii poznawczo-behawioralnej psychoz (, CBTp) u wszystkich pacjentów z objawami psychotycznymi. 
Terapia może być przeprowadzana indywidualnie lub grupowo, również za pomocą Internetu. Odbiorcami CBTp mogą być także członkowie rodziny lub inne osoby wspierające pacjenta.
Pacjentom psychotycznym zaleca się czasem korzystanie z artetarapi, choć brakuje dowodów na jej skuteczność. 
Psychoedukacja.
Psychoedukację wymienia się jako ważny składnik dobrej praktyki klinicznej. Informacje, które są powszechnie przekazywane w programach psychoedukacyjnych, obejmują kluczowe informacje o diagnozie, objawach, interwencjach psychospołecznych, lekach i skutkach ubocznych, a także informacje o radzeniu sobie z zaburzeniem i ze stresem, planach kryzysowych, wczesnych sygnałach ostrzegawczych oraz zapobieganiu samobójstwom i nawrotom. Interwencje dostarczane są indywidualnie lub grupowo, często z udziałem członków rodziny lub innych ważnych osób dla pacjenta.
Zaburzenia współwystępujące i komplikacje.
Osoby z zaburzeniem schizoafektywnym mogą być narażone na zwiększone ryzyko późniejszego rozwoju epizodów depresji lub zaburzenia dwubiegunowego, jeśli objawy zmian nastroju utrzymują się po ustąpieniu objawów psychotycznych. Innymi, często współwystępującymi zaburzeniami są zaburzenia lękowe oraz .
Zaburzeniu towarzyszyć mogą często upośledzone funkcjonowanie zawodowe i społeczne pacjentów oraz problemy z dbaniem o siebie (choć objawy te mogą być mniej nasilone niż te obserwowane w schizofrenii). Powszechny jest też słaby wgląd (ale zazwyczaj lepszy niż w wypadku schizofrenii). Zwiększone jest również ryzyko popełnienia samobójstwa wśród osób ze schizofrenią lub zaburzeniem schizoafektywnym (5% w ciągu życia).

</doc>
<doc id="1267300" url="https://pl.wikipedia.org/wiki?curid=1267300" title="Checotah">
Checotah

Checotah – miasto w Stanach Zjednoczonych, w stanie Oklahoma, w hrabstwie McIntosh. 3 481 mieszkańców (2000). 10 marca 1983 roku urodziła się tam Carrie Underwood, amerykańska piosenkarka muzyki country.

</doc>
<doc id="1267303" url="https://pl.wikipedia.org/wiki?curid=1267303" title="Hisato Sato">
Hisato Sato



</doc>
<doc id="1267308" url="https://pl.wikipedia.org/wiki?curid=1267308" title="Przeworsk Towarowy">
Przeworsk Towarowy

Przeworsk Towarowy – stacja towarowa w Przeworsku, w województwie podkarpackim, w Polsce.

</doc>
<doc id="1267309" url="https://pl.wikipedia.org/wiki?curid=1267309" title="Święty Abraham">
Święty Abraham

Zobacz też: Błogosławiony Abraham

</doc>
<doc id="1267310" url="https://pl.wikipedia.org/wiki?curid=1267310" title="Riblet">
Riblet

Riblet - jeden z szeregu mikroskopijnych rowków, o szerokości kilku tysięcznych centymetra każdy, wyrytych na przylepnej powierzchni.
Riblety mogłyby być stosowane na kadłubach samolotów i statków w celu zredukowania oporu stawianego odpowiednio przez powietrze i wodę, jednak obecnie technologia ta jest zbyt droga, aby zastosować ją na skalę masową.
Riblety po raz pierwszy zaobserwowano na ciele rekinów.
Linki zewnętrzne.
NASA RIBLETS FOR STARS &amp; STRIPES

</doc>
<doc id="1267311" url="https://pl.wikipedia.org/wiki?curid=1267311" title="Św. Abraham">
Św. Abraham



</doc>
<doc id="1267314" url="https://pl.wikipedia.org/wiki?curid=1267314" title="Zespół Domów Wypoczynkowo-Szkoleniowych Hutniczego Przedsiębiorstwa Remontowego w Porąbce">
Zespół Domów Wypoczynkowo-Szkoleniowych Hutniczego Przedsiębiorstwa Remontowego w Porąbce

Zespół Domów Wypoczynkowo Szkoleniowych HPR Porąbka-Kozubnik – były ośrodek Hutniczego Przedsiębiorstwa Remontowego w Katowicach.
Znajdował się w Porąbce (przysiółek Kozubnik) w Beskidzie Małym na obszarze o powierzchni 7,5 ha. Był ośrodkiem samowystarczalnym, posiadał własne ujęcie wody, oczyszczalnię ścieków i awaryjny system zasilania, zasilany dwoma czołgowymi silnikami o mocy 400 kW, własną stację benzynową. Ośrodek zatrudniał stały personel medyczny: lekarza internistę, lekarza stomatologa, specjalistę ds. rehabilitacji, pielęgniarki, zapewniając w ten sposób pełną ochronę medyczną. Do dyspozycji była także karetka pogotowia. 
Położenie.
Kompleks ośrodka usytuowany jest w dolinie potoku Mała Puszcza, z trzech stron otoczony jest masywem górskim Kiczory, Żarem i Kozubnikiem. Znajduje się przy ulicy Mała Puszcza. Do ośrodka prowadzi wąska, górska dróżka, na której dawniej znajdowała się sygnalizacja świetlna, co na tamte czasy było nowością.
Historia.
Czasy rozkwitu.
Budowę ośrodka rozpoczęto w 1968 od wyrównania gruntu. W ciągu dwóch lat powstała większość obiektów Zespołu Domów. Odwiedzany był głównie przez pracowników Hutniczego Przedsiębiorstwa Remontowego, , jak i pracowników innych przedsiębiorstw, które współpracowały z HPR: Huty im. Lenina w Krakowie, Huty Stalowa Wola czy Huty Kościuszko w Chorzowie. . . Jako że ośrodek posiadał obszerne sale konferencyjne, to organizowane były tutaj także obrady komisji RWPG do spraw hutnictwa. W roku 1987 odwiedzony był przez 31 387 osób na okres dłuższy niż 24 godziny. W ośrodku gościli także obywatele krajów "kapitalistycznych".
Czasy upadku.
Czasy jego świetności skończyły się wraz z upadkiem PRL-u. Spółka, należąca do dwóch braci przybyłych z USA do Polski, która kupiła ośrodek, szybko popadła w ogromne długi.
W 1996 roku sąd ogłosił upadłość firmy. Turyści przestali odwiedzać ośrodek z powodu zaprzestania dotowania wczasów pracowniczych, a także z braku wkładu nowego właściciela w remonty. Dzisiaj, niegdyś okazały, o wysokim standardzie kurort jest opuszczony. Wartościowe przedmioty i urządzenia zostały rozszabrowane. Obecnie ośrodek jest wykorzystywany przez paintballowców i ludzi zwiedzających jego ruiny.
Plany reaktywacji.
W latach 2013 - 2014 firma Sawa Apartments planowała rewitalizację istniejących i budowę zupełnie nowych budynków. W pierwszej kolejności zmodernizowane miały być budynki Kiczora i Daglezja, w których powstałoby łącznie ponad 80 apartamentów typu condohotel. Następnie deweloper przewidywał wybudowanie w Kozubniku hotelu na 200 pokoi wraz z aquaparkiem, spa i restauracją. Prace ruszyły jednak dopiero w 2016 roku, a cały pierwszy etap tej inwestycji, w którym powstanie łącznie 96 apartamentów w trzech budynkach, miał dobiec końca w czwartym kwartale 2017 roku.

</doc>
<doc id="1267316" url="https://pl.wikipedia.org/wiki?curid=1267316" title="Opowieść komiwojażera">
Opowieść komiwojażera

Opowieść komiwojażera () – opowiadanie s-f Rogera Zelazny’ego, którego akcja jest osadzona w świecie Amberu. Ukazało się ono w lutowym wydaniu „Amberzine” (No. 6) w 1994 roku. Przedstawia opowieść, która chronologicznie wydarzyła się po zakończeniu tomu "Książę Chaosu".
W Polsce opowiadanie to ukazało się 25 maja 2017 roku w miesięczniku „Nowa Fantastyka” w tłumaczeniu Piotra W. Cholewy.
Fabuła.
Narratorem jest Luke. Ucieka on przed Wzorcem do Kryształowej Groty. Potem przenosi się do Amberu, by porozmawiać z Vialle. Podczas rozmowy dowiadujemy się co nieco o spikardach. Ich zarządcą jest Delwin. Luke usiłuje zainteresować go kuchenkami mikrofalowymi.

</doc>
<doc id="1267317" url="https://pl.wikipedia.org/wiki?curid=1267317" title="Święta Benedykta">
Święta Benedykta



</doc>
<doc id="1267318" url="https://pl.wikipedia.org/wiki?curid=1267318" title="Św. Benedykta">
Św. Benedykta



</doc>
<doc id="1267319" url="https://pl.wikipedia.org/wiki?curid=1267319" title="Jonne Liimatainen">
Jonne Liimatainen



</doc>
<doc id="1267324" url="https://pl.wikipedia.org/wiki?curid=1267324" title="Synagoga w Skawinie">
Synagoga w Skawinie



</doc>
<doc id="1267325" url="https://pl.wikipedia.org/wiki?curid=1267325" title="Zapata (półwysep)">
Zapata (półwysep)

Península de Zapata – nizinny półwysep w południowej części Kuby o długości 100 km oraz szerokości dochodzącej do 40 km. 
Półwysep Zapata stanowi część rozległych bagien Ciénaga Occidental de Zapata. 
Na półwyspie znajdują się liczne pokłady torfu, a natomiast na brzegach występują namorzyny.
Mieszkańcy półwyspu zajmują się hodowlą krokodyli oraz wypalaniem węgla drzewnego.

</doc>
<doc id="1267326" url="https://pl.wikipedia.org/wiki?curid=1267326" title="Święty Bernard">
Święty Bernard

Zobacz też: Błogosławiony Bernard

</doc>
<doc id="1267328" url="https://pl.wikipedia.org/wiki?curid=1267328" title="Port lotniczy Petropawł">
Port lotniczy Petropawł

Port lotniczy Petropawł (IATA: PPK, ICAO: UACP) – port lotniczy 11 km na południe od Petropawł, w północnym Kazachstanie.

</doc>
<doc id="1267330" url="https://pl.wikipedia.org/wiki?curid=1267330" title="Synagoga Chewra Thilim">
Synagoga Chewra Thilim



</doc>
<doc id="1267332" url="https://pl.wikipedia.org/wiki?curid=1267332" title="Eugène Joseph Delporte">
Eugène Joseph Delporte

Eugène Joseph Delporte (ur. 10 stycznia 1882 w Jodoigne, zm. 19 października 1955) – belgijski astronom.
Odkrył 66 planetoid, w tym (1221) Amor oraz (2101) Adonis. Był też odkrywcą oraz współodkrywcą kilku komet, m.in. komety okresowej 57P/du Toit-Neujmin-Delporte. Pracował w Królewskim Obserwatorium Belgii ("Observatoire Royal de Belgique") znajdującym się w Ukkel (od nazwy miasta pochodzi nazwa planetoidy (1276) Ucclia).
Jego imieniem zostały nazwane: krater Delporte na Księżycu oraz odkryta przez niego planetoida (1274) Delportia.

</doc>
<doc id="1267334" url="https://pl.wikipedia.org/wiki?curid=1267334" title="Eugène Delporte">
Eugène Delporte



</doc>
<doc id="1267338" url="https://pl.wikipedia.org/wiki?curid=1267338" title="Niebieski koń, tańczące góry">
Niebieski koń, tańczące góry

Niebieski koń, tańczące góry () – opowiadanie s-f Rogera Zelaznego, którego akcja jest osadzona w świecie Amberu. Ukazało się w zbiorze opowiadań AvoNovy „Koło Fortuny”. Redaktorem tego zbioru był Roger Zelazny.
Przedstawia historię po zakończeniu "Księcia Chaosu". Narratorem jest Corwin.
W Polsce opowiadanie to ukazało się 25 maja 2017 roku w miesięczniku „Nowa Fantastyka” w tłumaczeniu Piotra W. Cholewy.
Fabuła.
Corwin po uwolnieniu z Dworców wraca do Amberu. Wędrując na Shasku, błękitnym ogierze z Chaosu, dociera do Tańczących Gór, na szczycie których spotyka Dworkina Barimena oraz Suhuya – strażnika Logrusu. Grają oni w grę przypominającą szachy, ale używają innych figur. Ich ruchowi towarzyszą grzmoty i błyskawice.
Niektóre elementy opowiadania przypominają inne dzieła Zelaznego. Shask przypomina Blacka – konia z "Krainy Przemian", zaś gra przy grzmotach i błyskawicach pojawiła się już w "Panu Światła".

</doc>
<doc id="1267340" url="https://pl.wikipedia.org/wiki?curid=1267340" title="Peptococcaceae">
Peptococcaceae

Peptococcaceae (czyt. "peptokokkacee") - jest to rodzina bakterii zaliczanych do ziarniaków. 
Cechy charakterystyczne.
Bakterie należące do tej rodziny są Gram dodatnie, nieprzetrwalnikujące oraz nie posiadają rzęsek. Hodować je należy na podłożach zapewniających warunki beztlenowe.
Systematyka.
Do rodziny należą następujące rodzaje:

</doc>
<doc id="1267341" url="https://pl.wikipedia.org/wiki?curid=1267341" title="Peptokoki">
Peptokoki



</doc>
<doc id="1267342" url="https://pl.wikipedia.org/wiki?curid=1267342" title="Macroleptura thoracica">
Macroleptura thoracica



</doc>
<doc id="1267344" url="https://pl.wikipedia.org/wiki?curid=1267344" title="Święty Edward">
Święty Edward



</doc>
<doc id="1267346" url="https://pl.wikipedia.org/wiki?curid=1267346" title="Pałac Luksemburski">
Pałac Luksemburski

Pałac Luksemburski () – pałac znajdujący się w Ogrodzie Luksemburskim w Paryżu, zaprojektowany przez Salomona de Brosse dla Marii Medycejskiej, małżonki Henryka IV. Jego budowa trwała od 1610 do 1630 roku. Na życzenie królowej projekt miał być wzorowany na pałacu Pittich we Florencji, gdzie spędziła dzieciństwo. Ostatecznie jednak powstał typowo francuski pałac z elementami włoskimi w kompozycji elewacji (filary oraz zdobienia). Budowla ma trzy kondygnacje i wysoki, charakterystyczny dla epoki dach z lukarnami.
Od 1799 roku jest siedzibą Senatu Francji.

</doc>
<doc id="1267347" url="https://pl.wikipedia.org/wiki?curid=1267347" title="Św. Edward">
Św. Edward



</doc>
<doc id="1267349" url="https://pl.wikipedia.org/wiki?curid=1267349" title="Air Pullmantur">
Air Pullmantur

Air Pullmantur – hiszpańska czarterowa linia lotnicza z siedzibą w Madrycie. Głównym węzłem jest port lotniczy Madryt-Barajas.

</doc>
<doc id="1267350" url="https://pl.wikipedia.org/wiki?curid=1267350" title="Wodnik (okręt)">
Wodnik (okręt)



</doc>
<doc id="1267358" url="https://pl.wikipedia.org/wiki?curid=1267358" title="Święta Eudokia">
Święta Eudokia



</doc>
<doc id="1267359" url="https://pl.wikipedia.org/wiki?curid=1267359" title="Św. Eudokia">
Św. Eudokia



</doc>
<doc id="1267362" url="https://pl.wikipedia.org/wiki?curid=1267362" title="Jean Simmons">
Jean Simmons

Jean Merilyn Simmons (ur. 31 stycznia 1929 w Londynie, zm. 22 stycznia 2010 w Santa Monica) − brytyjska aktorka, dwukrotnie nominowana do Oscara: za drugoplanową rolę w filmie "Hamlet" (1948) i za pierwszoplanową w filmie "Szczęśliwe zakończenie" (1969). Odznaczona Orderem Imperium Brytyjskiego w 2003 roku.
Karierę rozpoczęła w wieku 14 lat.
Zmarła na raka płuc w swoim domu w Santa Monica w Kalifornii. 
Życie prywatne.
Była córką gimnastyka Charlesa Simmonsa, uczestnika Igrzysk V Olimpiady w Sztokholmie w 1912 roku, brązowego medalisty w konkurencji wieloboju drużynowego mężczyzn.
Była dwukrotnie zamężna. Jej pierwszym mężem był brytyjski aktor Stewart Granger, za którego wyszła za mąż 20 grudnia 1950 roku w Tucson. Ślubu w skromnej ceremonii udzielił im duchowny metodystyczny. W 1956 roku małżonkowie zostali obywatelami Stanów Zjednoczonych. Rozwiedli się w 1960 roku.
Jej drugim mężem był reżyser Richard Brooks (od 1960 do 1977). Ten związek również zakończył się rozwodem. Miała dwie córki: Tracy (ur. 1957) i Kate (ur. 1961). Jej starsza córka otrzymała imię na cześć Spencera Tracy’ego, a młodsza po Katharine Hepburn.
Pochowana na cmentarzu w dzielnicy Highgate w północnym Londynie.

</doc>
<doc id="1267363" url="https://pl.wikipedia.org/wiki?curid=1267363" title="Święty Feliks">
Święty Feliks

Zobacz też:

</doc>
<doc id="1267364" url="https://pl.wikipedia.org/wiki?curid=1267364" title="Św. Feliks">
Św. Feliks



</doc>
<doc id="1267365" url="https://pl.wikipedia.org/wiki?curid=1267365" title="Świt żywych trupów (film 2004)">
Świt żywych trupów (film 2004)

Świt żywych trupów (ang. "Dawn of the Dead") – amerykański film fabularny z 2004 roku w reżyserii Zacka Snydera. Jest to remake filmu George’a A. Romero z 1978 roku. Główny wątek fabularny jest identyczny w obu filmach, ale różnią się one w wielu szczegółach.
Obsada.
i inni. 
Fabuła.
Akcja filmu rozpoczyna się gdy Ana (Sarah Polley) wraca z pracy późnym wieczorem do swojego domu na przedmieściach Milwaukee. Następnego dnia o poranku do jej sypialni dostaje się mała dziewczynka będąca zombie. Zabija ona męża Any, który po chwili powstaje jako zombie i zaczyna zaciekle atakować swoją żonę. Ana ucieka z domu i niebawem spotyka grupę ocalałych ludzi, wśród których znajdują się: Kenneth Hall (Ving Rhames), Michael (Jake Weber), Andre (Mekhi Phifer) i jego ciężarna żona - Luda (Inna Korobkina). Grupa chroni się w opustoszałym centrum handlowym jednego z amerykańskich miasteczek. Stopniowo zapasy żywności i energii kończą się, a tłum zombie dopuszcza się kolejnych szturmów na ostatni bastion ludzkości w mieście. Ocaleni nawiązują kontakt z mężczyzną znajdującym się w pobliskim budynku, któremu skończyły się zapasy żywności. Wspólnie postanawiają przedostać się do niego z pomocą i uciec z zaatakowanego przez zombie miasta.

</doc>
<doc id="1267367" url="https://pl.wikipedia.org/wiki?curid=1267367" title="Stwardnienie koncentryczne Baló">
Stwardnienie koncentryczne Baló

Stwardnienie koncentryczne Baló (łac. "sclerosis concentrica", ang. Balo concentric sclerosis) – rzadki wariant neuropatologiczny stwardnienia rozsianego. Chorobę opisał jako pierwszy węgierski patolog József Baló w 1927 roku. W 1933 roku Julius Hallervorden i Hugo Spatz przedstawili opisy neuropatologii choroby i jako pierwsi zauważyli podobieństwo uformowania ognisk demielinizacyjnych do figur Liesganga. W 2007 roku przedstawiono model matematyczny podający możliwy mechanizm tworzenia się tych niezwykłych zmian.
Epidemiologia.
Stwardnienie koncentryczne częstsze jest w populacjach chińskiej, japońskiej i filipińskiej niż w populacji kaukaskiej.
Objawy i przebieg.
Obraz kliniczny schorzenia przypomina ostrą postać stwardnienia rozsianego. Występują niedowłady, zaburzenia widzenia, zaburzenia psychiczne. 
Patogeneza.
Model matematyczny.
W 2007 roku Khonsari i Calvez przedstawili model matematyczny wyjaśniający układ demielinizacji w przebiegu choroby, nawiązujący do fenomenu precypitacji Lieseganga i zjawiska samoorganizacji.
Obraz neuropatologiczny.
Charakterystyczną cechą stwardnienia koncentrycznego jest współośrodkowy, koncentryczny rozpad mieliny. Podobny wzór demielinizacji obserwowany jest niekiedy w postępującej leukodystrofii wieloogniskowej. W klasyfikacji Lassmanna ogniska demielinizacji obserwowane w stwardnieniu koncentrycznym określane są jako typ III (dystalna oligodendrogliopatia).
Rokowanie.
Do niedawna uważane za niepomyślne (podobnie jak w wariancie Marburga), obecnie rokowanie w leczonych przypadkach choroby jest lepsze.
Rozpoznanie.
W ostatnich latach postęp technik neuroobrazowania pozwolił na przyżyciowe rozpoznanie choroby w badaniu MRI, także w technice DWI (diffusion-weighted images). Za patognomoniczne uznano obrazy nieregularnych, koncentrycznych stref zwiększonego sygnału w obrazach T2-zależnych. Zaleca się dożylne podanie kontrastu Gd-DTPA.

</doc>
<doc id="1267378" url="https://pl.wikipedia.org/wiki?curid=1267378" title="Synchronicity (album)">
Synchronicity (album)



</doc>
<doc id="1267379" url="https://pl.wikipedia.org/wiki?curid=1267379" title="Stwardnienie">
Stwardnienie

Stwardnienie (łac. "sclerosis") w medycynie jest określeniem patologii polegającej na zmianie spoistości tkanki na większą w przebiegu danego procesu chorobowego. Może odnosić się do:

</doc>
<doc id="1267381" url="https://pl.wikipedia.org/wiki?curid=1267381" title="Stwardnienie koncentryczne">
Stwardnienie koncentryczne



</doc>
<doc id="1267384" url="https://pl.wikipedia.org/wiki?curid=1267384" title="Andrew Collins">
Andrew Collins

Andrew Collins (ur. 1957) – brytyjski historyk i pisarz. Collins współpracował m.in. z grupą Fields of the Nephilim, której lider Carl McCoy jest jego bliskim przyjacielem.

</doc>
<doc id="1267386" url="https://pl.wikipedia.org/wiki?curid=1267386" title="Okręty desantowe typu San Antonio">
Okręty desantowe typu San Antonio

Okręty desantowe typu San Antonio – amerykańskie okręty desantowe służące od 2006 w Marynarce Wojennej Stanów Zjednoczonych. Zaliczane są do klasy "amphibious transport dock (LPD)", czyli okręt desantowy-dok. Zaplanowano budowę 12 okrętów tego typu. Okręty typu "San Antonio" zostaną być może wyposażone w pociski antybalistyczne Kinetic Energy Interceptor, przez co staną się elementem morskiego systemu antybalistycznego Marynarki Wojennej Stanów Zjednoczonych – "Navy Theater Wide" (NTW).

</doc>
<doc id="1267391" url="https://pl.wikipedia.org/wiki?curid=1267391" title="Zhenjiang">
Zhenjiang

Zhenjiang (chiń. 镇江; pinyin: "Zhènjiāng") – miasto o statusie prefektury miejskiej we wschodnich Chinach, w prowincji Jiangsu, port w miejscu przecięcia rzeki Jangcy z Wielkim Kanałem. W 2010 roku liczba mieszkańców miasta wynosiła 635 213. Prefektura miejska w 1999 roku liczyła 2 661 699 mieszkańców. Ośrodek szkolnictwa wyższego, handlu oraz przemysłu spożywczego, włókienniczego, chemicznego, celulozowo-papierniczego, maszynowego i metalurgicznego.

</doc>
<doc id="1267392" url="https://pl.wikipedia.org/wiki?curid=1267392" title="Campari orange">
Campari orange

Campari orange - koktajl alkoholowy.
Przygotowanie.
Do wysokiej szklanki (long) nalewamy po kostkach lodu campari a następnie sok pomarańczowy. Na koniec dodajemy plasterek pomarańczy

</doc>
<doc id="1267393" url="https://pl.wikipedia.org/wiki?curid=1267393" title="Czenciang">
Czenciang



</doc>
<doc id="1267399" url="https://pl.wikipedia.org/wiki?curid=1267399" title="Pałeczka ozeny">
Pałeczka ozeny

Pałeczka ozeny ("Klebsiella ozaenae") – Gram-ujemna bakteria będąca prawdopodobnym czynnikiem etiologicznym ozeny (przewlekłego zanikowego cuchnącego nieżytu nosa). Została opisana po raz pierwszy w 1893 roku przez Abdela.
Morfologia.
Pałeczka ozeny nie wytwarza przetrwalników i rzęsek, ale zazwyczaj posiada otoczkę (co jest elementem różnicującym w obrębie rodziny). U bakterii występują trzy typy antygenów: somatyczny, śluzowy oraz otoczkowy. Antygen otoczkowy można zbadać stosując odczyn pęcznienia otoczek.
Fizjologia i profil biochemiczny.
Bakteria nie wytwarza egzotoksyn, lecz jedynie endotoksynę. W przypadku próby zakwalifikowania pałeczki Klebsiella do tego gatunku, należy dokładnie sprawdzić jej metabolizm - pałeczki ozeny wytwarzają ureazę, niektóre fermentują laktozę, nie wzrastają na podłożu z kwasem malonowym. Część szczepów jest w stanie wzrastać na pożywce z cytrynianem sodu (jako źródło węgla).
Hodowla.
Bakteria wzrasta na agarze zwykłym, agarze z krwią oraz podłożu MacConkeya. Śluzowy wygląd kolonii pozwala na kwalifikację do prawidłowej rodzaju, dalsza identyfikacja wymaga testów biochemicznych.

</doc>
<doc id="1267400" url="https://pl.wikipedia.org/wiki?curid=1267400" title="Rage of Reason">
Rage of Reason



</doc>
<doc id="1267401" url="https://pl.wikipedia.org/wiki?curid=1267401" title="Klebsiella ozaenae">
Klebsiella ozaenae



</doc>
<doc id="1267409" url="https://pl.wikipedia.org/wiki?curid=1267409" title="Firefrost Arcanum">
Firefrost Arcanum

Firefrost Arcanum - pierwszy album studyjny polskiej grupy muzycznej Vesania. Wydawnictwo ukazało się 25 marca 2003 roku nakładem wytwórni muzycznej Empire Records. W Stanach Zjednoczonych i w Europie płyta została wydana przez firmę Crash Music Inc. Nagrania zostały zarejestrowane, zmiksowane i zmasterowane w olsztyńskim Selani Studio pomiędzy jesienią a latem 2002 roku. Kompozycje zostały wyprodukowane przez Szymona Czecha oraz zespół Vesania. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1267419" url="https://pl.wikipedia.org/wiki?curid=1267419" title="Karol Brandon">
Karol Brandon



</doc>
<doc id="1267422" url="https://pl.wikipedia.org/wiki?curid=1267422" title="Masanori Matsuyama">
Masanori Matsuyama

 – japoński astronom amator. Wspólnie z Kazuo Watanabe odkrył 19 planetoid. W uznaniu jego pracy nazwano jego nazwiskiem planetoidę (4844) Matsuyama.

</doc>
<doc id="1267429" url="https://pl.wikipedia.org/wiki?curid=1267429" title="Bagrat V Wielki">
Bagrat V Wielki

Bagrat V Wielki (gruzińskie: ბაგრატ V დიდი, Bagrat V Didi) (zm. 1393) – syn króla Gruzji Davida IX, z którym współrządził od 1355. Po śmierci ojca, w roku 1360, objął tron królestwa.
W swoich czasach Bagrat V był uważany za sprawiedliwego i popularnego władcę, źródła wyrażają się o nim jako o doskonałym żołnierzu. Posiadane cechy sprawiły, że nadano mu przydomek "Wielki".
We wczesnych latach rządów tego władcy Gruzję nawiedziła epidemia dżumy, która odebrała życie pierwszej żonie władcy Helenie (zmarła ona w 1366 roku). Król Bagrat wziął udział, jako sojusznik chana wielkiej ordy Tochtamysza w jego wojnie z Timurem. Późną jesienią 1386 wielka armia Timura zaatakowała Gruzję. Stolica tego kraju Tbilisi została oblężona i upadła po zaciętych walkach 22 grudnia 1386 roku. Miasto zostało splądrowane, a Bagrat V i jego rodzina uwięzieni. Wykorzystując zamieszanie, jeden z królewskich wasali, książę Aleksander z Imereti ogłosił siebie niezależnym władcą i w 1387 roku koronował się królem Imeretii.
Król Bagrat V po deklaracji, iż zostanie muzułmaninem został uwolniony z więzienia. Timur wyraził zgodę i wysłał go z powrotem, wraz z 20 000 Mongołami do Gruzji. Armia ta została rozgromiona przez syna króla – Jerzego, a sam król został uwolniony. Wiosną 1387 Timur ponownie najechał Gruzję, lecz tym razem nie udało mu się zmusić króla do uległości. Wiadomości z Persji, która ogłosiła rewoltę przeciwko Timurowi oraz wieści z Azerbejdżanu sprawiły, iż Timur wycofał się z terytorium Gruzji. W 1389 król Bagrat podporządkował sobie zbuntowanego księcia Aleksandra z Imeretii. 
Bagrat V umarł w 1393, pozostawiając tron swojemu synowi Jerzemu (król Gruzji w latach 1393–1407 jako Jerzy VII).
Rodzina.
Bagrat V był dwukrotnie żonaty. Jego pierwszą żoną była Helena, prawdopodobnie córka cesarza Trapezuntu Bazylego Komnena. Z Heleną miał jednego syna, Jerzego. W lipcu 1367 roku ożenił się z Anną Komneną, córką kolejnego cesarza Trapezuntu, Aleksego III. Miał z nią dwóch synów: Konstantyna (król Gruzji w latach 1407–1412 jako Konstantyn I) i Dawida.

</doc>
<doc id="1267431" url="https://pl.wikipedia.org/wiki?curid=1267431" title="Bagrat V">
Bagrat V



</doc>
<doc id="1267433" url="https://pl.wikipedia.org/wiki?curid=1267433" title="Kraina Chichów">
Kraina Chichów

Kraina Chichów (tytuł oryg. "The Land of Laughs") – debiutancka powieść z gatunku urban fantasy amerykańskiego pisarza Jonathana Carrolla. Opublikowana w 1980 r. przez Viking Press; polskie wydanie, w tłumaczeniu Jolanty Kozak, ukazało się początkowo w miesięczniku Fantastyka (1987), a w formie książkowej w 1990 r. zostało wydane przez oficynę Książka i Wiedza.
Powieść długo nie mogła znaleźć akceptacji wydawców, ukazała się dopiero dzięki poparciu Stanisława Lema, którego syna, Tomasza, Carroll uczył w Wiedniu.
W książce pojawiają się elementy obecne później w całej twórczości Carrolla – wieczne pióra, psy, elementy z pogranicza snu i jawy.
Fabuła.
Tomasz Abbey, skromny nauczyciel, jest wielbicielem twórczości pisarza dla dzieci, Marshalla France’a. Pasję swą dzieli z lalkarką Saxony. Chcąc napisać biografię France’a zabiera ją do miasteczka Gallen, gdzie twórca spędził całe życie. Wkrótce poznają córkę pisarza, a także całą społeczność niewielkiego i bardzo dziwnego miasteczka. Dla przykładu wszyscy hodują tu bulteriery i mają zadziwiająco mało szacunku do śmierci. Poza tym są przesympatyczni i bardzo życzliwi dla młodych ludzi. Sielankowa atmosfera ma jednak swoją przyczynę. Tomasz dowiaduje się, że Marshall France wymyślił całą społeczność miasteczka, a kolejne wydarzenia potwierdzają siłę jego kreacji. Niestety, France zmarł, nie dokończywszy dzieła, a w bieg wydarzeń zaczynają się wkradać elementy nieprzewidywalności. I tu jest miejsce dla Tomasza – mieszkańcy miasteczka wierzą, że dobrze napisana biografia ożywi pisarza. Sielanka wkrótce jednak zmienia się w horror, gdy Tomasz przestanie być potrzebny.

</doc>
<doc id="1267434" url="https://pl.wikipedia.org/wiki?curid=1267434" title="Fumiaki Uto">
Fumiaki Uto

 – japoński astronom amator, zamieszkały w miejscowości Kashihara w prefekturze Nara. Odkrył 21 planetoid.

</doc>
<doc id="1267437" url="https://pl.wikipedia.org/wiki?curid=1267437" title="Araks Ararat">
Araks Ararat

Araks Ararat (orm. „Արաքս“ Ֆուտբոլային Ակումբ Արարատ, ""Araks" Futbolajin Akumby Ararat") - ormiański klub piłkarski z siedzibą w mieście Ararat.
Historia.
Klub Piłkarski "Ararat Ararat" został założony w 2001 roku, po tym jak właściciele poprzedniego klubu Araks Ararat przenieśli go do Erywania. Nowy klub rozpoczął odnowa swoją historię. W 2002 startował w Aradżin chumb, w której zajął 2. miejsce, jednak zabrakło mu 2 pkt aby powrócić do najwyższej ligi. Ale tak jak mistrz 2.ligi Armawir FA odmówił awansu, to Araks zajął jego miejsce. Powrót do Bardsragujn chumb był nieudanym - ostatnie 8. miejsce i spadek do niższej ligi armeńskiego futbolu. W 2004 klub zajął 6. miejsce. Jeszcze wcześniej, około 2003 roku, klub dotknięty został przez kryzys finansowy i w 2005 roku po 7 kolejce zrezygnował z dalszych występów i zniknął ze sceny.

</doc>
<doc id="1267438" url="https://pl.wikipedia.org/wiki?curid=1267438" title="XLV Krajowy Festiwal Piosenki Polskiej w Opolu">
XLV Krajowy Festiwal Piosenki Polskiej w Opolu

XLV Krajowy Festiwal Piosenki Polskiej w Opolu odbył się w dniach 13-15 czerwca 2008. Program 45. edycji KFPP został skonstruowany według dotychczasowej formuły (3 dni, konkursy premier, debiutów, Superjedynki i Kabareton). Ostatni dzień zamknął koncert przypominając 45-letnią historię Festiwalu. Nowym elementem były recitale gwiazd rozpoczynające kolejne dni – Maryli Rodowicz, Beaty Kozidrak i Ryszarda Rynkowskiego.
Festiwal transmitowany był na antenie TVP1 a także w internecie na stronach iTVP. Dodatkowe relacje zza kulis prezentowane były tradycyjnie w ramach Studia Festiwalowego na antenie TVP1. Prowadzącymi studio byli Paulina Chylewska, Agnieszka Szulim oraz Radosław Brzózka, który pełnił jednocześnie funkcję rzecznika prasowego 45. KFPP – Opole 2008.
Koncert „Premiery 2008”.
W tym roku w konkursie wystartowało 10 wykonawców:
Twórcy koncertu: prowadzący Grzegorz Turnau i Andrzej Sikorowski, reżyseria Bolesław Pawica, kierownik muzyczny Marcin Pospieszalski
Koncert „Debiuty 2008”.
. W koncercie wszyscy debiutanci śpiewali jego piosenki.
Koncert „SuperJedynki 2008”.
Lista nominowanych:
Debiut roku: Feel, Joanna Słowińska, Natalia Lesz
Płyta roku: Doda - „Diamond Bitch”, Feel - „Feel”, Janusz Radek - „Dziękuję za miłość”
Zespół roku: Feel, Hey, Zakopower
Przebój roku: Bartek Wrona - „Barwy szczęścia”, Ewelina Flinta &amp; Łukasz Zagrobelny - „Nie kłam, że kochasz mnie”, Feel - „A gdy jest już ciemno”
Artysta roku: Doda, Kasia Nosowska, Łukasz Zagrobelny
Twórcy koncertu: reżyseria Jarosław Minkowicz, prowadzenie Maciej Orłoś i Katarzyna Glinka
Koncert „Dobre bo (O)Polskie”.
Lista wykonawców:
Efekty specjalne.
Twórcy Festiwalu postanowili wykorzystać wiele efektów specjalnych, które nie pojawiły się wcześniej w Polsce podczas żadnego festiwalu ani koncertu. Pierwszy raz w historii wykorzystano na tego typu imprezie scenografię wirtualną. Niektóre elementy graficzne były generowane przez komputery w czasie rzeczywistym, a perspektywa, z której były pokazywane zależała od pozycji specjalnych kamer. Dzięki temu nad opolskim amfiteatrem raz wirowały planety i księżyce, a innym razem rozpościerały się hektary pożółkłych liści. Dodatkowe efekty zapewnił SpiderCam – kamera podwieszona na czterech niezależnych linach, po których mogła poruszać się w dowolnym kierunku sterowana zdalnie przez operatora. Dźwięk realizowany był w technologii Dolby 5.1.
Transmisja w Internecie.
Krajowy Festiwal Polskiej Piosenki jest jedynym, który w całości transmitowany jest równolegle w sieci. Pod adresem opole2008.tvp.pl znajdują się wszelkie informacje dotyczące KFPP, strony głosowania na artystów startujących w poszczególnych konkursach oraz – w czasie imprezy – relacja 'na żywo'.

</doc>
<doc id="1267444" url="https://pl.wikipedia.org/wiki?curid=1267444" title="Algorytm alpha-beta">
Algorytm alpha-beta



</doc>
<doc id="1267448" url="https://pl.wikipedia.org/wiki?curid=1267448" title="Jerzy Gruba">
Jerzy Gruba

Jerzy Gruba (ur. 29 marca 1935 w Psarach, zm. 15 października 1991 w Katowicach) – generał brygady Milicji Obywatelskiej, doktor nauk prawnych.
Życiorys.
Od lat 50. XX wieku służył w Milicji Obywatelskiej, gdzie zajmował coraz wyższe stanowiska w strukturach na terenie województwa katowickiego. Zasłynął kierowaniem specjalną grupą operacyjną „Anna”, która schwytała Zdzisława Marchwickiego, skazanego za morderstwa przeprowadzone na terenie Zagłębia Dąbrowskiego w latach 60. XX wieku.
W latach 1979–1983 był komendantem wojewódzkim Milicji Obywatelskiej w Katowicach. W 1981 r. podległe mu jednostki ZOMO brały udział w pacyfikacji kopalni „Wujek”, podczas której zginęło 9 strajkujących górników. W październiku 1982 r. został awansowany do stopnia generała brygady Milicji Obywatelskiej. W latach 1983–1985 był zastępcą komendanta głównego Milicji Obywatelskiej. Stał na czele zespołu, który tuszował dowody w sprawie zabójstwa Grzegorza Przemyka. W latach 1985–1990 pełnił funkcję szefa Wojewódzkiego Urzędu Spraw Wewnętrznych w Krakowie. W styczniu 1990 roku przeszedł w stan spoczynku.
Od 26 kwietnia 1985 roku do 12 lutego 1990 roku był prezesem klubu sportowego GTS Wisła Kraków.
Wieloletni działacz Polskiej Zjednoczonej Partii Robotniczej. Wielokrotnie odznaczany i wyróżniany przez władze Polskiej Rzeczypospolitej Ludowej. Między innymi był uhonorowany krzyżami: Komandorskim, Oficerskim i Kawalerskim Orderu Odrodzenia Polski.
Obraz w kulturze.
Do postaci Gruby nawiązuje postać głównego bohatera (kpt. Janusz Jasiński) filmu z 2016 w reżyserii Macieja Pieprzycy pt. "Jestem mordercą".

</doc>
<doc id="1267453" url="https://pl.wikipedia.org/wiki?curid=1267453" title="Król Dawid (okręt)">
Król Dawid (okręt)



</doc>
<doc id="1267458" url="https://pl.wikipedia.org/wiki?curid=1267458" title="Altener">
Altener

Altener (Alternative Energy, Energies Alternatives, Energie Alternatywne) – program Unii Europejskiej, który ma wspomagać badania związane z wykorzystywaniem odnawialnych i alternatywnych źródeł energii: wodnej, geotermalnej, wiatru lub słońca. Program został zainaugurowany w 1993 roku i trwał do 1997 roku, posiadał budżet 40 milionów ECU. Program był odpowiedzią na przedstawione w 1988 roku przez Komisję Europejską cele wspólnej polityki energetycznej.
Komisja Europejska w 1997 roku postanowiła kontynuować program pod nazwą "Altener II", który wspiera również projekty dotyczące redukcji emisji dwutlenku węgla.
Cele programu.
Program wyznaczał konkretne cele, które miały zostać osiągnięte do 2005 roku: 

</doc>
<doc id="1267460" url="https://pl.wikipedia.org/wiki?curid=1267460" title="Witold (wielki książę litewski)">
Witold (wielki książę litewski)



</doc>
<doc id="1267468" url="https://pl.wikipedia.org/wiki?curid=1267468" title="Foma">
Foma

FOMA (pełna nazwa: FOMA BOHEMIA spol. s r.o.) – czeskie przedsiębiorstwo z siedzibą w Hradcu Králové, producent filmów czarno-białych, klisz do aparatów rentgenowskich, papieru oraz chemii do obróbki materiałów czarno-białych.
Historia przedsiębiorstwa sięga 1921 roku. Wówczas firma nosiła nazwę FOTOCHEMA, a jej formą prawną była, jak obecnie, spółka z ograniczoną odpowiedzialnością. W 1949 zakłady znacjonalizowano. W obecnej formie prawnej, po prywatyzacji, spółka istnieje od marca 1995. Obecnie zatrudnia 400 pracowników.

</doc>
<doc id="1267478" url="https://pl.wikipedia.org/wiki?curid=1267478" title="MQ-1 Predator">
MQ-1 Predator

MQ-1 Predator – UCAV (ang. "unmanned combat aerial vehicle" – Bezzałogowy Bojowy Aparat Latający) produkowany przez General Atomics Aeronautical Systems.
Aparat jest wynikiem programu budowy bezzałogowego samolotu do zastosowań wojskowych – "Medium Altitude Endurance Predator Program". Jest on używany w operacjach zwiadowczych oraz może przenosić dwa kierowane pociski rakietowe AGM-114 Hellfire klasy powietrze-ziemia, dzięki czemu jest zdolny atakować cele naziemne, oraz pociski AIM-92 Stinger klasy powietrze-powietrze. Wprowadzono go do służby w 1995 r. i od tego czasu był używany w Afganistanie, Iraku, Jemenie, Serbii oraz w Libii.
Wersje.
Predator RQ-1 (R z ang. reconnaissance) – wersja zwiadowcza.
Predator B (MQ-9 Reaper Hunter/Killer) – unowocześniona wersja samolotu o zwiększonych możliwościach. Przebudowa ta dotyczyła m.in. systemu Relief-On-Station (ROS), zapewniającego stały kontakt z urządzeniem podczas operacji, wykluczającego jakiejkolwiek straty sygnałów i opóźnienia w ich przesyłaniu. Unowocześniono także system bezpiecznego sterowania samolotem, oraz zaimplementowano system wspierania misji ("Air Force Mission Support System – AFMSS"). Nowego Predatora wyposażono również w mocniejszy silnik z turbodoładowaniem.
Predator C – wersja z silnikiem turboodrzutowym, której oblot został wykonany w 2007 roku.
Użycie.
Bałkany.
Po raz pierwszy Predatorów używano do rozpoznania Serbii, od marca do czerwca 1999 roku. Stacjonowały one w Gjader w Albanii.
Libia.
23 kwietnia 2011 roku w Libii po południu czasu lokalnego został użyty do przeprowadzenia ataków na oddziały libijskiego przywódcy Muammara al-Kadafiego.
Inni użytkownicy.
Od końca 2004 roku Predatory są używane przez Włoskie Siły Powietrzne, a od 2006 – przez RAF. W 2017 roku zakończyły się dostawy dla wojsk lotniczych ZEA. Jeden egzemplarz jest również używany przez Pakistańskie Siły Powietrzne.

</doc>
<doc id="1267479" url="https://pl.wikipedia.org/wiki?curid=1267479" title="Ioan Lupescu">
Ioan Lupescu

Ioan Angelo Lupescu (ur. 9 grudnia 1968 w Bukareszcie), piłkarz rumuński grający na pozycji ofensywnego pomocnika.
Kariera klubowa.
Pierwszym klubem Lupescu w karierze było stołeczne FC Dinamo Bukareszt. 21 września 1986 zadebiutował w pierwszej lidze w wygranym 4:1 meczu z SC Bacău. W swoim pierwszym sezonie został wicemistrzem Rumunii, a już w drugiej połowie 1987 roku wywalczył sobie miejsce w podstawowym składzie Dinama. Zarówno w 1988 i 1989 roku znów był wicemistrzem Rumunii. Natomiast w 1990 roku wywalczył dublet - mistrzostwo Rumunii oraz Puchar Rumunii.
Latem 1990 roku Lupescu przeszedł do niemieckiego Bayeru 04 Leverkusen. W Bundeslidze swój pierwszy mecz rozegrał 1 sierpnia, a Bayer zremisował z Monachium z tamtejszym Bayernem 1:1. Natomiast we wrześniu strzelił pierwszego gola na niemieckich boiskach - w wygranym 3:0 spotkaniu z FC St. Pauli. W Bayerze był filarem drugiej linii, a w 1993 roku zdobył z zespołem "Aptekarzy" Puchar Niemiec. Natomiast w 1994 roku zajął 3. miejsce w lidze, najwyższe za czasów gry w Niemczech. W Bayerze grał do końca sezonu 1995/1996. Rozegrał dla tego klubu łącznie 184 ligowe spotkania i strzelił 3 gole. Wystąpił także w rozgrywkach Pucharu UEFA i Pucharu Zdobywców Pucharów.
Po 6 latach pobytu w Leverkusen Lupescu zmienił otoczenie i został piłkarzem innego klubu wywodzącego się z Zagłębia Ruhry, Borussii Mönchengladbach. Po raz pierwszy w nowym klubie zagrał 10 sierpnia w meczu Pucharu Niemiec z VfR Mannheim (2:0), natomiast debiut w ligowym meczu zaliczył 16 sierpnia w spotkaniu z Arminią Bielefeld, zremisowanym 0:0. W Borussii Ioan spędził dwa lata, jednak nie osiągnął sukcesów, a w sezonie 1997/1998 przyczynił się do utrzymania drużyny w pierwszej lidze.
Latem 1998 Lupescu wrócił do Dinama Bukareszt. Już w pierwszym sezonie po powrocie został wicemistrzem Rumunii i zdobywając 8 goli poprawił swój najlepszy dorobek bramkowy w karierze. Natomiast w sezonie 1999/2000 został mistrzem kraju. Latem 2000 wypożyczono go na pół roku do tureckiego Bursasporu. W 2001 roku wrócił do Dinama i w dwóch kolejnych sezonach zdobył Puchar Rumunii, a latem 2002 zakończył karierę.
Kariera reprezentacyjna.
W reprezentacji Rumunii Lupescu zadebiutował 3 lutego 1988 roku w wygranym 2:0 meczu z Izraelem. W 1990 roku znalazł się w kadrze na Mistrzostwa Świata we Włoszech. Tam zagrał we trzech spotkaniach: dwóch grupowych ze Związkiem Radzieckim (2:0) i Argentyną, a także w 1/8 finału z Irlandią (0:0, karne 4:5). Cztery lata później był już w kadrze Rumunii na Mistrzostwach Świata w USA. Tam także był podstawowym zawodnikiem i wystąpił we wszystkich pięciu meczach: z Kolumbią (3:1), ze Szwajcarią (1:4) i USA (1:0), a następnie w meczu 1/8 finału z Argentyną (3:2) oraz w ćwierćfinale ze Szwecją, w którym w serii rzutów karnych Szwedzi wygrali 5:4.
W 1996 roku Lupescu został powołany przez Anghela Iordănescu na Mistrzostwa Europy w Anglii. Zaliczył tam trzy mecze: przegrane 0:1 z Francją, 0:1 z Bułgarią i 1:2 z Hiszpanią. W 2000 roku wystąpił na Euro 2000. Jego dorobek na tym turnieju to dwa spotkania w roli rezerwowego: z Niemcami (1:0), z Portugalią i ćwierćfinale z Włochami (0:2). Po tym turnieju zakończył swoją przygodę z kadrą narodową, w której wystąpił 74 razy i strzelił 6 goli.

</doc>
<doc id="1267484" url="https://pl.wikipedia.org/wiki?curid=1267484" title="Urząd Patentowy">
Urząd Patentowy



</doc>
<doc id="1267485" url="https://pl.wikipedia.org/wiki?curid=1267485" title="GAZ-3111 Wołga">
GAZ-3111 Wołga

GAZ-3111 Wołga – samochód marki Wołga zaprezentowany przez GAZ na salonie motoryzacyjnym w Moskwie w 1998 roku.
Pierwsze samochody wyprodukowano 28 grudnia 1999 roku, w lipcu 2000 auto weszło do produkcji seryjnej na niewielką skalę. W odróżnieniu od poprzednich Wołg, nowy samochód odróżniał się całkowicie nowym nadwoziem, z nowoczesną stylizacją. Podobna pozostała jednak konstrukcja, z silnikiem umieszczonym podłużnie z przodu, napędzającym tylne koła poprzez most napędowy, zawieszony na resorach półeliptycznych. Podstawowym silnikiem był rzędowy czterocylindrowy silnik z wtryskiem paliwa ZMZ-4052.10 o pojemności 2464 cm³ i mocy 155 KM. 
Z powodu wysokiej ceny (15-16 tys. dolarów USA) i niedopracowanej konstrukcji, samochód nie cieszył się powodzeniem i był wyprodukowany w bardzo małej liczbie. W 2000 zbudowano ich 53, w 2001 — 342, w 2002 - 20, łącznie 415, nie licząc pewnej liczby samochodów przedseryjnych. W 2002 zaprzestano produkcji i produkowano ten model jedynie na specjalne zamówienie (w 2004 wyprodukowano 9 sztuk).

</doc>
<doc id="1267488" url="https://pl.wikipedia.org/wiki?curid=1267488" title="William Van Horn">
William Van Horn

William Van Horn (ur. 15 lutego 1939 w Oakland) – amerykański rysownik, twórca komiksów głównie z Kaczorem Donaldem i Sknerusem McKwaczem.
Rysował także historyjki oparte na Kaczych opowieściach. W niektórych z nich głównym bohaterem był Śmigacz McKwak.
Jest też autorem komiksu Nervous Rex, który rysował dla Disneya.
W pierwszych latach kariery jako twórca disneyowskich komiksów współpracował z Johnem Lustigiem. W 1994 roku pomógł Carlowi Barksowi stworzyć historyjkę „Horsing Around with History” (pl. "Tyle waży koń trojański", Kaczor Donald 35-36/2010), która została opublikowana w 33 numerze magazynu „Uncle Scrooge Adventures”.
Jego syn Noel także jest rysownikiem komiksów dla Disneya.

</doc>
<doc id="1267490" url="https://pl.wikipedia.org/wiki?curid=1267490" title="Ukah">
Ukah



</doc>
<doc id="1267491" url="https://pl.wikipedia.org/wiki?curid=1267491" title="Charles Somerset (1. hrabia Worcester)">
Charles Somerset (1. hrabia Worcester)

Charles Somerset, 1. hrabia Worcester KG (ur. ok. 1460, zm. 15 kwietnia 1526), angielski możnowładca, nieślubny syn Henryka Beauforta, 3. księcia Somerset, i Joan Hill.
Somerset został pasowany na rycerza 7 sierpnia 1485 r. W 1487 r. został konstablem zamku Hemsley. W latach 1488-1514 był kapitanem Ochotników Gwardii. Również w 1488 r. został admirałem floty. W październiku 1492 r. uczestniczył w oblężeniu Boulogne. W 1497 r. znalazł się w armii królewskiej wysłanej w celu stłumienia powstania w Kornwalii. Odznaczył się na polu bitwy pod Deptford Bridge, za co został rycerzem banneretem. Przed 1498 r. został kawalerem Orderu Podwiązki i członkiem Tajnej Rady. Objął również stanowisko wiceszambelana Dworu Królewskiego.
Od 28 września 1501 do lipca 1502 r. był angielskim ambasadorem na dworze cesarza Maksymiliana I. W 1504 r. został konstablem zamków Montgomery i Pains. Od czerwca do sierpnia 1505 r. był ambasadorem we Francji. W 1508 r. został Lordem Szambelanem. W 1509 r. został konstablem zamków Ruthin, Monmouth, Cardiff i Three Castles, oraz szeryfem hrabstwa Glamorganshire. W 1510 r. został konstablem zamku Abergavenny. Brał udział w kampanii Henryka VIII we Francji w 1513 r., gdzie dowodził strażą tylną. W 1514 r. otrzymał tytuł 1. hrabiego Worcester. W 1514 r. towarzyszył księżniczce Marii w drodze na jej ślub z Ludwikiem XII. Brał udział w przygotowaniach do spotkania monarchów Anglii i Francji na Polu Złotogłowia w 1520 r.
Był trzykrotnie żonaty. Po raz pierwszy ożenił się 2 czerwca 1492 r. z Elizabeth Herbert, 3. baronową Herbert (ok. 1476 - ok. 1513), córką Williama Herberta, 2. hrabiego Pembroke, i Mary Woodville, córki 1. hrabiego Rivers. Charles i Elizabeth mieli razem syna i córkę:
Drugą żoną Worcestera została ok. 1513 r. Elizabeth West, córka Thomasa Westa, 8. barona De La Warr, i Elizabeth Mortimer, córki Hugh Mortimera. Charles i Elizabeth mieli razem dwóch synów i córkę:
Po raz trzeci Worcester ożenił się z Eleanor Sutton (przed 1508 - przed 1549), córką Edwarda Suttona, 2. barona Dudley, i Cicely Willoughby, córki sir Williama Willoughby. Małżonkowie nie mieli razem dzieci.
Worcester zmarł w 1526 r. Został pochowany w kaplicy św. Jerzego w zamku Windsor. Tytuł hrabiowski odziedziczył jego najstarszy syn.

</doc>
<doc id="1267495" url="https://pl.wikipedia.org/wiki?curid=1267495" title="Ĺ">
Ĺ

Ĺ – litera występująca w alfabecie słowackim, oznaczająca długie zgłoskotwórcze l.
Litera ta występowała także w sugerowanym przez Jana Kochanowskiego zapisie języka średniopolskiego na oznaczenie zmiękczonego l.
Litera ta jest też używana w transliteracji białoruskiej litery ль.

</doc>
<doc id="1267502" url="https://pl.wikipedia.org/wiki?curid=1267502" title="Ƙ">
Ƙ

 (mała litera: ) to litera alfabetu łacińskiego, używana w języku hausa na oznaczenie ejektywnego k (IPA: //).

</doc>
<doc id="1267506" url="https://pl.wikipedia.org/wiki?curid=1267506" title="Apostata">
Apostata



</doc>
<doc id="1267510" url="https://pl.wikipedia.org/wiki?curid=1267510" title="Transamazonika">
Transamazonika

Transamazonika (port. "Rodovia Transamazônica") (BR-230) – droga krajowa w Brazylii, prowadząca przez tereny Amazonii. Jest to droga o szerokości 8,6 metra wraz z półmetrowym poboczem po obu jej stronach.
Prace nad budową rozpoczęły się w roku 1970. Całość projektu była koordynowana przez Centralny Zarząd Rozwoju Amazonii (SUDAM) z funduszy budżetowych Brazylii oraz różnych banków zagranicznych.
Przystąpiono do prac budowlanych w ramach brazylijskiej akcji zagospodarowywania Amazonii. Planowano wybudować drogę o długości 5400 km. Droga miała połączyć miasto João Pessoa leżące na wschodnim wybrzeżu Oceanu Atlantyckiego u ujścia rzeki Paraíby do Oceanu Atlantyckiego z miastem Cruzeiro do Sul leżącym w pobliżu granicy z Peru, a dalej do miasta Pucallpa nad rzeką Ukajali w Peru. Razem z drogami peruwiańskimi łączyła wybrzeże Oceanu Atlantyckiego z wybrzeżem Oceanu Spokojnego.
Na przełomie sierpnia i września 1972 roku oddano do użytku pierwszą część drogi łączącej miasta João Pessoa i Estreito o łącznej długości 1250 km. Kolejny odcinek pomiędzy miastami Itaituba i Humaitá oddano do użytku 30 stycznia 1974 roku i był długości 1070 km. W kolejnych latach oddawano poszczególne jej odcinki Humaitá-Rio Branco oraz Feijó-Cruzeiro do Sul.
Droga przebiega przez stany Paraíba, Pernambuco, Ceará, Piauí, Maranhão, Tocantins, Pará, Amazonas, Rondônia, Acre. Miała przyczynić się do zagospodarowania najsłabiej zaludnionych obszarów Brazylii.
Wokół budowy tej drogi jest wiele kontrowersji ze względu na następstwa, jakie przyniosła środowisku naturalnemu i ludości tubylczej.

</doc>
<doc id="1267515" url="https://pl.wikipedia.org/wiki?curid=1267515" title="Etnacjonalizm">
Etnacjonalizm

Etnacjonalizm – zaspokajanie żądań autonomii społecznej, gospodarczej i kulturalnej w takim stopniu, aby przedstawiciele danego regionu lub narodu nie wysuwali żądań politycznych lub separatystycznych. Stosowano go m.in. w dawnym ZSRR.

</doc>
<doc id="1267517" url="https://pl.wikipedia.org/wiki?curid=1267517" title="Dom Stanisława Borka na Wawelu">
Dom Stanisława Borka na Wawelu

Dom Stanisława Borka – budynek Wzgórza Wawelskiego zbudowany po 1551 r. dla (jak sugeruje nazwa) kanonika Stanisława Borka – dyplomaty, sekretarza Zygmunta I Starego. Później budynek przekazano wikariuszom katedralnym. Z widoku autorstwa Jana Nepomucena Głowackiego wynika, że budynek posiadał trzy nadziemne kondygnacje i renesansową attykę. Dość zrujnowany, został zburzony około 1848 roku w celu stworzenia m.in. placu dla ćwiczeń wojsk austriackich. Po budynku pozostało przyziemie, wchodzące w skład rezerwatu archeologicznego "Wawel Zaginiony".

</doc>
<doc id="1267518" url="https://pl.wikipedia.org/wiki?curid=1267518" title="Mike Howlett">
Mike Howlett

Mike Howlett (ur. 27 kwietnia 1950 na Fidżi) - brytyjski muzyk rockowy oraz producent.
Howlett znany jest jako basista progresywnego zespołu Gong. W 1977 utworzył grupę Strontium 90, która stała się początkiem sukcesu The Police. Jako producent muzyczny wyprodukował wiele albumów oraz singli, głównie z nurtu new wave, takich artystów jak Tears for Fears, Gang of Four czy Berlin.

</doc>
<doc id="1267520" url="https://pl.wikipedia.org/wiki?curid=1267520" title="Feniks (okręt)">
Feniks (okręt)



</doc>
<doc id="1267521" url="https://pl.wikipedia.org/wiki?curid=1267521" title="The King of Queens">
The King of Queens



</doc>
<doc id="1267523" url="https://pl.wikipedia.org/wiki?curid=1267523" title="Studencki Klub Żeglarski PW">
Studencki Klub Żeglarski PW

Studencki Klub Żeglarski Politechniki Warszawskiej (SKŻ PW) – klub żeglarski działający jako organizacja studencka na Politechnice Warszawskiej. 
Historia.
Studencki Klub Żeglarski Politechniki Warszawskiej powstał w 29 października 1969 roku. Został zarejestrowany w Warszawskim Okręgowym Związku Żeglarskim rok później. Klub jest organizacją studencką działającą na Politechnice Warszawskiej. Znany jest z licznych rejsów w rejony arktyczne, szerokiej działalności szkoleniowej oraz koncertów szantowych w studenckim klubie Stodoła. W 2017 został skreślony z list organizacji Politechniki Warszawskiej, po czym w kwietniu 2021 r. został reaktywowany i działa do dziś.
Klub zrzesza 236 członków (2007).
SKŻ PW jest organizatorem regat SKŻ Classic Cup – morskich regat bez użycia elektronicznych przyrządów nawigacyjnych.
Jachty.
Klub jest armatorem licznej floty morskiej i śródlądowej:

</doc>
<doc id="1267524" url="https://pl.wikipedia.org/wiki?curid=1267524" title="Léon Dumont">
Léon Dumont

Léon Dumont (1837-1876) – francuski filozof. Zaczął od studiowania Hamiltona, propagował darwinizm i teorię ewolucji.

</doc>
<doc id="1267526" url="https://pl.wikipedia.org/wiki?curid=1267526" title="Pilot automatyczny">
Pilot automatyczny



</doc>
<doc id="1267527" url="https://pl.wikipedia.org/wiki?curid=1267527" title="Rolf Mützelburg">
Rolf Mützelburg

Rolf Mützelburg (ur. 23 czerwca 1913 w Kilonii, zm. 11 września 1942 na północnym Atlantyku) – dowódca U-Bootów podczas drugiej wojny światowej; otrzymał stopień "Kapitänleutnant", co odpowiada polskiemu kapitanowi marynarki. Zaciągnął się do Reichsmarine w 1932 roku; dwa lata służył na stawiaczach min. Wstąpił do "U-Bootwaffe" w październiku 1939. Doświadczenia nabrał służąc pod komendą Joachima Schepkego na U-100. Dowodził okrętami:
Zatopił 19 frachtowców o łącznym tonażu 81 987 BRT oraz uszkodził trzy frachtowce o łącznym tonażu 17 052 BRT. Otrzymał Krzyż Rycerski (listopad 1941), a także Dębowe Liście do Krzyża Rycerskiego (lipiec 1942). 
Mützelburg zginął w niecodziennym wypadku. Podczas nocnej kąpieli w morzu, skacząc do wody z kiosku U-Boota, uderzył nieszczęśliwie głową w podwodną część zbiornika balastowego i zmarł rano następnego dnia .

</doc>
<doc id="1267528" url="https://pl.wikipedia.org/wiki?curid=1267528" title="SKŻ PW">
SKŻ PW



</doc>
<doc id="1267529" url="https://pl.wikipedia.org/wiki?curid=1267529" title="Latidae">
Latidae

Latidae - rodzina ryb okoniokształtnych z podrzędu okoniowców, wyłoniona z rodziny Centropomidae na podstawie badań genetycznych przeprowadzonych w 2004 roku przez O. Otero.
Klasyfikacja.
Rodzaje zaliczane do tej rodziny :
"Hypopterus" — "Lates" — "Psammoperca"

</doc>
<doc id="1267531" url="https://pl.wikipedia.org/wiki?curid=1267531" title="Sala o 24 słupach na Wawelu">
Sala o 24 słupach na Wawelu

Sala o 24 słupach – dawne reprezentacyjne pomieszczenie z połowy XI wieku o wymiarach 28,5 × 19,5 m wchodzące w skład romańskiego palatium księcia Kazimierza Odnowiciela, znajdującego się na Wawelu. 
Relikty wspartej 24 podporami sali zostały odnalezione w latach 1920–1921 przez Adolfa Szyszko-Bohusza pod północnym skrzydłem Zamku Królewskiego. 
Ponowne badania przeprowadzono w latach 1985-1995 pod kierunkiem Zbigniewa Pianowskiego i Janusza Firleta. Do wschodniej ściany Sali w końcu XII wieku lub w początkach XIII dobudowano budowlę na rzucie trapezu z kwadratową wieżą lub aneksem w ścianie północnej, która mogła pełnić rolę prywatnej kaplicy. Dobudowana romańska kaplica do Sali o 24 słupach może stanowić przykład bezpośrednich inspiracji rezydencjami w typie "Pfalzów" cesarskiego rodu Sztaufów. 
W 2013 roku Klaudia Stala zaprezentowała koncepcję, wg której "Sala" mogła mieć inny kształt, niż zaproponowany w 1921 roku przez Adolfa Szyszko-Bohusza. 
Mury sali zostały zniszczone w znacznym stopniu podczas prac budowlanych prowadzonych na przełomie XV/XVI wieku.

</doc>
<doc id="1267532" url="https://pl.wikipedia.org/wiki?curid=1267532" title="Joseph Dumont">
Joseph Dumont

Joseph Dumont (Du Mont) (1811-1861) – niemiecki dziennikarz. Zapewnił "Kölnische Zeitung" jedno z pierwszych miejsc wśród wielkich dzienników niemieckich.

</doc>
<doc id="1267533" url="https://pl.wikipedia.org/wiki?curid=1267533" title="Linia kolejowa nr 6">
Linia kolejowa nr 6

Linia kolejowa nr 6 Zielonka – Kuźnica Białostocka – linia kolejowa w północno-wschodniej Polsce o długości 224,163 km, fragment międzynarodowej linii E75 (I Paneuropejski Korytarz Transportowy) łączącej Warszawę z Helsinkami.
Linia jest w większej części dwutorowa i w całości zelektryfikowana.
Dzięki prostej geometrii linii, wieżowiec Warsaw Trade Tower widać z poziomu terenu z odległego od niego o 20 km Wołomina.
Historia.
Powstanie.
Linia, której odcinek stanowi linia kolejowa nr 6 (drugi odcinek w Polsce to linia kolejowa nr 21), została otwarta w 1862 r. z inicjatywy rządu rosyjskiego. Była to druga (po Kolei Warszawsko-Wiedeńskiej) linia, która powstała na ziemiach Królestwa Polskiego. Funkcjonowała pod nazwą Kolej Warszawsko-Petersburska. Z początku była to linia jednotorowa, szerokotorowa (o rozstawie szyn 1524 mm). W późniejszym czasie do linii dodano drugi tor (dokładna data nie jest znana).
Lata międzywojenne.
W latach międzywojennych znacznie ograniczono liczbę odjazdów pociągów do Petersburga.
W roku 1918 linia stała się linią normalnotorową (zmieniono prześwit torów na 1435 mm). Zarząd nad linią przejęły Polskie Koleje Państwowe.
2 września 1933 otwarto łącznicę pomiędzy Warszawą Rembertów i Zielonką (Linia kolejowa nr 449), dzięki której pociągi jadące z Białegostoku mogły dojechać do Dworca Głównego.
Liczba torów.
Na początku linia była jednotorowa; później dodano drugi tor. W czasie II wojny światowej i po niej zmieniała się liczba torów:
Obecnie linia nr 6 składa się z następującej liczby torów:
Elektryfikacja.
Elektryfikacja szlaku przebiegała stopniowo. Daty otwarcia zelektryfikowanych odcinków:
Semafory SBL.
Semafory samoczynnej blokady liniowej są na odcinku Zielonka – Tłuszcz:
Modernizacja.
W latach 2013-2017 przeprowadzona została modernizacja na odcinku Zielonka - Sadowne Węgrowskie. Wymieniono nawierzchnię (betonowe podkłady zamiast drewnianych) łącznie z naprawą ław torowych, systemu odwodnienia, wymianą podsypki, tłucznia oraz szyn. Dodatkowo, w ramach przetargu przeprowadzonego przez PLK ZLK w Warszawie, w czerwcu i lipcu 2016 roku zmodernizowana została sieć trakcyjna. W grudniu 2018 roku została oddana do użytku PT Zielonka zlokalizowana w pobliżu istniejącej KS, dzięki czemu wzmocnione zostało zasilanie na zmodernizowanym odcinku oraz zostały zdjęte ograniczenia prędkości i ograniczenia związane kursowaniem pociągów towarowych.
12 października 2014, aby przyśpieszyć prowadzone na linii prace modernizacyjne, całkowicie zawieszono ruch kolejowy na odcinku Tłuszcz – Sadowne Węgrowskie. Pociągi zostały zastąpione przez autobusy zastępcze. 13 grudnia 2015 na linię powróciły pociągi. 19 maja 2017 PKP PLK podpisały z firmami PW Banimex i Budrex-Kobi umowę na budowę 5 bezkolizyjnych skrzyżowań, a 13 czerwca z Przedsiębiorstwem Usług Technicznych Intercor umowę na modernizację odcinka Sadowne – Czyżew. W latach 2019–2020 remontowany miał być odcinek Czyżew – Białystok, a w latach 2019–2021 odcinek Białystok – Kuźnica Białostocka. Po zakończeniu modernizacji prędkość pociągów na większości linii będzie podwyższona do 200 km/h (obecnie na całej linii obowiązuje wyłącznie prędkość konstrukcyjna 200 km/h).
Ruch pociągów.
Koleje Mazowieckie.
Koleje Mazowieckie obsługują linię na terenie województwa mazowieckiego i Podlaskiego (do stacji Czyżew) pociągami osobowymi. Tabor KM obsługujący linię to elektryczne zespoły trakcyjne EN57/AL/AKM, ER160 i autobusy szynowe serii VT627, VT628 oraz 222M.
Połączenia bezpośrednie przechodzące, zaczynające lub kończące się na linii w rozkładzie Kolei Mazowieckich:
Polregio.
Polregio obsługuje linię na terenie województwa podlaskiego (od stacji Małkinia) pociągami regio oraz Interregio. Pociągi Interregio w rozkładzie 2011/2012 zatrzymywały się tylko na niektórych stacjach na linii: Wołomin (bardzo rzadko), Tłuszcz, Małkinia, Czyżew, Szepietowo, Łapy, Białystok i Sokółka.
Połączenia bezpośrednie przechodzące, zaczynające lub kończące się na linii:
Pociągi osobowe (stan w 2017):
PKP Intercity.
PKP Intercity obsługują linię pociągami dalekobieżnymi: Twoje Linie Kolejowe, InterCity (tylko do Białegostoku) oraz MP. W rozkładzie 2018/2019 pociągi dalekobieżne zatrzymują się tylko na niektórych stacjach na linii: Tłuszcz, Łochów (tylko wybrane połączenia). Małkinia, Czyżew, Szepietowo, Łapy, Białystok, Sokółka i Kuźnica Białostocka
Międzynarodowe pociągi pospieszne (MP) w rozkładzie 2018/2019:

</doc>
<doc id="1267540" url="https://pl.wikipedia.org/wiki?curid=1267540" title="Płomień (okręt)">
Płomień (okręt)



</doc>
<doc id="1267543" url="https://pl.wikipedia.org/wiki?curid=1267543" title="Can You Believe It">
Can You Believe It

Can You Believe It to singel amerykańskiego rapera Stylesa P. Promuje album "Time Is Money".
Podkład został wyprodukowany przez Lil' Jona. W utworze gościnnie wystąpił Akon.

</doc>
<doc id="1267546" url="https://pl.wikipedia.org/wiki?curid=1267546" title="Herb gminy Zebrzydowice">
Herb gminy Zebrzydowice

Herb gminy Zebrzydowice ma kształt typowy dla herbów: u góry prosty, natomiast u dołu zaokrąglony.
Kolory: zielone tło, czerwone koło, żółty kłos, czarny oskard, białe skrzydło. Na tarczy znajdują się: kłos symbolizujący zawód rolnika, koło parowozu i skrzydło, oznaczające zawód kolejarza oraz oskard górniczy.
Herb Zebrzydowic o obecnym wyglądzie został zatwierdzony uchwałą Rady Gminy dnia 30 sierpnia 1990. Wcześniej w gminie każda wieś posiadała pieczęcie charakterystyczne dla siebie. Te elementy w całości jako znak graficzny zebrała mgr Maria Kościelny, ona też nadała herbowi ostateczny wygląd.

</doc>
<doc id="1267550" url="https://pl.wikipedia.org/wiki?curid=1267550" title="Torfowcowe">
Torfowcowe



</doc>
<doc id="1267566" url="https://pl.wikipedia.org/wiki?curid=1267566" title="Edward Lipiec">
Edward Lipiec

Edward Lipiec (ur. 27 czerwca 1936 w Skrzyńcu) – polski polityk, samorządowiec, rolnik, senator I kadencji.
Życiorys.
Z wykształcenia inżynier, absolwent Wyższej Szkoły Rolniczej w Poznaniu. Do 1970 pracował jako agronom w Spółdzielni Kółek Rolniczych oraz Technikum Rolniczego w Żarach. Następnie rozpoczął prowadzenie własnego gospodarstwa ogrodniczego.
Na początku lat 80. stanął na czele wojewódzkich struktur NSZZ Rolników Indywidualnych „Solidarność”. W stanie wojennym został internowany na okres od 13 grudnia 1981 do 12 lipca 1982.
Uczestniczył w obradach Okrągłego Stołu w podzespole do spraw rolnictwa. Od 1989 do 1991 z ramienia Komitetu Obywatelskiego zasiadał w Senacie I kadencji, reprezentując województwo zielonogórskie. W latach 1998–2002 pełnił funkcję radnego sejmiku lubuskiego z listy AWS z ramienia Stronnictwa Konserwatywno-Ludowego. W 2004 wstąpił do Partii Centrum. Bez powodzenia kandydował w wyborach samorządowych w 2002 i 2006. Później przystąpił do reaktywowanego SKL, zasiadł w komitecie politycznym tego ugrupowania. Został następnie działaczem Prawa i Sprawiedliwości.
W 2012 odznaczony Krzyżem Oficerskim, a w 2018 Krzyżem Komandorskim Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="1267567" url="https://pl.wikipedia.org/wiki?curid=1267567" title="I'm Black">
I'm Black

I'm Black to singel amerykańskiego rapera Stylesa P, promujący album "Time Is Money". Wydany został 3 maja 2005.
Podkład został wyprodukowany przez The Alchemist. W utworze gościnnie wystąpiła Marsha Ambrosius z Floetry. Utwór można również usłyszeć na składance Ruff Ryders "Real City Of God vol. 2".

</doc>
<doc id="1267569" url="https://pl.wikipedia.org/wiki?curid=1267569" title="Kościół Podwyższenia Krzyża Świętego w Dobrej">
Kościół Podwyższenia Krzyża Świętego w Dobrej



</doc>
<doc id="1267575" url="https://pl.wikipedia.org/wiki?curid=1267575" title="What’s It All About">
What’s It All About

What’s It All About to singel amerykańskiego rapera Drag-Ona. Promuje album "Opposite of H2O".
Podkład "What’s It All About" został wyprodukowany przez Swizz Beatza, który razem z Parlé wykonują refren.
B-Side'ami singla są "Opposite of H2O" z Jadakissem i "Life Goes On". Podkłady obu utworów wyprodukował Swizz Beatz.

</doc>
<doc id="1267577" url="https://pl.wikipedia.org/wiki?curid=1267577" title="Łysina (Beskid Wyspowy)">
Łysina (Beskid Wyspowy)

Łysina (891 m) – drugi co do wysokości szczyt w Paśmie Lubomira i Łysiny.
Topografia.
Pasmo Lubomira i Łysiny według regionalizacji Polski opracowanej przez Jerzego Kondrackiego należy do Beskidu Wyspowego. Na mapach i w przewodnikach turystycznych czasami zaliczane jest do Beskidu Makowskiego, co jest zgodne z dawnymi opracowaniami, uwzględniającymi zasięgi grup etnograficznych: podnóża Łysiny i Lubomira zamieszkiwali Krakowiacy zachodni, podczas gdy charakterystyczna dla Beskidu Wyspowego grupa Lachów szczyrzyckich zamieszkuje na wschód od Cietnia, natomiast Kliszacy nie przekraczają Przełęczy Wierzbanowskie.
Łysina położona jest we wschodniej części Pasma Lubomira i Łysiny. Znajduje się w sąsiedztwie Trzech Kopców. Od wysokości ok. 700 m n.p.m. stoki są całkowicie pokryte lasem. Na północny zachód od wierzchołka ciągnie się łagodnie opadający grzbiet, na którym, na górnym skraju polany Nad Nowinami znajduje się Schronisko PTTK na Kudłaczach, a nieco niżej – zabudowania przysiółka Kudłacze. Północno-wschodni stok opada natomiast w kierunku zwornikowej Przełęczy Suchej (708 m), od której odbiega grzbiet Kamiennika Południowego i Kamiennika Północnego (827 m). Grzbiety Łysiny i Kamiennika oddziela głęboka dolina Kamieniczanki. Łysina jest całkowicie zalesiona. Dawniej na jej szczycie i grzbiecie istniała polana Duska, jednak zarosła już całkowicie lasem.
Historia.
W 1914 na grzbiecie od Łysiny do Lubomira zajęły pozycje obronne wojska austriacko-węgierskie. Żołnierze wykopali tutaj widoczne do dzisiaj rowy strzeleckie i rowy dobiegowe o łącznej długości 170 m. Również w czasie II wojny światowej Łysina była terenem działań wojennych. W lipcu 1944 partyzanci myślenickiego obwodu AK „Murawa” założyli na północnych stokach Łysiny bazę składającą się z kilku baraków i namiotów dla partyzantów i dowódcy o pseudonimie „Kulesza”. W bazie była także radiostacja komendy krakowskiego okręgu AK. i miała ona telefoniczne połączenie z kilkoma punktami obserwacyjnymi założonymi na Kamienniku, Łysinie i przysiółku Kudłacze (w pobliżu obecnego schroniska PTTK na Kudłaczach). W bazie tej przebywała tylko niewielka część oddziału, zgromadzono natomiast większość zaopatrzenia. Pod bukiem, przy obecnym rozdrożu szlaków była kapliczka, w której odprawiał msze polowe ksiądz Stanisław Główka (pseudonim „Robak”). Gdy jednak we wrześniu 1944 Niemcy ściągnęli znaczne siły wojskowe dla zwalczenia partyzantów, ci w nocy z 15 na 16 września wycofali się z bazy. Została ona przez wojska niemieckie całkowicie zniszczona.
Na północnych stokach Łysiny, w pobliżu żółtego szlaku turystycznego, nieco powyżej Suchej Polany znajdują się dwie symboliczne mogiły. Nie są to jednak mogiły partyzantów. Jedna z nich to mogiła zastrzelonego przez partyzantów konfidenta gestapo o pseudonimie „Orlik”, druga była usypaną z ziemi makietą pasma Lubomira i Łysiny i służyła do szkoleń taktycznych.

</doc>
<doc id="1267579" url="https://pl.wikipedia.org/wiki?curid=1267579" title="Józef Błaszczeć">
Józef Błaszczeć

Józef Błaszczeć (ur. 19 czerwca 1947 w Kobylnikach) – polski polityk, inżynier, samorządowiec, poseł na Sejm I kadencji.
Życiorys.
W 1971 ukończył studia na Wydziale Budowy Maszyn Politechniki Wrocławskiej. Pracował jako inżynier mechanik. W latach 1991-1993 był posłem na Sejm I kadencji z listy Wyborczej Akcji Katolickiej. Należał do Zjednoczenia Chrześcijańsko-Narodowego. W wyborach parlamentarnych w 1993 bez powodzenia ubiegał się o reelekcję z listy Katolickiego Komitetu Wyborczego „Ojczyzna” (otrzymał 5359 głosów). Od 1994 do 1995 pełnił funkcję wiceprezydenta, następnie do 1998 członka zarządu miasta Częstochowy. Zasiadał także w radzie miasta, w 2006 bez powodzenia ubiegał się o mandat radnego z listy lokalnego ugrupowania Tadeusza Wrony. W wyborach parlamentarnych w 2005 również bezskutecznie ubiegał się o mandat senatora z ramienia Ligi Polskich Rodzin.
Podjął pracę jako dyrektor oddziału Poczty Polskiej w Częstochowie. Został też prezesem zarządu Unii Laikatu Katolickiego.

</doc>
<doc id="1267581" url="https://pl.wikipedia.org/wiki?curid=1267581" title="Agafia">
Agafia



</doc>
<doc id="1267584" url="https://pl.wikipedia.org/wiki?curid=1267584" title="Malarstwo iluzoryczne">
Malarstwo iluzoryczne



</doc>
<doc id="1267585" url="https://pl.wikipedia.org/wiki?curid=1267585" title="Schronisko na Polanie pod Wysoką">
Schronisko na Polanie pod Wysoką

Schronisko na Polanie pod Wysoką (słow. "Chata na Poľane pod Vysokou") – nieistniejące już schronisko, które stało na Polanie pod Wysoką, w słowackich Tatrach Wysokich, w Dolinie Białej Wody. Schronisko znajdowało się na wysokości ok. 1300 m n.p.m.
Historia.
Dolina Białej Wody z uwagi na znaczne oddalenie od ośrodków w Popradzie czy Kieżmarku w latach 70. XIX wieku nie była popularna wśród pierwszych turystów z południowej, węgierskiej strony Tatr. Biegła nią jednak ścieżka na Rysy (przez Dolinę Ciężką i Wagę) – uczęszczana przez galicyjskich wędrowców szczególnie przed wytyczeniem przez Towarzystwo Tatrzańskie szlaku z Dolina Rybiego Potoku. 
Pierwsze schronisko na Polanie pod Wysoką postawić chciało w roku 1877 Towarzystwo Tatrzańskie – wkrótce po wzniesieniu schroniska w Starej Roztoce. Na budowę tę nie zgodził się ówczesny właściciel Tatr Jaworzyńskich, baron Aladár Salamon. Sam jednak w tym samym miejscu, na wysokości około 1300 m n.p.m. (przy szlaku na Polski Grzebień) postawił niewielki budynek otwarty w 1878 roku. Jedną z trzech izb udostępnił turystom, którzy klucze do niej pobierali i zdawali w siedzibie zarządu dóbr jaworzyńskich. Wśród turystów funkcjonowała nazwa „Schronisko Salamona” ("Salamon-menedékház") bądź „Schronisko pod Młynarzem”. Gdy w roku 1879 Salamon sprzedał swoje dobra Christianowi Hohenlohe, ten ostatni zamienił otoczenie polany w rezerwat myśliwski z odpłatnym wstępem. Same schronisko przekazano straży leśnej i zamknięto dla turystów. Dawne schronisko spłonęło w 1923 roku.
Wkrótce na Polanie pod Wysoką ponownie uruchomiono budynek przeznaczony dla turystów. Jak podają Paryscy w Wielkiej encyklopedii tatrzańskiej, w 1924 roku powstał nowy obiekt Klubu Czechosłowackich Turystów (KČST), który spłonął na początku 1926 roku. Z kolei Ivan Bohuš młodszy wskazuje, że w 1925 roku KČST przejął od czechosłowackich lasów państwowych dawny domek myśliwski księcia Hohenlohe. Jego gospodynią (chatarką) została Vlasta Krajinová. Obiekt funkcjonujący pod nazwą "útulňa pod Vysokou" mógł udzielić jednocześnie nawet do 50 noclegów, jednak spłonął już w grudniu 1926 roku.
KČST otrzymało z tytułu ubezpieczenia kwotę 40 tys. koron, którą miano przeznaczyć na odbudowę i rozbudowę dotychczasowego budynku. Po długiej dyskusji uznano, że budowa schroniska negatywnie wpłynęłaby na atrakcyjność Doliny Białej Wody. W konsekwencji obiektu nigdy nie odbudowano, zaś turystom służyły odtąd jedynie gajówki i pasterskie koleby. W późniejszych czasach na polanie powstało taternickie obozowisko Towarzystwa Wspinaczkowego JAMES.

</doc>
<doc id="1267586" url="https://pl.wikipedia.org/wiki?curid=1267586" title="Put Your Drinks Down">
Put Your Drinks Down

Put Your Drinks Down to wydany w 2003 roku singel amerykańskiego rapera Drag-Ona. Promuje album "Hell and Back".
Podkład "Put Your Drinks Down" został wyprodukowany przez Needlza.

</doc>
<doc id="1267589" url="https://pl.wikipedia.org/wiki?curid=1267589" title="Future Breeze">
Future Breeze

Future Breeze to niemiecki zespół stworzony przez Markusa Boehme oraz Martina Hensinga. 
Zdobyli międzynarodową sławę wydając single "Why Don't You Dance With Me" i "Keep The Fire Burnin' " oraz remiksując utwór "Encore Une Fois" wydany przez Sash!.

</doc>
<doc id="1267590" url="https://pl.wikipedia.org/wiki?curid=1267590" title="Bang Bang Boom">
Bang Bang Boom

Bang Bang Boom to wydany w 2003 roku singel amerykańskiego rapera Drag-Ona. Promuje album "Hell and Back". Powstał do niego klip.
Podkład "Bang Bang Boom" został wyprodukowany przez Swizz Beatza, który wykonuje refren utworu.

</doc>
<doc id="1267592" url="https://pl.wikipedia.org/wiki?curid=1267592" title="Siegbert Ramsauer">
Siegbert Ramsauer

Siegbert Ramsauer (ur. 19 października 1909, zm. 13 czerwca 1991) – zbrodniarz hitlerowski, jeden z lekarzy SS pełniących służbę w obozach koncentracyjnych i SS-Hauptsturmführer.
Doktor medycyny, członek NSDAP (nr legitymacji partyjnej 6103648) i SS (nr identyfikacyjny 301007). Służbę w obozach koncentracyjnych rozpoczął Ramsauer w Dachau. W 1941 przeniesiony został do Gusen i rozpoczął pierwsze eksperymenty pseudomedyczne w tym obozie. Następnie był naczelnym lekarzem w podobozie Mauthausen – "Loiblpass", gdzie również prowadził okrutne pseudoeksperymenty na więźniach.
Ramsauer został po zakończeniu wojny osądzony za swoje zbrodnie przez aliancki Trybunał Wojskowy w Klagenfurt am Wörthersee w procesie załogi Mauthausen i skazany na dożywotnie pozbawienie wolności.

</doc>
<doc id="1267594" url="https://pl.wikipedia.org/wiki?curid=1267594" title="Ahlbeck Grenze">
Ahlbeck Grenze

Ahlbeck Grenze – przystanek osobowy na linii UBB w Seebad Ahlbeck, dzielnica gminy Heringsdorf, w Meklemburgii-Pomorzu Przednim w Niemczech, około 50 metrów od granicy polsko-niemieckiej, oraz od granic administracyjnych miasta Świnoujścia.

</doc>
<doc id="1267595" url="https://pl.wikipedia.org/wiki?curid=1267595" title="Tibor Selymes">
Tibor Selymes

Tibor Selymes (ur. 14 maja 1970 w Bălan) – rumuński piłkarz grający na pozycji lewego obrońcy.
Kariera klubowa.
Selymes urodził się w rodzinie pochodzenia węgierskiego. Piłkarską karierę rozpoczął w klubie FC Brașov, gdzie najpierw występował w drużynach młodzieżowych, a w 1987 roku awansował do kadry pierwszego zespołu. 6 marca 1988 roku zadebiutował w pierwszej lidze w wygranym 3:0 domowym spotkaniu z CSM Suceava. W zespole z Braszowa Tibor występował przez trzy sezony, a latem 1990 roku przeszedł do Dinama Bukareszt. W swoim pierwszym sezonie spędzonym w stołecznym zespole zajął 3. miejsce, ale już rok później wywalczył swoje pierwsze w karierze mistrzostwo Rumunii. Natomiast w 1993 roku został wicemistrzem kraju. Ogółem w lidze rumuńskiej przez 6 lat wystąpił 158 meczach i strzelił 10 bramek.
Latem 1993 Selymes wyjechał do Belgii. Jego pierwszym klubem w tym kraju był Cercle Brugge. W Cercle występował przez pełne trzy sezony w podstawowym składzie, a największym sukcesem było zajęcie 8. miejsca w 1996 roku. Latem po sezonie Rumun przeszedł do jednego z czołowych klubów w kraju, RSC Anderlecht. Przez pierwsze dwa sezony grał w wyjściowym składzie, jednak „Fiołki” dwukrotnie zajęły 4. pozycję w Eerste Klasse. Sezon później przegrał rywalizację z Glenem De Boeckiem i Lorenzo Staelensem i latem 1999 odszedł do Standardu Liège, z którym w 2001 roku zajął 3. pozycję w belgijskiej ekstraklasie. Ogółem na belgijskich boiskach zagrał 184 razy i ośmiokrotnie trafił do siatki rywala.
W 2001 roku Tibor opuścił Belgię i trafił na Węgry. Przez jeden sezon bronił barw Haladásu Szombathely, z którym zajął jednak przedostatnią lokatę i spadł do drugiej ligi. Następnie został piłkarzem Debreceni VSC i najpierw zakończył sezon na 4. pozycji, a rok później na 3. Sezon 2004/2005 Selymes spędził w cypryjskim AEL Limassol i po nim zakończył sportową karierę w wieku 35 lat.
Kariera reprezentacyjna.
W reprezentacji Rumunii Selymes zadebiutował 26 sierpnia 1992 roku w wygranym 2:0 towarzyskim meczu z Meksykiem. W 1994 roku był w kadrze Rumunii na Mistrzostwach Świata w USA. Tam był podstawowym zawodnikiem i wystąpił w czterech meczach: z Kolumbią (3:1) i USA (1:0), a następnie w meczu 1/8 finału z Argentyną (3:2) oraz w ćwierćfinale ze Szwecją, w którym w serii rzutów karnych Szwedzi wygrali 5:4. W dwóch ostatnich był karany żółtymi kartkami.
W 1996 roku Selymes został powołany przez Anghela Iordănescu na Mistrzostwa Europy w Anglii. Zaliczył tam trzy mecze: przegrane 0:1 z Francją, 0:1 z Bułgarią i 1:2 z Hiszpanią. W 1998 roku był członkiem kadry na Mistrzostwa Świata we Francji, jednak był tylko rezerwowym i nie wystąpił ani minuty. W 1999 roku zakończył swoją przygodę z kadrą narodową, w której wystąpił 46 razy i nie strzelił gola.

</doc>
<doc id="1267599" url="https://pl.wikipedia.org/wiki?curid=1267599" title="Teresa Zalewska">
Teresa Zalewska

Teresa Anna Zalewska (ur. 20 września 1942 w Opocznie) – polska polityk, muzealnik, pedagog, posłanka na Sejm X kadencji.
Życiorys.
Od 1945 mieszka w Tomaszowie Mazowieckim. Ukończyła w 1975 studia na Uniwersytecie Łódzkim. Od 1961 pracowała w instytucjach kulturalnych rodzinnego miasta, a także (w latach 1975–1977) Piotrkowa Trybunalskiego.
W latach 1989–1991 z ramienia Komitetu Obywatelskiego sprawowała mandat posła na Sejm X kadencji z okręgu piotrkowskiego. W ramach Obywatelskiego Klubu Parlamentarnego działała w kole niezależnych. W kolejnych wyborach nie ubiegała się o reelekcję. W 2002 została wybrana radną rady miasta Tomaszów Mazowiecki z komitetu wyborczego Mirosława Kuklińskiego. W 2006 nie uzyskała ponownie mandatu, startując z listy Chrześcijańskiego Porozumienia Samorządowego.
Po zakończeniu pracy w parlamencie została kustoszem w muzeum w Tomaszowie Mazowieckim.
W 2017 otrzymała Krzyż Wolności i Solidarności.

</doc>
<doc id="1267600" url="https://pl.wikipedia.org/wiki?curid=1267600" title="Mike Stern">
Mike Stern

Mike Stern (ur. jako Michael Sedgwick 10 stycznia 1953 w Bostonie) – amerykański gitarzysta jazzowy.
Prezentuje styl muzyczny fusion, czyli jazz z elementami charakterystycznymi dla muzyki rockowej. Jego idolami w młodości byli Jimi Hendrix i Eric Clapton. To właśnie im zawdzięcza ten rockowy pierwiastek, który zawarty jest w jego grze i muzyce. Jest absolwentem prestiżowej akademii bostońskiej Berklee College of Music. Jednym z jego wykładowców był Pat Metheny, który w 1976 roku zarekomendował Sterna do słynnej grupy Blood, Sweat and Tears, otwierając mu drogę do świata jazzu. W 1981 roku rozpoczął współpracę z Milesem Davisem. Dwa lata później wraz z Jaco Pastoriusem stworzył formację World of Mouth, która szybko zyskała uznanie. Od początku lat 80. prowadzi karierę solową prezentując styl fusion, jazz-rock. Inspirują go tacy gitarzyści jak George Benson, Wes Montgomery, Jim Hall, jednak w jego grze słychać również wpływy idoli z młodości. Gra z takimi muzykami jak: Richard Bona, Bob Franceschini, Dennis Chambers, Dave Weckl, Victor Wooten, Marcus Miller, Bob Berg, Herbie Hancock, Mino Cinelu, Billy Cobham, Mike Mainieri. Współpracował z zespołem Steps Ahead i grupą braci Brecker.
Jego żoną jest wokalistka i gitarzystka Magdalena Thora (Leni Stern). Jej imię często pojawia się w tytułach utworów jak np. Leni's Smile, czy Leni Goes Shopping.
Sprzęt.
Stern gra obecnie na gitarze Yamaha Pacifica Mike Stern Model wykonanej przez koncern Yamahy, na wzór lutniczego Fendera Telecastera wykonanego przez znajomego lutnika. Na scenie, używa dwóch wzmacniaczy combo Fender Twin Amp, z wpiętymi w pętle efektów kostkami firmy Boss: DS-1 i DD-3 delay. Ma charakterystyczne i łatwo rozpoznawalne brzmienie charakteryzujące się głębią i łagodnością na kanale czystym i rockowym „pazurem” na kanale przesterowanym, które uzyskuje, oprócz świetnej techniki i artykulacji, poprzez użycie dwu-cewkowych przetworników Hot Rails firmy Seymour Duncan, które według producenta kierowane są do cięższych rodzajów muzyki. Wraz z biegiem czasu Stern odchodzi od „ostrego” grania, jego muzyka łagodnieje, a on sam „wygładza” swoje brzmienie poprzez nałożenie efektu chorus.

</doc>
<doc id="1267602" url="https://pl.wikipedia.org/wiki?curid=1267602" title="Microsoft Office SharePoint Server">
Microsoft Office SharePoint Server

Office SharePoint Server 2007 (MOSS 2007) – aplikacja serwera wchodząca w skład pakietu Microsoft Office System 2007. Jest to rozszerzona wersja Windows Sharepoint Services 3.0.
MOSS 2007 może tworzyć witryny intranetowe lub internetowe witryny sieci Web. Dodatkowo serwer oferuje zaawansowane repozytoria zawartości. Witryny te umożliwiają wymianę i zarządzanie dokumentami i danymi wewnątrz i na zewnątrz przedsiębiorstwa.
Szczegóły.
MOSS 2007 oferuje realizację podstawowych i zaawansowanych potrzeb biznesowych przedsiębiorstwa poprzez:
Najważniejsze cechy serwera to:
Administracja globalna MOSS 2007 odbywa się na przyjaznej użytkownikowi Central Administration site. Administracja lokalna na stronie odbywa się poprzez panel administracyjny udostępniany na każdej stronie poprzez definicję na szablonowej stronie master page.
Dodatkowe możliwości administracyjne Sharepoint Server 2007:

</doc>
<doc id="1267603" url="https://pl.wikipedia.org/wiki?curid=1267603" title="Eureka Seven">
Eureka Seven

 – anime o mechach, miłości oraz walce stworzone przez studio Bones. "Eureka Seven" opowiada historię Rentona Thurstona oraz przestępczej grupy Gekkostate, jego przyjaźni z enigmatycznym pilotem mecha – Eureką oraz o tajemnicy Coralian. Od 7 grudnia 2009 serial był emitowany w telewizji Hyper. Ścieżkę dźwiękową skomponował Naoki Sato.
Streszczenie oraz wątki.
Akcja w "Eureka Seven" dzieje się wokół Rentona Thurstona, czternastoletniego syna Adroca Thurstona, wojskowego badacza który umarł ratując świat. Prowadzi nudne życie razem z dziadkiem mechanikiem w nudnym mieście, gdzie nic ciekawego się nie dzieje. Kocha refować, sport podobny do surfowania z tym, że tu powietrze jest medium. Marzy by dołączyć do przestępczej grupy Gekkostate, której liderem jest jego idol Holland, legendarny refer.
Nadarza się okazja do tego, kiedy mech, zwany Nirvash typeZERO, oraz Eureka, członek Gekkostate, lądują na domu, w którym Renton mieszkał ze swoim dziadkiem. Dziadek nakazał mu dostarczyć specjalną część do Nirvasha zwaną "Amita Drive", która miała obudzić drzemiącą w Nirvashu typeZERO moc. Po tym zdarzeniu Renton dostaje zaproszenie do dołączenia do Gekkostate, gdzie szybko przekonuje się, że życie jako członek Gekkostate jest nieco inne niż sobie wyobrażał i czytał w magazynie "ray=out". Tylko jedna rzecz sprawia, że to wszystko dla Rentona jest "warte świeczki" - Eureka, pilot Nirvasha typeZERO. Renton, Eureka oraz Gekkostate doświadczają przygód, które ukształtują ich przyszłość jak też przyszłość całego świata.
W "Eureka Seven" występuje duża liczba wątków. Jednym z najbardziej przeważających wątków w serii jest racjonalna i religijna tolerancja i harmonia, występująca pomiędzy postaciami w serii jak też konflikty pomiędzy nimi. Innym z wątków w anime są wojny oraz subkultury. W serii występują także personalne wątki takie jak rodzicielstwo i rodzina, a także pierwsza miłość Rentona i Eureki. Tożsamość oraz ochrona grają dużą rolę dla Rentona i Eureki, ponieważ oboje mówią, – "Jestem sobą" – wiele razy podczas serii oraz Renton przysiągł chronić Eurekę. W serii występuje także wątek dorastania.
Polska wersja.
Wersja polska: na zlecenie Hyper+ - Studio PUBLISHING

</doc>
<doc id="1267604" url="https://pl.wikipedia.org/wiki?curid=1267604" title="U-99 (1940)">
U-99 (1940)

U-99 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w 1940 roku.
Historia.
Jego jedynym dowódcą był Otto Kretschmer. Okręt odbył 8 patroli bojowych, podczas których zatopił 38 jednostek o łącznej pojemności 246 794 BRT, w tym 3 krążowniki pomocnicze (46 440 BRT), uszkodził 5 dalszych statków (37 965 BRT), zdobył jeden pryz – estoński parowiec "Merisaar".
16 marca 1941 roku na południowy wschód od Islandii U-99 wraz z innymi U-Bootami (U-37, U-74, U-100, U-110) atakował konwój HX-112. Zdołał zatopić sześć jego statków i uszkodzić jeden. Dzień później, tj. 17 marca 1941 roku, atak brytyjskiego niszczyciela HMS "Walker" zmusił U-99 do wynurzenia; dowódca okrętu podwodnego wydał rozkaz samozatopienia jednostki; zginęło 3 marynarzy.

</doc>
<doc id="1267607" url="https://pl.wikipedia.org/wiki?curid=1267607" title="U99">
U99



</doc>
<doc id="1267608" url="https://pl.wikipedia.org/wiki?curid=1267608" title="Humban-haltasz III">
Humban-haltasz III

Khumban-haltasz III, Humbanhaltasz III – król Elamu w latach 648–644? p.n.e. 
W walce o tron elamicki pokonał Indabigasza, stronnika króla asyryjskiego Aszurbanipala, który wprowadził go na tron.Pociągnęło to za sobą kolejnął wojnę z Asyrią, która zakończyła się podbiciem kraju i zburzeniem Suzy. 
Aszurbanipal postanowił w 647 r. p.n.e. ostatecznie zająć kraj, który w przeszłości był źródłem niepokojów dla mieszkańców Mezopotamii. Ogłosił, że zburzenie Suzy oraz uprowadzenie jej mieszkańców to kara, za wojny które Elamici wszczynali w przeszłości.
Khumban-haltasz III był ostatnim królem elamickim. Wraz z podbojem Elamu przez Asyryjczyków plemiona Persów, które wcześniej były lennikami królów Elamu, musiały uznać władzę Aszurbanipala nad sobą. Zależność ta była stosunkowo luźna, ponieważ Asyryjczycy zaniechali wypraw wojennych w głąb gór Iranu.Zniszczony kraj starożytnej monarchii elamickiej stał się terenem ekspansji plemion perskich, które zaczęły zasiedlać Elam, przejmując władzę nad nim ok. r. 600 p.n.e.

</doc>
<doc id="1267609" url="https://pl.wikipedia.org/wiki?curid=1267609" title="Zabieżka">
Zabieżka



</doc>
<doc id="1267610" url="https://pl.wikipedia.org/wiki?curid=1267610" title="Jennifer Ayache">
Jennifer Ayache

Jennifer Ayache (ur. 9 listopada 1983 w Cannes) – wokalistka zespołu Superbus, do tej pory wydała wraz z zespołem 3 płyty: Aeromusical, Pop'n'gum oraz Wow.

</doc>
<doc id="1267611" url="https://pl.wikipedia.org/wiki?curid=1267611" title="Józef Zwisłocki">
Józef Zwisłocki

Józef Jan Zwisłocki (ur. 19 marca 1922 we Lwowie, zm. 14 maja 2018 w Syracuse) – polski fizyk, specjalista psychoakustyki, pisarz naukowy. Profesor emeritus na uniwersytecie w Syracuse (Nowy Jork). Założyciel Instytutu Badań Zmysłowych Institute of Sensory Research w L.C. Smith College of Engineering and Computer Science, Syracuse University. Wnuk Ignacego Mościckiego.
Młodość.
Syn Tadeusza Zwisłockiego, inżyniera (później doktora) chemii oraz Heleny z Mościckich, córki późniejszego prezydenta Rzeczypospolitej Polskiej Ignacego Mościckiego.
W latach 1935–1939 był studentem w Gimnazjum i Liceum im. Sułkowskich w Rydzynie. Tam prof. Arkadiusz Piekara zainspirował go do studiowania fizyki. Już w laboratorium w Rydzynie prowadził badania dotyczące akustyki.
Po inwazji Polski przez wojska niemieckie i sowieckie, 17 września 1939 opuścił kraj razem z matką i dziadkiem. Przez Rumunię przedostali się do Szwajcarii. W 1940 wstąpił na Politechnikę Zurychu. W 1944 otrzymał dyplom inżyniera, a w 1948 doktorat. W latach 1944–1951 pracował jako asystent, później dyrektor Laboratorium Elektroakustyki przy Uniwersytecie Bazylejskim.
Wynalazki.
W 1970 wynalazł sztuczne ucho, które umożliwia stwierdzenie ilości prądu potrzebnego w słuchawce ażeby stworzyć pożądane natężenie głosu w uchu. Pod nazwą „Zwislocki Coupler”, zostało przyjęte jako standard narodowy.
Był autorem 13 patentów.
Książki, referaty i artykuły.
Opublikował książkę pt. "Auditory Sound Transmission: An Autobiographical Perspective" ( wyd.: Lawrence Erlbaum; 2002). Ponadto napisał ponad 200 innych prac naukowych w różnych językach.

</doc>
<doc id="1267616" url="https://pl.wikipedia.org/wiki?curid=1267616" title="Seebad Ahlbeck (stacja kolejowa)">
Seebad Ahlbeck (stacja kolejowa)

Seebad Ahlbeck – stacja kolejowa na linii UBB w Seebad Ahlbeck, dzielnica gminy Heringsdorf, w Meklemburgii-Pomorzu Przednim w Niemczech.

</doc>
<doc id="1267617" url="https://pl.wikipedia.org/wiki?curid=1267617" title="Anna-Maria Rawnopolska-Dean">
Anna-Maria Rawnopolska-Dean

Anna-Maria Rawnopolska-Dean (bułg. Анна-Мария Равнополска-Дийн; ur. 3 sierpnia 1960 w Sofii) – bułgarska kompozytorka, harfistka i pedagog.
Początkowo studiowała u włoskiej pedagog i harfistki Liany Pasquali, a następnie kontynuowała kształcenie w USA u Susann McDonald na Indiana University w Bloomington. W 1992 r. zadebiutowała w Carnegie Hall.

</doc>
<doc id="1267618" url="https://pl.wikipedia.org/wiki?curid=1267618" title="Bagna nad Stążką">
Bagna nad Stążką

Rezerwat przyrody Bagna nad Stążką – rezerwat torfowiskowy o powierzchni 478,45 ha, położony na terenie Borów Tucholskich w województwie kujawsko-pomorskim. Został powołany rozporządzeniem Nr 94/99 Wojewody Kujawsko-Pomorskiego z dnia 12 maja 1999 r. w sprawie uznania za rezerwat przyrody pod nazwą „Bagna nad Stążką” w celu trwałego zabezpieczenia i zachowania ze względów naukowych, dydaktycznych i krajobrazowych torfowisk wraz z lasami położonymi w rozlewiskach rzeki Stążki, z typowo wykształconymi zespołami roślinnymi torfowisk niskich, przejściowych i wysokich oraz z unikatową florą gatunków reliktowych, chronionych, rzadkich i bardzo rzadkich w skali regionu kraju.
Lokalizacja.
Rezerwat położony jest w gminie Cekcyn w powiecie tucholskim, na terenie Tucholskiego Parku Krajobrazowego. Swym zasięgiem obejmuje środkowy bieg rzeki Stążka oraz odcinek rzeki Rakówka (lewy dopływ Stążki). Rezerwat znajduje się na terenie Nadleśnictwa Tuchola, pod którego zarządem znajduje się 469,68 ha jego powierzchni.
Plan ochrony.
Rezerwat posiada plan ochrony ustanowiony zarządzeniem Nr 19/0210/2011 Regionalnego Dyrektora Ochrony Środowiska w Bydgoszczy z dnia 28 grudnia 2011 r. w sprawie ustanowienia planu ochrony dla rezerwatu przyrody „Bagna nad Stążką” (Dz. Urz. Nr 311, poz. 3391).
Powierzchnia ochrony ścisłej [ha]: 60,15
Powierzchnia ochrony czynnej [ha]: 418,30
Turystyka.
W pobliżu rezerwatu przyrody „Bagna nad Stążką” swój przebieg mają szlaki turystyczne:
Na terenie rezerwatu wyznaczona została ok. 3,5 km ścieżka przyrodniczo-dydaktyczna „Jelenia Wyspa”, której początek i koniec znajduje się nieopodal siedziby Nadleśnictwa Tuchola w Gołąbku.

</doc>
<doc id="1267619" url="https://pl.wikipedia.org/wiki?curid=1267619" title="Transplantolog">
Transplantolog



</doc>
<doc id="1267624" url="https://pl.wikipedia.org/wiki?curid=1267624" title="Yeomen of the Guard">
Yeomen of the Guard

Straż Przyboczna Jego Królewskiej Mości Yeomenów Gwardii (ang. "King's Body Guard of the Yeomen of the Guard") – jeden z oddziałów straży przybocznej brytyjskiego monarchy, najstarsza jednostka wojskowa w armii brytyjskiej, utworzona przez króla Henryka VII w 1485 r. Obecnie oddział liczy 60 żołnierzy i 6 oficerów, którzy są rekrutowani spośród emerytowanych żołnierzy British Army, Royal Marines i Royal Air Force, ale nigdy Royal Navy. Funkcja kapitana Yeomenów jest stanowiskiem politycznym – zawsze jest on zastępcą głównego whipa w Izbie Lordów.
Obecnie Yeomeni pełnią wyłącznie ceremonialną rolę. Towarzyszą monarsze podczas Royal Maundy Service, podczas inwesytytury najważniejszych dostojników oraz podczas Garden Parties w pałacu Buckingham. Podczas uroczystego otwarcia sesji parlamentu Yeomeni sprawdzają piwnice gmachu parlamentu na pamiątkę spisku prochowego Guya Fawkesa z 1605 r. W XVIII w. 40 Yeomenów pełniło służbę w dzień, a 20 w nocy. Było tak do 1813 r.
Wszyscy Yeomeni muszą mieć ukończone 42 lata, ale muszą mieć mniej niż 55 lat (w chwili mianowania). Muszą posiadać co najmniej stopień sierżanta, ale nie mogą być w służbie czynnej. Muszą mieć odbyte 22 lata służby i uzyskać odznaczenie Long Service and Good Conduct Medal (LS&amp;GCM). Po ukończeniu 70 roku życia nie są już powoływani do służby. Nowych członków do oddziału rekomenduje monarsze lord szambelan.
Yeomeni noszą tradycyjne stroje pochodzące z okresu Tudorów. Na strój składa się czerwona tunika z purpurowymi wyłogami oraz złotymi wzorami. Czerwonego koloru jest również pasek i pończochy. Buty są czarne z różą w kolorach białym, czerwony i niebieskim. Yeomeni noszą również czarne kapelusze. Na strojach naszyta jest korona Tudorów z czerwoną różą Lancasterów, koniczyna i oset. Wyhaftowane jest również motto "Bóg i moje prawo" ("Dieu et mon droit") oraz inicjały panującego monarchy.

</doc>
<doc id="1267626" url="https://pl.wikipedia.org/wiki?curid=1267626" title="FAUR L30H">
FAUR L30H

Lyd2 (oznaczenie fabryczne "L30H") – wąskotorowa lokomotywa spalinowa produkowana w latach 1973–1983 przez rumuńskie zakłady 23 August w Bukareszcie, głównie na eksport, przede wszystkim do Polski. Budowana w wersjach na tor szerokości od 600 mm do 1000 mm. W Polsce używane były przez Polskie Koleje Państwowe pod oznaczeniem serii Lyd2, a także koleje przemysłowe i leśne.
Historia.
Lokomotywa typu L30H została opracowana przez rumuńskie zakłady 23 August (późniejsze Faur) w Bukareszcie, z przeznaczeniem głównie na eksport. Powstała jako konstrukcja uniwersalna, która mogła być wykonana na różne szerokości toru, od 600 mm do 1000 mm. Pierwszym odbiorcą był Egipt, dokąd dostarczono około 60 sztuk, począwszy od 1973 roku. Głównym nabywcą tych lokomotyw stała się Polska, dokąd dostarczono około 80 sztuk w latach 1977–1982. Nieliczne lokomotywy były zbudowane dla Albanii (3 sztuki w roku 1981) i Rumunii (4 sztuki, wyprodukowane w latach 1982–1983).
Opis.
Lokomotywa Lyd2 ma układ osi C i napęd wiązarowy. Pudło lokomotywy składa się z przedziału maszynowego i kabiny sterowniczej z tyłu lokomotywy. Napęd stanowi silnik wysokoprężny MB83B o mocy 350 KM (257 kW). Przeniesienie napędu następuje za pomocą przekładni hydraulicznej TH5R-V6. Przekładnia ta reaguje samoczynnie na zmiany prędkości, w zależności od obciążenia. Dalej napęd przenoszony jest na przekładnię główną i nawrotnik, sterowany elektropneumatycznie z pulpitu sterującego, a następnie za pośrednictwem ślepego wału i wiązarów, na koła wszystkich trzech osi. Lokomotywa posiada instalację sprężonego powietrza z dwustopniową sprężarką tłokową do układu hamulcowego lokomotywy i pociągu oraz do sterowania pneumatycznego. Kabina ma dwa stanowiska sterujące, dla obu kierunków jazdy.
Użycie w Polsce.
Po polskich torach jeździło 75 tych lokomotyw, kupowane od 1977 roku. Większość używana była na kolejach przemysłowych (rozstaw toru 750–785 mm, sporadycznie 600 i 1000 mm), 24 na PKP (rozstaw toru głównie 600 mm, trzy na tor 750 mm) i 7 na Bieszczadzkiej Kolejce Leśnej należącej do Lasów Państwowych (750 mm). Na PKP zostały oznaczone serią Lyd2, która została zaadaptowana dla ich oznaczenia również przez większość kolei przemysłowych. Dla PKP zakupiono 17 nowych lokomotyw (15 na tor 600 mm i dwie na tor 750 mm), a siedem dalszych odkupiono od przemysłu (sześć na tor 600 mm i jedna na tor 750 mm). Po 1990 roku około połowa została złomowana. Obecnie w Polsce (2018) jest 11 czynnych lokomotyw Lyd2. Kilkanaście sztuk zostało sprzedanych z Polski za granicę, do Niemiec, Wielkiej Brytanii, Czech i na wyspę Saint Kitts.
Lokomotywy PKP Lyd2-58, 60 i 069, używane poprzednio na Jarocińskiej Kolei Dojazdowej, zostały w latach 1993–1995 sprzedane do Walii na kolej muzealną Welsh Highland Railway (WHR). Z pozostałych dwóch lokomotyw kolei Jarocińskiej, Lyd2-59 została złomowana, a zdekompletowana Lyd2-63 w 2005 trafiła do Skansenu Kolei Leśnej w Pionkach, a po jego likwidacji trafiła do Zabytkowej stacji kolei wąskotorowej w Rudach Raciborskich. W marcu 2020 lokomotywa została zakupiona przez Średzką Kolej Powiatową. Po remoncie przeprowadzonym przez średzki Zakład Naprawy Taboru Zabytkowego, w 2022 roku powróciła do służby. Pierwszy planowy pociąg poprowadziła 28 maja
Bibliografia.
]

</doc>
<doc id="1267627" url="https://pl.wikipedia.org/wiki?curid=1267627" title="Seebad Heringsdorf (stacja kolejowa)">
Seebad Heringsdorf (stacja kolejowa)

Seebad Heringsdorf – stacja kolejowa w Seebad Heringsdorf w Meklemburgii-Pomorzu Przednim w Niemczech.

</doc>
<doc id="1267628" url="https://pl.wikipedia.org/wiki?curid=1267628" title="Oleg Dieripaska">
Oleg Dieripaska

Oleg Władimirowicz Dieripaska (ros. Олег Владимирович Дерипаска; ur. 2 stycznia 1968 w Dzierżyńsku) – rosyjski biznesmen, uważany za jednego z najbogatszych ludzi na świecie.
Życiorys.
Dieripaska jest z pochodzenia Białorusinem, dorastał w Kraju Krasnodarskim.
Skończył z wyróżnieniem fizykę na Uniwersytecie Łomonosowa w Moskwie w 1993 roku.
Jest przewodniczącym rady nadzorczej oraz właścicielem 66% akcji koncernu aluminiowego Rusal. Większość spółek kontroluje za pośrednictwem swojego holdingu Basic Element, którego dyrektorką naczelną była Gülżan Mołdażanowa.
Pod koniec 2007 roku wszedł w posiadanie pakietu większościowego Norilskiego niklu. Jest także udziałowcem kanadyjskiego producenta samochodów Magna i austriackiego koncernu budowlanego Strabag.
Jego inwestycje związane były m.in. z budową infrastruktury koniecznej do zorganizowania Zimowych Igrzysk Olimpijskich w Soczi w 2014 roku.
Dieripaska jest uważany za przyjaciela Władimira Putina, zawdzięczając jego przychylności swoją karierę. Udało mu się np. odroczyć spłatę 4,5 mld dol. kredytu, który z łaski Kremla dostał na ratowanie swych zagrożonych kryzysem biznesów. Dostał też nowy kredyt na wypłatę zaległych pensji i uruchomienie produkcji cementu w Pikałowie. Uchodzi za idealne wcielenie idei imperium liberalnego, zgodnie z którą jednym z ważniejszych celów młodego kapitalizmu rosyjskiego jest przejmowanie firm zagranicznych. Sposób, w jaki dorobił się majątku, sprawił, że ma zakaz wjazdu do Stanów Zjednoczonych. Był przesłuchiwany przez zachodnich prokuratorów w związku z podejrzeniami o kontakty z mafią.
Interesuje się piłką nożną, w mediach pojawiały się spekulacje o jego planach zakupu klubu Arsenal FC, zainwestował jednak w FK Moskwa.
Decyzją z dnia 8 kwietnia 2022 r. Rada Unii Europejskiej nałożyła na Dieripaskę sankcje za wspieranie działań podważających integralność terytorialną, suwerenność i niezależność Ukrainy.
Rodzina.
Żoną Deripaski jest córka Walentina Jumaszewa Polina. Jumaszew jest mężem Tatiany Diaczenko, córki Borysa Jelcyna. W ten sposób Dieripaska stał się członkiem rodziny Jelcyna.

</doc>
<doc id="1267629" url="https://pl.wikipedia.org/wiki?curid=1267629" title="Stowarzyszenie na rzecz Przetrwania Żółwi">
Stowarzyszenie na rzecz Przetrwania Żółwi

Stowarzyszenie na rzecz Przetrwania Żółwi (The Turtle Survival Alliance – TSA) – stowarzyszenie powołane w 2001 roku z inicjatywy IUCN/SSC Tortoise and Freshwater Turtle Specialist Group w celu monitorowania populacji żółwi. Stowarzyszenie tworzą trzy oddziały: TSA-USA, TSA-Europe i TSA-Austral-Asia. W 2003 TSA opublikowało listę 25 gatunków żółwi uznawanych za najbardziej narażone na wyginięcie (tzw. krótka lista TSA).

</doc>
<doc id="1267630" url="https://pl.wikipedia.org/wiki?curid=1267630" title="Bolesław Herudziński">
Bolesław Herudziński

Bolesław Kazimierz Herudziński (ur. 21 kwietnia 1942 w Bełchatowie) – polski polityk, górnik, działacz związkowy, poseł na Sejm II kadencji.
Życiorys.
Ukończył w 1970 studia na Wydziale Maszyn Górniczych i Hutniczych Akademii Górniczo-Hutniczej w Krakowie. Pracował m.in. w KWB Konin, a od powstania w KWB Bełchatów. Od lat 70. działacz związków zawodowych w tym Związku Zawodowego Górników Węgla Brunatnego. Był też pierwszym przewodniczącym zarządu głównego Związku Socjalistycznej Młodzieży Polskiej, powstałego w 1976. Do 2006 pełnił funkcję wiceprzewodniczącego łódzkiej rady wojewódzkiej OPZZ.
W latach 1996–1997 sprawował mandat posła na Sejm II kadencji, wybranego z listy Sojuszu Lewicy Demokratycznej w okręgu Piotrków Trybunalski. Od lat 90. do 2006 zasiadał w radzie miasta Bełchatów z ramienia SLD. W wyborach samorządowych w 2006 bez powodzenia ubiegał się o reelekcję. W 2005 kandydował również bezskutecznie do Sejmu. Wystąpił w międzyczasie z SLD, a w wyborach do Parlamentu Europejskiego w 2009 i wyborach parlamentarnych w 2011 był kandydatem Polskiej Partii Pracy.
Odznaczony Złotym Krzyżem Zasługi (1997) oraz Krzyżem Kawalerskim Orderu Odrodzenia Polski (2004).

</doc>
<doc id="1267635" url="https://pl.wikipedia.org/wiki?curid=1267635" title="On and On">
On and On

On and On – drugi album Jacka Johnsona. Został nagrany w studiach The Mango Tree na Hawajach i wydany 6 maja 2003 roku. Poza Johnsonem na płycie pojawiają się: Adam Topol (bębny i perkusja) oraz Merlo Podlewski (gitara basowa).

</doc>
<doc id="1267636" url="https://pl.wikipedia.org/wiki?curid=1267636" title="U Make Me Wanna">
U Make Me Wanna

U Make Me Wanna to piosenka nagrana na solowy album "Kiss of Death" amerykańskiego rapera Jadakissa. Został też napisany przez amerykańską piosenkarkę pop/R&amp;B Mariah Carey (która również wystąpiła w utworze) i Scotta Storcha, który wyprodukował piosenkę. Została wydana w 2004 jako trzeci singel promujący album i stała się trzecim utworem na liście Top 40 Single w USA i dwudziestym szóstym Carey.
Nagrywanie i wydanie.
Jadakiss i Mariah Carey pracowali wcześniej nad "Bad Boy" remiksem "Honey" (na którym Jada występuje jako jeden z The Lox) i "Miss You", który został nagrany na album Carey "Charmbracelet" (2002). W 2005 stworzyli wyprodukowany przez DJ-a Clue remiks singla "We Belong Together". "U Make Me Wanna" to jedyny utwór z Jadakissa z Carey, który pojawił się na jego albumie, podczas gdy wszystkie wymienione wcześniej utwory znalazły się na jej płytach.
Carey wymyśliła refren przez przypadek, kiedy usłyszała podkład. Wtedy zaśpiewała "K-I-S-S, Me".
Singel zadebiutował na #21 miejscu listy U.S. Billboard Hot 100. W porównaniu z pozostałymi singlami z Kiss of Death. Pierwszy singel, "Time's Up" nie dostał się na Top 40, podczas gdy drugi, "Why", dotarł na Top 10. "U Make Me Wanna" weszło na Top 10 listy Billboard's Hot R&amp;B/Hip-Hop Singles &amp; Tracks. "U Make Me Wanna" stało się jednym z większych przebojów, na których Carey wystąpiła w tym czasie, przed wydaniem singli z jej czternastego album "The Emancipation of Mimi" (2005). Singel pozostał na liście Hot 100 przez trzynaście tygodni. Nie dostał się jednak na Top 10, tak jak "I Know What You Want" Busta Rhymesa, na którym Carey wystąpiła gościnnie.
Do utworu powstał klip, którego produkcją kierowała Sanaa Hamri.
B-Sidem singla jest "Hot Sauce To Go". Wystąpił na nim gościnnie Pharrell, który współpracował z Chadem Hugo, by skomponować podkład.

</doc>
<doc id="1267637" url="https://pl.wikipedia.org/wiki?curid=1267637" title="Henryk Janasek">
Henryk Janasek

Henryk Janasek (ur. 12 lutego 1952 w Nietkowie) – polski polityk, nauczyciel, poseł na Sejm X kadencji.
Życiorys.
Ukończył w 1976 studia z zakresu historii na Uniwersytecie im. Adama Mickiewicza w Poznaniu. Następnie pracował jako nauczyciel, początkowo jako nauczyciel w szkole podstawowej w Koninie, której w 1982 został dyrektorem. Od 1987 do 2005 był dyrektorem Zespołu Szkół Ekonomiczno-Usługowych im. Fryderyka Chopina w Żychlinie. Należał do Zarządu Okręgu Związku Nauczycielstwa Polskiego, w 2005 został powołany na stanowisko dyrektora Miejskiej Biblioteki Publicznej w Koninie.
W 1975 został członkiem Polskiej Zjednoczonej Partii Robotniczej, do której należał do jej rozwiązania, od 1979 do 1982 był instruktorem Komitetu Wojewódzkiego PZPR w Koninie. Sprawował mandat posła na Sejm kontraktowy wybranego w okręgu konińskim. Zasiadał w Komisji Edukacji, Nauki i Postępu Technicznego, w trakcie kadencji wstąpił do Poselskiego Klubu Pracy. Później przystąpił do Sojuszu Lewicy Demokratycznej, z rekomendacji którego w wyborach samorządowych w 2006 bez powodzenia kandydował do konińskiej rady miasta.
W 1985 odznaczony Brązowym Krzyżem Zasługi.

</doc>
<doc id="1267643" url="https://pl.wikipedia.org/wiki?curid=1267643" title="Świdrak okrętowiec">
Świdrak okrętowiec

Świdrak okrętowiec, świdrak okrętowy ("Teredo navalis") – inwazyjny gatunek małża blaszkoskrzelnego z rodziny świdrakowatych (Teredinidae) charakteryzujący się zdolnością trawienia celulozy. Jest szeroko rozprzestrzeniony w wodach całego świata, w polskiej części Bałtyku jest gatunkiem zawleczonym.
Osiąga długość 20–30 cm (najdłuższy odnotowany okaz miał 59 cm) i średnicę ok. 8 mm. Przedni koniec ciała ma zasłonięty białą muszlą, składającą się z dwóch trójkątnych części. Żyje w morzach i oceanach. Dymorfizm płciowy nie jest zaznaczony.
Żywi się drewnem i planktonem. Obrotami muszli drąży w drewnie korytarz. Przyczynia się do niszczenia podwodnych elementów drewnianych, m.in. na nabrzeżach, w pomostach, molach, dokach i statkach morskich.
Rozwój i cykl życiowy.
Cykl życiowy świdraka okrętowego rozpoczyna się po zapłodnieniu wewnętrznym zachodzącym w komorze skrzelowej. Powstaje charakterystyczna dla małży larwa, która odżywiana przez „rodzica” przekształca się w stadium weliger. Tysiące takich larw zostają wrzucone z komory skrzelowej, aby znaleźć nowe środowisko życia, tj. nowy kawałek drewna. Ta wędrówka trwa dwa do trzech tygodni i zależy od otaczających prądów morskich. Jak wiele innych mięczaków, larwa świdraka żywi się fitoplanktonem. W rzeczywistości z wyglądu jest praktycznie nierozróżnialna od innych małży w tym stadium rozwojowym. Po oderwaniu się larwy od podłoża, może ona zlokalizować rozkładające się drewno dzięki chemicznym sensorom. Następnie pełza za pomocą swojej nogi w celu znalezienia dogodnego miejsca, w którym przytwierdza się za pomocą pojedynczego bisiora.
Osiągnięcie stadium dojrzałego odbywa się wewnątrz rozkładającej się kłody. Ze względu na niezwapniałą muszlę, drążenie w drewnie odbywa się przy pomocy enzymów wydzielanych przez gruczoły w nodze. W trakcie dojrzewania muszla świdraka okrętowego ulega mineralizacji w formę przypominającą hełm. Służy ona tylko do drążenia tunelu, który poprzez stopniowe odkładanie wapnia na jego ściankach, przyjmuje funkcję ochronną. Dojrzały świdrak nie może opuścić swojej dziury, gdyż jest przytwierdzony na stałe tuż przy jej wejściu. Drąży za pomocą muszli i rośnie w głąb drewna. W trakcie jego całego życia średnica otworu zwiększa się nieznacznie, podczas gdy jego długość dochodzi do kilkudziesięciu centymetrów (20–30 cm). Najdłuższy znany tunel "Teredo navalis" miał około 62 cm długości. Na początku stadium dorosłe przyjmuje formę kilkucentymetrowego samca, produkcja spermy rozpoczyna się po kilku tygodniach. Następnie świdrak zmienia płeć na żeńską i rozpoczyna proces reprodukcji. W warunkach optymalnych produkcja komórek jajowych jest niezwykle wydajna. Do zapłodnienia wewnętrznego dochodzi po pobraniu spermy od sąsiadujących osobników. Przy ich braku, "Teredo" może, w celu pozyskania spermy, powrócić do formy życiowej samca.
Rozprzestrzenianie.
Historycznie największe skupiska świdraków znajdują się w Morzu Karaibskim, skąd roznoszone są po innych morzach, m.in. przyczepione do dna przepływających tamtędy statków, a także w ich zbiornikach balastowych. Ponieważ świdrak preferuje wody ciepłe i o stosunkowo wysokim stopniu zasolenia, dotychczas w zasadzie nie był spotykany w Morzu Bałtyckim, dzięki czemu wraki zatopionych w nim drewnianych statków i okrętów nie uległy całkowitemu zniszczeniu i przetrwały pod wodą kilka stuleci (tak jak szwedzki galeon Vasa, który zatonął w porcie w Sztokholmie w 1628, podniesiony z dna w II połowie XX wieku i przekształcony w muzeum). Od końca XX wieku obserwowana jest jednak coraz powszechniejsza obecność świdraka także w Bałtyku.

</doc>
<doc id="1267645" url="https://pl.wikipedia.org/wiki?curid=1267645" title="Konstanty Siemaszko">
Konstanty Siemaszko



</doc>
<doc id="1267646" url="https://pl.wikipedia.org/wiki?curid=1267646" title="Grzegorz Kazimierski">
Grzegorz Kazimierski

Grzegorz Marek Kazimierski (ur. 1 marca 1958 w Mysłowicach) – polski polityk, poseł na Sejm I kadencji.
Ukończył studia na Wydziale Prawa i Administracji Uniwersytetu Śląskiego. Pracował następnie jako pełnomocnik ds. podatkowych. Pełnił funkcję posła I kadencji, wybranego z listy Wyborczej Akcji Katolickiej w okręgu katowickim. Należał do Zjednoczenia Chrześcijańsko-Narodowego. W latach 1994–1998 przewodniczył radzie miasta w Tychach z ramienia Koalicji Tyskiej Prawicy.
W 2004 założył Stowarzyszenie „Prawe Tychy” (działające do 2007). W 2006 i w 2014 bez powodzenia kandydował do rady miasta. Również w 2014 został pełnomocnikiem Polski Razem w Tychach (następnie przewodniczącym partii, która w 2017 przekształciła się w Porozumienie), a w 2015 pełnomocnikiem Stowarzyszenia Chrześcijańsko-Narodowego w okręgu katowickim.
Odznaczenia.
W 2020 odznaczony Krzyżem Wolności i Solidarności.

</doc>
<doc id="1267647" url="https://pl.wikipedia.org/wiki?curid=1267647" title="István Bibó">
István Bibó

István Bibó (ur. 7 sierpnia 1911 w Segedynie, zm. 10 maja 1979 w Budapeszcie) był węgierskim prawnikiem, urzędnikiem państwowym, politykiem i teoretykiem polityki.
István Bibó studiował prawo na uniwersytecie w Segedynie oraz w Wiedniu i Genewie. Od roku 1938 pracował w węgierskim Ministerstwie Sprawiedliwości.
Po przejęciu władzu przez Strzałokrzyżowców w roku 1944 pomagał Żydom w ucieczce, wystawiając im paszporty zagraniczne. W lutym 1945 wszedł w skład utworzonego przez władze radzieckie prowizorycznego rządu narodowego Węgier, w którym opracowywał prawo wyborcze i przygotowywał wybory w dniu 4 listopada 1945. Sprawował funkcję ministra spraw wewnętrznych, ustąpił jednak ze stanowiska w proteście przeciw wypędzeniu Niemców węgierskich. Po ustąpieniu z rządu został powołany na profesora uniwersytetu w Segedynie, lecz w roku 1949 został pozbawiony tego stanowiska i od tego czasu pracował jako bibliotekarz.
W czasie Powstania Węgierskiego w 1956 pełnił funkcję Ministra Stanu w rządzie narodowym premiera Imre Nagy. W październiku 1956 uczestniczył w tworzeniu Węgierskiej Partii Chłopskiej, która od 1 listopada 1956 przyjęła nazwę im. Sándora Petőfiego. Gdy Sowieci wkroczyli na Węgry celem stłumienia powstania, był ostatnim ministrem na tym stanowisku w parlamencie w Budapeszcie. Zamiast ewakuacji wybrał pozostanie w budynku, gdzie czekając na aresztowanie napisał słynną proklamację "Za wolność i prawdę". Opuścił gmach parlamentu 6 listopada 1956.
W maju 1957 został uwięziony, i w roku 1958 skazany na dożywotnie więzienie. Wyszedł na wolność w roku 1963 i do końca życia pracował w bibliotece Centralnego Urzędu Statystycznego Węgier.

</doc>
<doc id="1267648" url="https://pl.wikipedia.org/wiki?curid=1267648" title="Charles Huault de Montmagny">
Charles Huault de Montmagny



</doc>
<doc id="1267650" url="https://pl.wikipedia.org/wiki?curid=1267650" title="Flo-rida">
Flo-rida



</doc>
<doc id="1267651" url="https://pl.wikipedia.org/wiki?curid=1267651" title="Why (singel Jadakissa)">
Why (singel Jadakissa)

Why – drugi singel promujący solowy album "Kiss of Death" amerykańskiego rapera Jadakissa. Wydany w 2004 roku.
Singel na płycie winylowej nie zawiera oryginalnej wersji, tylko remiks, w którym poza Anthonym Hamiltonem wystąpili Styles P, Common i Nas. Podkład wyprodukował Havoc z duetu Mobb Deep.
B-Sidem jest "Shine", na którym gościnnie wystąpili Snoop Dogg i DJ Quik. Podkład wyprodukował Jelly Roll.

</doc>
<doc id="1267654" url="https://pl.wikipedia.org/wiki?curid=1267654" title="Thingstätte">
Thingstätte

Thingstätte, Thingplatz – otwarte amfiteatry budowane w nazistowskich Niemczech jako miejsca wieców NSDAP i organizacji pokrewnych. 
Idea Thingstätte, jak i sama nazwa, nawiązywała do starogermańskich thingów - zgromadzeń wolnych mężczyzn poszczególnych plemion germańskich. Budowano je w romantycznej scenerii ruin, skał lub kamieniołomów. Pierwszy, z planowanych 1200, Thingstätte powstał w 1934 koło Halle, do końca wojny wybudowano około 40 takich amfiteatrów. 
Zarówno w okresie nazistowskim, jak i później Thingstätte wykorzystywano także jako miejsca festiwali muzycznych lub teatralnych. 
Na terenie Polski amfiteatry z serii Thingstätte znajdują się na Górze św. Anny (ukończony w 1938), w Ośnie Lubuskim nad jeziorem Reczynek oraz na terenie Ordensburg Krössinsee pod Złocieńcem.

</doc>
<doc id="1267655" url="https://pl.wikipedia.org/wiki?curid=1267655" title="Panna Wodna (okręt)">
Panna Wodna (okręt)



</doc>
<doc id="1267657" url="https://pl.wikipedia.org/wiki?curid=1267657" title="Pierścienie Rei">
Pierścienie Rei

Hipotetyczny układ pierścieni planetarnych wokół księżyca Saturna, Rei, którego istnienie miało tłumaczyć występowanie symetrycznego obszaru obniżonej ilości elektronów, wykrytego przez sondę kosmiczną Cassini podczas jej przelotu w pobliżu Rei w 2005 roku. Gdyby istnienie tego systemu pierścieni zostało potwierdzone, Rea byłaby pierwszym księżycem, wokół którego odkryto ich występowanie.
O odkryciu poinformowało czasopismo „Science” w wydaniu z 6 marca 2008 roku. Jednakże badania przestrzeni wokół księżyca, wykonane podczas kolejnych przelotów sondy Cassini w pobliżu Rei, nie potwierdziły występowania tam cząstek materii tworzącej pierścienie, pomimo wykonania aż 65 zdjęć, mających na celu ich obserwację. W rezultacie 29 lipca 2010 ogłoszono, że przypuszczenia co do istnienia tych pierścieni były bezzasadne.

</doc>
<doc id="1267658" url="https://pl.wikipedia.org/wiki?curid=1267658" title="Thingplatz">
Thingplatz



</doc>
<doc id="1267659" url="https://pl.wikipedia.org/wiki?curid=1267659" title="Tefroseris całolistny">
Tefroseris całolistny

Tefroseris całolistny, starzec polny ("Tephroseris integrifolia" ) – gatunek rośliny z rodziny astrowatych ("Asteraceae"). Występuje w Europie (bez Skandynawii) i w Azji, od Francji na zachodzie po Japonię na wschodzie. W Polsce rośnie na Wyżynie Małopolskiej, Lubelskiej, Roztoczu i w Pieninach. W tych ostatnich znane jest tylko jedno stanowisko na Podskalniej Górze. Liczniej występuje w słowackich Pieninach.
Biologia i ekologia.
Bylina, hemikryptofit. Rośnie w murawach kserotermicznych. Kwitnie w maju i czerwcu. Liczba chromosomów 2n = 48. Gatunek charakterystyczny związku "Cirsio-Brachypodion pinnati".
Systematyka i zmienność.
W obrębie gatunku wyróżnia się 14 taksonów wewnątrzgatunkowych, w tym 13 podgatunków:
Zagrożenia.
Podgatunek typowy umieszczony jest na Czerwonej liście roślin i grzybów Polski (2006, 2016) w grupie gatunków narażonych na wymarcie (kategoria zagrożenia: VU). Zagrożone są także oba podgatunki, na liście ujęte w randze osobnych gatunków.

</doc>
<doc id="1267660" url="https://pl.wikipedia.org/wiki?curid=1267660" title="Planogram">
Planogram

Planogram – graficzne odwzorowanie przestrzeni sprzedażowej obejmujące wyposażenie sklepu (zazwyczaj regał lub ciąg regałów) wraz ze znajdującymi się na nich produktami. Używany jest w handlu detalicznym do celów optymalizacji ekspozycji i asortymentu, zazwyczaj w trakcie projektów zarządzania kategoriami produktów.
Główne cele.
Główne cele, jakie może osiągnąć organizacja dzięki użyciu planogramów, obejmują:
Tworzenie planogramów.
Do tworzenia planogramów służą specjalistyczne aplikacje.

</doc>
<doc id="1267662" url="https://pl.wikipedia.org/wiki?curid=1267662" title="Alpy Karnickie">
Alpy Karnickie

Alpy Karnickie (niem. "Karnische Alpen"; wł. "Alpi Carniche") – grupa górska, część Alp Wschodnich znajdująca się we Włoszech i Austrii. Grzbietem głównym północnej części pasma ("Karnischer Hauptkamm") przebiega granica austriacko-włoska.
Północną granicę Alpy Karnickich wyznacza dolina rzeki Gail (dopływu Drawy), która oddziela ją od Alp Gailtalskich. Na wschodzie graniczą z Karawankami, na południowym wschodzie z Alpami Julijskimi, na zachodzie z Dolomitami, a na północnym zachodzie z Villgratner Berge. Na południu natomiast południowa część pasma opada do równin nad rzeką Pad.
Pasmo to ma powierzchnię . Najwyższy szczyt to Hohe Warte (2780 m n.p.m.).
Główne miejscowości turystyczne położone na obrzeżach grupy we Włoszech: Tarvisio, Tolmezzo, Maniago i Belluno; a w Austrii: Sillian, Kötschach-Mauthen i Hermagor.
Pasmo dzieli się na:
Inne ważne szczyty:
Schroniska:

</doc>
<doc id="1267663" url="https://pl.wikipedia.org/wiki?curid=1267663" title="Losheim am See">
Losheim am See

Losheim am See – miejscowość i gmina w zachodnich Niemczech, w północnej części kraju związkowego Saara, w powiecie Merzig-Wadern. Leży w zachodnich obrzeżach Schwarzwälder Hochwald nad potokiem Losheimer Bach. Obszar gminy Losheim am See wynosi 96,76 km², zamieszkuje ją 16 415 osób (2010).
Geografia.
Losheim am See położone jest ok. 36 km na północny zachód od Saarbrücken i ok. 45 km na południowy wschód od Luksemburga.
Dzielnice.
W skład gminy wchodzi 12 dzielnic: Bachem, Bergen, Britten, Hausbach, Losheim, Mitlosheim, Niederlosheim, Rimlingen, Rissenthal, Scheiden, Wahlen i Waldhölzbach.
Zabytki i atrakcje.
Bachem
Britten
Losheim am See
Mitlosheim
Niederlosheim
Rimlingen
Rissenthal
Scheiden
Wahlen
Polityka.
Rada gminy.
Rada gminy składa się z 33 członków:
Współpraca.
Miejscowości partnerskie:
Infrastruktura.
Losheim jest siedzibą Kraftfahrzeug-Überwachungsorganisation freiberuflicher Kfz-Sachverständiger (KÜS), organizacji zajmującej się standaryzacją.
Komunikacja.
Gmina leży przy drodze krajowej B268 (Saarbrücken-Trewir). Istnieje również połączenie kolejowe do Merzig ("Merzig-Büschfelder Eisenbahn"), jest to jednak kolej muzealna zapewniająca głównie ruch turystyczny.
Przez teren gminy (dzielnice Britten, Bergen, Scheiden i Waldhölzbach) przebiega również tematyczna droga turystyczna Eichenlaubstraße (pol. "Droga Dębowego Liścia").

</doc>
<doc id="1267664" url="https://pl.wikipedia.org/wiki?curid=1267664" title="Alpy Karnijskie">
Alpy Karnijskie



</doc>
<doc id="1267666" url="https://pl.wikipedia.org/wiki?curid=1267666" title="Sex in the Kitchen">
Sex in the Kitchen

Sex in the Kitchen to wydany w 2008 roku mixtape amerykańskiego rapera Big Mike'a i producenta Big Stressa. Zawiera on utwory wykonawców R&amp;B. 

</doc>
<doc id="1267668" url="https://pl.wikipedia.org/wiki?curid=1267668" title="Towarzystwo Najświętszej Marii Panny z Montrealu do Nawracania Indian">
Towarzystwo Najświętszej Marii Panny z Montrealu do Nawracania Indian

Towarzystwo Najświętszej Marii Panny z Montrealu do Nawracania Indian (fr. "Société Notre-Dame de Montréal pour la Conversion des Sauvages") - stowarzyszenie założone w Kanadzie w 1642 roku, którego celem było prowadzenie misji wśród plemion indiańskich. Na jego czele stanęli Paul Chomedey de Maissonneuve i Jeanne Mance.

</doc>
<doc id="1267672" url="https://pl.wikipedia.org/wiki?curid=1267672" title="Gilbert N. Lewis">
Gilbert N. Lewis



</doc>
<doc id="1267673" url="https://pl.wikipedia.org/wiki?curid=1267673" title="Arka Noego (okręt)">
Arka Noego (okręt)



</doc>
<doc id="1267678" url="https://pl.wikipedia.org/wiki?curid=1267678" title="Tadeusz Nowacki (polityk)">
Tadeusz Nowacki (polityk)

Tadeusz Franciszek Nowacki (ur. 15 marca 1951 w Ścinawie Małej) – polski polityk, publicysta, w latach 1985–1991 poseł na Sejm IX i X kadencji.
Życiorys.
Ukończył w 1971 liceum ogólnokształcące w Niemodlinie, następnie studiował w Wyższym Seminarium Duchownym w Nysie. Zajmował się m.in. działalnością publicystyczną, od 1976 kierował oddziałem redakcji tygodnika „Za i Przeciw” w Opolu. W 1974 rozpoczął pracę w Chrześcijańskim Stowarzyszeniu Społecznym, w 1981 wybrany na członka Zarządu Głównego, a w 1985 na członka prezydium ZG.
W latach 1976–1990 wykonywał przez 4 kadencje mandat radnego Wojewódzkiej Rady Narodowej w Opolu, u kresu działania rad narodowych był jej wiceprzewodniczącym (1988–1990). Od 1985 do 1991 sprawował mandat posła na Sejm IX i X kadencji, z okręgu kędzierzyńskiego. Reprezentował ChSS, a następnie Unię Chrześcijańsko-Społeczną. W Sejmie X kadencji był przewodniczącym Klubu Poselskiego UChS. W pierwszej połowie lat 90. przewodniczył radzie miasta Korfantów. Należał do Partii Chrześcijańskich Demokratów i następnie do PPChD. Później stał na czele struktur SKL-RNP w województwie opolskim, od 2004 kierował regionalnym oddziałem Partii Centrum. Następnie zasiadał w komitecie politycznym reaktywowanego Stronnictwa Konserwatywno-Ludowego (rozwiązanego w 2014).
Działacz organizacji kresowych, w 2014 został wiceprezesem zarządu Patriotycznego Związku Organizacji Kresowych i Kombatanckich.

</doc>
<doc id="1267685" url="https://pl.wikipedia.org/wiki?curid=1267685" title="Dixie Chicks">
Dixie Chicks

Dixie Chicks – amerykański żeński zespół grający muzykę z pogranicza country, country rock i folk. 
Zespół został założony w 1989 roku w Dallas przez siostry Martie i Emily Erwin oraz Laurę Lynch i Robin Lynn Macy. Obecnie jest to najlepiej sprzedający się kobiecy zespół z liczbą ponad 36 milionów sprzedanych albumów (stan na marzec 2008 roku). Do roku 2007 zespół zdobył 13 Nagród Grammy.

</doc>
<doc id="1267686" url="https://pl.wikipedia.org/wiki?curid=1267686" title="R&amp;B Jumpoff Vol. 37">
R&amp;B Jumpoff Vol. 37

R&amp;B Jumpoff Vol. 37 to wydany w 2008 roku mixtape amerykańskiego rapera Big Mike'a i producenta Big Stressa. Zawiera on utwory wykonawców R&amp;B.
Piąty i dziewiąty utwór nie ma tytułu.

</doc>
<doc id="1267687" url="https://pl.wikipedia.org/wiki?curid=1267687" title="Verwüstung – Invoke the Dark Age">
Verwüstung – Invoke the Dark Age

Verwüstung – Invoke the Dark Age – pierwszy studyjny album austriackiej grupy muzycznej Abigor wydany 1 listopada 1994 roku przez Napalm Records

</doc>
<doc id="1267691" url="https://pl.wikipedia.org/wiki?curid=1267691" title="Starzec wielkolistny">
Starzec wielkolistny

Starzec wielkolistny ("Senecio macrophyllus" M. Bieb.) – gatunek rośliny z rodziny astrowatych ("Asteraceae" Dumort.).
Rozmieszczenie geograficzne.
Występuje w Polsce i na Ukrainie. W Polsce znany z trzech stanowisk, położonych koło Tomaszowa Lubelskiego i Chełma.
Biologia i ekologia.
Bylina. Rośnie w murawach kserotermicznych i zaroślach.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wymarcie (kategoria zagrożenia: V). W wydaniu z 2016 roku otrzymała kategorię EN (zagrożony).
Znajduje się także w Polskiej Czerwonej Księdze Roślin (2001, 2014) w kategorii VU.

</doc>
<doc id="1267692" url="https://pl.wikipedia.org/wiki?curid=1267692" title="Skrzydła">
Skrzydła



</doc>
<doc id="1267694" url="https://pl.wikipedia.org/wiki?curid=1267694" title="Corvo">
Corvo

Corvo (dosłownie "Wyspa Wronia") – portugalska wyspa pochodzenia wulkanicznego na Oceanie Atlantyckim, należąca do zachodniej części archipelagu azorskiego zaliczanego do Makaronezji. Jest to najmniejsza zamieszkana wyspa na Azorach, jak i w całej Portugalii. Oprócz tego Corvo jest najbardziej na północ wysuniętą wyspą Makaronezji, w skład której wchodzą Azory. Powierzchnia wyspy wynosi 17,45 km², a liczba stałych mieszkańców wynosi 468 (2006). Najwyższe wzniesienie stanowi wierzchołek Morro dos Homens (718 m n.p.m.). Na wyspie znajduje się miejscowość (siedziba gminy) Vila do Corvo. Corvo zostało odkryte w 1452 roku przez Diogo de Teive.
Geografia.
Wyspa powstała ze stratowulkanu, którego pozostałością jest obszerna kaldera. "Caldeirão" ma ponad 300 m głębokości oraz 2 km średnicy. Ukształtowanie terenu jest zróżnicowane. Szata roślinna zachodniej części wyspy jest niezwykle intensywna, natomiast część północno-zachodnia to większości krajobraz powulkaniczny.

</doc>
<doc id="1267696" url="https://pl.wikipedia.org/wiki?curid=1267696" title="Bagno Głusza">
Bagno Głusza

Rezerwat przyrody Bagno Głusza – faunistyczny rezerwat przyrody położony w gminie Koronowo, w powiecie bydgoskim (województwo kujawsko-pomorskie).
Utworzony w celu ochrony lasów, łąk, bagien, torfowisk i innych środowisk wodnych. Charakterystyczną cechą rezerwatu jest to, że jest miejscem gniazdowania wielu chronionych gatunków ptaków. Oprócz gleb torfowych i murszowych występują gleby bielicowe oraz piaski. Formację roślinną stanowi młody bór mieszany i świeży las mieszany. Często występują niewielkie skupiska brzóz, topoli oraz sosen. Na obszarach podmokłych wytworzyły się pasy szuwarów.
Obszar rezerwatu podlega ochronie czynnej.

</doc>
<doc id="1267697" url="https://pl.wikipedia.org/wiki?curid=1267697" title="Izaak Jogues">
Izaak Jogues

Izaak Jogues SJ, "Isaak Jogues", zwany "Drapieżnym Ptakiem" (Ondessonk) (ur. 10 stycznia 1607 w Orleanie, zm. 18 października 1646 w Ossernenon) – święty Kościoła Katolickiego, prezbiter, męczennik, francuski jezuita, misjonarz w Kanadzie.
Życiorys.
Był trzecim synem kupca z Orleanu. Uczęszczał do kolegium jezuickiego, a w 1624 roku wstąpił do zakonu i w Rouen odbył nowicjat. Jego przewodnikiem był Ludwik Lallemant SJ. Studiował filozofię (1626-1629) w Rouen i teologię w Clermont. Po otrzymaniu święceń kapłańskich, od 1636 roku prowadził działalność misyjną wśród Huronów. Był pierwszym białym mężczyzną i pierwszym apostołem nad Jeziorem Górnym. Nadał nazwę jezioru Świętego Sakramentu, Eucharystii ("Lac du Saint Sacrement" – obecnie Lake George). W latach 1642-1643 przebywał w irokeskiej niewoli, z której zdołał zbiec. Tortury jakim był poddawany doprowadziły do utraty palców. W 1643 roku powrócił do Europy. Wykupiony z niewoli za 300 funtów wrócił do Francji przez Nowy Amsterdam (obecnie Nowy Jork). W 1644 roku ponownie udał się do Ameryki Północnej, gdzie na zlecenie rządu francuskiego wynegocjował pokój z plemieniem Irokezów.
Zginął z ręki indian podejrzany o sprowadzenie chorób. Jego głowa została nabita na ogrodzenie, a ciało utopione w rzece Mohawk.
Wspominany jest w Kościele katolickim na świecie 19 października, a w Kanadzie także 26 września.
Beatyfikowany w 1922 roku, kanonizowany w 1930 roku przez papieża Piusa XI w grupie Męczenników kanadyjskich. Jest patronem Kanady, a także wielu parafii w Stanach Zjednoczonych i Kanadzie. Miejscem kultu są Auriesville, New York, National Shrine of the North American Martyrs, parafie w USA.

</doc>
<doc id="1267698" url="https://pl.wikipedia.org/wiki?curid=1267698" title="Skrzydła (film)">
Skrzydła (film)

Skrzydła (ang. "Wings") − amerykański film wojenny z udziałem aktora Gary’ego Coopera wyprodukowany w 1927. Film ukazujący walki powietrzne lotników amerykańskich w czasie I wojny światowej, przeplatany wątkiem romansowym. Pierwszy film w historii nagrodzony Oscarem dla najlepszego filmu.
Obsada.
i inni

</doc>
<doc id="1267700" url="https://pl.wikipedia.org/wiki?curid=1267700" title="Orbita (w atronomii i astronautyce)">
Orbita (w atronomii i astronautyce)



</doc>
<doc id="1267701" url="https://pl.wikipedia.org/wiki?curid=1267701" title="Teredo navalis">
Teredo navalis



</doc>
<doc id="1267703" url="https://pl.wikipedia.org/wiki?curid=1267703" title="Nachthymnen (From the Twilight Kingdom)">
Nachthymnen (From the Twilight Kingdom)

Nachthymnen (From the Twilight Kingdom) – drugi studyjny album austriackiej grupy muzycznej Abigor wydany 1 sierpnia 1995 roku przez Napalm Records. W roku 2004, wytwórnia "Napalm Records" dokonała reedycji albumu, włącznie z minialbumem "Orkblut – The Retaliation". Podczas nagrywania albumu damskie wokale zostały nagrane z udziałem gościnnie występującej Elisabeth Toriser.

</doc>
<doc id="1267704" url="https://pl.wikipedia.org/wiki?curid=1267704" title="Henry Somerset (2. hrabia Worcester)">
Henry Somerset (2. hrabia Worcester)

Henry Somerset, 2. hrabia Worcester (ur. 1496, zm. 26 listopada 1549) – angielski arystokrata, najstarszy syn Charlesa Somerseta, 1. hrabiego Worcester, i Elizabeth Herbert, 3. baronowej Herbert, córki 2. hrabiego Pembroke.
Życiorys.
Ok. 1513 r. zmarła matka Henry’ego, który po jej śmierci odziedziczył tytuł 4. barona Herbert. W 1514 r. został wpierw konstablem zamku Usk, a następnie zamku Dynas. W 1523 r. został konstablem i stewardem zamku Brecknock. W tym samym roku brał udział w kampanii księcia Suffolk we Francji. 1 listopada został przez księcia pasowany na rycerza w miejscowości Roye. W 1525 r. został konstablem zamku Caerleon. Po śmierci ojca w 1526 r. odziedziczył tytuł 2. hrabiego Worcester.
Worcester był dwukrotnie żonaty. Swoją pierwszą żonę poślubił ok. 1514 r. Była nią Margaret Courtenay (ok. 1499 – przed 1526), córka Williama Courtenay, 1. hrabiego Devon, i Katarzyny York, córki króla Edwarda IV. 15 czerwca 1514 r. małżonkowie uzyskali papieską dyspensę. Henry i Margaret nie mieli razem dzieci.
Drugą żoną Worcestera została ok. 1526 r. Elizabeth Browne (zm. 1565), córkę sir Anthony’ego Browne’a i Lucy Neville, córki 1. markiza Montagu. Z małżeństwa narodziło się czterech synów i cztery córki:
Został pochowany w Chepstow w hrabstwie Monmouthshire. Jego następcą został jego najstarszy syn.

</doc>
<doc id="1267707" url="https://pl.wikipedia.org/wiki?curid=1267707" title="Komisarz Światła">
Komisarz Światła

Komisarz Światła (alb. "Komisari i Dritës") – albański film fabularny z roku 1966 w reżyserii Dhimitra Anagnostiego.
Opis fabuły.
Po zakończeniu wojny były partyzant Dritan Shkaba wraca do rodzinnej wsi w górach, aby tam uruchomić szkołę. Jego przeciwnikiem jest miejscowa ludność, która walczy przeciwko władzy komunistycznej, a także cieszący się szacunkiem lokalnej społeczności ksiądz katolicki Pal. Dritan otwarcie sprzeciwia się zacofaniu wynikającemu z prawa zwyczajowego i tradycyjnej roli kobiet. Dotyczy to szczególnie Rudiny, która wbrew miejscowym zwyczajom chce zostać nauczycielką. Osamotniony Dritan zostaje zabity w szkole, którą stworzył.
Film poświęcony pamięci nauczyciela Ndreka Ndue Gjoki.

</doc>
<doc id="1267711" url="https://pl.wikipedia.org/wiki?curid=1267711" title="Wspólnota Mieszkańców Nowej Francji">
Wspólnota Mieszkańców Nowej Francji

Wspólnota Mieszkańców Nowej Francji (fr. "Communauté des habitans de la Nouvelle-France") - kompania handlowa założona w 1645 roku. Jej udziałowcami byli kupcy mieszkający w Nowej Francji. W roku założenia przejęła monopol handlowy w tej kolonii z rąk Kompanii Stu Wspólników.

</doc>
<doc id="1267712" url="https://pl.wikipedia.org/wiki?curid=1267712" title="Kalendarium Krakowa">
Kalendarium Krakowa



</doc>
<doc id="1267714" url="https://pl.wikipedia.org/wiki?curid=1267714" title="Opus IV">
Opus IV

Opus IV – trzeci album studyjny austriackiej grupy muzycznej Abigor wydany 29 lipca 1996 przez Napalm Records. 
Zremasterowana w 2004 i wydana, jako podwójne CD "Verwüstung / Invoke the Dark Age" przez Napalm Records.
"Horns Lurk Beyond the Stars"
Utwory 1,2,3 i 4 nagrane i zmiksowane w Listopadzie/Grudniu, roku 1995. Teksty napisane przez T.T.
"Blut Aus Aeonen"
Utwory 5,6,7 i 8 nagrane i zmiksowane w Maju, 1996. Teksty napisane przez P.K.
Obie strony (płyty) mają osobną okładkę i książeczka jest podzielona na dwie różne części.

</doc>
<doc id="1267716" url="https://pl.wikipedia.org/wiki?curid=1267716" title="Męczeństwo Joanny d’Arc">
Męczeństwo Joanny d’Arc

Męczeństwo Joanny d’Arc (fr. "La Passion de Jeanne d’Arc", 1928) – najbardziej znany film Carla Theodora Dreyera. Jedno z najbardziej wstrząsających dzieł okresu kina niemego. Film przedstawiający proces Joanny d’Arc; ją jako „ofiarę” i jej prześladowców, z końcowym finałem spalenia na stosie. Dramat kina niemego.
W roku 1995, w stulecie narodzin kina, obraz znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Głosy krytyków.
W plebiscycie krytyków filmowych, zorganizowanym w 2012 r. przez czasopismo Brytyjskiego Instytutu Filmowego „Sight &amp; Sound”, "Męczeństwo Joanny d’Arc" na 250 ocenianych filmów zajęło 9 miejsce.

</doc>
<doc id="1267718" url="https://pl.wikipedia.org/wiki?curid=1267718" title="Coureur des bois">
Coureur des bois

Coureur des bois (wym. [kuʁœʁ de bwɑ]; "goniec leśny") - określenie myśliwych i traperów, którzy w XVII i XVIII wieku wyruszali z Nowej Francji na północny zachód dzisiejszych Stanów Zjednoczonych i południowy zachód Kanady po futra dzikich zwierząt (zwłaszcza bobrów), które pozyskiwali samodzielnie lub nabywali od Indian.
"Coureur des bois" pojawili się w pierwszych latach po założeniu Québecu (1608). Pod koniec XVII wieku było około 500 "gońców leśnych".

</doc>
<doc id="1267719" url="https://pl.wikipedia.org/wiki?curid=1267719" title="Wicher (film 1928)">
Wicher (film 1928)

Wicher (ang. "The Wind") – amerykański niemy dramat filmowy z 1928 roku w reżyserii Victora Sjöströma. Obraz ukazywał historię morderstwa w niedobranym małżeństwie. W filmie dominował motyw wiatru, który determinował życie bohaterów.

</doc>
<doc id="1267720" url="https://pl.wikipedia.org/wiki?curid=1267720" title="Aathi">
Aathi

Aathi (inaczej "Aadhi", tamilski: ஆதி) to kollywoodzki dramat miłosny i film akcji zrealizowany w 2006 roku w języku tamilskim przez Ramanę. W roli tytułowej Vijay, któremu towarzyszy Trisha Krishnan. W drugoplanowych rolach: Prakash Raj, Sai Kumar i Vivek. Film jest remakiem tollywoodzkiego (w języku telugu) hitu – "Athanokkade".
Muzyka.
Autorem muzyki i piosenek jest Vidyasagar:

</doc>
<doc id="1267722" url="https://pl.wikipedia.org/wiki?curid=1267722" title="William Somerset">
William Somerset

William Somerset, 3. hrabia Worcester KG (ur. ok. 1527, zm. 21 lutego 1589 w Londynie) – angielski arystokrata, najstarszy syn Henry’ego Somerseta, 2. hrabiego Worcester, i Elizabeth Browne, córki sir Anthony’ego Browne’a.
Życiorys.
Od urodzenia nosił tytuł lorda Herberta. Walczył pod Boulogne w 1546 r. w armii lorda Hertforda. 20 lutego 1547 r. został rycerzem bachellorem. Po śmierci ojca w 1549 r. odziedziczył tytuł hrabiego Worcester. W 1552 r. był najmłodszym parem, który brał udział w procesie księcia Somerset. W 1553 r. poparł kandydaturę Joanny Grey na tron Anglii. Później stanął po stronie Marii Tudor i wziął udział w obronie Londynu przed rebeliantami Thomasa Wyatta.
W sierpniu 1557 r. walczył pod Saint-Quentin pod wodzą lorda Pembroke'a. 23 kwietnia 1570 r. został odznaczony Orderem Podwiązki. W 1571 r. został zastępcą Lorda Marszałka. W 1572 r. był specjalnym wysłannikiem do Paryża na uroczystość chrztu księżniczki Marii Elżbiety. Podczas drogi powrotnej przez kanał La Manche jego statek został zaatakowany i ograbiony przez piratów. W 1572 r. brał udział w procesie księcia Norfolk. W 1586 r. był jednym z sędziów Marii Stuart.
Był mecenasem artystów, m.in. aktora Edwarda Alleyna.
Przed 19 maja 1550 r. poślubił Christian North, córki Edwarda Northa, 1. barona North, i Alice Squire, córki Olivera Squire'a. Z małżeństwa narodzili się syn i dwie córki:
Drugą żoną Worcestera została po 1564 r. Theophilia Newton, córka sir Johna Newtona i Margaret Poyntz, córki sir Anthony’ego Poyntza. Małżonkowie nie mieli razem dzieci.
Worcester zmarł w 1589 r. i został pochowany w Raglan w hrabstwie Monmoutshire.

</doc>
<doc id="1267724" url="https://pl.wikipedia.org/wiki?curid=1267724" title="Burza nad Azją">
Burza nad Azją

Burza nad Azją (ros. "Потомок Чингизхана"; "Potomok Czingizchana") – radziecki film niemy z 1928 roku, reżyserowany przez Wsiewołoda Pudowkina. Scenariusz filmu oparty jest na opowiadaniu Iwana Nowokszonowa. W sensacyjnej fabule zawiera przesłanie ideologiczne o walce Mongołów z kolonizacją. Jest to ostatni film w „rewolucyjnej trylogii” Pudowkina, obok "Matki" (1926) i "Koniec Sankt Petersburga" (1927).
W Polsce premierę miała udźwiękowiona wersja w 1949 roku przez Mosfilm i odbyła się we wrześniu 1967 roku w podwójnym pokazie z dokumentem "Hasło energetyka" WFO.
Streszczenie fabuły.
Bohater filmu, młody Mongoł Bair udaje się na targ, aby sprzedać futro z lisa. Tam dochodzi do sprzeczki pomiędzy Bairem a brytyjskim kupcem, chcącym kupić futro za zaniżoną cenę. Dochodzi do bójki, Bair musi uciekać przed prawem. Ukrywa się wśród grupy partyzantów. Aresztowany przez brytyjski oddział, ma zostać rozstrzelany. Okazuje się jednak, że Bair ma przy sobie znaleziony przypadkiem medalion, w którym ukryty jest dokument poświadczający, że jego właściciel jest potomkiem Czyngis-chana. Brytyjczycy postanawiają utworzyć w Mongolii marionetkowy rząd, na czele którego zasiadać ma Bair, jako marionetkowy monarcha. Bair jednak nie chce zdradzać ojczyzny i ucieka przy pierwszej nadarzającej się okazji. Po ucieczce staje na czele powstania Mongołów przeciw imperialistom brytyjskim.

</doc>
<doc id="1267726" url="https://pl.wikipedia.org/wiki?curid=1267726" title="Ilie Dumitrescu">
Ilie Dumitrescu

Ilie Dumitrescu (ur. 6 stycznia 1969 w Bukareszcie) – piłkarz rumuński grający na pozycji napastnika, a obecnie trener.
Kariera klubowa.
Dumitrescu urodził się w stolicy Rumunii, Bukareszcie. W 1977 roku w wieku 8 lat rozpoczął treningi w tamtejszym klubie Steaua Bukareszt. W 1987 roku awansował do kadry pierwszej drużyny, a w pierwszej lidze zadebiutował 13 czerwca w wygranym 4:0 wyjazdowym spotkaniu z Chimia Rm. Vâlcea. Po rozegraniu dwóch spotkań latem wypożyczono go do FC Olt Scornicești, dzięki czemu wprowadził się w dorosły futbol. FC Olt spadł do drugiej ligi, a po sezonie Ilie wrócił do Steauy. Udanie wprowadził się do pierwszego składu i zdobywając 8 goli przyczynił się do wywalczenia swojego drugiego (pierwsze w 1987) mistrzostwa Rumunii. Zdobył także Puchar Rumunii. Dodatkowo wystąpił ze Steauą w finale Pucharu Mistrzów, w którym Rumunii zostali rozgromieni 0:4 przez włoski A.C. Milan. W kolejnych trzech sezonach (1989/1990, 1990/1991 i 1991/1992) zostawał wicemistrzem kraju, a w tym trzecim przypadku zdobył także kolejny krajowy puchar. W sezonie 1992/1993 zdobył 24 gole i tym samym został królem strzelców ligi (kolejne mistrzostwo Rumunii). W kolejnym zaliczył 17 trafień o 5 ustępując Gheorghe Craioveanu z Universitatei Krajowa. Obronił też ze Steauą tytuł mistrzowski.
Latem 1994 roku Dumitrescu przeszedł do angielskiego Tottenhamu Hotspur. W rozgrywkach Premiership swoje pierwsze spotkanie zaliczył 20 sierpnia, a "The Spurs" pokonali w nim 4:3 zespół Sheffield Wednesday. 30 sierpnia w meczu z Ipswich Town (3:1) zdobył pierwszego gola na angielskich boiskach. W Tottenhamie przez pół roku zagrał 13 razy i zdobył 4 gole, ale na początku 1995 roku wypożyczono go do hiszpańskiej Sevilli. W Primera División zadebiutował 8 stycznia w zremisowanym 0:0 wyjazdowym meczu z Celtą Vigo. Z Sevillą zajął 5. miejsce w La Liga, a latem wrócił do Londynu. W Tottenhamie rozegrał tylko 5 spotkań i był tylko rezerwowym. Ten sam los spotkał go na początku 1996 roku po transferze do rywala z tego samego miasta, West Ham United. W "Młotach" przez rok zaliczył tylko 10 ligowych meczów i grał tam do końca 1996.
W 1997 roku Dumitrescu wyjechał do Meksyku. Jego pierwszym klubem w tym kraju była stołeczna Club América, dla której zdobył jedną bramkę w przeciągu pół roku. Latem znów zmienił barwy klubowe i podpisał roczny kontrakt z CF Atlante. Jego dorobek w tej drużynie w sezonie 1997/1998 wyniósł 33 mecze i 3 gole. W letnim oknie transferowym 1998 Ilie wrócił do Steauy. Zaliczył w niej 7 spotkań i 3 trafienia, a 8 listopada wystąpił po raz ostatni (w zremisowanych 1:1 derbach z Dinamem Bukareszt) i niedługo potem w wieku 29 lat zakończył piłkarską karierę.
Kariera reprezentacyjna.
W reprezentacji Rumunii Dumitrescu zadebiutował 26 kwietnia 1989 roku w zremisowanym 0:0 meczu z Grecją. W 1990 roku wystąpił na Mistrzostwach Świata we Włoszech. Na tym turnieju zaliczył dwa mecze grupowe: wygrane 2:0 ze Związkiem Radzieckim i przegrane 1:2 z Kamerunem. W 1994 roku był w kadrze Rumunii na Mistrzostwach Świata w USA. Tam był już podstawowym zawodnikiem i wystąpił we wszystkich pięciu meczach: z Kolumbią (3:1), Szwajcarią (1:4), USA (1:0), a następnie w meczu 1/8 finału z Argentyną (3:2), w którym zdobył dwa gole, w tym jeden z rzutu wolnego oraz w ćwierćfinale ze Szwecją, w którym w serii rzutów karnych Szwedzi wygrali 5:4. W 1998 roku był członkiem kadry na Mistrzostwa Świata we Francji, gdzie zaliczył tylko 68 minut w spotkaniu z Tunezją (1:1). Był to zarazem jego ostatni mecz w kadrze narodowej, w której wystąpił 62 razy i strzelił 20 bramek.
Kariera trenerska.
Po zakończeniu kariery piłkarskiej Dumitrescu został agentem piłkarskim zakładając agencję o nazwie Sport &amp; Business World. W tej roli pracował dość krótko i w 2000 roku objął stanowisko pierwszego trenera rumuńskiego pierwszoligowca Oțelul Gałacz. Po pół roku zmienił pracę i najpierw trenował zespół FC Brașov, a następnie cypryjski Alki Larnaka. W 2002 roku został selekcjonerem młodzieżowej reprezentacji Rumunii U-21, jednak w tej roli pracował tylko pół roku. W sezonie 2002/2003 był trenerem FCM Bacău. Latem 2003 został szkoleniowcem Apollonu Limassol, który został mistrzem jesieni, a Dumitrescu uznano Trenerem Roku na Cyprze. Jednak po kilku porażkach został zwolniony, a w lutym 2004 zatrudniony w AEK Ateny. W AEK pracował do końca roku, a już w 2005 objął AO Egaleo. Kolejne przystanki w jego karierze to znów greckie kluby, Akratitos FC i Kallithea FC. W 2006 roku zatrudniono go na stanowisku pierwszego trenera PAOK FC, w którym stosował system "catenaccio", za który był krytykowany przez fanów zespołu. 3 października zrezygnował z prowadzenia PAOK. W 2009 roku prowadził Panthrakikos, a w 2010 zatrudniono go w drużynie Steauy Bukareszt.

</doc>
<doc id="1267728" url="https://pl.wikipedia.org/wiki?curid=1267728" title="Cichy pojedynek">
Cichy pojedynek

Cichy pojedynek (tyt.oryg. Duel i heshtur) – albański film fabularny z roku 1967 w reżyserii Dhimitra Anagnostiego.
Opis fabuły.
Dwóch albańskich marynarzy, Rahmi i Islami, próbuje porwać okręt "Skanderbeg", aby uciec do Włoch. Po walce z marynarzem Skenderem Gurim zdecydują się wrócić do Albanii.

</doc>
<doc id="1267729" url="https://pl.wikipedia.org/wiki?curid=1267729" title="Uroczystość Narodzenia Pańskiego">
Uroczystość Narodzenia Pańskiego



</doc>
<doc id="1267730" url="https://pl.wikipedia.org/wiki?curid=1267730" title="Divided Mind, Divided Planet">
Divided Mind, Divided Planet

Divided Mind, Divided Planet – demo, na które składa się pięć utworów grupy Public Affection, nim ta przyjęła nazwę Live. Producentem tego wydania był Jay Healey. Nagrania dokonano w 1990 roku, a wszystkie utwory zostały skomponowane i wykonane przez zespół Public Affection. Utwory z tego wydania pojawiły się później na albumie Live – "Mental Jewelry".

</doc>
<doc id="1267732" url="https://pl.wikipedia.org/wiki?curid=1267732" title="Upadek domu Usherów">
Upadek domu Usherów

Upadek domu Usherów (fr. "La Chute de la Maison Usher") – francuski film fabularny (dramat/horror) oparty na opowiadaniu Edgara Allana Poe "Zagłada domu Usherów". Groza w scenerii romantyki w siedzibie angielskiego arystokraty.

</doc>
<doc id="1267733" url="https://pl.wikipedia.org/wiki?curid=1267733" title="Uroczystość Objawienia Pańskiego">
Uroczystość Objawienia Pańskiego



</doc>
<doc id="1267736" url="https://pl.wikipedia.org/wiki?curid=1267736" title="Serial koreański">
Serial koreański

Serial koreański (, MOCT: "hanguk deurama"), nazywany przez fanów również drama koreańska lub K-drama – serial telewizyjny w języku koreańskim, produkowany w Korei Południowej. Seriale tego typu składają się obecnie najczęściej z jednego sezonu podzielonego na 12 do 24 odcinków, które stanowią fabularnie zamkniętą historię. Poszczególne seriale są często połączeniem wielu gatunków – mogą posiadać elementy zarówno komedii, horroru, opery mydlanej, fantasy, filmu obyczajowego czy filmu sensacyjnego. Wyróżnia się również seriale dziejące się w czasach obecnych, jak i dramy historyczne, zwane "sageuk" (사극).
Pomimo iż seriale te są produkowane głównie dla południowokoreańskiej widowni, wiele z nich zdobyło również popularność poza granicami kraju, przyczyniając się do tzw. koreańskiej fali. Dramy te były wyświetlane na małym ekranie nie tylko krajach azjatyckich, ale także w krajach Ameryki Łacińskiej czy w Europie. Do popularności seriali tego typu przyczyniają się również serwisy internetowe, oferujące możliwość obejrzenia seriali z napisami w wielu różnych językach.
Koreańscy aktorzy i aktorki grający w dramach, tacy jak Bae Yong-joon, Lee Joon-gi, Hyun Bin, Bi/Rain, Song Seung-heon, Kwon Sang-woo, Won Bin, Yoon Eun-hye, Choi Ji-woo, Song Hye-kyo czy Lee Young-ae są rozpoznawani w większości krajów Wschodniej i Południowo-Wschodniej Azji.
W serialach koreańskich ważną rolę odgrywa także muzyka, która ma na celu oddanie nastroju i charakteru danej serii. Sprzedaż płyt ze ścieżką dźwiękową tworzoną specjalnie na potrzeby seriali jest dość rozpowszechniona, a utwory pochodzące z popularnych seriali stają się często hitami list przebojów.
W polskiej telewizji wyemitowano do tej pory trzy dramy koreańskie: "Łowcy niewolników" oraz "Irys" na kanale Tele 5, a także "Cesarzowa Ki", którą emitowała TVP2. Za pośrednictwem platformy Netflix w Polsce dostępne są także takie seriale jak "Męska rozgrywka" czy "Białe noce". Seriale koreańskie na terenie Polski dystrybuowane są także za pośrednictwem platform Viki oraz DramaFever.
Format.
Seriale koreańskie są zwykle w całości reżyserowane przez jedną osobę oraz pisane przez jednego scenarzystę, w przeciwieństwie np. do amerykańskich seriali, w których kilku lub nawet kilkunastu reżyserów i scenarzystów pracuje razem.
Najbardziej reprezentacyjne według danej stacji seriale są emitowane w godzinach 22:00-23:00, zwykle po dwa odcinki w tygodniu, dzieląc ramówkę stacji na trzy okresy – poniedziałek-wtorek, środa-czwartek oraz weekend. Na każdej z koreańskich stacji telewizyjnych, takich jak SBS, KBS, MBC, JTBC, Channel A, tvN i OCN, są w tym samym czasie emitowane inne seriale, powstałe na zlecenie każdej ze stacji.
Seriale te zwykle posiadają tylko jeden sezon, mający od 12 do 24 odcinków. Wyjątek stanowią seriale historyczne ("segeuk") oraz telenowele, które mogą mieć nawet od 50 do 200 odcinków, lecz wciąż trwają tylko jeden sezon, stanowiąc zamkniętą fabularnie opowieść.
Godziny od 19:00 do 20:00 są przeznaczone zwykle dla seriali, których odcinki emitowane są od poniedziałku do piątku. Te serie są zwykle z gatunku telenoweli. Czasami jednak w tych godzinach bywają emitowane powtórki reprezentacyjnych seriali, które swoją premierę o 22:00.
Serie "sageuk".
Pomimo iż słowo "sageuk" (사극) oznacza dosłownie "dramat historyczny", pojęcie odnosi się zwykle do seriali dziejących się w historycznej przeszłości Korei. Pomimo iż nie zawęża się tego typu seriali do konkretnego okresu historycznego, to jednak akcja tych seriali rozgrywa się w czasach do upadku królestwa Joseon.
Seriale historyczne bywają bardzo długie i szczegółowe, mogą zawierać archaiczny język, opisywać wojny, dysputy lub intrygi polityczne, skupiać się na władcach lub liderach wojskowych, lub jedynie wykorzystywać wydarzenia historyczne jako tło opowieści. Od lat 2000. pojawiają się także seriale mieszane, gdzie "segeuk" łączy się z innymi gatunkami, takimi jak fantasy, romans czy akcja, by przyciągnąć młodsze pokolenie.
Przykładami seriali historycznych są "Heo Jun", "Joseon yeohyeongsa Damo", "Hwang Jin-yi", "Dong Yi", "Klejnot w pałacu", "Łowcy niewolników", "Cesarzowa Ki" czy "Haereul pum-eun dal".
Produkcja.
W XXI wieku większość seriali emitowanych przez koreańskie stacje telewizyjne jest zlecane niezależnym firmom zewnętrznym; jedynie niektóre seriale, te nadawane przez wielkich nadawców (KBS, MBC i SBS), bywają produkowane przez samą stację. W 2012 roku prawie 75% wszystkich seriali telewizyjnych zostało wyprodukowanych przez firmy zewnętrzne.
Panuje silna konkurencja pomiędzy firmami zajmującymi się produkcją seriali telewizyjnych. W 2012 roku tylko 34 firmom spośród 156 zarejestrowanych w południowokoreańskim ministerstwie kultury, sportu i turystyki udało się wyprodukować serial, który został wyemitowany w telewizji.
Jeśli chodzi o koszta, jakie musi ponieść firma produkująca serial telewizyjny, to około połowa budżetu jest pokrywana przez nadawcę. Jeżeli w serialu pojawiają się wyjątkowo znani aktorzy, lub scenariusz napisany jest przez znanego scenarzystę, stacja zapłaci więcej, jako że stacje konkurują ze sobą o prawa do emisji.
Wyprodukowanie jednego odcinka mini-serii (ok. 12-24 odcinków) kosztuje co najmniej 250 milionów wonów, a wyprodukowanie odcinka serialu historycznego ("sageuk") kosztuje nawet więcej. Przykładowo, wyprodukowanie jednego odcinka serialu "Księga rodziny Gu" kosztowało stację MBC 500 milionów wonów. Koszty produkcji serialu zwiększyły się kilkudziesięciokrotnie na przestrzeni dekady – do początków lat 2000 wyprodukowanie mini-serii kosztowało około 100 milionów wonów.
Pozostałą część kosztów musi ponieść produkująca serial firma. Wykorzystuje się przede wszystkim sponsorów, których loga i nazwy wymieniane są na koniec każdego odcinka. Zwykle firma zachowuje 100% sumy oferowanej przez sponsora, chyba że przekracza to pewną sumę – wtedy firma musi podzielić się zyskami ze stacją telewizyjną. W przypadku wykorzystania w odcinku lokowania produktu, zyski z wyświetlenia takiej reklamy dzielone są po połowie między firmę produkującą serial, a stację telewizyjną. Jeżeli chodzi o wyświetlanie reklam w przerwie w trakcie emisji odcinka, stacja zachowuje cały zysk z wyświetlenia. Jeżeli wszystkie reklamy zostaną sprzedane, zysk ten może wynieść około 300-400 milionów wonów za wyświetlenie jednego odcinka mini-serii.
Pomimo że firma odpowiedzialna za produkcję serialu zachowuje prawa do jej sprzedaży za granicę, to sprzedażą zajmuje się zwykle filia podległa stacji telewizyjnej, która zachowuje dla siebie 20% zysku ze sprzedaży. Stacja, kalkulując zyski i koszty produkcji, skupia się nie tylko na pieniądzach zarobionych dzięki sponsoringowi, ale także jej atrakcyjność względem sprzedaży za granicę. Zyski ze sponsoringu są uzależnione od uzyskanej przez serial oglądalności, a dochód ze sprzedaży za granicę niepewny.
Z powodu zwiększenia popularności koreańskich seriali za granicą (koreańska fala) zatrudnianie znanych aktorów stało się droższe niż kiedykolwiek. Większość budżetu przeznaczonego na produkcję zostaje wydane na pensum dla występujących w niej gwiazd aktorskich; może to stanowić nawet od 55% do 65% całego budżetu. Dla porównania, w Japonii pensje te stanowią około 20–30% budżetu, a w Stanach Zjednoczonych około 10%. Spora część znanych aktorów otrzymuje około 100 milionów wonów za każdy odcinek. Bae Yong-joon, aktor, któremu ogromną popularność przyniosła rola w serialu "Gyeoul yeonga" (2002), za główną rolę w serialu "Taewangsasingi" (2007) otrzymał 250 milionów wonów za każdy odcinek (około 655 tysięcy złotych). Koszt zatrudnienia popularnego scenarzysty również jest wysoki. Około 2000 roku scenarzysta otrzymywał około 10 milionów wonów (9 tysięcy dolarów) za odcinek; do roku 2013 suma ta zwiększyła się pięciokrotnie.
Pozostałe koszta, takie jak między innymi pensje dla pozostałych aktorów, statystów, obsady produkcyjnej i koszty wynajmu pomieszczeń muszą zostać pokryte z pozostałej sumy.
Z powodu nacisków ze strony stacji telewizyjnej, na której zlecenie powstaje dany serial, ustalane budżety serialu bywają często nierealnie niskie, by spotkać się z wymaganiami stacji, która z kolei nie chce stracić inwestowanych pieniędzy. Prowadzi to jednak do tego, że firmy produkujące serial często znacznie przekraczają założony budżet i nie są w stanie wywiązać się z zobowiązań finansowych. Przykładowo, Kim Jong-hak, odpowiedzialny za produkcję bardzo popularnych i dobrze sprzedających się seriali, takich jak "Yeomyeongui nundongja" oraz "Moraesigye", wydał 100 miliardów wonów na produkcję serialu "Faith", który okazał się największą komercyjną porażką 2012 roku. Uniemożliwiło mu to wypłacenie pensji osobom pracującym przy produkcji serialu i dotrzymanie innych zobowiązań finansowych. Po tym jak został oskarżony o defraudację, popełnił samobójstwo.
Zdjęcia.
Duże stacje telewizyjne posiadają własne plany filmowe, zaprojektowane do wykonywania zdjęć do seriali historycznych ("saeguk"), które zawierają bardzo złożone i obszerne dekoracje. Serie historyczne powstające na zlecenie stacji MBC powstają w Dae Jang-geum Park (MBC Dramia) w Gyeonggi, natomiast seriale powstające na zlecenie telewizji KBS są kręcone w Mungyeongsaejae Open Set w Gyeongsangu Północnym oraz KBS Suwon Studio w Suwon.
Warunki pracy.
Warunki pracy przy serialu telewizyjnym w Korei są bardzo ciężkie. Zdjęcia do serii są wykonywane według bardzo napiętego harmonogramu. W przypadku miniserii (16-20 odcinków) zdjęcia powinny rozpocząć się przynajmniej dwa miesiące przed emisją, jednakże ze względu na ograniczenia budżetowe zdjęcia potrafią zacząć się jedynie miesiąc przed emisją. Firmy produkujące serię starają się w ten sposób skrócić liczbę dni zdjęciowych. Kwon Sang-woo, odgrywający główną postać w serialu "Yawang", narzekał, że zdjęcia do serii zakończyły się pół godziny przed emisją ostatniego odcinka. Zdjęcia wykonywane są przez siedem dni w tygodniu, a aktorzy przebywają niemalże nieustannie na planie, często będąc w stanie skrajnego niedoboru snu.
Kolejnym problemem związanym z produkcją seriali w Korei Południowej są scenariusze, które często bywają dostarczane aktorom w ostatniej chwili. Kolejne strony scenariusza przybywają na plan zdjęciowy strona po stronie, a trzy ekipy filmowców pracują jednocześnie, zamieniając się co kilka godzin. W samych scenariuszach również na bieżąco dokonywane są modyfikacje w zależności od oglądalności i opinii widzów.
Do niedawna praktyką firm produkcyjnych było przygotowanie dwóch taśm przed emisją odcinka, jedną jako kopię dla nadawcy, a drugą jako kopię zapasową. Obecnie, ze względu na ograniczenia czasowe odcinki edytowane są w osobnych 10-minutowych segmentach, które są następnie w takim formacie wysyłane do stacji telewizyjnej. Zdarza się, że odcinek montowany jest w ostatniej chwili, i nie zawsze udaje się dotrzymać terminu; przykładowo w 2012 roku podczas emisji 19. odcinka serialu "Jeogdoui namja" przez dziesięć minut ekran telewizyjny pokazywał czerń, ponieważ brakowało jednego z segmentów.
Aktorzy pracujący przy produkcji są często zmuszeni wstąpić na drogę sądową by otrzymać zapłatę za swoją pracę. Pensje wypłacane są aktorom dopiero na koniec kolejnego miesiąca, po którym został wyemitowany ostatni odcinek serialu. W tym czasie jednak może dojść do pewnych nadużyć; firma produkcyjna może zabrać zarobione pieniądze i zbiec za granicę lub zbankrutować pomimo wyprodukowania stosunkowo popularnego serialu, a stacja telewizyjna umyć ręce od odpowiedzialności. Jako że aktor musi wykorzystać własne fundusze podczas pracy nad serialem, a nawet pokryć własne ewentualne rachunki za szpital jeśli dozna uszkodzeń w trakcie zdjęć, w takich wypadkach jedynie traci na uczestnictwie w projekcie.
Pojawiła się propozycja ze strony Korea Broadcasting Actors Union (KBAU), by w kontraktach zawartych a aktorami było określone, by pieniądze za angaż zostały wypłacone w ciągu 15 dni po emisji ostatniego odcinka, ograniczyć dzień zdjęciowy do 18 godzin oraz by scenariusz został dostarczony aktorom przynajmniej 3 dni przed zdjęciami. Stacje telewizyjne nazwały tę propozycję „nierealistyczną”.
Scenarzyści i reżyserzy.
Scenarzyści i reżyserzy koreańskich seriali są niekiedy równie znani jak aktorzy. Zdecydowaną większość scenarzystów (90% według "Beijing Metro Reader") stanowią kobiety, które nie tylko piszą komedie romantyczne, ale także seriale akcji. W porównaniu do produkcji kinowych, telewizja jest bardziej przyjazna scenarzystom, oferując lepsze warunki w kontraktach, wyższą pensję, a sami scenarzyści są bardziej doceniani za swą pracę.
Do jednych z najbardziej znanych scenarzystów można zaliczyć siostry Hong, które napisały scenariusze do takich seriali jak "You’re Beautiful" czy też "Słońce Pana"; Kim Eun-sook, scenarzystka "Pari-ui yeon-in" oraz "Secret Garden"; Lee Kyung-hee, znana ze scenariuszy do "I juk-il nom-ui sarang" i "Sesang eodiedo eobneun chakan namja"; scenarzysta Choi Wan-kyu, który napisał "Midas" oraz "Triangle"; Noh Hee-kyung, autorka "That Winter, The Wind Blows", czy też Park Ji-eun, która napisała "Przybyłeś z Gwiazd" i "Neongkuljjae gulleoon danshin".
Podczas gdy scenopisarstwo zostało opanowane głównie przez kobiety, reżyserią zajmują się przede wszystkim mężczyźni. Znane kobiety pracujące jako reżyserzy to m.in. Lee Na-jeong, reżyserka "Sesang eodiedo eobneun chakan namja", czy też Lee Yun-jeong, najbardziej znana z serialu "Coffee prince 1 hojeom". Lee Yun-jeong jest również pierwszą kobietą-reżyserem zatrudnioną przez Munhwa Broadcasting Corporation (MBC) w historii tej korporacji. Do jednych z najbardziej znanych reżyserów małego ekranu zalicza się takie osoby jak Lee Byung-hoon (reżyser seriali "Klejnot w pałacu" oraz "Yi San"), zmarły już Kim Jong-hak (reżyser "Yeomyeongui nundongja", "Moraesigye" czy "Taewangsasingi"), czy też Pyo Min-soo (reżyser "Full House" oraz "Iris II").
Muzyka.
Muzyka odgrywa ważną rolę w koreańskich serialach. Sprzedaż utworów tworzonych specjalnie na potrzeby seriali jest dość rozpowszechniona, jako że fani czują potrzebę zakupienia ścieżki dźwiękowej do znanych im seriali. Ten trend ma swój początek w latach 90. XX wieku, gdy producenci zaczęli włączać do poprzednio wyłącznie instrumentalnych ścieżek dźwiękowych także utwory wykonywane przez znanych wykonawców związanych z koreańskim popem. Tom Larsen, dyrektor YA Entertainment i dystrybutor koreańskich seriali telewizyjnych, uważa, że utwory tworzone na potrzeby seriali są wystarczająco dobre, by utrzymać się także jako niezależne hity.
W latach dwutysięcznych przyjęło się, że aktorzy występujący w serialu przyczyniają się również do tworzenia ścieżek dźwiękowych. Miało to również związek z zatrudnianiem w serialowych rolach artystów związanych z koreańskim przemysłem muzycznym. Przykładowo aktor Lee Min-ho oraz lider boysbandu SS501, Kim Hyun-joong, nagrali wspólnie piosenkę do serialu "Boys Over Flowers", w którym wspólnie występowali. Podobnie aktor Jang Keun-suk i Lee Hong-gi (członek zespołu F.T. Island) nagrali utwór do serialu "You’re Beautiful".
Utwory pochodzące z popularnych seriali również stają się często hitami list przebojów, a albumy uzyskują wysokie notowania sprzedaży. Przykładowo, ścieżka dźwiękowa do serialu "Secret Garden" osiągnęła wysokie wyniki na listach przebojów, a dwie pierwsze płyty zostały sprzedane w 30 tysięcy egzemplarzach każda. Z kolei piosenka "My Destiny" śpiewana przez Lyn, napisana dla serialu "Przybyłeś z Gwiazd", wzbiła się na szczyt list przebojów m.in. w Hongkongu, Tajwanie i Korei Południowej. Na ceremonii rozdania nagród "Baeksang Arts" w 2014 roku piosenka ta zwyciężyła w kategorii "najlepsza ścieżka dźwiękowa". Z kolei utwór „I will go to you like the first snow” (kor. 첫눈처럼 너에게 가겠다) z serialu "Goblin" uplasował się na pierwszym miejscu rocznego rankingu serwisu Gaon, będąc najczęściej kupowanym za pośrednictwem digital download utworem w Korei Południowej w 2017 roku.
Utwory napisane dla seriali telewizyjnych wykonuje się również na żywo i to nie tylko w Korei Południowej. Przykładowo w Japonii odbyły się dwa koncerty (każdy przed 60-tysięczną widownią), na których oryginalni wykonawcy śpiewali utwory z serialu "Irys".
Kompozytorzy ścieżek dźwiękowych często zatrudniają to napisania utworów osoby, które już wcześniej odniosły sukces w tworzeniu muzyki do seriali. Jednymi z popularniejszych twórców utworów do seriali są Baek Ji-young, Lyn Seung-cheol czy Lee Seung-cheol. Piosenki pisane są tak, by oddawały nastrój i strukturę danej serii. Zdarza się również, że artyści „oddają” serialom piosenki, które pierwotnie miały się znaleźć na ich własnych albumach. Przykładowo Baek Ji-young zauważyła, że piosenka "That Man", pierwotnie napisana do jej własnego albumu, pasowałaby do serialu "Secret Garden". Zdarza się również, że do napisania utworów do ścieżek dźwiękowych są zatrudniani zagraniczni autorzy. Przykładowo szwedzki artysta Lasse Lindh wykonał utwory do takich seriali jak "Angel Eyes", "Soul Mate" oraz "I Need Romance".
System ocen.
W Korei Południowej seriale telewizyjne są, podobnie jak inne programy telewizyjne, klasyfikowane przez specjalną komisję, powołaną w 2000 roku. Według powstałego systemu, seriale telewizyjne pod względem przeznaczenia wiekowego dzielone są na trzy kategorie:
Wskaźniki oglądalności.
Wskaźniki oglądalności telewizji są dostarczane przez dwie firmy w Korei Południowej: AGB Nielsen Media Research oraz TNmS. Pierwotnie Media Service Korea była jedyną firmą dostarczającą takie informacje, a później została przejęta przez firmę Nielsen Media Research. W 1999 roku firma TNS Media Korea rozpoczęła również taką usługę; później zmieniła nazwę na TNmS. AGB zbiera dane o oglądalności w oparciu o 2050 domostw, a TNmS – o 2000 domostw z urządzeniami pomiarowymi. Średnia ocena seriali różni się między dwiema firmami o 2-3%.
Odbiór za granicami kraju.
Seriale koreańskie są popularne poza granicami kraju. W ciągu 48 godzin po premierze odcinka, jest on emitowany w sieci za pomocą serwisów streamingowych z angielskimi napisami. W ciągu dwóch kolejnych dni do tego samego odcinka publikowane są napisy w około 20 różnych językach. Według Korea Creative Content Agency w 2013 roku seriale stanowiły 82% całego eksportu treści, co wynosi około 167 milionów dolarów.
Przykładowo serial "Dar-ui yeon-in – Bobogyeongsim ryeo" za granicą pobił rekordy popularności. Chińska stacja YouKu zakupiła prawa do emisji serialu za ponad 400 tysięcy dolarów za odcinek, co w sumie wyniosło 8 milionów dolarów za cały serial, stając się najdrożej sprzedaną za granicę dramą koreańską w historii. Kilka miesięcy później rekord ten został pobity przez serial "Męska rozgrywka".

</doc>
<doc id="1267739" url="https://pl.wikipedia.org/wiki?curid=1267739" title="Indabigasz">
Indabigasz

Indabigasz – król Elamu w latach 649–648? p.n.e. Został wprowadzony na tron przez Aszurbanipala. Był władcą marionetkowym podporządkowanym Asyrii, który miał zachować pokój w kraju.Walkę o panowanie nad Elamem przegrał z Humban-haltaszem III. 

</doc>
<doc id="1267740" url="https://pl.wikipedia.org/wiki?curid=1267740" title="Wierzysko (Kościerzyna)">
Wierzysko (Kościerzyna)

Wierzysko (d. też "Wierzyska", niem. "Wierschisken") – dawniej wieś w gminie Kościerzyna, powiecie kościerskim (woj. pomorskie), od 2001 część Kościerzyny położona w południowej części miasta, na zachód od jeziora Wierzysko.
Wzmiankowane po raz pierwszy w 1765 jako "Wierzyska Karczma", której właścicielem w 1772 był A. Stengel. W końcu XIX w. miejscowość należała do gminy Szydlice. Na początku XX wieku wybudowanie zamieszkiwały 24 osoby.
Wierzysko ma charakter rolniczy, znajduje się tu m.in. stadnina koni. W pobliżu Wierzyska znajduje się faunistyczny rezerwat przyrody "Czapliniec".
W latach 1942–1945 miejscowość nosiła nazwę "Berentsblick", a tutejsze leśnictwo nazwę "Philippi".

</doc>
<doc id="1267742" url="https://pl.wikipedia.org/wiki?curid=1267742" title="Zapora Kurobe">
Zapora Kurobe

 lub też - największa zapora w Japonii. Znajduje się na rzece Kurobe, w prefekturze Toyama na wyspie Honsiu. Działająca przy zaporze elektrownia wodna produkuje energię elektryczną dla Kansai Electric Power. Wysokość zapory wynosi 186 m, a pojemność zbiornika 200 mln m³. Budowa konstrukcji została ukończona w 1963 roku i kosztowała 51,3 mld jenów. Podczas budowy zginęło blisko 200 osób.

</doc>
<doc id="1267744" url="https://pl.wikipedia.org/wiki?curid=1267744" title="Zapora Kuroyon">
Zapora Kuroyon



</doc>
<doc id="1267747" url="https://pl.wikipedia.org/wiki?curid=1267747" title="Jurij Boreć">
Jurij Boreć

Jurij Boreć (Paszkowski) ps. "Czumak" (ur. 26 marca 1922 w Łubnie, zm. 12 grudnia 2006 w Sydney) – żołnierz Ukraińskiej Powstańczej Armii w stopniu sierżanta (buławnego), emigracyjny pisarz, publicysta i mecenas.
Życiorys.
Podczas nauki w szkole wstąpił do Junactwa OUN, a w 1939 do Organizacji Ukraińskich Nacjonalistów. Po ukończeniu szkoły utrzymywał się z handlu prowadzonego w Dynowie.
Jako żołnierz UPA brał udział m.in. w ataku na koszary Ludowego Wojska Polskiego w Birczy w nocy z 6 na 7 stycznia 1946, w trakcie którego został ranny w obie nogi. Był hospitalizowany w podziemnym szpitalu upowskim pod Chryszczatą.
W końcu lata 1947 jako żołnierz sotni dowodzonej przez porucznik UPA Mychajło Dudę „Hromenkę”, walcząc z wojskami polskimi i czechosłowackimi przedarł się do amerykańskiej strefy okupacyjnej w południowych Niemczech.
W 1949 przeniósł się z Monachium do Australii, gdzie był aktywnym członkiem ukraińskich środowisk emigracyjnych i kombatanckich.
Opisał swoje wspomnienia z czasów walk UPA w Zakierzonii i dzieje rajdu sotni „Hromenki” na Zachód w książkach "UPA w wirze walki" ("УПА у вирі боротьби"), "Rajd bez broni" ("Рейд без зброї"), "Z najpiękniejszymi" ("З найкращими"), "Szlakiem rycerzy idei i czynu" ("Шляхами лицарів ідеї і чину"), "Za Ukrainę, za jej wolność" ("За Україну, за її волю").
Jego staraniem w Penrith, zachodniej dzielnicy Sydney ulice otrzymały nazwy ukraińskich bohaterów narodowych, takich jak: Bandera Ave., Mazepa Ave.
Na podstawie jego powieści Ołeś Janczuk nakręcił film "Zalizna sotnia".

</doc>
<doc id="1267749" url="https://pl.wikipedia.org/wiki?curid=1267749" title="Włodzimierz Aleksander Dybek">
Włodzimierz Aleksander Dybek

Włodzimierz Aleksander Dybek (ur. 7 grudnia 1824 – zm. 20 czerwca 1883 w Topoli Królewskiej pod Łęczycą) – profesor patologii i terapii ogólnej w Akademii Lekarskiej i Szkole Głównej w Warszawie, dyrektor Wydziału Spraw Wewnętrznych w Rządzie Narodowym Romualda Traugutta w powstaniu styczniowym.
Życiorys.
Syn Andrzeja Dybka. Studiował i ukończył medycynę na Uniwersytecie Fryderyka Wilhelma w Berlinie (1842-1847), gdzie uzyskał tytuł doktora medycyny. W latach 1858–1862 profesor Akademii Medyko-Chirurgicznej w Warszawie. Za udział w powstaniu styczniowym zesłany na 7 lat w głąb Rosji. Opublikował w 1876 podręcznik "Terapii ogólnej". Zmarł w zupełnym osamotnieniu.

</doc>
<doc id="1267750" url="https://pl.wikipedia.org/wiki?curid=1267750" title="Feliks Klimczak">
Feliks Klimczak

Feliks Klimczak (ur. 28 sierpnia 1949 w Sopocie) – polski polityk, rolnik, poseł na Sejm I kadencji.
Życiorys.
Ukończył w 1975 studia na Wydziale Ekonomiki Transportu Uniwersytetu Gdańskiego. Zajmował stanowiska kierownicze m.in. w budownictwie rolnym i spółdzielczości pracy.
Od 1980 działa w rolniczej „Solidarności”. W latach 1991–1993 sprawował mandat posła I kadencji z ramienia PSL-PL, wybranego w okręgu toruńsko-włocławskim. W drugiej połowie lat 90. był członkiem Ruchu Społecznego AWS. W rządzie Jerzego Buzka pełnił funkcję podsekretarza stanu w Ministerstwie Rolnictwa i Rozwoju Wsi. Wstąpił do Prawa i Sprawiedliwości, w wyborach parlamentarnych w 2007 bez powodzenia kandydował do Sejmu z listy tej partii.
Zajmował także stanowisko prezesa Polskiego Klubu Wyścigów Konnych.

</doc>
<doc id="1267751" url="https://pl.wikipedia.org/wiki?curid=1267751" title="Robert Havemann">
Robert Havemann

Robert Havemann (ur. 11 marca 1910 w Monachium, zm. 9 kwietnia 1982 w Grünheide pod Berlinem) – niemiecki chemik i wschodnioniemiecki dysydent.
Życiorys.
Robert Havemann w latach 1929–1933 studiował chemię na uniwersytetach w Berlinie i Monachium. Od 1933 był członkiem Komunistycznej Partii Niemiec (KPD) i SPD "Zacząć na Nowo" oraz założycielem grupy "Unia Europejska" (Europäische Union) mającej na celu ukrywanie rodzin żydowskich i przeciwstawianie się władzy hitlerowskiej. Jesienią 1943 został aresztowany przez gestapo wraz z innymi członkami Unii Europejskiej, a następnie skazany na śmierć przez Trybunał Ludowy. Wyrok został odroczony ze względu na wiedzę jaką posiadał, potrzebną do badań naukowych dla wojska.
W celi śmierci, pełnił funkcję redaktora naczelnego nielegalnego pisma informacyjnego „Der Draht”. Po wojnie, w lipcu 1945 objął stanowisko dyrektora na Instytucie Cesarza Wilhelma w Berlinie. Ze stanowiska został odwołany po zamieszczeniu krytycznych uwag na łamach gazety "Nowe Niemcy" wobec planów budowy bomby wodorowej przez Stany Zjednoczone. Był członkiem organizacji "Ofiary Faszyzmu" i współzałożycielem "Związku Kultury".
Po ucieczce do NRD, Robert Havemann objął stanowisko dyrektora Instytutu Chemii Fizycznej na Uniwersytecie im. Humbolta w Berlinie Wschodnim. W 1950 wstąpił do SED, a następnie został zwerbowany przez służby bezpieczeństwa Stasi. Działał jako tajny agent pod pseudonimem "Leitz". W 1963 został usunięty z Instytutu Chemii Fizycznej.
Robert Havemann był zwolennikiem reform w Czechosłowacji w 1968, zwolennikiem wolności słowa, przeciwnikiem zaostrzenia prawa karnego. Zmarł w swoim domu po długiej chorobie w Grünheide pod Berlinem.
Akademia Nauk pośmiertnie 16 listopada 1989 przywróciła mu członkostwo, a Centralna Komisja Kontrolna SED w tym samym roku zrehabilitowała go.

</doc>
<doc id="1267752" url="https://pl.wikipedia.org/wiki?curid=1267752" title="Szkice Franka Gehry">
Szkice Franka Gehry

Szkice Franka Gehry (ang. "Sketches of Frank Gehry") – amerykański film dokumentalny z 2006 roku poświęcony życiu i twórczości wybitnego architekta Franka Gehry'ego. Nakręcony przez Sydneya Pollacka, jest owocem wielu rozmów reżysera z architektem, który opowiada o swojej pracy, życiu i wydarzeniach związanych z powstawaniem jego najważniejszych obiektów. Film został zaprezentowany w ramach pokazów pozakonkursowych na 59. MFF w Cannes.

</doc>
<doc id="1267753" url="https://pl.wikipedia.org/wiki?curid=1267753" title="Parafia św. Jana Chrzciciela w Malborku">
Parafia św. Jana Chrzciciela w Malborku

Parafia św. Jana Chrzciciela w Malborku – rzymskokatolicka parafia należy do dekanatu Malbork I w diecezji elbląskiej. Erygowana w 1276, reerygowana 22 kwietnia 1973 roku przez Biskupa Warmińskiego Józefa Drzazgę.
Historia.
Pierwszą świątynię zbudowaną poza murami zamku przeznaczoną dla rozwijającej się osady w XIII w. był kościół św. Jana. kościół zburzono w okresie wojny trzynastoletniej, podczas oblężenia miasta 1457–1460. Drugą świątynię rozpoczęto wznosić na starych fundamentach. Prace trwały bardzo długo od 1467–1523. W 1668 po pożarze bryłę kościoła skrócono o jedno przęsło. W czasie ostatniej wojny kościół św. Jana uległ ponownemu zniszczeniu. Ofiarą padła wieża i jedyny dzwon. Zburzone zostały dachy, a podziurawione sklepienie utraciło swój piękny wygląd. Neogotyckie ołtarze ocalały w całości. W 1945 przystąpiono do usuwania gruzów, szklenia okien i zabezpieczenia przed opadami atmosferycznymi. Już 2 maja 1945 roku kościół został wyświęcony przez ks. Konrada Willa, a 3 maja ks. Klemens Majewski odprawił w nim pierwsze nabożeństwo. W 1956 ks. biskup Tomasz Wilczyński przekazał kościół św. Jana Zgromadzeniu Księży Orionistów i ustanowił przy kościele św. Jana Chrzciciela samodzielny wikariat
Zasięg parafii.
Do parafii należą wierni z Malborka, mieszkający przy ulicach: Andersa, Alei Wojska Polskiego, Grudziądzkiej, Toruńskiej, Pomorskiej, Lotniczej, Wiślanej, Bydgoskiej, Elbląskiej, Kwidzyńskiej, Chopina, Maczka, Ciepłej, Wołyńskiej, Szymanowskiego, Warszawskiej i Wiosennej, Kiepury, Stare Miasto, Plac Narutowicza, Starościńskiej, Al. Rodła, Witosa, Piłsudskiego, Wareckiej, Mazurów, Kościuszki 20 i Łąkowej.

</doc>
<doc id="1267758" url="https://pl.wikipedia.org/wiki?curid=1267758" title="Całunnik i Guisel">
Całunnik i Guisel

Całunnik i Guisel () – opowiadanie s-f Rogera Zelazny’ego, osadzone w świecie Amberu.
Przedstawia historię po zakończeniu Księcia Chaosu. Narratorem jest Merlin, syn Corwina.
W Polsce opowiadanie to ukazało się 25 maja 2017 roku w miesięczniku „Nowa Fantastyka” w tłumaczeniu Piotra W. Cholewy.
Fabuła.
Opowiadanie to jest jakby ścisłą kontynuacją powieści Księcia Chaosu. Podejmuje historię Merlina w momencie zakończenia powieści. Udał się on do jednego z domów gościnnych swojego brata Mandora, mając nadzieję na dobrze przespaną noc. Zamiast tego budzi się kochając się z kobietą, której w pierwszej chwili nie poznaje. Jest to Rhanda – jego pierwsza miłość z dziecięcych lat. Należy ona do rodziny Skrywców zamieszkujących świat po drugiej stronie luster.
Nieznany wcześniej osobnik trafił przypadkiem do tego świata. Znalazł i wypuścił guisela – stworzenie z mitów, wytępione w świecie luster. Ich rodzaj niemal zgładził rasę Skrywców. Według podań nikt nigdy nie pokonał guisela przy pomocy miecza ani czystą magią. Potrafią one absorbować czary i strumienie mocy. Mogą też wciąż żyć mimo dużych ran.
Merlin wzywa do pomocy Kergmę – żywe równanie, która/który/które sugeruje użycie miecza Migbłystalnego oraz spikarda. Guisel ostatecznie zostaje pokonany, a Merlin tworzy nowego guisela, którego wysyła na poszukiwanie ukrywającego się przeciwnika.

</doc>
<doc id="1267762" url="https://pl.wikipedia.org/wiki?curid=1267762" title="Amfetaminil">
Amfetaminil

Amfetaminil – organiczny związek chemiczny, substancja psychoaktywna o działaniu stymulującym, pochodna amfetaminy. W latach 70. XX wieku badano przydatność amfetaminilu w leczeniu otyłości, ADHD i narkolepsji. Substancja ta ostatecznie została wycofana ze spisu leków ze względu na duży potencjał nadużywania.
Stereoizomery.
Amfetaminil zawiera dwa centra stereogeniczne, dlatego też istnieją jego cztery stereoizomery:

</doc>
<doc id="1267763" url="https://pl.wikipedia.org/wiki?curid=1267763" title="Vajnory">
Vajnory

Vajnory (niem. "Weinern", węg. "Pozsonyszől[l]ős", dawniej "Prácsa") – niewielka dzielnica Bratysławy, dawniej osobna wioska, położona na północny wschód od centrum miasta, w powiecie Bratysława III. Rozciąga się na skraju Małych Karpat. Jeden z bardziej znanych na Słowacji ośrodków winiarskich z bogatą historią i kulturą ludową, zabytkowym centrum.
Historia.
Pierwsi ludzie pojawili się na terenie Vajnor już w młodszej epoce żelaza. Z późniejszego okresu badania archeologiczne odkryły m.in. groby, które pozostały po niezachowanej awarsko-słowiańskiej osadzie. Podczas państwowości Wielkich Moraw istniały prawdopodobnie dwie osady - "Prača" i "Dvorník" – mieszkańcy pierwszej służyli miejscowym feudałom i dostarczali im wino, a w drugiej mieszkali zbrojmistrze oraz wojownicy. Potem powstała na tym terenie wioska, która także pełniła role służebne wobec zamku w Bratysławie, będąc jednym z głównych dostarczycieli wina. Pierwsza pisemna wzmianka pochodzi z roku 1237 i wspomina o miejscowości "Prača" (czasem spotykano również "Pračany" – węgierska forma to "Prácsa").
Od 1307, kiedy wieś stała się własnością cysterskiego klasztoru w Heiligenkreuz, zaczęto używać niemieckiej nazwy "Weinern", nawiązującej do głównego zajęcia mieszkańców – uprawy winogron i produkcji wina. W późniejszych wiekach z tej nazwy powstała współczesna nazwa – "Vajnory".
W 1525 Vajnory zostały odkupione z powrotem przez miasto i zostały jego majątkiem. Dopiero w 1851, po zniesieniu poddaństwa, stały się samodzielną wsią. Pozostawały nią do 1946, kiedy włączono je w granice administracyjne Bratysławy, a w 1990 stały się osobną dzielnicą.
W 1919 w Vajnorach powstało pierwsze na Słowacji lotnisko – "Vajnorské letisko", początkowo wojskowe, od 1923 posiadające połączenie lotnicze z Pragą. W 1927 ruszył na nim pierwszy słowacki aeroklub, a od 1930 kursy dla pilotów. Zamknięto je w 2006, ale niedaleko pozostaje inne lotnisko – port lotniczy im. Milana Rastislava Štefánika.
W dzielnicy znajduje się stacja kolejowa Bratislava Vajnory.
Herb i flaga.
Już w XVI wieku osada posiadała własny herb, przedstawiony na pieczęci – widniała na niej kiść winogron, winiarski nóż wraz z dwiema różyczkami oraz napis SIG: DES. RICHTER. V. WEINER (pieczęć wójta [miejscowości] Weiner). W 1628 w pieczęci pojawiła się postać św. Władysława, związana z miejscowym kościołem i napis SIGILLVM: PRACHENSE 1.6.2.8. Ponieważ napis na okole był gotycki, prawdopodobnie jej wzór mógł powstać już w średniowieczu.
W 1992, tworząc herb dzielnicy, nawiązano do herbu z XV wieku. Winogrono, nóż oraz dwie złote róże umieszczono na czerwonym tle.
Flaga Vajnor składa się z czterech poziomych pasów – czerwonego (2/6), białego (1/6), żółtego (1/6) i ponownie czerwonego (2/6).

</doc>
<doc id="1267770" url="https://pl.wikipedia.org/wiki?curid=1267770" title="Józef Kalisz (polityk)">
Józef Kalisz (polityk)

Józef Jan Kalisz (ur. 5 lipca 1947 w Baczkowie, zm. 11 stycznia 2014 w Warszawie) – polski polityk, urzędnik państwowy i geodeta, poseł na Sejm II kadencji.
Życiorys.
Syn Jana i Heleny. W 1970 ukończył studia na Wydziale Melioracji Wodnych Wyższej Szkoły Rolniczej w Krakowie. Pracował jako geodeta. W latach 1993–1997 pełnił funkcję posła II kadencji wybranego w okręgu tarnowskim z listy Polskiego Stronnictwa Ludowego. Był sekretarzem stanu w Ministerstwie Spraw Wewnętrznych, a od listopada 1996 do stycznia 1997 głównym geodetą kraju.
W wyborach parlamentarnych w 1997 bez powodzenia ubiegał się o reelekcję. Został zatrudniony w Najwyższej Izbie Kontroli. Zajmował stanowisko dyrektora delegatury NIK w Warszawie, później został doradcą prezesa Izby. Odznaczony Krzyżem Kawalerskim Orderu Odrodzenia Polski (1999).
Został pochowany na cmentarzu Bródnowskim w Warszawie (kwatera 24B-3-11).

</doc>
<doc id="1267773" url="https://pl.wikipedia.org/wiki?curid=1267773" title="Fenylefryna">
Fenylefryna

Fenylefryna – organiczny związek chemiczny, syntetyczna amina sympatykomimetyczna o budowie zbliżonej do epinefryny i efedryny, ale wykazująca dłuższe od nich działanie. Agonista receptora adrenergicznego α, lek obkurczający śluzówkę nosa używany zamiennie z pseudoefedryną.
Jest składnikiem preparatów złożonych działających na objawy grypy i przeziębienia, a także preparatów do badań okulistycznych.
Preparaty dostępne w Polsce.
W Polsce dostępne są następujące preparaty zawierające fenylefrynę:
Preparaty proste
Preparaty złożone
Poza wskazanymi przypadkami wszystkie ww. preparaty są dostępne bez recepty.

</doc>
<doc id="1267783" url="https://pl.wikipedia.org/wiki?curid=1267783" title="Stanisław Krzemiński">
Stanisław Krzemiński

Stanisław Krzemiński (ur. 16 grudnia 1839 w Warszawie, zm. 29 listopada 1912 w Warszawie) – członek Rządu Narodowego w powstaniu styczniowym, historyk, krytyk literacki, publicysta, wolnomularz.
Życiorys.
Był synem Mateusza Krzemińskiego (z zawodu budowniczego, a w powstaniu listopadowym oficera 1 pułku) i Marii z Czyżewskich. Wykształcenie zdobywał w czteroklasowej szkole zwanej "pensją Leszczyńskiego" a następnie w Warszawskiej Szkole Realnej. Do gimnazjum filologicznego pomimo dobrych ocen nie został przyjęty, ponieważ nie był szlachcicem. Po ukończeniu szkół, w latach 1858-1859 pracował w Komisji Rządowej Przychodu i Skarbu. Przystąpił do tajnej organizacji akademickiej w Akademii Medyko-Chirurgicznej. Tam zaprzyjaźnił się z Adamem Asnykiem i Janem Kurzyną. Zagrożony aresztowaniem wyjechał do Paryża, gdzie przez kilka miesięcy uczęszczał na Sorbonę i Collège de France. Tam znalazł się w kręgu stronników gen. Ludwika Mierosławskiego. W połowie 1860 przeniósł się na uniwersytet w Heidelbergu, gdzie studiował prawo i filozofię oraz werbował stronników Ludwika Mierosławskiego i zbierał składki na szkołę wojskową w Paryżu.
Po wybuchu powstania styczniowego znalazł się w delegacji powstańczej wysłanej do Paryża do Mierosławskiego z misją ofiarowania mu dyktatury. Jako delegat Tymczasowego Rządu Narodowego wszedł w skład Komisji Wykonawczej Rządu Narodowego. W początku kwietnia 1863 aresztowany na 3 tygodnie, został wypuszczony z braku dowodów. W połowie czerwca wszedł do Rządu Narodowego Karola Majewskiego, gdzie objął nadzór nad wydawaniem prasy. Opracował niektóre manifesty i enuncjacje rządowe. 7 września wycofał się z prac rządu. We wrześniowym Rządzie Narodowym był dyrektorem Wydziału Prasy. To samo stanowisko objął w Rządzie narodowym Romualda Traugutta (do 8 grudnia 1863).
W 1866 aresztowany pod zarzutem udziału w rządach powstańczych, został ponownie wypuszczony w wyniku braku dowodów. 
W 1868 rozpoczął pracę w dziennikarstwie. Wszedł w skład redakcji "Kuriera Warszawskiego". Od 1869 pracował w "Bluszczu", a od 1872 w "Kłosach". W latach 1871–1874 wydawał "Muzeum sztuki europejskiej". 
Był przeciwnikiem pozytywizmu, którego przejawy na gruncie filozofii, etyki i sztuki wielokrotnie atakował. W 1887 zbliżył się jednak do Aleksandra Świętochowskiego. Objął stanowisko sekretarza Wielkiej encyklopedii powszechnej ilustrowanej. Był członkiem Ligi Polskiej.
Pochowany na cmentarzu Powązkowskim w Warszawie (kwatera 37-2-1).
Dzieła.
Był autorem około 800 pozycji bibliograficznych.
W 1892 opublikował we Lwowie bezimiennie dzieło pt. "Dwadzieścia pięć lat Rosji w Polsce". Wybór swoich rozpraw z dziedziny historii, filozofii, historii sztuki i literatury ogłosił w książkach "Zarysy literackie" (1895), "Nowe szkice literackie" (1911), był współautorem wydawnictw "Złota przędza" (t. I-IV 1884-1887, "Sto lat myśli polskiej" (t. I-VI 1906-1911).
Linki zewnętrzne.
Dzieła Stanisława Krzemińskiego w 

</doc>
<doc id="1267785" url="https://pl.wikipedia.org/wiki?curid=1267785" title="PRO-LAD">
PRO-LAD

PRO-LAD – organiczny związek chemiczny, psychodeliczna substancja psychoaktywna, analog LSD. Zgodnie z TiHKAL, PRO-LAD w działaniu jest bardzo podobne do LSD, jego dawkowanie waha się w przedziale 100–200 μg a czas działania wynosi 6 do 8 godzin.

</doc>
<doc id="1267789" url="https://pl.wikipedia.org/wiki?curid=1267789" title="AL-LAD">
AL-LAD

AL-LAD – organiczny związek chemiczny, psychodeliczna substancja psychoaktywna, analog LSD. Zgodnie z TiHKAL dawkowanie tej substancji waha się w przedziale 80–160 μg, a czas działania wynosi 6 do 8 godzin.

</doc>
<doc id="1267795" url="https://pl.wikipedia.org/wiki?curid=1267795" title="Charlotte Perrelli">
Charlotte Perrelli

Anna Jenny Charlotte Perrelli, z domu "Nilsson" (ur. 7 października 1974 w Hovmantorp) – szwedzka piosenkarka, pisarka i prezenterka telewizyjna.
Dwukrotna zwyciężczyni programu "Melodifestivalen" (1999, 2008). Laureatka 44. Konkursu Piosenki Eurowizji (1999).
Młodość.
Urodziła się w Hovmantorpii w gminie Lessebo. Mając 13 lat, dołączyła do lokalnego zespołu tanecznego Bengt Ingvars, działającego w Hovmantorp w prowincji Smalandia w południowej Szwecji. Z czasem grupa zmieniła nazwę na Bengt Ingvars med Charlotte. Uczęszczała do Wyższej Szkoły Artystycznej w Växjö, gdzie równolegle występowała jako liderka zespołu Kendix.
Kariera muzyczna.
W 1994 rozpoczęła karierę wokalną w zespole tanecznym Andersa Engbergsa, z którym wydała dwa albumy studyjne. W 1997 odeszła z grupy i nawiązała współpracę z zespołem Wizex, z którym wydała kolejne dwie płyty w swoim dorobku, "Mot nya mål" i "Tusen och en natt". Za pierwszy byli nominowany do nagrody Grammi w kategorii „najlepszy album”, a za drugi odebrali status złotej płyty za wysoką sprzedaż w Szwecji.
W 1999 wzięła udział w "Melodifestivalen", krajowych eliminacjach do Konkursu Piosenki Eurowizji, do których zgłosiła się z utworem „Tusen och en natt”. W finale zdobyła największą liczbę 217 punktów od jurorów i telewidzów, zostając reprezentantką Szwecji podczas 44. Konkursu Piosenki Eurowizji organizowanego w Jerozolimie. Po finale eliminacji nagrała anglojęzyczną wersję piosenki („Take Me to Your Heaven”), z którą 29 maja zwyciężyła w finale Eurowizji, zdobywszy 163 punkty. Po wygranej w konkursie wyruszyła w trasę koncertową po Europie oraz zaczęła pracę nad materiałem na debiutancki album, zatytułowany po prostu "Charlotte". Z powodu konfliktu z krajowym nadawcą SVT nie wystąpiła jako gość specjalny podczas finału 45. Konkursu Piosenki Eurowizji, co uchodzi za tradycję konkursu.
W 2001 wydała drugi album studyjny pt. "Miss Jealousy", który promowała singlem „You Got Me Going Crazy”, napisanym przez Johana Åberga i Paula Reina. Utwór został wybrany na debiutancki singiel Natalii, która w 2002 nagrała jego hiszpańskojęzyczną wersję – „Vas a volverme loca”, sprzedając go w nakładzie 200 tys. egzemplarzy. Po wydaniu płyty wyruszyła w kolejną trasę koncertową, obejmującą kilka krajów Europy oraz Nową Zelandię. W kwietniu 2003 została zaangażowana do szwedzkiej wersji musicalu "Jesus Christ Superstar", w którym zagrała rolę Marii Magdaleny. We wrześniu 2003 wydała singiel, „Broken Heart”. W 2004 wydała album studyjny pt. "Gone Too Long", który trafił na pierwsze miejsce krajowej listy najczęściej kupowanych płyt. Wydawnictwo promowały single „A Million Miles Away” oraz tytułowa piosenka „Gone Too Long”. Latem Nilsson wystąpiła jako jedna z kilku artystów podczas trasy koncertowej "Rhapsody in Rock". Na początku 2005 roku zasiadła w komisji jurorskiej programu "Inför Eurovision", podczas którego oceniane były eurowizyjne propozycje biorące udział w 50. Konkursie Piosenki Eurowizji.
W 2006 wydała album studyjny pt. "I din röst", który nagrała ku czci wokalistki jazzowej Moniki Zetterlund. Oprócz największych przebojów artystki, na albumie umieściła autorski, tytułowy utwór. W 2007 odbyła trasę koncertową po Szwecji oraz wydała dwa premierowe single, „Som du” i „Jag är tillbaks”. W 2008 zgłosiła się z utworem „Hero” do "Melodifestivalen 2008", szwedzkich selekcji do 53. Konkursu Piosenki Eurowizji. Pomyślnie przeszła do finału i 15 marca zwyciężyła w nim, zostając reprezentantką Szwecji na Eurowizji. Przed konkursem była jedną z faworytek do wygrania w finale. 22 maja wystąpiła z drugim numerem startowym w drugim półfinale konkursu i otrzymała „dziką kartę” od jurorów, dzięki czemu została dopuszczona do udziału w finale rozgrywanym 24 maja. Zajęła w nim 18. miejsce. Po udziale w konkursie wystąpiła z „Hero” podczas "Sopot Hit Festiwal 2008", na którym zajęła piąte miejsce. W tym samym czasie zaczęła przygotowania do festiwalu "Rhapsody in Rock", podczas którego występowała z Robertem Wellsem. Latem wystąpili gościnnie podczas Letnich Igrzysk Olimpijskich w Pekinie w Chinach. W sierpniu podpisała kontrakt płytowy z chińską wytwórnią płytową, która wydała jej album pt. "Hero" w Chinach. Jesienią rozpoczęła pracę nad świątecznym albumem pt. "Rimfrostjul", który wydała w listopadzie. W tym czasie zaśpiewała gościnnie także w kilku programach telewizyjnych, w takich jak m.in. "Sommarkrysset", "Victoriadagen" i "Nationaldagen", także wystąpiła w charakterze trenera wokalnego w jednym z odcinków "Idola". Na początku 2009 wyleciała do Pekinu, gdzie pojawiła się w kilku programach telewizyjnych.
W lipcu 2009 wystąpiła podczas parady szlagierów organizowanej w Sztokholmie. W kolejnych miesiącach nagrała z Magnusem Carlssonem singiel „Mitt livs gemal”, który został zaprezentowany podczas ślubu szwedzkiej pary królewskiej w czerwcu 2010. W grudniu wyruszyła w trasę koncertową po szwedzkich kościołach w celach promocji świątecznej płyty "Rimfrostjul". W listopadzie 2011 potwierdziła, że wcieli się w postać Evy Peron w inscenizacji musicalu "Evita", wystawianej w Malmö Opera, a także ogłosiła udział w "Melodifestivalen 2012", do których zgłosiła się z utworem „The Girl”. Wystąpiła podczas czwartego półfinału eliminacji i zajęła piąte miejsce, nie kwalifikując się do rundy finałowej. Po udziale w selekcjach wydała album pod tym samym tytułem, na którym znalazła się m.in. piosenka „Little Braveheart”, nagrana w duecie z Kate Ryan. Latem 2012 powróciła do występów w musicalu "Evita". W grudniu 2013 wydała album pt. "Min barndoms jul". 
W 2016 miała pełnić rolę prowadzącej drugi półfinał "Melodifestivalen", ale ostatecznie wystąpiła jako gość artystyczny wydarzenia. W lutym 2017 wystąpiła z piosenką „Mitt liv” w pierwszym półfinale "Melodifestivalen 2017" i zajęła w nim ostatnie miejsce.
Na początku grudnia 2020 została ogłoszona uczestniczką "Melodifestivalen 2021" z piosenką „Still young”.
Działalność pozamuzyczna.
W latach 1997–1998 grała trenerkę Millan Svensson w serialu "Vita lögner".
W 2000 została okrzyknięta „najseksowniejszą Szwedką” według czytelników magazynu „Café”.
Współprowadziła koncerty "Melodifestivalen 2003" i "Melodifestivalen 2004" oraz program "Tillsammans för världens barn" (2006), a także była gospodynią programu typu talent show dla dzieci "Super Troupers". Była jurorką w programie "Talang" (2009–2011).
Wydała dwie książki dotyczące fitnessu, "Kan du Kan jag" (2010) i "Kan jag kan du: Träna med Charlotte" (2012).
W 2012 wypuściła własną linię perfum i kosmetyków "The Girl".
Życie prywatne.
W 2003 wyszła za mąż za szwedzko-włoskiego restauratora Nicola Ingrossiego, brata Emilio Ingrosso, który ożenił się z inną szwedzką wokalistką, Pernillą Wahlgren. Z powodu sporów z rodziną Ingrosso, artystki postanowiły zmienić swoje nazwiska na Perrelli. Charlotte i Nicola doczekali się dwójki synów: Angelo (ur. 2004) i Alessio (ur. 2005). W czerwcu 2008 para ogłosiła separację, we wrześniu kolejnego roku małżeństwo wniosło pozew o rozwód.
W 2012 zaczęła spotykać się z Andersem Jensenem, z którym doczekała się syna, Adriana Romeo Perrelli-Jensena, który przyszedł na świat 30 lipca 2013. 29 sierpnia 2015 w Château d’Esclimont Perrelli i Jensen wzięli ślub.

</doc>
<doc id="1267796" url="https://pl.wikipedia.org/wiki?curid=1267796" title="Pierścienie Lieseganga">
Pierścienie Lieseganga

Pierścienie Lieseganga – chemiczny proces oscylacyjny polegający na powstawaniu rozdzielonych warstw strąconego osadu. Do powstania pierścieni Lieseganga dochodzi przy nieobecności konwekcji i określonych stężeniach związków. Zjawisko to opisał jako pierwszy Raphael Liesegang w 1896 roku. Zazwyczaj pierścienie Lieseganga obserwuje się w układach, a w których jeden z reagentów (np. chlorek kobaltu(II)) znajduje się w żelu, a drugi (np. woda amoniakalna) naniesiony jest miejscowo w postaci płynnej. Liesegang w oryginalnym doświadczeniu wykorzystywał żel z dodatkiem dichromianu potasu oraz roztwór azotanu srebra.

</doc>
<doc id="1267798" url="https://pl.wikipedia.org/wiki?curid=1267798" title="Oblężenie Almeidy">
Oblężenie Almeidy

Oblężenie Almeidy – starcie zbrojne, które miało miejsce w dniach 25–27 sierpnia 1810 roku w czasie trwania kampanii portugalskiej armii napoleońskiej. Miasteczko Almeida położone jest we wschodniej Portugalii, w pobliżu granicy z Hiszpanią. 
Leżąca na głównym trakcie łączącym Ciudad Rodrigo z Lizboną niewielka forteczka znalazła się na obszarze działania 65-tysięcznej armii francuskiej dowodzonej przez marszałka André Massénę podczas trzeciej inwazji Portugalii. Licząca 50 tysięcy ludzi anglo-portugalska armia generała Wellingtona była zbyt słaba, by próbować przeszkodzić ewentualnej próbie jej zdobycia.
Siły przeciwników.
Wkrótce po zdobyciu Ciudad Rodrigo 16-tysięczny korpus francuski podszedł pod miasto, rozpoczynając 25 sierpnia oblężenie. Głównodowodzący, marszałek Michel Ney, miał do dyspozycji 14 000 piechoty, 1 000 kawalerii i 1 000 artylerzystów ze 100 działami. Dowodzący obroną brytyjski generał William Cox miał do swej dyspozycji 5-tysięczny portugalski garnizon, w tym trzy bataliony źle wyszkolonej milicji i szwadron jazdy. Na murach rozstawiono około stu różnej jakości dział. Twierdza była dobrze przygotowana do oblężenia, a Francuzi odczuwali braki w zaopatrzeniu, bowiem armia Wellingtona ogołociła kraj ze wszystkiego.
Przebieg działań.
O losach oblężenia zdecydował przypadek. Gdy artyleria francuska rozpoczęła 26 sierpnia ostrzał miasta, któryś z pocisków trafił wprost w główny magazyn amunicji. Nastąpiła potężna eksplozja, w wyniku której śmierć poniosło 600, a rannych zostało 300 dalszych obrońców. Zamek, gdzie znajdował się skład amunicji, przestał istnieć, a ponadto zawalił się fragment umocnień pozwalając na zdobycie miasta szturmem. Nie mogąc – z braku prochu – odpowiadać na ostrzał francuskich dział i naciskany przez załogę Cox był zmuszony poddać się następnego dnia wraz z resztą garnizonu i wszystkimi działami. Francuzi stracili w czasie działań 58 zabitych i 320 rannych.
W czasie oblężenia miała miejsce bitwa nad rzeką Côa. Wkrótce miało dojść także do bitwy pod Buçaco.

</doc>
<doc id="1267799" url="https://pl.wikipedia.org/wiki?curid=1267799" title="Charlotte Nilsson">
Charlotte Nilsson



</doc>
<doc id="1267802" url="https://pl.wikipedia.org/wiki?curid=1267802" title="2004 T.Love Przystanek Woodstock">
2004 T.Love Przystanek Woodstock

2004 T.Love Przystanek Woodstock płyta DVD, zawierająca zapis koncertu grupy T.Love na Przystanku Woodstock w 2004 roku.

</doc>
<doc id="1267803" url="https://pl.wikipedia.org/wiki?curid=1267803" title="Léon Bazile Perrault">
Léon Bazile Perrault

Lyon-Jean-Bazille Perrault (ur. 20 czerwca 1832 w Poitiers, zm. 6 sierpnia 1908 w Royan) – francuski malarz akademicki.
Jego nauczycielami byli François-Édouard Picot i William Bouguereau. 
Od 1861 r. wystawiał w paryskim Salonie. 
Kawaler Legii Honorowej (1887), otrzymał liczne odznaczenia m.in. "St. Jean le Précurseur" i "L’Oracle des Champs". Wielokrotnie wyróżniany medalami na wystawach w Wiedniu, Londynie, Bostonie i Filadelfii.
Od 1873 r. reprezentował Francję jako ambasador honorowy ("d'honneur Diplômât") na zagranicznych wystawach. Członek "Société Artistes Français".
Perrault był typowym przedstawicielem francuskiego akademizmu, przedstawiał motywy mitologiczne, sceny rodzajowe, akty. Szczególne mistrzostwo osiągnął malując dzieci.

</doc>
<doc id="1267810" url="https://pl.wikipedia.org/wiki?curid=1267810" title="Józef Bełch">
Józef Bełch

Józef Bełch (ur. 4 lipca 1909 w Różance, zm. 10 września 1993 w Korczynie) – polski duchowny katolicki, autor dzieł i artykułów na tematy społeczne.
Uczestnik ruchu oporu AK, więzień polityczny, ofiara represji stalinowskich, budowniczy budynków sakralnych, malarz, prałat, dziekan. Opiekun AK i Akcji Katolickiej.
Pseudonimy: w piśmiennictwie: Józef Wieśniak, Józef Młodowiejski; w konspiracji: Róża, Szczerbiec, Lipiński, Borowicz, Barnaś, Zima.
Życiorys.
Urodzony w Różance k. Strzyżowa w wielodzietnej rodzinie chłopskiej, syn Izydora i Teresy Strzępek. Od 1910 mieszkał w Sobniowie obok Jasła, ponieważ jego rodzina przeniosła się do tej miejscowości. W jego rodzinie było 5 chłopców i 4 dziewcząt. Jedna z nich jako zakonnica przez dziesiątki lat była na misjach w Afryce. Tylko jeden z chłopców ożenił się, a pozostali obrali stan duchowny: Andrzej – michalita, Stanisław – ksiądz, Franciszek – dominikanin (o. Pius M. Bełch). Jan i Stanisław brali udział w wojnie w 1918 i w 1920.
Do szkoły podstawowej uczęszczał: w Sobniowie przez 2 lata (1916–1918) i w Jaśle 2 lata (1918–1920). Ukończył ośmioletnie Gimnazjum Ogólnokształcące w Jaśle (1920–1928). Jako student organizował we wsi drużynę ZHP, był drużynowym, prowadził wypożyczalnię książek, urządzał przedstawienia i akademie, sam reżyserował, malował kulisy i charakteryzował. Po maturze ochotniczo służył w Podchorążówce Piechoty (1928–1929). Wstąpił do Seminarium Duchownego w Przemyślu, gdzie studiował i odbywał formację kapłańską w latach 1929–1934.
Działalność duszpasterska.
Święcenia kapłańskie otrzymał 24 czerwca 1934. Był wikariuszem w Przybyszówce obok Rzeszowa (1934–1936), w Łańcucie (1936–1938). Tu rozpoczął działalność pisarską, którą prowadził przez całe życie.
Został administratorem parafii w Pikulicach obok Przemyśla (1938), wikariuszem Rozwadowie – Stalowej Woli (1938), Diecezjalnym Sekretarzem Katolickiego Stowarzyszenia Młodzieży Męskiej w Przemyślu (1939): jako taki wydawał Doniesienia. Po wybuchu wojny był administratorem parafii Stojańce obok Mościsk (1939–1944).
Wstąpił do Armii Krajowej, ps. Róża, w okręgu Mościska; Został kapelanem AK; Prowadził nasłuch radiowy (Londyn, Głos Ameryki); Wydawał Biuletyn Informacyjny (1942–1944). Po opuszczeniu (ze względów zdrowotnych) Stojaniec w Grodzisku na plebanii obok Strzyżowa nad Wisłokiem – wiosce rodzinnej matki (1944–1945) nadal kontynuował działalność wydawniczą.
W 1945 wstąpił do Stronnictwa Narodowego i został Szefem Propagandy na Okręg Rzeszowski jako Szczerbiec, Lipiński. Wydawał: „Jestem Polakiem”, „Naród w Walce” i inne gazetki podziemne.
29 grudnia 2011 roku został Honorowym Obywatelem miasta Sobótki.
Był administratorem parafii Tywonia obok Jarosławia (1945–1946) pod ps. Borowicz. Ścigany przez UB uciekł i tułał się. W Krakowie na UJ otrzymał stopień magistra za dzieło: Wici – Agraryzm – Siew (1946). W diecezji gorzowskiej pod ps. Barnaś Albin szukał możności wyjazdu za granicę. Przez jakiś czas był administratorem parafii Goraj (1946–1947). Korzystając z amnestii ujawnił się w Skwierzynie (14 kwietnia 1947). Ścigany wrócił diecezji przemyskiej. Był administratorem parafii Sokołów Młp (1948–1949).
Odznaczony Expositorio Canonicali. Znowu ścigany uciekał i ukrywał się. Aresztowany wraz z innymi kapłanami we Wrocławiu na Psim Polu, na plebanii (21 października 1950), przebywał w więzieniu wrocławskim i tam na śledztwie (1950–1952), a potem w Rzeszowie, gdzie został skazany na 7 lat więzienia w 1954 z zaliczeniem. Karę odbył na Zamku w Rzeszowie i w Rawiczu. Warunkowo został zwolniony w listopadzie 1954 na 1 rok. W 1956 darowano mu resztę kary. Po wyjściu z więzienia zaprzestał działalności politycznej. Przechodził tzw. chorobę powięzienną. Zamieszkał u swojej siostry w Sobniowie i u znajomych księży.
Ekskardynowany z diecezji przemyskiej 27 kwietnia 1955 przybył do archidiecezji wrocławskiej i tu został mianowany administratorem parafii Smogorzów Wielki. mimo utrudnień odbudował z ruin kościół i zbudował plebanię. Na 25-lecie kapłaństwa otrzymał prawo noszenia Rochettum et Mantolettum (1 lipca 1959). 18 sierpnia 1959 przeniesiony do archidiecezji wrocławskiej.
Papież Jan XXIII zaliczył go do swych Tajnych Szambelanów (24 grudnia 1962); to samo uczynił Paweł VI (14 maja 1964). Potem ks. Bełch był administratorem parafii Sobótka pod Wrocławiem (1965–1987), dziekanem od 15 lutego 1967 w nowo utworzonym dekanacie sobóckim. Remontował kościoły, budował w Strzegomianach kaplicę jako salę katechetyczną. Brał żywy udział w przekładzie Sumy św. Tomasza i w pracy nad żywotem św. Stanisława biskupa.
Za zgodą ks. bp Ignacego Tokarczuka, po opuszczeniu Sobótki, zamieszkał w Domu Księży Emerytów w Korczynie, koło Krosna (1987–1993). Mieszkał obok swego brata – Stanisława, pomagając mu w odprawianiu Mszy św. w Korczynie i w Krośnie.
Wydał kilka artykułów, napisał życiorys swego brata – Stanisława, dzieje przekładu Sumy Teologicznej, przełożył dramat o Bolesławie Śmiałym.
Zmarł w Korczynie 10 września 1993. Pochowany 12 września 1993 na cmentarzu nowo powstałej parafii w Jasło–Sobniów.
Pośmiertnie został rehabilitowany na procesie w Rzeszowie w 1994, w maju. 7 lutego 1996 złożono obok niego trumnę ze zwłokami jego brata – Stanisława, który spoczywał na cmentarzu komunalnym w Jaśle.
Namalował obrazy.
Ostatnie dwa są w wielkim ołtarzu w kościele parafialnym w Smogorzowie.

</doc>
<doc id="1267816" url="https://pl.wikipedia.org/wiki?curid=1267816" title="Ferdinand Auguste de Solaro">
Ferdinand Auguste de Solaro

Ferdinand Auguste de Solaro, hrabia de Monasterol (ur. (?), zm. 1718) – włoski dyplomata w służbie Elektoratu Bawarii, Piemontczyk.
Bawarski poseł w Paryżu. W 1713 on i angielski dyplomata Matthew Prior omawiali warunki, na jakich zawarty zostanie pokój w Utrechcie (1713).

</doc>
<doc id="1267819" url="https://pl.wikipedia.org/wiki?curid=1267819" title="Simon Harcourt (hrabia)">
Simon Harcourt (hrabia)

Simon Harcourt, 1. hrabia Harcourt (ur. 1714, zm. 16 września 1777 w Nuneham Park) – brytyjski generał, polityk i dyplomata.
Życiorys.
Był synem Simona Harcourta i Elizabeth Evelyn. Po śmierci dziadka w 1727 r. odziedziczył tytuł 2. wicehrabiego Harcourt i po osiągnięciu wymaganego prawem wieku zajął miejsce w Izbie Lordów. Wykształcenie odebrał w Westminster School. W 1745 r. zebrał własny pułk i dołączył do armii stojąc na jego czele. W 1749 r. otrzymał tytuł 1. hrabiego Harcourt.
Później został guwernerem Księcia Walii (przyszły Jerzy III Hanowerski). Gdy ten został królem Jerzym III, Harcourt został specjalnym ambasadorem (1761) w Księstwie Mecklenburg-Strelitz by negocjować warunki mariażu Jerzego z księżniczką Charlottą, którą zabrał do Anglii. W latach 1768–1772 był ambasadorem w Paryżu.
W roku 1772 został generałem. W tym samym roku zastąpił lorda Townshenda jako Lord namiestnik Irlandii ("Lord Lieutenant of Ireland").
Lord Harcourt zrezygnował z tego stanowiska w styczniu 1777 r. i zamieszkał w Nuneham Park. Tam we wrześniu 1777 r. utonął próbując ratować swojego psa.
Od 1735 r. był żonaty z Rebeccą Le Bas. Miał z nią dwie córki i dwóch synów (George’a i Williamama, późniejszych 2. i 3. hrabiego Harcourt).

</doc>
<doc id="1267820" url="https://pl.wikipedia.org/wiki?curid=1267820" title="Jacob Jan Hamel Bruynincx">
Jacob Jan Hamel Bruynincx

Jacob Jan Hamel Bruynincx (ur. 1661, zm. 1738) – holenderski dyplomata.
W roku 1698 sekretarz ambasady Holandii w Paryżu (ambasadorem i jego szefem był Coenraad van Heemskerck).
W latach 1700–1738 był holenderskim posłem ("envoyé extraordinaire") przy wiedeńskim dworze. Jego sekretarzami byli tam Schlenk – do 1704 roku, a po 1704 Theodorus Schenckberg.
W 1704 pośredniczył w sporze cesarza Leopolda I ze zbuntowanymi Węgrami.

</doc>
<doc id="1267821" url="https://pl.wikipedia.org/wiki?curid=1267821" title="Kaj Burchard von Stöcken">
Kaj Burchard von Stöcken

Kaj Burchard von Stöcken (zm. 1710) – duński dyplomata.
Desygnowany w 1705 roku na posła w Anglii, został jednak wysłany do Niemiec, gdzie w latach 1706-1710 pełnił funkcje posła Danii przy dworze Palatynatu i na sejmach Rzeszy w Ratyzbonie.

</doc>
<doc id="1267822" url="https://pl.wikipedia.org/wiki?curid=1267822" title="Henning von Strahlenheim">
Henning von Strahlenheim

Henning von Strahlenheim (ur. 1663, zm. 15 września 1731) – szwedzki dyplomata i polityk.
W 1699 roku poseł Szwecji w Hanowerze W latach 1699-1710 poseł w Wiedniu. Tam zaprzyjaźnił się z nim cesarski paź Max Adam Zobor. W 1710 odwołany do Sztokholmu. 
W latach 1710-1714 gubernator Zweibrücken. W 1718 roku poznał zdetronizowanego Stanisława Leszczyńskiego. Polubili się, więc pozostał w świcie monarchy bez dworu. Podążył z nim do Fohrbach, a potem do Lotaryngii, gdzie zmarł w 1731 roku.

</doc>
<doc id="1267823" url="https://pl.wikipedia.org/wiki?curid=1267823" title="Heinrich Johann Franz von Strattmann">
Heinrich Johann Franz von Strattmann

Heinrich Johann Franz, hrabia von Strattmann (ur. 1662, zm. 1707) – austriacki dyplomata. Jego ojcem był Theodor von Strattmann (zm. 1693) cesarki kanclerz nadworny ("Hofkanzler").
W latach 1691-1693 Heinrich Johann Franz, hrabia von Strattmann był posłem w Londynie, a w latach 1700-1705 działał jako austriacki poseł w Polsce.

</doc>
<doc id="1267825" url="https://pl.wikipedia.org/wiki?curid=1267825" title="Bitwa nad rzeką Côa">
Bitwa nad rzeką Côa

Bitwa nad rzeką Côa – potyczka, która została stoczona 24 lipca 1810 w czasie kampanii portugalskiej w trakcie wojen napoleońskich w bardzo trudnym terenie w dolinie rzeki Côa. Było to pierwsze starcie nowej armii marszałka André Massény po jej wkroczeniu do Portugalii.
W związku z tym, że siły brytyjskie były w tym okresie zbyt słabe, by stawić czoła armii Massény, 22 lipca generał Wellington napisał do brygadiera Roberta Craufurda, że on osobiście "„nie podejmowałby żadnych działań poza linia rzeki Côa”". W dwa dni później Craufurd, który miał do dyspozycji 4 200 piechurów, 800 kawalerzystów i 6 dział, został zaskoczony na wschodnim (prawym) brzegu rzeki przez wojska marszałka Michel Neya. Oceniwszy, że nie ma dość czasu, by wycofać się na drugi brzeg, jak to sugerował Wellington, Craufurd zdecydował się na walkę w celu osłaniania – tak długo jak to możliwe - wycofywania taborów, artylerii i kawalerii, nawet za cenę poświęcenia piechoty. Celem dla obu stron zaczynającej się bitwy był wąski kamienny mostek, który stanowił jedyne przejście przez rzekę na odcinku kilkunastu kilometrów.
Siły obu stron.
Brytyjska dywizja składały się z 1 Brygady ppłk. Sydneya Beckwitha, 2 Brygady ppłk. Roberta Barclaya, Brygady Kawalerii brygadiera George’a Ansona i baterii artylerii konnej.
VI Korpus Neya składał się z dywizji piechoty generałów-majorów Juliena Mermeta i Louisa Loisona, brygad kawalerii Auguste’a Lamotte’a i Charlesa Gardanne’a oraz czterech baterii artylerii pieszej i dwóch konnej.
Przebieg bitwy.
Podczas oblężenia Ciudad Rodrigo, Craufurd szachował sporą część francuskiego korpusu przy pomocy szeregu wysuniętych czujek, a po upadku miasta w dniu 10 lipca wycofał się na wschód. 24 lipca popełnił jednak poważny błąd taktyczny podejmując bój mając za plecami rwącą rzekę o stromych skalistych brzegach i w dodatku będąc w zdecydowanej mniejszości. Gdy wreszcie zaczął wycofywać tabory, w wybuchłej nagle panice przewrócony wóz zablokował most w chwili, gdy Francuzi rzucili swoją kawalerię do ataku. W ciągu kilku minut nad karkami pierzchających artylerzystów i taborytów brytyjskich zawisły szable konnicy francuskiej. Na przedmościu powstał zamęt.
Tymczasem broniący wzgórz nad rzeką piechurzy elitarnej dywizji Craufurda bronili się zażarcie, dopóki przeszkoda na moście nie została usunięta, a kawaleria i działa przeszły na drugi brzeg. Stoki wzgórz wokół drogi zbiegającej do mostu podzielone były licznymi, kamiennymi murkami, przez które piechurzy - w ciągłej walce - musieli się przedostawać. W pewnym wypadku jedna z kompanii piechoty brytyjskiej znalazła się w pułapce, z 3-metrowym murem za plecami. Żołnierze naparli wspólnie na mur, obalając go z najwyższym wysiłkiem i ratując się tym samym przed śmiercią lub niewolą.
Gdy ludzie Craufurda szczęśliwie przedostali się przez Côa, Francuski dowódca podjął pochopną decyzję szturmowania mostu, który był już pod ogniem brytyjskiej artylerii. Trzy kolejne ataki się nie udały, a piechota francuska straciła 117 zabitych i 414 rannych. Brytyjczycy stracili 36 zabitych, 189 rannych i 83 zaginionych.
Krótko po bitwie forteczka Almeida została zdobyta przez Francuzów.

</doc>
<doc id="1267827" url="https://pl.wikipedia.org/wiki?curid=1267827" title="Zielona Góra (Kowno)">
Zielona Góra (Kowno)

 
Zielona Góra () – jedna z większych dzielnic Kowna położona na północ od Nowego Miasta, między Wilią a rzeczką Girstupis. 
Zielona Góra została włączona do miasta w 1919 roku. Nad nadaniem dzielnicy wielkomiejskiego kształtu czuwał duński architekt M. Frandsen. Jednym z najbardziej charakterystycznych budynków dzielnicy jest kościół Zmartwychwstania Pańskiego.

</doc>
<doc id="1267831" url="https://pl.wikipedia.org/wiki?curid=1267831" title="Lampa wapotronowa">
Lampa wapotronowa



</doc>
<doc id="1267832" url="https://pl.wikipedia.org/wiki?curid=1267832" title="Solon 15 W. (= 6 G.-P.)">
Solon 15 W. (= 6 G.-P.)

15 W. (= 6 G.-P.) – obejmujący cztery wersy urywek elegii Solona przechowany w "Żywocie Solona" Plutarcha oraz w "Moraliach" ["De prof. virt." 6; "De inim. until." 11; "De tranqu. animi" 13]. Został włączony do zbioru "Theognidea" (135-138). Metrum stanowi dystych elegijny.
Fragment stanowi częstą w archaicznej gnomice przestrogę przed nieuczciwym zdobywaniem bogactwa - temat ten wielokrotnie porusza w swojej twórczości także sam Solon [np. 4 W., 6 W., 13 W.] Mimo że fragment skonstruowany jest jako deklaracja o charakterze osobistym, jego treść stanowi myśl o charakterze ogólnym. Głosi ona, że miarą człowieka nie jest bogactwo. Słowa Solona wykorzystwali często ze względu na ich ponadczasowość autorzy późniejsi, np. Stobajos [3.1.8] i św. Bazyli Wielki ["Ad adul." 5.45].
Solon wskazuje, że wśród wartości moralnych najwyższe miejsce zajmuje "areté", którą jako nieprzemijającą szlachetność ducha przeciwstawia dobrom materialnym. Mówi, że ludzie zarazem bogaci i źli są liczni, w przeciwieństwie do nielicznych ludzi dobrych, którzy cierpią przy tym biedę. Nie czyni jednak uogólnienia, że wszyscy źli są bogaci, a wszyscy dobrzy są biedni - przeczy takiej interpretacji wiele innych zachowanych fragmentów jego twórczości - a potępia jedynie sposoby zdobywania bogactwa sprzeczne z ideałem etycznym "areté". Należy też zauważyć, że w etyce okresu archaicznego pojęcie cnoty było ściśle powiązane z pojęciem bogactwa - Solon nie potępia więc samego posiadania bogactw, ale jedynie zachwianie naturalnego porządku świata, jakim jest zachodzące w jego czasach zerwanie związku między cnotami heroicznymi a bogactwem, pogoń za zyskiem obca ideałowi arystokratycznemu. 
Słowem („stały”, „trwały”) poeta określa przeciwstawione wartościom materialnym wartości duchowe. We fragmencie 13 W. określa tym samym przymiotnikiem właśnie wartości materialne, mając jednak na myśli bogactwo dane od bogów, a więc zdobyte uczciwie i nieprzemijające w tym właśnie sensie. Cała formuła o „przemijalności dóbr materialnych”, w istocie rzeczy tautologiczna, odnosi się we fragmencie 15 W. najprawdopodobniej do tego, że dóbr materialnych nie można zatrzymac po śmierci, cnotę natomiast można - takie przekonanie Solona potwierdza fragment 24 W.
Użyte w tekście słowa i mają przede wszystkim wymiar etyczny, należy jednak pamiętać, że dla arystokracji greckiej oznaczały one także przynależność rodową, tj. dobrze i źle urodzonych. Prawdopodobnie właśnie ze względu na użycie przez Solona elementów aparatu pojęciowego etyki greckiej arystokracji rodowej tekst został włączony do "Theognidei", która stanowi zbiór utworów charakterystycznych dla jej umysłowości. W kontekście "Theognidei" następuje jednak przesunięcie w wymowie utworu, polegające na zawężeniu sensu użytych pojęć z ogólnoetycznego na typowy dla etyki arystokratycznej.

</doc>
<doc id="1267834" url="https://pl.wikipedia.org/wiki?curid=1267834" title="Piotr Farfał">
Piotr Farfał

Piotr Grzegorz Farfał (ur. 18 maja 1978 w Głogowie) – polski polityk, publicysta, prawnik.
Od 2006 wiceprezes TVP. Pełniący obowiązki prezesa TVP w latach 2008–2009.
Życiorys.
Wykształcenie i praca zawodowa.
Ukończył II Liceum Ogólnokształcące im. Mikołaja Kopernika w Głogowie, studia na Wydziale Prawa Uniwersytetu Szczecińskiego, Podyplomowe Studium Podatkowe w Wyższej Szkole Bankowej we Wrocławiu oraz Canadian International Management Institute.
Był prezesem wydawnictwa Ars Politica. Od stycznia do maja 2006 pełnił funkcję wiceprezesa Wojewódzkiego Funduszu Ochrony Środowiska i Gospodarki Wodnej w Warszawie.
Jest autorem książki "Myśleć po polsku".
Początek działalności publicznej.
W 1993 został skinheadem. Był członkiem Polskiej Wspólnoty Narodowej Bolesława Tejkowskiego, od 1995 był członkiem Stronnictwa Narodowego „Szczerbiec” i redaktorem neonazistowskiego zinu „Front”. Następnie wstąpił do Narodowego Odrodzenia Polski (NOP) i działał w partii zarówno na Dolnym Śląsku, jak i później na studiach w Szczecinie. Publikował w tym czasie w „Szczerbcu”, miesięczniku NOP. Później związał się z Ligą Polskich Rodzin (LPR) i został redaktorem „Wszechpolaka”, pisma Młodzieży Wszechpolskiej.
Działalność polityczna.
W wyborach samorządowych w 2002 kandydował z ramienia LPR do Rady Gminy Głogów. Uzyskał 2,67% głosów poparcia i nie został wybrany. W 2005 bez powodzenia kandydował w wyborach do Sejmu w okręgu koszalińskim uzyskując 3172 głosy.
Praca w Telewizji Polskiej.
18 maja 2006 został powołany przez Radę Nadzorczą Telewizji Polskiej na członka Zarządu Telewizji Polskiej S.A. Na stanowisku wiceprezesa Farfał nadzorował pracę Biura Audytu i Kontroli Wewnętrznej, Ośrodka Administracji, Ośrodka Opieki Zdrowotnej oraz Ośrodka Dokumentacji i Zbiorów Programowych.
W związku z publikacjami Gazety Wyborczej 20 czerwca 2006 Farfał podał się do dyspozycji Rady Nadzorczej TVP, która utrzymała go na stanowisku. 20 listopada 2008 Rada Nadzorcza TVP podjęła uchwałę o zawieszeniu go na trzy miesiące w obowiązkach członka Zarządu TVP. W uzasadnieniu swej decyzji Rada Nadzorcza wskazała na kwestie związane z polityką kadrową prowadzoną w podlegających mu jednostkach Spółki. 19 grudnia 2008 r. członkowie Rady Nadzorczej TVP przywrócili go do obowiązków członka Zarządu TVP i jednocześni powołali na stanowisko pełniącego obowiązki prezesa TVP. Decyzji tej nie uznało 3 z 7 członków Rady nadzorczej oraz prezes Krajowej Rady Radiofonii i Telewizji. 29 grudnia 2008 sędziowie Krajowego Rejestru Sądowego uznali, że uchwała Rady Nadzorczej TVP została przyjęta zgodnie z prawem i wprowadzili odpowiednie zmiany do Rejestru uznając formalnie Piotra Farfała za legalnie sprawującego funkcję Prezesa Zarządu TVP.
3 lipca 2009 na prezesa zarządu Telewizji Polskiej S.A. w miejsce p.o. Piotra Farfała wybrany przez radę nadzorczą został Sławomir Siwek, jednak sąd rejestrowy w I instancji 13 lipca 2009 odmówił dokonania jego wpisu do KRS, uznając uchwały rady nadzorczej za nieistniejące.
19 września 2009 odwołany ze stanowiska prezesa TVP, co potwierdził sąd rejestrowy 30 września 2009.

</doc>
<doc id="1267839" url="https://pl.wikipedia.org/wiki?curid=1267839" title="Anna-Maria Ravnopolska-Dean">
Anna-Maria Ravnopolska-Dean



</doc>
<doc id="1267841" url="https://pl.wikipedia.org/wiki?curid=1267841" title="Orbita (ujednoznacznienie)">
Orbita (ujednoznacznienie)

Orbita w fizyce jest to tor ciała poruszającego się wokół innego ciała lub wokół wspólnego środka ciężkości. Źródłem siły powodującej ruch orbitalny mogą być siły centralne takie jak siła grawitacji, siły elektryczne lub więzy mechaniczne.
W atronomii i astronautyce.
Orbita (w astronomii i astronautyce)
Orbity ziemskie
Orbity innych ciał niebieskich

</doc>
<doc id="1267843" url="https://pl.wikipedia.org/wiki?curid=1267843" title="Ad libitum">
Ad libitum

Ad libitum (łac. "według upodobania"; skrót "ad lib") – termin podawany w partyturze utworu muzycznego. 
Oznacza, że kompozytor pozostawia wykonawcy swobodę w ostatecznym ukształtowaniu wykonywanego utworu, poprzez wybór jednego z podanych wskazań wykonawczych lub interpretacyjnych. Może to dotyczyć na przykład użycia (lub nie) jakiegoś instrumentu, wykonania lub opuszczenia jakiegoś głosu czy jakiejś części utworu, ilości repetycji, improwizacji itp. Może też dotyczyć swobodnych odchyleń od oznaczonego tempa (rzadziej od melodii) danego fragmentu kompozycji. W tym ostatnim przypadku ad libitum może być dodatkowo opisane innymi określeniami wykonawczymi np. accelerando, rallentando, ritenuto itp. 
W jazzie oznacza głównie część do improwizacji.

</doc>
<doc id="1267846" url="https://pl.wikipedia.org/wiki?curid=1267846" title="Bronisław Piekarski">
Bronisław Piekarski

Bronisław Michał Piekarski (ur. 13 czerwca 1901 w Warszawie, zm. 13 stycznia 1960 w Warszawie) – inżynier, żołnierz Armii Krajowej. Ojciec dziennikarza i warsawianisty Macieja Piekarskiego.
Syn Ludwika i Zofii. Podczas powstania warszawskiego żołnierz Armii Krajowej batalionu „Oaza”. Walczył na Sadybie. Po upadku powstania wyszedł z Warszawy z ludnością cywilną. Po wojnie odznaczony Krzyżem Armii Krajowej. 
Był specjalistą od budowy kanalizacji, wraz z ojcem (również inżynierem) Ludwikiem Piekarskim kanalizował Nowy Dwór Mazowiecki i Twierdzę Modlin. W latach 50. skanalizował Krasnystaw. Dziś w Krasnymstawie przy ulicy jego imienia znajduje się Miejskie Przedsiębiorstwo Wodociągów i Kanalizacji. 

</doc>
<doc id="1267847" url="https://pl.wikipedia.org/wiki?curid=1267847" title="Big Eye Stadium">
Big Eye Stadium



</doc>
<doc id="1267851" url="https://pl.wikipedia.org/wiki?curid=1267851" title="Kristaq Dhamo">
Kristaq Dhamo

Kristaq Dhamo (ur. 20 kwietnia 1933 we wsi Libofshë k Fieru, zm. 14 sierpnia 2022 w Stanach Zjednoczonych) – albański reżyser, scenarzysta i krytyk.
Życiorys.
W 1952 ukończył liceum artystyczne Jordan Misja w Tiranie. W latach 1952-1956 Studiował w Instytucie Kinematografii w Budapeszcie. W 1956 rozpoczął pracę w Studiu Filmowym Nowa Albania (alb. Kinostudio Shqiperia e Re), zaczynając od pisania scenariuszy i kręcenia filmów dokumentalnych. Jego debiut fabularny Tana był zarazem jego pracą dyplomową i oparty na jego scenariuszu. W swojej karierze Dhamo zrealizował 11 filmów fabularnych i 5 filmów dokumentalnych. W latach 1972-1976 i 1982-2000 pełnił funkcję dyrektora artystycznego Studia Filmowego Nowa Albania. W tym czasie pisał artykuły o historii kina albańskiego, publikowane w prasie codziennej
W 1979 otrzymał tytuł Zasłużonego Artysty (alb. "Artist i Merituar"), a w 1987 Artysty Ludu. W 2000 na XI Festiwalu Filmów Albańskich został uhonorowany nagrodą specjalną za całokształt twórczości.
Był żonaty (żona Dhorka była archeolożką), miał dwie córki (Rudinę i Delinę).

</doc>
<doc id="1267856" url="https://pl.wikipedia.org/wiki?curid=1267856" title="R&amp;B Jumpoff Vol. 36">
R&amp;B Jumpoff Vol. 36

R&amp;B Jumpoff Vol. 36 to wydany w 2008 roku mixtape amerykańskiego rapera Big Mike'a i producenta Big Stressa. Zawiera on utwory wykonawców R&amp;B.

</doc>
<doc id="1267857" url="https://pl.wikipedia.org/wiki?curid=1267857" title="Cmentarz w Szawlach">
Cmentarz w Szawlach

Cmentarz w Szawlach lub Cmentarz Szawelski ( lub ) - zabytkowy cmentarz rzymskokatolicki położony w centrum miasta przy ul. Jeziornej ("Ežero gatvė") w dzielnicy Kalniukas koło jeziora Talkša.
Nekropolia obejmuje obszar 4,6 ha

</doc>
<doc id="1267859" url="https://pl.wikipedia.org/wiki?curid=1267859" title="Off-road">
Off-road

Off-road (pisane też: offroad, off road) (z ang. "poza drogą") – sport motorowy polegający na jeżdżeniu specjalnie przygotowanym samochodem (samochodem terenowym) po nieutwardzonych drogach.
W zależności od terenu, po którym się jeździ wyróżnia się kilka odmian off-roadu:
Uwarunkowania terenowe tras.
Teren, na którym jest przygotowywana dana trasa ma kolosalne znaczenie dla doboru odpowiedniej klasy samochodu terenowego. Wyróżnia się pięć ogólnych terenów:
Rajdy przeprawowe mają głównie charakter przepraw przez przeszkody różnego rodzaju (rzeki, doły błotne, koleiny, strome podjazdy i zjazdy).
Przygotowanie samochodu.
Seryjnie produkowane samochody terenowe mogą brać udział w wielu off-roadowych rajdach. Organizatorzy zazwyczaj przygotowują dla nich trasy prowadzone po mniej wymagającym terenie. Aby pokonać najtrudniejsze trasy potrzebne jest odpowiednie przygotowanie samochodu, które obejmuje liczne modyfikacje.
Rajdy off-road w Polsce.
Większość rajdów off-road organizowanych w Polsce ma charakter otwarty. W Pucharze Polski OFF-ROAD PL, Poland Trophy czy Magam Trophy mogą startować amatorzy, nie posiadający licencji rajdowej.

</doc>
<doc id="1267863" url="https://pl.wikipedia.org/wiki?curid=1267863" title="Soundtrack to the Streets 10 (NY Giants Edition)">
Soundtrack to the Streets 10 (NY Giants Edition)

Soundtrack To The Streets 10 (NY Giants Edition) to kolejny mixtape amerykańskiego rapera Big Mike'a. Tym razem powstał ze współpracy DJ-em Thoro. Na okładce można zobaczyć 50 Centa, Jadakissa, Stylesa P, Cassidy'yego i Lloyda Banksa. Wydany w 2008.

</doc>
<doc id="1267864" url="https://pl.wikipedia.org/wiki?curid=1267864" title="Mark O’Shea">
Mark O’Shea

Mark O’Shea (ur. w maju 1956 w Wolverhampton w Anglii) – brytyjski herpetolog i wykładowca, znany głównie z programu „Przygody Marka O’Shea” ("O’Shea’s Big Adventure") wyświetlanego na kanale Animal Planet.
W swoim programie odwiedza on różne zakątki na Ziemi w poszukiwaniu gadów. Program został podzielony na cztery główne serie: Ameryka, Australia i Pacyfik, Afryka i Ameryka Południowa, Południe i Południowa Azja.
W 1993 został poważnie ukąszony przez węża o łacińskiej nazwie "Crotalus horridus atricaudatus". W wyniku tego incydentu prawie zmarł.
Od 1996 Mark pracuje w Papui-Nowej Gwinei. Prowadził różne badania herpetologiczne dla Operation Raleigh for Western and Central Provinces. Następnie przyłączył się do profesjonalnych badań na temat węży, współpracując z najlepszymi herpetologami Central and Madang Provinces przy udziale Oxford University Dept, Clinical Medicine.
Od 2002 jest kuratorem do spraw gadów w brytyjskim West Midland Safari Park.

</doc>
<doc id="1267871" url="https://pl.wikipedia.org/wiki?curid=1267871" title="Rezerwat przyrody Gogulec">
Rezerwat przyrody Gogulec

Rezerwat przyrody Gogulec – torfowiskowy rezerwat przyrody położony w gminie Suchy Las, powiecie poznańskim (województwo wielkopolskie). Znajduje się na skraju wsi Złotkowo, na północny wschód od jej centrum, przy granicy poligonu Biedrusko.
Charakterystyka.
Powierzchnia rezerwatu wynosi 5,29 ha. Wokół rezerwatu utworzono otulinę o powierzchni 5,24 ha.
Rezerwat został utworzony w 2001 roku w celu ochrony torfowiska przejściowego (dawna torfianka) z cenną florą i fauną. W rezerwacie stwierdzono występowanie 6 gatunków objętych prawną ochroną:
Z innych cenne okazy flory: osoka aloesowata, pływacz zwyczajny, cibora brunatna, żabieniec lancetowaty, wiąz szypułkowy, pajęcznica gałęzista, czermień błotna, bobrek trójlistny oraz kostrzewa sina. Główną rolę budulcową w obrębie zbiorowiska pełnią torfowce, wytwarzające w wodzie pła (kożuchy) stopniowo zarastające turzycą bagienną i rosiczką. W fazie inicjalnej jest tu też zbiorowisko olsu torfowcowego (z brzozami oraz wierzbami i kruszyną w podszycie), stanowiące zagrożenie dla zbiornika wodnego (obniżanie poziomu wód).
Udostępnienie.
Skrajem rezerwatu przebiega znakowany kolorem żółtym szlak rowerowy z Poznania do Obornik.

</doc>
<doc id="1267874" url="https://pl.wikipedia.org/wiki?curid=1267874" title="Kayak Island (Stany Zjednoczone)">
Kayak Island (Stany Zjednoczone)

Kayak Island – bezludna wyspa w Zatoce Alaska, 100 km na pd-wsch. od miasta Cordova w stanie Alaska.
Nazwę "Kayak" nadał jej pułkownik Marynarki Rosyjskiej Sariczew z powodu kształtu podobnego do eskimoskiej łodzi. Uznaje się, że tę wyspę zobaczył Vitus Bering w roku 1741 i nazwał „Wyspą Świętego Eliasza”.
Według Służb Parkowych Stanów Zjednoczonych "tutaj przyrodnik Georg Steller, lekarz pokładowy na statku Vitusa Beringa Św. Piotr, dokonał pierwszych prób kontaktu między Europejczykami a rdzennymi mieszkańcami Alaski. Jego badania są jednymi z pierwszych wkładów do wiedzy ludzi Zachodu o historii przyrody i ludności tego regionu".
Kapitan James Cook odwiedził wyspę 12 maja 1778 i zakopał butelkę z kartką i dwoma kawałkami srebra, które otrzymał w tym celu od Dr. Kaye’a, kapelana króla Jerzego III. Z tegoż powodu kapitan Cook nazwał tę wyspę „Wyspą Kaye’a” (ang. "Kaye’s Island"). Z kolei Don I. Arteaga około 16 lipca 1779 nazwał ją "Nuesta Señora del Carmen" lub "Isla del Carmen", co znaczy „Nasza pani Carmen” lub „Wyspa (naszej pani) Carmen” dla uczczenia patronki tego dnia.
Przylądek Świętego Eliasza leży na południowo-zachodnim końcu wyspy. Góra Świętego Eliasza, drugi co do wielkości szczyt Stanów Zjednoczonych i Kanady, prawdopodobnie został nazwany w nawiązaniu do tego przylądka.
Miejsce lądowania wyprawy Beringa zostało ogłoszone Miejscem Historii Narodowej USA (ang. "National Historic Landmark") w roku 1978.
Latarnia morska na Przylądku św. Eliasza jest ważnym punktem nawigacyjnym.

</doc>
<doc id="1267877" url="https://pl.wikipedia.org/wiki?curid=1267877" title="Uniwersytet Techniczny Chalmersa">
Uniwersytet Techniczny Chalmersa

Uniwersytet Techniczny Chalmersa (, dosłownie „,Wyższa Szkoła Techniczna Chalmersa”) – szwedzka politechnika w Göteborgu, założona w 1829 roku.
Fundatorem uczelni był zmarły w 1811 William Chalmers, jeden z dyrektorów przynoszącej znaczne zyski Szwedzkiej Kompanii Wschodnioindyjskiej, która zaopatrywała Europę w towary sprowadzane z Dalekiego Wschodu. Jest to obecnie jedyna szwedzka uczelnia, której nazwa wywodzi się od nazwiska fundatora.
Szkoła funkcjonowała jako niepubliczna do 1937, kiedy to przejęło ją państwo. Od 1994 jest ponownie instytucją niepubliczną, zarządzaną przez fundację Stiftelsen Chalmers tekniska högskola. 

</doc>
<doc id="1267880" url="https://pl.wikipedia.org/wiki?curid=1267880" title="Wiliampol">
Wiliampol

Wiliampol, inaczej Słobódka (lit. "Vilijampolė", dosł. "„miasto nad Wilią”") – jedna z dzielnic Kowna położona na prawym brzegu Wilii i Niemna w pobliżu ich zbiegu.
Prywatne miasto szlacheckie Wiliopole (Wiliampol) lokowane przez Janusza Radziwiłła przed 1650 rokiem, położone było w powiecie kowieńskim województwa trockiego.
Obejmuje powierzchnię 1,7 ha i liczy około 32 tys. mieszkańców. W dawnych latach stanowił centrum kowieńskich Żydów, w czasie II wojny światowej na terenie dzielnicy mieściło się getto.
Wiliampol ze Starym Miastem łączy most Wiliampolski.
Urodzili się tu: Julius Jewelowski – gdański polityk liberalny, deputowany do Volkstagu (1920–1923, 1928–1930), członek Senatu Wolnego Miasta Gdańska oraz Louis Washkansky, pierwszy człowiek, któremu przeszczepiono serce.

</doc>
<doc id="1267881" url="https://pl.wikipedia.org/wiki?curid=1267881" title="Żakard">
Żakard



</doc>
<doc id="1267883" url="https://pl.wikipedia.org/wiki?curid=1267883" title="Gregory H. Johnson">
Gregory H. Johnson



</doc>
<doc id="1267884" url="https://pl.wikipedia.org/wiki?curid=1267884" title="Microsoft Project">
Microsoft Project

Microsoft Project – aplikacja wspomagająca zarządzanie projektami, zasobami, czasem i finansami projektu. Jest to zaawansowane i popularne narzędzie oferujące funkcje raportujące, rozbudowane interfejsy do zarządzania ważnymi aspektami projektu. Od wersji 2000 dostępny w wersji polskiej.
Szczegóły.
Microsoft Project pozwala na:
Microsoft Project jest w pełni zintegrowany z innymi elementami pakietu Microsoft Office. Współpraca z aplikacjami Microsoft Outlook i Microsoft Excel jest bardzo prosta, i ułatwia wygenerowanie danych do prowadzenia projektu. Dodatkowo moduł Raporty pozwala stworzyć kompletne graficzne sprawozdania z postępów oferując możliwość tworzenia metryk i współczynników wydajności (KPI).

</doc>
<doc id="1267887" url="https://pl.wikipedia.org/wiki?curid=1267887" title="Laboratorium kosmiczne Kibo">
Laboratorium kosmiczne Kibo



</doc>
<doc id="1267888" url="https://pl.wikipedia.org/wiki?curid=1267888" title="Laboratorium Kibo">
Laboratorium Kibo



</doc>
<doc id="1267889" url="https://pl.wikipedia.org/wiki?curid=1267889" title="Thais">
Thais



</doc>
<doc id="1267890" url="https://pl.wikipedia.org/wiki?curid=1267890" title="Robert L. Behnken">
Robert L. Behnken



</doc>
<doc id="1267892" url="https://pl.wikipedia.org/wiki?curid=1267892" title="Garrett E. Reisman">
Garrett E. Reisman



</doc>
<doc id="1267896" url="https://pl.wikipedia.org/wiki?curid=1267896" title="Jelly Roll">
Jelly Roll

Jelly Roll, właśc. David Drew – amerykański producent hip-hopowy z Tulsy (Oklahoma). Zwykle współpracuje z artystami z zachodniego wybrzeża, w tym Snoop Doggiem, Game'em i Xzibitem. Jelly Roll zaczął swoją karierę produkując utwory Snoop Doggowi i Tha Eastsidaz. Aktualnie współpracuje z Xzibitem i Strong Arm Steady.

</doc>
<doc id="1267897" url="https://pl.wikipedia.org/wiki?curid=1267897" title="Michael J. Foreman">
Michael J. Foreman



</doc>
<doc id="1267898" url="https://pl.wikipedia.org/wiki?curid=1267898" title="Rezerwat przyrody Jezioro Czarne (województwo wielkopolskie)">
Rezerwat przyrody Jezioro Czarne (województwo wielkopolskie)

Rezerwat przyrody Jezioro Czarne – florystyczny rezerwat przyrody położony w gminie Murowana Goślina, powiecie poznańskim (województwo wielkopolskie). Leży przy historycznym Trakcie Poznańskim. Ma powierzchnię 16,51 ha (akt powołujący podawał 17,75 ha). Rezerwat znajduje się na terenie Parku Krajobrazowego Puszcza Zielonka.
Przyroda.
Został utworzony w 1959 roku w celu ochrony rzadkich roślin wodnych i torfowych: zarastającego jeziora z kłocią wiechowatą ("Cladium mariscus") i torfowiska przejściowego z widłakiem torfowym ("Lycopodium inundatum"). Rezerwat dzieli się na dwie wyraźnie różne części: zachodnią (rozległe bagno) i wschodnią (typowy ols). Rosną tu także: bagiennik żmijowaty, rosiczka okrągłolistna i długolistna, a także żurawina błotna.
W początku lat 50. XX wieku szczegółowo przebadano rosnące nad akwenem mchy i wątrobowce. Wykryto wtedy obecność m.in. takich z nich, jak: "Calypogeia mulleriana", mszar nastroszony, próchniczek błotny, "Meesea triquetra", bagniak wapienny, bagiennik żmijowaty, złocieniec gwiazdkowaty i torfowiec frędzlowaty (wszystkie na torfowisku przejściowym, oddział leśny 50).

</doc>
<doc id="1267900" url="https://pl.wikipedia.org/wiki?curid=1267900" title="Rezerwat przyrody Jezioro Czarne">
Rezerwat przyrody Jezioro Czarne



</doc>
<doc id="1267901" url="https://pl.wikipedia.org/wiki?curid=1267901" title="Cement Ararat">
Cement Ararat



</doc>
<doc id="1267903" url="https://pl.wikipedia.org/wiki?curid=1267903" title="Groomer">
Groomer

Groomer – fryzjer zwierząt.
Określenie pochodzi od angielskiego czasownika "to groom", czyli „pielęgnować”. Zawód ten znany jest w wielu krajach świata. Groomerzy nie tylko przycinają sierść, ale zajmują się też myciem, trymowaniem, czyszczeniem uszu, usuwaniem insektów, obcinaniem pazurków i wieloma innymi zabiegami. Istnieją specjalne przyrządy do pielęgnacji sierści psów różnych ras. Niektóre salony oferują nawet farbowanie oraz psie perfumy.
W Polsce nie jest to zawód regulowany, jednak w wielu krajach Europy oraz w Stanach Zjednoczonych jego wykonywanie obwarowane jest pewnymi warunkami. Aby otworzyć tam salon fryzjerski dla zwierząt, konieczne jest ukończenie specjalistycznego kursu oraz zgoda odpowiedniego urzędu.

</doc>
<doc id="1267904" url="https://pl.wikipedia.org/wiki?curid=1267904" title="Ana María Matute">
Ana María Matute

Ana María Matute (ur. 26 lipca 1925 w Barcelonie, zm. 25 czerwca 2014 tamże) – hiszpańska prozaiczka, teoretyczka i krytyczka literacka. Pisała zarówno dla dorosłych, jak i dla dzieci. 
Początkowo uczyła w szkole przyklasztornej, następnie prywatnej. Dość wcześnie zaczęła pisać i sama ilustrować swoje utwory. Pierwszą powieść, "Mały teatr" ("Pequeño teatro") napisała w wieku 17 lat, chociaż wydała 11 lat później. Otrzymała za nią Premio Planeta (1954).
Jej książki przekładane są na wiele języków.
IBBY dwukrotnie wyróżniło jej twórczość dla dzieci Nagrodą im. Hansa Christiana Andersena – w 1970 i 1972.
W 2010 otrzymała Nagrodę Cervantesa. W 1996 została członkiem Królewskiej Akademii Hiszpańskiej.

</doc>
<doc id="1267906" url="https://pl.wikipedia.org/wiki?curid=1267906" title="Football Club Araks Ararat">
Football Club Araks Ararat



</doc>
<doc id="1267909" url="https://pl.wikipedia.org/wiki?curid=1267909" title="Żorżeta">
Żorżeta

Żorżeta – rodzaj przezroczystej tkaniny o splocie płóciennym. Wyrabiana jest z wełny, bawełny lub jedwabiu. Jest jednobarwną tkaniną o nieregularnie zmarszczonej powierzchni. Nieregularne zmarszczenie powierzchni powstaje wskutek użycia w procesie tkania skręconych nici. Szyje się z niej głównie różne suknie.

</doc>
<doc id="1267911" url="https://pl.wikipedia.org/wiki?curid=1267911" title="DJ Clue">
DJ Clue

Ernesto Shaw (ur. 8 stycznia 1975 w Nowym Jorku), lepiej znany jako DJ Clue? to jeden z pierwszym DJ-ów, którzy nie miksują utworów na swoich mixtape'ach. Ma dwóch braci, Justina i Christophera. Jest jednym z artystów z wytwórni Roc-A-Fella Records. Na utworach ze swoich mixtape’ów, Clue, często podaje o nich informacje i wykrzykuje swoje imię, nakładając na swój głos echo.
Clue nagrał remiksy trzech ostatnich przebojów Mariah Carey: „We Belong Together”, „Shake It Off”, i „Don't Forget About Us”.

</doc>
<doc id="1267912" url="https://pl.wikipedia.org/wiki?curid=1267912" title="As-Sakija al-Hamra">
As-Sakija al-Hamra



</doc>
<doc id="1267913" url="https://pl.wikipedia.org/wiki?curid=1267913" title="ISKRY">
ISKRY



</doc>
<doc id="1267914" url="https://pl.wikipedia.org/wiki?curid=1267914" title="Fryzjer dla zwierząt">
Fryzjer dla zwierząt



</doc>
<doc id="1267917" url="https://pl.wikipedia.org/wiki?curid=1267917" title="Aousserd">
Aousserd



</doc>
<doc id="1267919" url="https://pl.wikipedia.org/wiki?curid=1267919" title="Spec">
Spec

Spec – amerykański film fabularny (komedia kryminalna) z 1994 roku.

</doc>
<doc id="1267923" url="https://pl.wikipedia.org/wiki?curid=1267923" title="Bir Gandus">
Bir Gandus



</doc>
<doc id="1267924" url="https://pl.wikipedia.org/wiki?curid=1267924" title="Cowley">
Cowley

Kanada:
Anglia:
Szkocja:
USA:

</doc>
<doc id="1267927" url="https://pl.wikipedia.org/wiki?curid=1267927" title="Wojna Variana">
Wojna Variana

Wojna Variana – amerykańsko-brytyjsko-kanadyjski film wojenny z 2001 roku oparty na faktach. Opowiada on o Varianie Fry'u, który podczas wojny pomógł uciec żydowskim artystom i intelektualistom z Paryża.

</doc>
<doc id="1267928" url="https://pl.wikipedia.org/wiki?curid=1267928" title="Abu Dżudur">
Abu Dżudur



</doc>
<doc id="1267930" url="https://pl.wikipedia.org/wiki?curid=1267930" title="Abu Kura">
Abu Kura



</doc>
<doc id="1267932" url="https://pl.wikipedia.org/wiki?curid=1267932" title="Baza orbitalna">
Baza orbitalna



</doc>
<doc id="1267933" url="https://pl.wikipedia.org/wiki?curid=1267933" title="Ar-Ras al-Abjad">
Ar-Ras al-Abjad



</doc>
<doc id="1267934" url="https://pl.wikipedia.org/wiki?curid=1267934" title="Przyjaciele z kasą">
Przyjaciele z kasą

Przyjaciele z kasą (ang. "Friends with Money") – amerykański komediodramat z 2006 roku w reżyserii Nicole Holofcener. Film zaprezentowany został na otwarciu Sundance Film Festival, gdzie przez Rolling Stone został uznany za obraz "ostry i wnikliwy, o ciętym dowcipie".
Fabuła.
Akcja filmu zaczyna się w momencie, gdy Olivia (Jennifer Aniston) porzuca pracę nauczycielki i zaczyna utrzymywać się ze sprzątania domów. Jej głównym celem jest dokończenie poszukiwań przyzwoitego kandydata na męża. Kobieta ma jednak trzy przyjaciółki, których życie na przemian ukazywane jest w następnych scenach filmu. Jane (Frances McDormand) jest odnoszącą sukcesy projektantką, ale przez pracę coraz bardziej zaniedbuje swojego męża, Aarona (Simon McBurney). Christine (Catherine Keener) jest znaną scenarzystką, ale jej życiowy partner Patrick (Jason Isaacs) z każdym dniem staje się coraz bardziej zrzędliwy. Franny (Joan Cusack) i Matt (Bob Stephenson) są niewiarygodnie bogaci, ale sprawia to, że cały czas oddalają się od znajomych i czują się wyalienowani.

</doc>
<doc id="1267935" url="https://pl.wikipedia.org/wiki?curid=1267935" title="Ukraiński Instytut Naukowy w Warszawie">
Ukraiński Instytut Naukowy w Warszawie

Ukraiński Instytut Naukowy w Warszawie (ukr. Український Науковий Інститут у Варшаві) – instytucja naukowo-badawcza, działająca w latach 1930–1939 w Warszawie przy Ministerstwie Wyznań Religijnych i Oświecenia Publicznego, zajmująca się prowadzeniem badań nad szeroko rozumianą tematyka ukraińską.
Historia.
Został powołany w 1930 roku z inicjatywy ministra wyznań religijnych i oświecenia publicznego Rzeczypospolitej Sławomira Czerwińskiego, oraz władz Ukraińskiej Republiki Ludowej, z aprobatą Tadeusza Hołówki i Janusza Jędrzejewicza.
Zajmował się prowadzeniem badań nad historią, kulturą i gospodarką Ukrainy, wydawał liczne publikacje poświęcone Ukrainie (m.in. serię prac Dmytra Doroszenki "Narys istoriji Ukrajiny" w dwóch tomach, pełne wydanie dzieł zebranych Tarasa Szewczenki w 16 tomach) lub Rzeczypospolitej (tłumaczenie "Pana Tadeusza" Maksyma Rylskiego). Instytut kierował również akcją odczytową, prowadzoną w szkołach i ośrodkach akademickich.
Instytut wydał ponad 70 tomów publikacji, w tym 54 zeszyty artykułów z serii "Praci...", najwięcej ze ukraińskich instytucji naukowych na terenie II Rzeczypospolitej i na emigracji.

</doc>
<doc id="1267941" url="https://pl.wikipedia.org/wiki?curid=1267941" title="Lacombe">
Lacombe



</doc>
<doc id="1267944" url="https://pl.wikipedia.org/wiki?curid=1267944" title="W poszukiwaniu idealnego kochanka">
W poszukiwaniu idealnego kochanka

W poszukiwaniu idealnego kochanka – amerykański dramat obyczajowy z 1977 na podstawie powieści Judith Rossner.

</doc>
<doc id="1267946" url="https://pl.wikipedia.org/wiki?curid=1267946" title="Wajnganga">
Wajnganga

Wajnganga, Wainganga – rzeka w Indiach, na wyżynie Dekan o długości 580 km.
Źródła rzeki Wajnganga znajdują się w górach Satpura, następnie rzeka ta łączy się z rzeką Wardha tworząc rzekę Pranhita.
Ważnejsze miasta nad rzeką to:
Główny dopływ rzeki to:
W dolnym biegu rzeka ta jest wykorzystywana do żeglugi.

</doc>
<doc id="1267948" url="https://pl.wikipedia.org/wiki?curid=1267948" title="Universeum">
Universeum

Universeum – ogólnodostępne centrum poświęcone nauce znajdujące się w Göteborgu (Szwecja), które kosztem 364 milionów koron szwedzkich zostało otwarte w 2001 roku. W projekt zaangażowało się wiele instytucji, w tym Uniwersytet Techniczny Chalmersa i Uniwersytet w Göteborgu. 
Unieverseum wchodzi w skład "Evenemangsstråket" (arterii wydarzeń) zlokalizowanej przy Korsvägen, w pobliżu stadionu Ullevi, hali widowiskowej Scandinavium, parku rozrywki Liseberg, centrum wystawienniczego Svenska Mässan, Muzeum Kultury Światowej.
Universeum podzielone jest na sześć sekcji tematycznych:

</doc>
<doc id="1267949" url="https://pl.wikipedia.org/wiki?curid=1267949" title="Wainganga">
Wainganga



</doc>
<doc id="1267950" url="https://pl.wikipedia.org/wiki?curid=1267950" title="Grand Teton National Park">
Grand Teton National Park



</doc>
<doc id="1267953" url="https://pl.wikipedia.org/wiki?curid=1267953" title="Kuandu">
Kuandu



</doc>
<doc id="1267954" url="https://pl.wikipedia.org/wiki?curid=1267954" title="Mini (ujednoznacznienie)">
Mini (ujednoznacznienie)



</doc>
<doc id="1267955" url="https://pl.wikipedia.org/wiki?curid=1267955" title="Białoruskie Towarzystwo Naukowe">
Białoruskie Towarzystwo Naukowe

Białoruskie Towarzystwo Naukowe (biał. "Беларускае навуковае таварыства") – białoruska instytucja naukowa działająca w okresie międzywojennym, reaktywowana podczas niemieckiej okupacji.
Białoruskie Towarzystwo Naukowe powstało w 1918 r. w Wilnie z inicjatywy grupy inteligencji białoruskiej skupionej wokół Wacława Iwanowskiego i Iwana Łuckiewicza, który stanął na jego czele. Do jego członków należeli m.in. Radasłau Astrouski, Anton Łuckiewicz, Jan Stankiewicz, Anton Trepka, Mikałaj Jelaszewicz, Mikałaj Szkialonak. Towarzystwo prowadziło działalność naukową w 4 dziedzinach: literatury i sztuki, językoznawstwa, historii i muzealnictwa. W tym ostatnim przypadku ściśle współdziałało z Muzeum Białoruskim, mieszczącym się zresztą w tym samym budynku. Towarzystwo kierowało pracami nad opracowaniem gramatyki białoruskiej, zorganizowało obchody 400-lecia druku w języku białoruskim, otworzyło w Wilnie bibliotekę białoruską, zaś od 1933 r. rozpoczęło wydawanie swojego rocznika. Organizowało też odczyty naukowe dla osób o różnym poziomie wiedzy i wykształcenia. Od 1936 r. prowadziło tzw. "środy literackie", podczas których swoje utwory czytali białoruscy pisarze. W 1937 r. nawiązało współpracę z Towarzystwem Przyjaciół Białorusoznawstwa przy Uniwersytecie Wileńskim. Wspólnie zorganizowano szereg odczytów propagujących literaturę w języku białoruskim. Ponadto członkowie Towarzystwa uczestniczyli w zjazdach i kongresach naukowych na terenie całej Polski i za granicą. W końcu lat 30. sytuacja materialna Towarzystwa znacznie się pogorszyła, w związku z czym jego kierownictwo zwróciło się do władz polskich z prośbą o dotacje, ale bez skutku. Pomimo tego działalność Towarzystwa trwała do wojny polsko-niemieckiej we wrześniu 1939 r.
W czerwcu 1942 r. jego działalność została wznowiona w okupowanym Mińsku. Było to związane z polityką ustępstw wobec ludności białoruskiej prowadzoną przez gauleitera Okręgu Generalnego "Białoruś" Wilhelma Kubego. Został on honorowym prezesem Towarzystwa. Faktycznie kierował nim Iwan Jermaczenka, zaś w skład prezydium wchodzili m.in. prof. Wacław Iwanowski, Anton Adamowicz, Paweł Świryd, F. Jurda, H. Kasiak. W czerwcu 1943 r. na czele Towarzystwa stanął prof. Wacław Iwanowski. Nie zdołało ono jednak rozwinąć szerszej działalności, a po śmierci profesora 6 grudnia tego roku jego działalność zamarła.

</doc>
<doc id="1267958" url="https://pl.wikipedia.org/wiki?curid=1267958" title="Via Salaria">
Via Salaria

Via Salaria – jedna ze starożytnych dróg rzymskich Półwyspu Apenińskiego o długości 242 km; łączyła Rzym z Morzem Adriatyckim. Wzdłuż dawnej Via Salaria przebiega dzisiaj włoska droga krajowa - SS 4.
Bierze swą nazwę od soli, którą nią transportowano. Starożytni Sabinowie importowali sól znad Adriatyku. Droga ta rozpoczynała się tuż za Porta Salaria w Rzymie. Następnie prowadziła przez Forte Antenne ("Antemnae"), Aniene, Villa Spada (dzisiejsza Borgata Fidene - "Fidenae").
Kolejnymi miejscowościami na Via Salaria były: Settebagni ("Septem balnea"), Marcigliana Vecchia ("Crustumerium"), Passo Corese, Fara in Sabina. W okolicach Ponte Buita, według niektórych badaczy, odbijała Via Cecilia w kierunku Atri ("Hatria").
Główny trakt dochodził do Reate. Tuż przed Trebula Mutuesca znajdowało się rozwidlenie. Na prawo można było udać się w kierunku wschodnim, ku dzisiejszej L’Aquilii w Apeninie Abruzyjskim. Droga przebiegała wzdłuż tzw. "Sella di Corno", by dotrzeć do równiny "Amiternum", skąd dalej przez "Passo delle Capannelle" do "Pretutti" (Prowincja Teramo).
Z Rieti wzdłuż rzeki Velino wspinało się ku Cotilii ("Vicus reatinus"), w której znajdowały się źródła wód mineralnych wykorzystywane już przez Rzymian (termy). Z Cotilia droga prowadziła do Antrodoco ("Interocrium") u stóp góry Giano. Również w Antrodoco znajdowały się źródła termiczne.
Główny trakt Via Salaria prowadził w kierunku północnym pod górę Terminillo. Po przejściu Apeninów droga schodziła w dolinę rzeki Tronto, by przez Pescarę del Tronto, Acquasanta Terme, Quintodecimo, Ascoli Piceno ("Asculum") dotrzeć do Morza Adriatyckiego. Via Salaria kończyła się w miejscowości "Castrum Truentinum" u ujścia rzeki, po prawej stronie - Martinsicuro.

</doc>
<doc id="1267959" url="https://pl.wikipedia.org/wiki?curid=1267959" title="Odszedł bez słowa">
Odszedł bez słowa

Odszedł bez słowa – amerykańska komedia obyczajowa z 1992 roku.

</doc>
<doc id="1267960" url="https://pl.wikipedia.org/wiki?curid=1267960" title="Pomnik Posejdona w Göteborgu">
Pomnik Posejdona w Göteborgu



</doc>
<doc id="1267964" url="https://pl.wikipedia.org/wiki?curid=1267964" title="Overworld">
Overworld

Overworld jest trzecim albumem studyjnym szwedzkiej grupy muzycznej Machinae Supremacy wydanym 13 marca 2008 roku przez Spinefarm Records.
Lista utworów.
Opracowano na podstawie materiału źródłowego.

</doc>
<doc id="1267965" url="https://pl.wikipedia.org/wiki?curid=1267965" title="Wstęp wzbroniony">
Wstęp wzbroniony

Wstęp wzbroniony – amerykański film sensacyjny z 1992 roku.

</doc>
<doc id="1267968" url="https://pl.wikipedia.org/wiki?curid=1267968" title="Wakkanai">
Wakkanai

 – miasto portowe w Japonii, na wyspie Hokkaido, w podprefekturze Sōya. Miasto ma powierzchnię 761,47 km2 . W 2020 r. mieszkały w nim 33 584 osoby, w 16 053 gospodarstwach domowych (w 2010 r. 39 601 osób, w 17 335 gospodarstwach domowych).
Nazwa miasta pochodzi z języka ajnuskiego, od "yam wakkanay" – „zimna rzeka”.
W Wakkanai rozwinął się przemysł rybny.
Miasta partnerskie Wakkanai:

</doc>
<doc id="1267970" url="https://pl.wikipedia.org/wiki?curid=1267970" title="Białoruskie Zjednoczenie Chrześcijańsko-Demokratyczne (Polska)">
Białoruskie Zjednoczenie Chrześcijańsko-Demokratyczne (Polska)

Białoruskie Zjednoczenie Chrześcijańsko-Demokratyczne (biał. "Biełaruskaja Chryścijańskaja Demakratycznaja Złucznaść") – białoruska partia polityczna o profilu chrześcijańsko-demokratycznym działająca na terenie północno-wschodnich ziem II RP w latach 1924–1939.
Powstała w 1924 jako "„Biełaruskaja Chryścijańskaja Demokracyja”", od 1926 roku funkcjonowała pod nazwę BZChD. Obok "„Białoruskiej Włościańsko-Robotniczej Hromady”" była największym ugrupowaniem politycznym mieszkających w RP Białorusinów. W 1935 roku przekształciła się w Białoruskie Zjednoczenie Ludowe ("„Biełaruskaje Narodnaje Abjadnańnie”").
Udział w wyborach.
W wyborach do Sejmu I kadencji ugrupowanie zdobyło 1 mandat (ks. Adam Stankiewicz), w 1928 roku objęło 2 miejsca w sejmie. Wybory do parlamentu IV i V kadencji białoruska chadecja zbojkotowała jak prawie cała opozycja.
Media.
Organem prasowym BZChD (a później BZL) była "„Krynica”" i "„Biełaruskaja Krynica”".

</doc>
<doc id="1267971" url="https://pl.wikipedia.org/wiki?curid=1267971" title="Most na Renie">
Most na Renie

Most na Renie – amerykański film wojenny z 1969 roku w reżyserii Johna Gullermina do scenariusza Richarda Yatesa i Williama Robertsa na podstawie książki "The Bridge at Remagen: The Amazing Story of March 7, 1945" weterana II wojny światowej i późniejszego kongresmana Kena Hechlera.
Opis fabuły.
Akcja filmu rozgrywa się pod koniec II wojny światowej i dotyczy mostu Ludendorffa na Renie w Remagen. Niemieckie wojska wycofują się przez most w głąb Niemiec przed nacierającymi wojskami amerykańskimi. Po zakończeniu przeprawy most ma zostać zniszczony przez Niemców, by zatrzymać atakujących. Amerykanie jednak zamierzają przechwycić niezniszczony most.

</doc>
<doc id="1267972" url="https://pl.wikipedia.org/wiki?curid=1267972" title="Edge of Sanity">
Edge of Sanity

Edge Of Sanity – szwedzki zespół deathmetalowy, który jako jeden z pierwszych zaczął eksperymentować z muzyką death metalową inkorporując do swojej twórczości elementy rocka progresywnego (co jest zwłaszcza zauważalne na płytach "Crimson" oraz "Crimson II") oraz melodyjniejszego grania, co zainspirowało później do powstania melodyjnego death metalu. Oprócz tego muzycy robili odskoki muzyczne, co skutkowało powstaniem takich nagrań, jak chociażby utrzymany w konwencji gotyckiego rocka "Sacrificed" czy hardcore'owy "Feedin' The Charlatan".

</doc>
<doc id="1267973" url="https://pl.wikipedia.org/wiki?curid=1267973" title="Säter">
Säter

Säter – miasto w Szwecji w regionie Dalarna, siedziba gminy Säter, o populacji ok. 4500 mieszkańców.
Miasto zostało założone w 1630 roku. 8 maja 1642 roku Krystyna Waza nadała Säter prawa miejskie. Obecnie miasto straciło na swym historycznym znaczeniu.

</doc>
<doc id="1267976" url="https://pl.wikipedia.org/wiki?curid=1267976" title="Angol">
Angol

Angol (tytuł oryg. "The Limey") – amerykański film kryminalny z 1999 roku.

</doc>
<doc id="1267979" url="https://pl.wikipedia.org/wiki?curid=1267979" title="Sam Querrey">
Sam Querrey

Sam Austin Querrey (ur. 7 października 1987 w San Francisco) – amerykański tenisista, reprezentant w Pucharze Davisa, olimpijczyk z Pekinu (2008).
W 2006 roku Querrey oficjalnie rozpoczął karierę tenisową, jednak już w październiku 2004 roku po raz pierwszy wystąpił w turnieju zawodowym, podczas turnieju rangi "ITF Futures" w amerykańskim Laguna Niguel. Pojedynek z Michaelem Yanim Querrey przegrał 6:7(4), 3:6.
Pierwszy turniej rangi ATP Tour Querrey wygrał w marcu 2008 roku w Las Vegas, a ostatni w marcu 2017 roku w Acapulco. Łącznie Amerykanin triumfował w 10 turniejach kategorii ATP Tour z 20 rozegranych finałów. W 2009 roku Querrey został zwycięzcą cyklu US Open Series, wyprzedzając w klasyfikacji końcowej drugiego Andy’ego Murraya oraz trzeciego Juana Martína del Potro. Najwyżej w rankingu singlowym był na 11. miejscu w lutym 2018 roku.
W grze podwójnej Amerykanin wywalczył 5 deblowych tytułów, w tym mistrzostwo rozgrywek ATP Tour Masters 1000 w Rzymie z maja 2011 roku w parze z Johnem Isnerem. Ponadto Querrey przegrał 8 finałów gry podwójnej turniejów ATP Tour. W zestawieniu gry podwójnej Amerykanin najwyższą pozycję osiągnął w maju 2010 roku, nr 23.
Życie prywatne.
Jego ojciec nazywa się Mike, a matka nazywa się Chris. Jego młodsza siostra, Elle uprawia siatkówkę. Sam Querrey jako jedyny w rodzinie zawodowo gra w tenisa.
Querrey bardzo lubi koszykówkę. Jest fanem zespołu Los Angeles Clippers (liga NBA). Poza tym gra w golfa oraz tenisa stołowego.
Według stanu na dzień 29 stycznia 2018 roku zarobił na kortach 10 068 951 dolarów amerykańskich.
Kariera zawodowa.
Lata juniorskie.
Querrey w tym okresie wygrał dwa turnieje, USTA Spring Championships i Easter Bowl (2005). W wielkoszlemowych turniejach, US Open i French Open osiągał ćwierćfinały. Dnia 11 czerwca 2006 roku rozpoczął karierę seniorską.
Sezon 2006.
Pierwszy start Querreya w zawodach z cyklu ATP World Tour miał miejsce w San Jose, w lutym, gdzie odpadł w I rundzie. Jedynym turniejem wielkiego szlema, w którym wystartował tego roku był US Open, gdzie doszedł do II rundy. Po drodze wyeliminował Philippa Kohlschreibera 6:3, 6:4, 6:4. Spotkanie o III rundę przegrał z Gastónem Gaudio 6:3, 2:6, 1:6, 4:6. Sezon zakończył na 130. pozycji w światowym rankingu oraz z trzema wygranymi turniejami z serii ATP Challenger Tour.
Sezon 2007 – awans do TOP 100 rankingu ATP.
Nowy rok rozpoczął od debiutu w Australian Open, gdzie doszedł do III rundy. Aby zagrać dalej musiał pokonać Tommy’ego Robredo. Querrey uległ Hiszpanowi 4:6, 7:6(5), 2:6, 1:6. W lutym wziął udział w rozgrywkach w Memphis, gdzie doszedł do ćwierćfinału. Spotkanie o dalszą rundę rozegrał z Tommym Haasem, któremu uległ 2:6, 2:6. Po tygodniu Querrey po raz kolejny osiągnął ćwierćfinał, tym razem w turnieju w Las Vegas.
Tego roku zadebiutował Rolandzie Garrosie, odpadając z rywalizacji w I rundzie. W Wimbledonie, podobnie jak we Francji, również zakończył grę w I etapie. W lipcu, podczas turnieju w Indianapolis awansował do półfinału, gdzie pokonał m.in. Jamesa Blake’a. Mecz półfinałowy przegrał z Dmitrijem Tursunowem 6:7(4), 2:6. Po dwóch tygodniach, podczas turnieju ATP Masters Series w Cincinnati Querrey doszedł do ćwierćfinału, odpadając z Jamesem Blakiem. Podczas US Open Amerykanin odpadł w I rundzie.
Sezon Querrey zakończył na 63. pozycji w rankingu światowym.
Sezon 2008 – pierwszy tytuł rangi ATP Wolrd Tour.
Swój trzeci zawodowy sezon zaczął od Australian Open i tak jak przed rokiem awansował do III rundy, przegrywając tym razem z Novakiem Đokoviciem 3:6, 1:6, 3:6. W Delray Beach osiągnął półfinał, a spotkanie o finał zagrał z Keim Nishikorim. Mecz zakończył się zwycięstwem Japończyka 4:6, 6:2, 7:6(7). W marcu Querrey wziął udział w turnieju w Las Vegas, gdzie doszedł do finału, w którym pokonał Kevina Andersona 4:6, 6:3, 6:4. Były to pierwsze wygrane rozgrywki Querreya z cyklu ATP World Tour.
Podczas rywalizacji na kortach ziemnych Amerykanin uzyskał ćwierćfinał zawodów w Monte Carlo. W pojedynku o półfinał imprezy został po raz kolejny w sezonie wyeliminowany przez Novaka Đokovicia. W Rolandzie Garrosie Querrey odpadł w I rundzie, jak i w Wimbledonie.
W Indianapolis doszedł do półfinału, a mecz o finał przegrał z Gilles’em Simonem 3:6, 6:4, 4:6. W ostatnim wielkoszlemowym turnieju, US Open, osiągnął IV rundę, w której nie sprostał Rafaelowi Nadalowi przegrywając 2:6, 7:5, 6:7(2), 3:6.
W sierpniu tenisista amerykański zagrał na igrzyskach olimpijskich w Pekinie. Z rywalizacji singlowej odpadł w I rundzie po porażce z Igorem Andriejewem. Z turnieju deblowego, w którym startował razem z Jamesem Blakiem, również został wyeliminowany w I rundzie.
Sezon 2008 Querrey ukończył z jednym wygranym turniejem (Las Vegas) oraz na 39. pozycji w rankingu ATP.
Sezon 2009.
Rok 2009 rozpoczął od finału w Auckland, pokonując po drodze m.in. Davida Ferrera. Pojedynek o tytuł przegrał z Juanem Martínem del Potro 4:6, 4:6. Z wielkoszlemowego Australian Open Querrey odpadł w I rundzie. W lutym Amerykanin awansował do dwóch ćwierćfinałów, w San Jose oraz w Memphis.
W Rolandzie Garrosie przegrał w I rundzie. Na trawiastych kortach Wimbledonu doszedł do II rundy, odpadając z Marinem Čiliciem. Podczas zawodów w Newport Amerykanin osiągnął drugi finał w sezonie. Pojedynek finałowy rozegrał z Rajeevem Ramem, któremu uległ 6:7(3), 7:5, 6:3.
US Open Series Querrey rozpoczął od startu w Indianapolis awansując do finału, w którym zmierzył się z Robbym Gineprim. Querrey nie sprostał Ginepriemu i przegrał mecz 2:6, 4:6. W Los Angeles Querrey po raz kolejny w sezonie uzyskał finał, w którym zmierzył się z Carstenem Ballem. Amerykanin wygrał pojedynek 6:4, 3:6, 6:1, a zarazem i całą imprezę. W rozgrywkach ATP World Tour Masters 1000 w Cincinnati doszedł do III rundy, pokonując Andy’ego Roddicka 7:6(11), 7:6(3). W meczu o ćwierćfinał nie sprostał Lleytonowi Hewittowi. W New Haven Querrey osiągnął kolejny finał, pokonując po drodze m.in. Nikołaja Dawydienkę oraz José Acasuso. W meczu o tytuł zagrał z Fernando Verdasco. Spotkanie zakończyło się w dwóch setach dla Hiszpana 6:4, 7:6(6). Querrey dzięki temu, że wywalczył w tej edycji US Open Series trzy finały (Indianapolis, Los Angeles i New Haven), z których wygrał w Los Angeles stał się zwycięzcą całego cyklu.
Ostatni wielkoszlemowy w sezonie turniej, US Open, Amerykanin rozpoczął od zwycięstwa w trzech setach nad Michaelem Yanim. Drugą rundę przeszedł w podobnym stylu, natomiast w meczu o IV fazę turnieju zagrał z Robinem Söderlingiem, który pokonał Amerykanina 6:2, 7:5, 6:7(6), 6:1. W Bangkoku, podczas treningu Querrey doznał kontuzji ramienia, która wyeliminowała go z gry do końca sezonu.
Rok zakończył na 25. miejscu w klasyfikacji ATP.
Sezon 2010 – cztery tytuły, miejsce w TOP 20 na koniec sezonu.
Po ponad 3 miesięcznej przerwie spowodowanej urazem powrócił do tenisa na turniej w Brisbane. Amerykanin w I rundzie zmierzył się z Jamesem Blakiem. Querrey przegrał pojedynek 6:4, 3:6, 4:6. Z wielkoszlemowego Australian Open odpadł w I rundzie z po porażce w czterech setach z Rainerem Schüttlerem. Na początku lutego wziął udział w turnieju w San Josè. W grze pojedynczej doszedł do półfinału (porażka z Roddickiem w trzech setach), a w deblu wygrał swój pierwszy turniej ATP World Tour. Wspólnie z Mardym Fishem doszli do finału bez straty seta, a w meczu o tytuł pokonał debel Benjamin Becker-Leonardo Mayer 7:6(3), 7:5.
W dniach 14–21 lutego wystartował w turnieju w Memphis. W singlu rozgrywki zakończyły się zwycięstwem Querreya, który w drodze po tytuł pokonał m.in. Roddicka, Ernestsa Gulbisa, a w finale wynikiem 6:7(3), 7:6(5), 6:3 wygrał z Johnem Isnerem. Ponadto w grze podwójnej również odniósł triumf, partnerując Isnerowi. Amerykańska para wyeliminowała broniący tytuł debel Mardy Fish-Mark Knowles, a pojedynku finałowym pokonała 6:4, 6:4 duet Ross Hutchins-Jordan Kerr.
Sezon gry na nawierzchni ziemnej Querrey rozpoczął od turnieju w Houston. Amerykanin doszedł tam do finału, eliminując finalistę z 2009 roku, Wayne’a Odesnika. Spotkanie finałowe ostatecznie przegrał 7:5, 4:6, 3:6 z Juanem Ignacio Chelą. W maju, podczas turnieju ATP World Tour Masters 1000, w Rzymie doszedł do finału rozgrywek deblowych, grając w parze z Johnem Isnerem. W finale przegrali z parą Bob Bryan-Mike Bryan 2:6, 3:6. W swoim kolejnym starcie, na kortach ziemnych w Belgradzie, Querrey osiągnął finał. W pojedynku finałowym po raz kolejny zmierzył się z Johnem Isnerem. Mecz zakończył się zwycięstwem Querreya 3:6, 7:6(4), 6:4. Był to tym samym pierwszy tytuł Amerykanina na nawierzchni ziemnej. Wielkoszlemowy Roland Garros zakończył w I rundzie po porażce z Robbym Gineprim, po czterosetowym pojedynku.
Na kortach trawiastych w Londynie (Queen’s) Amerykanin odniósł swoje piąte zawodowe zwycięstwo w karierze. Querrey stracił w całym turnieju jednego seta, w pojedynku półfinałowym z Rainerem Schüttlerem. W finale pokonał wynikiem 7:6(3), 7:5 Mardy’ego Fisha. Podczas Wimbledonu Querrey doszedł do IV rundy, gdzie przegrał z Andym Murrayem 5:7, 3:6, 4:6.
Podczas cyklu turniejów wchodzących w skład US Open Series Amerykanin doszedł na przełomie lipca i sierpnia do finału zawodów w Los Angeles. Querrey wygrał czwarty w sezonie turniej, a w finale pokonał po raz pierwszy w karierze Andy’ego Murraya 5:7, 7:6(2), 6:3, broniąc w drugim secie piłki meczowej. Podczas US Open Amerykanin doszedł do IV rundy, eliminując m.in. Nicolása Almagro. Spotkanie o ćwierćfinał przegrał w pięciu setach ze Stanislasem Wawrinką.
Na koniec sezonu Querrey zajmował 18. pozycję w zestawieniu ATP.
Sezon 2011.
Rok zainaugurował od turnieju w Sydney, gdzie został pokonany w swoim pierwszym meczu przez Ołeksandra Dołhopołowa. Również podczas Australian Open Querrey przegrał swój pierwszy pojedynek, z Łukaszem Kubotem. W połowie lutego Amerykanin wystartował w Memphis, gdzie grał jako obrońca tytułu. Querrey osiągnął tam ćwierćfinał po wyeliminowaniu Denisa Istomina oraz Briana Dabula. W meczu o półfinał nie sprostał Mardy’emu Fishowi.
Okres gry na kortach ziemnych Querrey rozpoczął od zawodów w Houston. Amerykanin dotarł do finału gry podwójnej, tworząc parę z Johnem Isnerem. Pojedynek finałowy przegrali z Bobem i Mikiem Bryanami. W połowie maja, Querrey razem z Isnerem wygrali rywalizację deblową w Rzymie. W finale wygrali poprzez walkower z Mardym Fishem i Andym Roddickiem, ze względu na kontuzję ramienia jakiej doznał Roddick. Podczas Rolanda Garrosa Querrey doszedł do II rundy po pokonaniu Philippa Kohlschreibera. Spotkanie o dalszą rundę przegrał z Ivanem Ljubičiciem.
W czerwcu Querrey doznał urazu łokcia, przez co poddał się operacji. W rezultacie wycofał się z Wimbledonu, a także z US Open. Na początku listopada amerykański tenisista wystartował w Walencji dochodząc do ćwierćfinału, po wygranej z Jo-Wilfriedem Tsongą. Pojedynek o awans do następnej rundy Querrey przegrał z Juanem Martínem del Potro.
Sezon 2011 Amerykanin zakończył na 93. pozycji w klasyfikacji ATP.
Sezon 2012.
Na początku sezonu Querrey zagrał w Australian Open odpadając z rywalizacji w II rundzie po porażce z Bernardem Tomiciem. Pod koniec lutego Amerykanin osiągnął ćwierćfinał zwodów w Memphis. Spotkanie o rundę półfinałową przegrał z Radkiem Štěpánkiem. W zawodach kategorii ATP World Tour Masters 1000 na kortach Indian Wells Querrey odpadł w II rundzie po porażce z Nicolásem Almagro. W grze podwójnej w parze z Johnem Isnerem doszli do finału turnieju. W meczu o mistrzostwo lepsi od nich okazali się Marc López oraz Rafael Nadal.
Sezon gry na kortach ziemnych Querrey rozpoczął od zawodów w Houston, gdzie w parze z Jamesem Blake’iem wywalczył czwarty tytuł deblowy, pokonując w finale parę Treat Huey oraz Dominic Inglot 7:6(14), 6:4. Pod koniec maja Amerykanin zagrał w wielkoszlemowym Rolandzie Garrosie odpadając w I rundzie po porażce z Janko Tipsareviciem.
W czerwcu, miesiącu kiedy tenisiści rywalizują na podłożu trawiastym, Querrey doszedł do półfinału w londyńskim Queen’s, pokonując na swojej drodze m.in. Juliena Benneteau. Amerykanin mecz o dalszą rundę przegrał z Marinem Čiliciem w trzech setach. Na Wimbledonie Querrey dotarł do III rundy po wyeliminowaniu m.in. Milosa Raonica. Spotkanie z Marinem Čiliciem o awans do dalszej fazy turnieju Amerykanin przegrał po 5 godz. 31 min. rezultatem 6:7(6), 4:6, 7:6(2), 7:6(3), 15:17. Był to drugi pod względem długości pojedynek w historii turnieju.
Pierwszy tytuł po prawie dwuletniej przerwie w grze singlowej Querrey wywalczył w Los Angeles, gdzie triumfował po raz trzeci z rzędu. Amerykanin po drodze nie przegrał seta, a finałowe spotkanie wygrał 6:0, 6:2 z Ričardasem Berankisem. W sierpniu razem z Kevinem Andersonem Querrey osiągnął finał rozgrywek w Waszyngtonie w grze podwójnej. W ostatnim spotkaniu ulegli parze Treat Conrad Huey-Dominic Inglot 6:7(7), 7:6(9), 5-10. Amerykanin zagrał również w grze pojedynczej docierając do półfinału, w którym nie sprostał Ołeksandrowi Dołhopołowi. Do kolejnego półfinału Querrey awansował w Winston-Salem przegrywając jednak z Tomášem Berdychem. Na US Open Amerykanin doszedł do III rundy, ponosząc kolejną w sezonie porażkę z Berdychem.
Na początku października Querrey awansował do ćwierćfinału turnieju w Pekinie, gdzie uległ Feliciano Lópezowi. Ostatni w sezonie turniej Amerykanin zagrał w turnieju z serii ATP World Tour Masters 1000 w Paryżu osiągając ćwierćfinał po wyeliminowaniu m.in. Novaka Đokovicia. Spotkanie o awans do półfinału Querrey przegrał z Michaëlem Llodrą.
2012 rok zawodnik zakończył na 22. miejscu w klasyfikacji gry pojedynczej.
Sezon 2013.
Pierwszy turniej w sezonie Querrey zagrał w Auckland, dochodząc do półfinału, w którym nie sprostał Philippowi Kohlschreiberowi. Na Australian Open osiągnął III rundę, w której poniósł porażkę ze Stanislasem Wawrinką. W połowie lutego tenisista amerykański awansował do półfinału w San José, przegrywając z Milosem Raoniciem.
Zarówno w Indian Wells, jak i w Miami osiągnął ćwierćfinał zawodów. W pierwszym z turniejów rangi ATP World Tour Masters 1000 uległ Novakowi Đokoviciowi, a w drugim odpadł po pojedynku z Tomášem Berdychem.
Podczas sezonu na kortach ziemnych w Europie Querrey, w maju, osiągnął ćwierćfinał zawodów w Nicei, przegrywając z Édouardem Rogerem-Vasselinem. Na Rolandzie Garrosie Amerykanin dotarł do III rundy, po zwycięstwach z Lukášem Lacko i Janem Hájkiem. Pojedynek o dalszą rundę przegrał w pięciu setach z Gillesem Simonem.
Pod koniec czerwca Amerykanin zagrał w Wimbledonie, odpadając w I rundzie po pięciosetowym meczu z Bernardem Tomiciem.
W sierpniu, w trakcie trwania cyklu US Open Series, Querrey awansował do półfinału w Winston-Salem, eliminując m.in. w III rundzie Jarkko Nieminena, przeciwko któremu obronił kilka piłek meczowych. W spotkaniu o uczestnictwo w finale nie sprostał Jürgenowi Melzerowi. Na US Open Amerykanin po pokonaniu w I rundzie Guido Pelli przegrał następnie z Adrianem Mannarino.
Sezon 2014.
Podczas Australian Open Querrey awansował do III rundy, po wygranych z Santiago Giraldem i Ernestsem Gulbisem. Amerykanin przegrał następnie z Fabio Fogninim w trzech setach.
Na początku kwietnia tenisista ze Stanów Zjednoczonych awansował do pierwszego w sezonie półfinału, na ziemnych kortach w Houston, gdzie wyeliminował m.in. Lleytona Hewitta. Odpadł poprzez walkower z Nicolásem Almagrem z powodu bólu pleców. W maju, w ramach Rolanda Garrosa Querrey dotarł do II rundy. Wyeliminował Filippo Volandriego, a poniósł porażkę z Dmitrijem Tursunowem.
W czerwcu, na trawiastych kortach w Eastbourne Querrey osiągnął półfinał, w którym uległ Feliciano Lópezowi. Na Wimbledonie awansował do II rundy, po pokonaniu Bradleya Klahna. Odpadł po porażce 6:4, 6:7(2), 7:6(4), 3:6, 12:14 z Jo-Wilfriedem Tsongą.
Podczas US Open Series Querrey pod koniec lipca osiągnął finał gry podwójnej w Atlancie, w parze ze Steve’em Johnsonem. Spotkanie o tytuł para amerykańska przegrała z Vaskiem Pospisilem i Jackiem Sockiem 3:6, 7:5, 5–10.
Sezon 2015 – finał US Open w grze mieszanej.
Amerykanin rozpoczął kolejny sezon od porażek w 1. rundach turniejów w Brisbane (przegrał z Bernardem Tomicem), tydzień później w Sydney (nie sprostał Jérémiemu Chardemu), a podczas wielkoszlemowego Australian Open uległ Vaskowi Pospisilowi, ponownie odpadając w pierwszej rundzie.
Od drugiej połowy lutego występował jedynie w amerykańskich turniejach. W Memphis osiągnął półfinał po wyeliminowaniu m.in. w ćwierćfinale Johna Isnera. Querrey poniósł później porażkę z Keim Nishikorim 7:5, 6:7(5), 6:7(5). W trzech następnych zawodach rozgrywanych w Stanach Zjednoczonych (Delray Beach, Indian Wells, Miami) awansował nie dalej jak do 2. rundy. W kwietniu, podczas turnieju w Houston, osiągnął finał rozgrywek, lecz uległ w nim Jackowi Sockowi wynikiem 6:7(9), 6:7(2), a wyczyn ten powtórzył dwa miesiące później w Nottingham, w którym przegrał z Denisem Istominem.
Podczas Wimbledonu Amerykanin wygrał jeden pojedynek z zawodnikiem z kwalifikacji Igorem Sijslingiem, by w następnej rundzie ulec późniejszemu finaliście Rogerowi Federerowi.
Przygotowania do US Open Querrey rozpoczął od występu w Newport, ale odpadł w 2. rundzie. Po niecałym miesiącu przerwy wystąpił w Waszyngtonie, w 3. rundzie ulegając 6:7(2), 6:7(3) Marinowi Čiliciowi. W ostatnich turniejach z cyklu US Open Series w Montrealu, Cincinnati oraz w Winston-Salem przygodę z zawodami kończył po jednym wygranym spotkaniu.
W turnieju singla US Open Querrey odpadł już w 1. rundzie po 3-setowym meczu z Nicolas Mahutem. W parze ze Steve’em Johnsonem dotarł do półfinału debla, a w meczu mistrzowskim gry mieszanej wraz z Bethanie Mattek-Sands ulegli Martinie Hingis i Leandrowi Paesowi.
Sezon 2016 – pierwszy ćwierćfinał w Wielki Szlemie.
Amerykanin sezon rozpoczął od startu w Auckland, jednakże odpadł w 2. rundzie, a pokonał go John Isner. Podczas wielkoszlemowego Australian Open Querrey po czwartym secie 1. rundy skreczował w pojedynku z Dušanem Lajoviciem.
W połowie lutego dotarł do finału gry podwójnej w Memphis wspólnie ze Steve’em Johnsonem, lecz przegrali 4:6, 4:6 z Mariuszem Fyrstenbergiem i Santiagiem Gonzálezem. Następnie wystartował w Delray Beach zatriumfował po raz pierwszy od lipca 2012 roku w zawodach singlowych. W finale okazał się lepszym od Rajeeva Rama. Po zwycięstwie w Delray Beach Amerykanin zagrał w Acapulco dochodząc do półfinału, w którym został wyeliminowany przez Dominika Thiema.
Na nawierzchni ziemnej najdalej awansował do ćwierćfinału w Houston. Był również w 3. rundzie zawodów w Madrycie, a z French Open odpadł w 1. rundzie.
Podczas sezonu na kortach trawiastych Querrey awansował do półfinału w ’s-Hertogenbosch, a na Wimbledonie osiągnął pierwszy w karierze ćwierćfinał rozgrywek Wielkiego Szlema. W 3. rundzie pokonał lidera rankingu Novaka Đokovicia kończąc Serbowi serię 30 kolejnych zwycięstw w turniejach wielkoszlemowych. W meczu o udział w półfinale poniósł porażkę z Milosem Raoniciem.
Na betonowym podłożu w Stanach Zjednoczonych doszedł w sierpniu do ćwierćfinału w Waszyngtonie, a na US Open przegrał w 1. rundzie.
Sezon 2017 – półfinał Wimbledonu, miejsce w TOP 20 na koniec sezonu.
W sezonie 2017 Sam Querrey wygrał dwa turnieje, na kortach w Acapulco i Los Cabos. Tytuł w Acapulco zdobył w marcu eliminując m.in. trzech graczy z czołowej dziesiątki rankingu ATP – w drugiej rundzie Davida Goffina (nr 10. ATP), ćwierćfinale Dominika Thiema (nr 8. ATP) i w finale Rafaela Nadala (nr 6. ATP). Sukces w Los Cabos Amerykanin odniósł w sierpniu, a w finale pokonał Thanasiego Kokkinakisa.
Startując w imprezach zaliczanych do Wielkiego Szlema Querrey przegrał w 3. rundzie Australian Open z Andym Murrayem, a potem w 1. rundzie French Open z Chungiem Hyeonem. Następnie osiągnął pierwszy w karierze półfinał w zawodach tej kategorii, na Wimbledonie. W 3. rundzie wygrał pięciosetowy mecz z Jo-Wilfriedem Tsongą (nr 10. ATP), a w kolejnej rundzie również pięciosetową rywalizację z Kevinem Andersonem. W ćwierćfinale Amerykanin wyeliminował po kolejnym pięciosetowym meczu lidera rankingu Andy’ego Murraya, a w grze o finał zmierzył się z Marinem Čiliciem, któremu uległ w czterech setach. Ostatnim Amerykaninem, który osiągnął półfinał Wimbledonu przed Querreyem był w 2009 roku Andy Roddick. Na US Open Querrey awansował do ćwierćfinału tracąc po drodze jednego seta, w 3. rundzie z Radu Albotem. Spotkanie o uczestnictwo w półfinale zakończył porażką czterosetową z Kevinem Andersonem.
Querrey osiągnął także trzy ćwierćfinały w roku 2017, w Delray Beach w lutym, Houston w kwietniu i Genewie w maju. W Genewie tenisista amerykański odniósł zwycięstwo nr 300 w cyklu ATP World Tour, po meczu 1. rundy z Danielem Altmaierem.
Amerykanin do końca sezonu miał szansę na kwalifikację do kończącego sezon turnieju ATP Finals, ale stracił tę możliwość po odpadnięciu w 2. rundzie rozgrywek w Paryżu z Filipem Krajinoviciem.
Querrey grał również w zawodach gry podwójnej, zostając finalistą dwóch z nich, na początku stycznia w Brisbane i w październiku w Wiedniu. W Brisbane startował wspólnie z Gillesem Müllerem, a w stolicy Austrii z Marcelem Demolinerem.
W całym roku 2017 rozegrał 57 meczów singlowych odnosząc 36 zwycięstw. Dnia 30 października został sklasyfikowany na 13. miejscu w klasyfikacji ATP i na tej pozycji zakończył sezon.
Sezon 2018.
Podczas sezonu 2018 Querrey zagrał w sumie 46 meczów, a 26 zakończył zwycięstwem. Najdalej awansował do finału w Nowym Jorku w połowie lutego. Zawody rozgrywane w hali zakończył porażką po tie-breaku w trzecim secie z Kevinem Andersonem.
W Wielkim Szlemie osiągnął bilans zwycięstw i porażek 4–4, najlepszy wynik uzyskując podczas Wimbledonu, gdzie odpadł w trzeciej rundzie. W cyklu ATP World Tour Masters 1000 został ćwierćfinalistą w Indian Wells. Amerykanin był także w ćwierćfinałach w Londynie (Queen’s) i Chengdu.
Dnia 26 lutego klasyfikowany był najwyżej w rankingu ATP w karierze, na 11. miejscu, a sezon zakończył jako nr 51. na świecie.
Sezon 2019 – kontuzje i ćwierćfinał Wimbledonu.
Od kwietnia do drugiej połowy czerwca Querrey nie grał w turniejach z powodu urazu brzucha. Problemy zdrowotne uniemożliwiły Amerykaninowi grę także w lipcu i na początku sierpnia.
Querrey został w sezonie finalistą jednego turnieju, pod koniec czerwca na trawiastych kortach w Eastbourne, rozgrywając pierwszy turniej po blisko trzymiesięcznej przerwie. Finałowy pojedynek przegrał w dwóch setach z Taylorem Fritzem. W lutym osiągnął półfinał w Nowym Jorku, a w kwietniu w Houston. W październiku był także w ćwierćfinałach w Pekinie i Sztokholmie.
W zawodach wielkoszlemowych awansował do ćwierćfinału Wimbledonu, rozpoczynając rywalizację od pokonania Dominika Thiema (nr 4. w rozstawieniu) w czterech setach. Mecz o udział w półfinale tenisista amerykański zakończył porażką czterosetową z Rafaelem Nadalem. Był to trzeci ćwierćfinał Querreya w turnieju w czterech kolejnych startach. Z powodu urazu brzucha nie zagrał we French Open, po raz pierwszy opuszczając zawody Wielkiego Szlema od French Open 2011.
Sezon zakończył z bilansem zwycięstw i porażek 24–17 i na 44. miejscu w klasyfikacji ATP.
Puchar Davisa.
W reprezentacji zadebiutował w 2008 roku podczas półfinałowej rywalizacji z Hiszpanią. Swoje oba spotkania Amerykanin przegrał z Rafaelem Nadalem i Feliciano Lópezem. Końcowy wynik konfrontacji to 4:1 dla Hiszpanów.
W roku 2010 po raz kolejny wystąpił w drużynie, podczas rywalizacji w I rundzie z Serbią. Querrey przegrał w swoim pierwszym meczu z Novakiem Đokoviciem 2:6, 6:7(4), 6:2, 3:6, a w swoim kolejnym pojedynku pokonał 7:5, 6:2 Viktora Troickiego. Ostatecznie Amerykanie przegrali rywalizację 2:3. We wrześniu wystartował w barażach o utrzymanie USA w "Grupie światowej" w rywalizacji z Kolumbią. Swój singlowy mecz Querrey przegrał z Santiago Giraldo, ale Amerykanie wygrali rundę 3:1.
Po rocznej przerwie, we wrześniu 2012 roku ponownie zagrał w zawodach, w półfinale przeciw Hiszpanii. Amerykanie ponieśli porażkę 1:3, a Querrey przegrał pojedynek otwierający rywalizację z Davidem Ferrerem.

</doc>
<doc id="1267981" url="https://pl.wikipedia.org/wiki?curid=1267981" title="Minispódniczka">
Minispódniczka

Minispódniczka (potocznie "mini", "spódniczka mini", "miniówka", "miniówa") – rodzaj krótkiej spódnicy, zwykle długości do połowy uda lub nieco krótsza.
Minispódniczki nosiły już kobiety z azjatyckiego ludu Miao w średniowieczu, a także spartańskie dziewczęta. W kulturze zachodniej spopularyzowana została w latach 60. XX wieku w Londynie, przez Mary Quant. Nowa moda szybko się przyjęła, gdyż w czasach tych coraz więcej kobiet ośmielała szerząca się rewolucja seksualna. W latach 80. i 90. nastąpiła przerwa w noszeniu mini, po czym w XXI wieku znów stała się ona modna.
Minispódniczka bywa wykorzystywana jako część stroju sportowego oraz przez czirliderki.
Występuje także jej krótsza odmiana – mikrospódnica.

</doc>
<doc id="1267989" url="https://pl.wikipedia.org/wiki?curid=1267989" title="Loricariichthys anus">
Loricariichthys anus

Loricariichthys anus – gatunek słodkowodnej ryby sumokształtnej z rodziny zbrojnikowatych (Loricariidae), występujący w Ameryce Południowej. Opisany po raz pierwszy w 1835 roku przez Achille Valenciennesa pod nazwą "Loricaria anus". W 1980 pozycja systematyczna gatunku została zrewidowana przez Isbrückera.
Osiąga nieco ponad 25 cm, aczkolwiek holotyp MNHN A-9456 ma 396 mm długości (SL), a maksymalna notowana długość wynosi 46 cm. Ma silnie spłaszczone, dość szerokie ciało, pokryte tarczkami. Z zachowania bardzo spokojna, w hodowli akwariowej można ją łączyć nawet z dużo mniejszymi rybami. Glonożerca, od czasu do czasu pobiera pokarm tabletkowany.

</doc>
<doc id="1267990" url="https://pl.wikipedia.org/wiki?curid=1267990" title="Edward Apa">
Edward Apa

Edward Ludwik Apa (ur. 15 października 1917 w Piotrogrodzie, zm. 24 marca 1980 w Krakowie) – polski aktor teatralny i filmowy; także reżyser teatralny.
Szkołę średnią ukończył w Leningradzie. Tam także studiował w Instytucie Sztuki Teatralnej. Do Polski przyjechał wraz z rodzicami w roku 1934. Tutaj zdał w ZASP egzamin aktorski w 1937 r. W latach 1938–1939 był słuchaczem studia aktorskiego dla młodzieży przy Instytucie Reduty (tzw. „Okopu”). W 1948 zdał eksternistyczny egzamin aktorski.
Teatr.
W teatrze zadebiutował w kwietniu 1937 roku w komedii "Mała Kitty i wielka polityka". Spektakl ten odbył się w Teatrze Malickiej w Warszawie.
Z wyjątkiem lat wojny występował na deskach wielu polskich teatrów (w Warszawie, Wrocławiu, Olsztynie, Elblągu, Częstochowie, Rzeszowie, Opolu, Białymstoku, Szczecinie, Koszalinie) w bardzo zróżnicowanym repertuarze.
Ze szczecińskim Teatrem Krypta współpracował też jako reżyser.
Spektakle teatralne.
Teatr Malickiej w Warszawie
Teatr Powszechny w Warszawie (MDT)
Teatr Polski w Warszawie
Teatr Comoedia w Warszawie (MDT)
Teatr Mały w Warszawie (MDT)
Teatr Rozmaitości w Warszawie (MDT)
Teatr im. Stefana Jaracza (Olsztyn, Elbląg)
Teatr Ateneum im. S. Jaracza Warszawie
Teatry Dramatyczne w Częstochowie
Teatr Ziemi Opolskiej w Opolu
Teatr im. W. Siemaszkowej w Rzeszowie
Teatr Dramatyczny im. Węgierki w Białymstoku
Wrocławski Teatr Współczesny im. E. Wiercińskiego
Teatry Dramatyczne, obecnie Teatr Polski w Szczecinie
Teatr Współczesny w Szczecinie
Teatr Krypta w Szczecinie
Bałtycki Teatr Dramatyczny im. J. Słowackiego w Koszalinie
Film.
Aktor skoncentrował się na pracy w teatrze. W filmie pojawiał się tylko sporadycznie.

</doc>
<doc id="1267991" url="https://pl.wikipedia.org/wiki?curid=1267991" title="Warwick (Rhode Island)">
Warwick (Rhode Island)

Warwick () – miasto w Stanach Zjednoczonych, w stanie Rhode Island, w hrabstwie Kent.
W tym mieście rozwinął się przemysł włókienniczy, maszynowy oraz metalowy.

</doc>
<doc id="1267993" url="https://pl.wikipedia.org/wiki?curid=1267993" title="Atomoksetyna">
Atomoksetyna

Atomoksetyna – organiczny związek chemiczny, lek sympatykomimetyczny (pobudzający układ współczulny) o działaniu ośrodkowym.
Może być skutecznie stosowany w terapii zaburzeń z deficytem uwagi i nadruchliwością
ADHD ("attention-deficit/hyperactivity disorder"). Jest także wykorzystywany do leczenia zespołu Tourette’a.
Sposób działania.
Lek działa jako inhibitor wychwytu zwrotnego noradrenaliny, a minimalnie także serotoniny.
Przeciwwskazania.
Poza nadwrażliwością na składniki leku przeciwwskazaniem jest jaskra oraz leczenie inhibitorami MAO. Stosuje się u osób powyżej 6 roku życia.
Ciąża i laktacja.
Kategoria C. Odradzane jest stosowanie w ciąży i w okresie karmienia piersią.
Preparaty.
Preparaty dostępne w Polsce (01.01.2023):

</doc>
<doc id="1267994" url="https://pl.wikipedia.org/wiki?curid=1267994" title="Brokeback Mountain (ścieżka dźwiękowa)">
Brokeback Mountain (ścieżka dźwiękowa)

Ścieżka dźwiękowa filmu Tajemnica Brokeback Mountain – zbiór utworów muzycznych towarzyszących temu obrazowi filmowemu złożony z oryginalnych kompozycji argentyńskiego muzyka Gustavo Santaolalli oraz piosenek country. Wartość artystyczna oryginalnych utworów została zauważona przez krytyków filmowych, czego wyrazem było kilka nagród branżowych za muzykę do filmu, m.in. nagroda amerykańskiej Akademii Filmowej i Złoty Glob.
Po premierze filmu ścieżka dźwiękowa znalazła się na opublikowanym przez Verve Forecast Records w 2005 r. singlu CD oraz albumie muzycznym. Pod nazwą "Brokeback Mountain" w 2005 r. została nagrana również inna płyta długogrająca z muzyką filmową. Wydano ją w cyklu „Wonderful Music” umieszczając na niej te same utwory, co w albumie Verve Forecast Records w wykonaniu Global Stage Orchestra.
Muzyka w filmie.
Kompozytorem i wykonawcą oryginalnych utworów jest Gustavo Santaolalla. Kompozycje te to utwory instrumentalne oparte na prostych, wręcz minimalistycznych tematach muzycznych. Spokojne, akustyczne brzmienia gitary podające muzyczną frazę, omawiane są dźwiękami smyczków, gitary elektrycznej lub nikłym brzmieniami elektronicznymi. Delikatna, przestrzenna muzyka współgra z filmowanymi rozległymi pejzażami i podkreśla subtelny materiał scenariuszowy, otaczając dźwiękiem widza mającego patrzeć na filmowe sekwencje. W recenzjach podkreśla się wyjątkowość brzmień Santaolalli, którym bliżej jest tu do stylistyki Preisnera niż do typowej hollywoodzkiej muzyki filmowej.
W filmie wykorzystano również utwory muzyki country w standardowych kompozycjach. Pojawiają się głównie w sekwencjach kręconych w scenerii miasta, jako muzyka dobiegająca z radia, grana w barze lub podczas tańców. Utwory te podkreślają czas i miejsce w których toczy się akcja filmu.
Piosenka.
Piosenką filmową "Brokeback Mountain" jest utwór "A Love That Will Never Grow Old" ("Miłość która się nigdy nie zestarzeje") w wykonaniu Emmylou Harris. Muzykę do niej skomponował Gustavo Santaolalla, a autorem tekstu jest Bernie Taupin. Piosenka ta, stylizowana na balladę, w filmie pojawia się jeden raz – w scenie samochodowej podróży jednego z głównych bohaterów, Jacka Twista do Meksyku.
Nagrody.
W 2006 r. muzyką do filmu "Brokeback Mountain" Gustavo Santaolalla zdobył nagrodę „Oscara” w kategorii największego osiągnięcia w oryginalnej muzyce skomponowanej do filmu. Ponadto soundtrack z tego filmu zdobył kilka innych branżowych nagród:
W 2007 Gustavo Santaolallę nominowano także do nagrody Grammy.
Album muzyczny.
Album muzyczny towarzyszący dystrybucji filmu został wydany w 2005 r. przez Verve Forecast Records pod numerem kat. 560402. Oprócz filmowej piosenki w wykonaniu Emmylou Harris, płyta zawiera tylko 13 minut oryginalnej, instrumentalnej muzyki ilustracyjnej filmu. Pozostałe utwory są muzyki country w standardowym brzmieniu, których pojawienie się w filmie podyktowane było miejscem filmowej akcji. Dwa spośród utworów z płyty ("He Was a Friend of Mine" i "The Maker Makes") są obecne w filmie tylko w napisach końcowych.
Album rozszedł się w nakładzie 300 000 egzemplarzy na świecie i 100 000 w Stanach Zjednoczonych.
Okładka.
Na obwolucie płyty znajduje się plakat filmowy ze zdjęciem głównych bohaterów filmu, przycięty do formatu okładki.
Singel.
Przed premierą albumu z muzyką filmową wytwórnia Verve Records wydała na płycie CD singel z trzema remiksami utworu Gustavo Santaolalli "The Wings":

</doc>
<doc id="1267995" url="https://pl.wikipedia.org/wiki?curid=1267995" title="Aleksander Gawronik">
Aleksander Gawronik

Aleksander Gawronik (ur. 30 sierpnia 1948 w Poznaniu) – polski przedsiębiorca, polityk, senator III kadencji.
Życiorys.
Działał w Związku Młodzieży Socjalistycznej, w 1966 ukończył Wieczorowy Uniwersytet Marksizmu-Leninizmu. W okresie PRL był aktywistą PZPR i etatowym pracownikiem SB, a także tajnym współpracownikiem wywiadu PRL. W 1977 ukończył studia na Wydziale Prawa Uniwersytetu Warszawskiego. Po złożeniu legitymacji partyjnej w 1978 został zwolniony z funkcji dyrektora przedsiębiorstwa państwowego, następnie prowadził kurnik, pieczarkarnię, warsztat samochodowy i biuro pisania podań. Był zaprzyjaźniony z wicepremierem Ireneuszem Sekułą. W marcu 1989, wkrótce po podpisaniu przez rząd Mieczysława Rakowskiego decyzji o otwarciu kantorów, uruchomił w wielu miejscach na granicy zachodniej pierwszą w Polsce sieć punktów wymiany walut.
Według Piotra Pytlakowskiego od początku transformacji systemowej z 1989 Aleksandra Gawronika popierała redakcja tygodnika „Wprost”, w zamian biznesmen wykupywał w tygodniku powierzchnię reklamową dla swoich przedsiębiorstw. W 1990 znalazł się na 1. miejscu listy 100 najbogatszych Polaków tygodnika „Wprost”; w kolejnych latach zajmował dwukrotnie 6. miejsce (1991, 1992), 22. miejsce (1993) i 92. miejsce (1994).
Po podpisaniu umowy z niemiecką firmą „Tax-free”, Polacy kupujący towary w RFN mogli w placówkach jego firmy odbierać 14% ich wartości, jako zwrot podatku od wartości dodanej. Aleksander Gawronik uruchomił firmę „Sezam”, zajmującą się ochroną ludzi i mienia oraz organizującą konwojowanie przesyłek wartościowych. W 1991 został zarządzającym spółką Art-B, wcześniej kierowaną przez Bogusława Bagsika i Andrzeja Gąsiorowskiego. Utworzył również duży holding Biuro Handlowo-Prawne AG.
W przedterminowych wyborach parlamentarnych w 1993 uzyskał mandat senatora III kadencji, kandydując jako kandydat niezależny. W izbie wyższej współtworzył m.in. ze Zbigniewem Religą Klub Senatorów Niezależnych. Zasiadał w Komisji Gospodarki Narodowej, Komisji Regulaminowej i Spraw Senatorskich oraz Podkomisji ds. Polityki Regionalnej. Senat nie uchylił jego immunitetu.
Postępowania karne.
W 1991 funkcjonariusze Urzędu Ochrony Państwa dokonali jego zatrzymania w związku z zarzutem przywłaszczenia mienia o wartości ok. 7,6 mld starych zł na szkodę spółki Art-B oraz zagarnięcie 10 mld starych zł, które miał przejąć bezprawnie od dłużnika tej spółki. Został zwolniony po trzech tygodniach za poręczeniem majątkowym. W 1993 rozpoczął się jego proces.
W 2000 na zlecenie prokuratora Prokuratury Rejonowej w Słubicach dokonano przeszukania w biurach i magazynach należącej do niego firmy. W 2001 Aleksander Gawronik został zatrzymany i następnie tymczasowo aresztowany, w związku z podejrzeniem popełnienia oszustw celnych i podatkowych.
Sąd Rejonowy w Słubicach w 2004 skazał go na karę 8 lat pozbawienia wolności i 50 tys. zł grzywny, za wyłudzenie ponad 9 mln zł nienależnego podatku VAT. Były senator nie przyznał się do winy, twierdząc, że oszustw dopuścili się jego pracownicy. Wcześniej zakończył się jego proces w sprawie przywłaszczenia mienia na szkodę spółki Art-B, w którym wymierzono mu karę 3 lat i 8 miesięcy pozbawienia wolności. Warunkowe przedterminowe zwolnienie uzyskał w 2009 na 11 miesięcy przed końcem upływu kary. W 2011 orzeczono wobec niego karę zastępczą 350 dni pozbawienia wolności w zamian za grzywnę wynikającą z wyroku Sądu Rejonowego dla Warszawy-Mokotowa. Aleksander Gawronik został doprowadzony do odbycia kary w 2012.
W 2014 zatrzymany w związku z zamiarem przedstawienia mu zarzutu podżegania do zabójstwa dziennikarza Jarosława Ziętary. W 2015 prokurator skierował przeciwko niemu w tej sprawie akt oskarżenia. W lutym 2022 Sąd Okręgowy w Poznaniu w I instancji wydał nieprawomocny wyrok uniewinniający.

</doc>
<doc id="1267998" url="https://pl.wikipedia.org/wiki?curid=1267998" title="Tariku Bekele">
Tariku Bekele

Tariku Bekele (amh. ታሪኩ በቀለ; ur. 21 stycznia 1987 w Bekoji) – etiopski lekkoatleta, długodystansowiec, halowy mistrz świata z Walencji w biegu na 3000 metrów.
Jego starszym bratem jest Kenenisa Bekele.
Rekordy życiowe.
Stadion
Hala

</doc>
<doc id="1268004" url="https://pl.wikipedia.org/wiki?curid=1268004" title="Itō">
Itō

 – miasto w Japonii, w prefekturze Shizuoka (środkowe Honsiu).
Położenie.
Miasto leży w zachodniej części prefektury Shizuoka na wschodnim brzegu półwyspu Izu. Miasto graniczy z Atami, Izu i Izunokuni w prefekturze Shizuoka.
Historia.
Miasto zostało założone 10 sierpnia 1947 roku.

</doc>
<doc id="1268005" url="https://pl.wikipedia.org/wiki?curid=1268005" title="LoLo Jones">
LoLo Jones

Lori LoLo Jones (ur. 5 sierpnia 1982 w Des Moines) – amerykańska lekkoatletka specjalizująca się w biegach przez płotki, która z sukcesami startuje od 2012 roku w sporcie bobslejowym.
Pierwszy międzynarodowy sukces odniosła w roku 2004 zwyciężając w młodzieżowych mistrzostwach NACAC. W 2007 roku podczas mistrzostw świata w Osace zajęła siódme miejsce w finałowym biegu na 100 metrów przez płotki. Sezon 2008 rozpoczęła od wywalczenia halowego mistrzostwa świata. Na igrzyskach olimpijskich w Pekinie (2008) zajęła siódme miejsce. Podczas lekkoatletycznych mistrzostw świata w Berlinie (2009) pracowała jako reporterka stacji Eurosport. Zimą 2010 obroniła w Katarze złoty medal halowych mistrzostw świata, a jesienią była drugą podczas zawodów pucharu interkontynentalnego. Czwarta zawodniczka igrzysk olimpijskich w Londynie (2012). Jesienią 2012 ogłosiła, że rozpoczęła treningi w sporcie bobslejowym nie wykluczając startu w tej dyscyplinie na zimowych igrzyskach olimpijskich w Soczi w roku 2014. Na początku 2013 zdobyła złoty medal mistrzostw świata w bobslejach w sztafecie. W styczniu 2014 roku ogłoszono jej nominację do kadry bobsleistek jako pchacz/hamulcowa. Jones stała się tym samym dziewiątym amerykańskim sportowcem, który wystąpił zarówno w letnich jak i zimowych igrzyskach. Jej włączenie do reprezentacji spotkało się z ostrą krytyką części środowiska sportowego zarzucającego tej decyzji podłoże marketingowe, a nawet rasistowskie. Podczas igrzysk w Soczi startując w parze z Jazmine Fenlator zajęła 11. miejsce w rywalizacji bobslejowych dwójek.
Wielokrotna złota medalistka mistrzostw Stanów Zjednoczonych w lekkoatletyce, halowa mistrzyni NCAA (2003) oraz reprezentantka USA w meczach międzypaństwowych.
Rekordy życiowe: bieg na 60 metrów przez płotki (hala) – 7,72 (13 marca 2010, Doha); bieg na 100 metrów przez płotki (stadion) – 12,43 (18 sierpnia 2008, Pekin). Rezultat Jones z Ad-Dauhy (7,72) jest czwartym wynikiem w historii światowej lekkoatletyki.

</doc>
<doc id="1268006" url="https://pl.wikipedia.org/wiki?curid=1268006" title="Widmo pasmowe">
Widmo pasmowe

Widmo pasmowe – widmo absorpcyjne lub widmo emisyjne rejestrowane w zakresie światła widzialnego, niezbyt dalekiego nadfioletu lub bliskiej podczerwieni, dla swobodnych cząsteczek (znajdujących się w fazie gazowej). Widmo pasmowe powstaje w wyniku przejść między elektronowymi oscylacyjno-rotacyjnymi poziomami energetycznymi cząsteczek. W przeciwieństwie do widma liniowego atomów, składającego się z dobrze odseparowanych, pojedynczych linii widmowych wynikających z przejść między poziomami elektronowymi, w widmie pasmowym zaobserwować można bogatą strukturę oscylacyjno-rotacyjną.
W pierwszym przybliżeniu, dane pasmo w widmie można interpretować jako wynikające z przejścia między poziomami elektronowymi w cząsteczce (między którymi różnica energii wynosi na ogół kilka elektronowoltów). Widma te zalicza się więc na ogół do widm elektronowych. Przejście może zachodzić też ze zmianą stanu oscylacyjnego cząsteczki (typowe odległości energetyczne między stanami oscylacyjnymi to 0,1 eV), stąd zamiast jednej linii (jak w atomach) obserwuje się ich cały szereg, związany z różnymi zmianami oscylacyjnej liczby kwantowej. Wreszcie przy dobrej rozdzielczości widać, że każda z nich rozpada się na wiele bliskich linii, odpowiadających różnym zmianom rotacyjnych liczb kwantowych (odległości między poziomami rotacyjnymi są rzędu 0,0001–0,001 eV).
W wielu przypadkach, w widmie pasmowym można zaobserwować ostre granice zwane głowicami pasma. Po jednej ich stronie linie są początkowo bardzo gęste, a następnie się rozrzedzają.
W widmie cieczy nie widać struktury rotacyjnej (rotacje są zahamowane), a strukturę oscylacyjną widać tylko w szczególnych przypadkach (dla stosunkowo małych cząsteczek). 
Interpretacja widma pasmowego jest dość skomplikowana. Dokonuje się jej na ogół za pomocą przybliżenia Borna-Oppenheimera lub bardziej ogólnego przybliżenia adiabatycznego, które pozwalają na oddzielenie ruchu elektronów i jąder w cząsteczce. Na przewidzenie (w pierwszym przybliżeniu) struktury oscylacyjnej widma pasmowego pozwala zasada Francka-Condona.

</doc>
<doc id="1268007" url="https://pl.wikipedia.org/wiki?curid=1268007" title="Kościół św. Jana Chrzciciela w Proszowicach">
Kościół św. Jana Chrzciciela w Proszowicach

Kościół parafialny pw. NMP i św. Jana Chrzciciela w Proszowicach – polski rzymskokatolicki kościół parafialny znajdujący się w mieście Proszowice (gmina Proszowice), województwo małopolskie.
Parafia.
Parafia Wniebowzięcia Najświętszej Maryi Panny w Proszowicach należy do dekanatu proszowickiego, diecezji kieleckiej, metropolii krakowskiej. Do parafii należy ok. 10500 wiernych z Proszowic i kilku pobliskich wsi: Gniazdowice, Górka Stogniowska, Górka Jaklińska, Jakubowice, Jazdowiczki, Kowary, Łaganów, Makocice, Opatkowice, Stogniowice, Szczytniki, Szklana.
Historia kościoła.
Obecny kościół jest trzecią, na tym samym miejscu, świątynią parafialną miasta. W połowie XIII wieku powstała parafia i kościół, zapewne drewniany (są sugestie, że mógł być to kościół murowany, obronny, romański), za czasów Bolesława V Wstydliwego. Pomiędzy 1306 a 1308 rokiem budynek został zniszczony przez wojska biskupa krakowskiego Jan Muskata podczas wojny domowej w Małopolsce, która toczyła się pomiędzy biskupem, stronnikiem króla Czech, a Władysławem I Łokietkiem późniejszym królem Polski. Szybko został odbudowany, gdyż wzmiankowany był w latach 1325–1327 w rejestrze świętopietrza, też był to kościół drewniany i nieduży. Nie wiadomo, czy przetrwał pożar miasta w 1407 roku. Pewne jest, że był czynny w 2 dekadzie XV wieku, gdyż w roku 1414 i 1418 są o nim wzmianki. Co się stał z tym kościołem, nie wiadomo. Nie uległ prawdopodobnie pożarowi, ale został rozebrany ze względu na zły stan techniczny i wiek (wówczas ponad 100 lat) oraz niewystarczającą pojemność. XV wiek to rozkwit gospodarczy Proszowic i mieszkańcy mogli pozwolić sobie na budowę murowanej świątyni w stylu gotyckim, o wiele większej od poprzednich. Nowy murowany kościół czynny był już w 1453 roku, gdyż z tego roku pochodzi dokument rozsądzający spór pomiędzy Goworkiem dziedzicem Makocic a rajcami miejskimi, w sprawie rozmieszczenia w owej świątyni ołtarzy z kościoła dawnego. W swej treści mówi on jednoznacznie, że kościół w Proszowicach jest nowy i od murów wybudowany. Jan Długosz porównywał go z najpiękniejszymi świątyniami Krakowa. Najstarsze dokumenty wymieniają, że miał podwójny tytuł: Wniebowzięcia Najświętszej Maryi Panny i św. Jana Chrzciciela. Kościół parafialny w Proszowicach już w tych zamierzchłych czasach należał do znaczniejszych, większych i bogatszych na ziemi krakowskiej i w diecezji krakowskiej, co zresztą ma swoje uzasadnienie w tym, że fundatorem i zarazem jego kolatorem był król Polski. Kościół swoimi rozmiarami znacznie przewyższał potrzeby parafii. Szybko znaleziono dla niego godną funkcję, od końca XV wieku odbywają się w nim sejmiki ziemskie województwa krakowskiego, działały aż do rozbiorów. W czasie jednego z nich w 1595 roku doszło do rozlewu krwi w świątyni i musiała ona być na nowo konsekrowana. W 1550 roku król Zygmunt II August oddał kościół i parafię pod opiekę Akademii Krakowskiej. Od tej chwili aż do 1819 roku proboszczami parafii byli profesorowie tej uczelni m.in. ks. Wacław z Oświęcimia, ks. Aleksander Krzysztoporski, ks. Jakub z Ujścia (proboszczowie rzadko rezydowali w parafii, pełniąc obowiązki wobec Akademii, przebywali najczęściej w Krakowie). Na skutek rozbiorów Polski parafia weszła w skład nowo utworzonej diecezji kieleckiej, wydzielonej z dotychczasowej diecezji krakowskiej w 1805 roku. Jednak niedługo po podziale nastąpiło ponowne połączenie obydwu diecezji w diecezję kielecko-krakowską. Dopiero na przełomie 1882/1883 roku nastąpiło ostateczne rozłączenie diecezji, gdyż państwa zaborcze nie godziły się, by obszar diecezji nie pokrywały się z granicami państw. Kraków należał do zaboru austriackiego, a Proszowice, podobnie jak Kielce, do zaboru rosyjskiego. Spowodowało to oderwanie parafii proszowickiej od diecezji krakowskiej z którą była związana przez stulecia. W 1925 roku parafia, jak cała diecezja kielecka, weszła w skład metropolii krakowskiej.
Architektura.
Obecny gotycki kościół zbudowany został na planie prostokąta z wydłużonym prezbiterium od strony wschodniej, wielobocznie zamkniętym i wzmocnionym systemem szkarp przyporowych. Trójnawowy korpus halowy, orientowany. Murowany z czerwonej cegły o wzorach z zendrówek, posiada ościeże okienne i 7 portali ostrołukowych wykonanych w kamieniu. Najciekawszym portalem gotyckim z XV wieku wewnątrz kościoła jest portal prostokątny ozdobiony od góry laskowaniem, z nadprożem o wykroju w osi grzbietu zaznaczonym podwójnym profilowaniem z dwoma tarczami herbowymi umieszczonymi symetrycznie po obu stronach osi, od lewej na czerwonym polu biały orzeł, po prawej czerwona tarcza z białym pasem, drzwi w portalu XX-wieczne wykonane na wzór dawnych. Przy prezbiterium od strony północnej znajduje się kaplica św. Teresy będąca dawną zakrystią ufundowaną w 1497 roku przez Królową Elżbietę żonę Kazimierza IV Jagiellończyka. Przy niej znajduje się dawny skarbiec, zakrystia oraz kaplica św. Barbary zwana dawniej kowalską. Kruchta od południa i kaplica św. Barbary od północy posiadają gotyckie sklepienia krzyżowo-żebrowe oparte na maswerkowych wspornikach.
Załamanie gospodarcze miasta i wojny w XVII-XIX wieku miały negatywny wpływ na kościół, brakowało środków na remont. 22 maja 1824 roku w czasie gwałtowniej burzy runęła ściana szczytowa i zwaliło się gotyckie krzyżowo-żebrowe sklepienie. Cegły z walącego się kościoła zasypały do połowy Rynek. Ucierpiało też wyposażenie kościoła. Odbudowa trwała 12 lat. Kościół został skrócony o jedno przęsło (pierwotnie był wsparty na sześciu filarach, trzy przęsła). Powstała nowa neogotycka fasada. Wcześniejsza fasada sprzed roku 1824 znajdowała się w miejscu obecnej XIX-wiecznej bramy stojącej przed świątynią. Kościół sprzed katastrofy był o wiele dłuższy, a i fasada była okazalsza. W miejscu gotyckich krzyżowo-żebrowych sklepień powstał płaski sufit oparty na czterech kolumnach, zachowany do dzisiaj. Spłaszczono o ok. 5 m stromy gotycki dach. Katastrofa nastąpiła w krytycznym okresie historycznym, brakowało środków, a zapewne i inicjatywy dla uratowania budowli w jej dotychczasowej i stylowej formie. Odbudowa prowadzona do 1836 roku doprowadziła do daleko idących zmian i uproszczeń. W 1914 roku zaraz po wybuchu I wojny światowej Rosjanie, cofając się spod Krakowa, okopali się w Opatkowicach, Austriacy z Łaganowa bombardowali miasto. Pod gradem kul zwalił się kościół parafialny i spłonął niemal doszczętnie. Pozostał tylko szkielet zrujnowanych murów. W latach 20. i 30. XX wieku kościół został odbudowany. Odbudowa możliwa była jedynie dzięki staraniom właściciela wchodzących w skład parafii Jakubowic – hr. Józefa Kleszczyńskiego, który na ten cel pozyskał kredyt bankowy, poręczył spłatę pożyczki własnym majątkiem. W ten sposób kubatura kościoła w stosunku do średniowiecznego pierwowzoru zmniejszyła się o ok. 40%.
Wnętrze.
Wystrój wnętrza kościoła był bardzo bogaty, niestety do naszych czasów przetrwała tylko mała część pierwotnego wyposażenia. Można to wytłumaczyć licznymi katastrofami, którym ulegał przez wieki. W 1418 roku Wojciech Jastrzębiec, biskup krakowski, erygował ołtarz NMP i śś. Piotra i Pawła, ufundowany przez Dziersława kanonika skalbmierskiego. W 1453 roku biskup krakowski Zbigniew Oleśnicki rozstrzygnął spór między rajcami miasta a Goworkiem z Makocic co do miejsca, w którym miały być umieszczone w nowym murowanym kościele ołtarze ze starego kościoła, oraz zarządza sposób obsadzania dzwonnika. W 1496 roku król Jan I Olbracht zezwala Klemensowi Slonko, rajcy proszowskiemu, wznieść nowy ołtarz w kościele. Najstarsze szczegółowe opisy o ołtarzach spotykamy u Kazimierskiego w roku 1595, który wylicza 11 ołtarzy w kościele. Dekret z wizyty Łubieńskiego z roku 1747 wspomina ogólnie, że w kościele jest już 16 ołtarzy. Wizyta Kochańskiego z 1783 roku przyniosła opis poszczególnych ołtarzy, było ich 13 (?). W 1913 roku było 9 ołtarzy. Po zniszczeniach wojennych z 1914 roku, większa część wyposażenia kościoła uległa zniszczeniu. Obecnie są tylko 3 ołtarze. Ołtarz główny barokowy z 1631 roku wykonany przez rzeźbiarza krakowskiego Mikołaja Przybysławczyka, a w nim obraz pochodzący z 1636 roku, przedstawiający scenę Ukrzyżowanie, u góry ołtarza znajduje się obraz Koronacja Matki Boskiej z XVII wieku. Dwa ołtarze boczne barokowe (w dużym stopniu zrekonstruowane w latach 1933–1934), południowy z poł. XVIII wieku z obrazem św. Anny Samotrzeciej (XVII wiek), północny z I poł. XVIII wieku z obrazem Matki Boskiej Łaskawej (1933 rok, sukienka z ok. 1700 roku). W kościele znajdują się gotyckie hermy, pełniące funkcję oprawy relikwii, pochodzą z XV wieku i przedstawiają św. Wojciecha, św. Jakuba, św. Helenę, św. Barbarę i piąty nieznanej świętej. Sprzęty liturgiczne z XV-XVIII wieku. Łuk tęczowy późnobarokowy z ok. 1718 roku, belka profilowana, krucyfiks dwustronny. Krucyfiksy z XV – XVIII wieku. Barokowe obrazy z XVII – XVIII wieku. Barokowa chrzcielnica w kształcie kielicha i kropielnica z XVII wieku. Stalle z XVIII i XIX wieku. Epitafia z XIX i XX wieku. Na uwagę zasługują obrazy Drogi Krzyżowej, wykonane w 1905 roku przez artystę Feliksa Nałęcz Cichockiego. Istotnym elementem wystroju prezbiterium są pochodzące z lat 30. XX wieku witraże, wykonane w słynnym krakowskim zakładzie S. G. Żeleńskiego. Zarówno witraże, jak i pokrywająca ściany całego kościoła polichromia z lat 1930–1933, są projektu tego samego artysty, prof. Jana Bukowskiego z Krakowa. Organy znajdujące się w kościele pochodzą z 1937 roku (z elementami z XVII wieku).
Otoczenie.
Przy kościele stoi dzwonnica z lat 1946–1948, murowana, wolnostojąca, na miejscu wcześniejszej drewnianej, zniszczonej w czasie II wojny światowej. Ogrodzenie kościelne z 1894 roku, w granicach cmentarza przykościelnego który został zlikwidowany pod koniec XVIII wieku. Obok kościoła stoi krzyż żelazny na kamiennym cokole z XIX wieku oraz figurka Matki Boskiej. Obecna plebania z 1902 roku na miejscu wcześniejszych, przebudowana w latach 60. XX wieku. W skład zespołu kościelnego wchodzi dom sióstr zakonnych.

</doc>
<doc id="1268009" url="https://pl.wikipedia.org/wiki?curid=1268009" title="Fryzyjka miniaturowa">
Fryzyjka miniaturowa

Fryzyjka miniaturowa – rasa kury pochodząca z Holandii. Trafiły one do Holandii wraz z Fryzami. 
Holendrom spodobało się ich prążkowane upierzenie i zaczęto je hodować. W Niemczech były bardzo rzadkie. Obecnie są one coraz częściej spotykane. Miniatury opisane zostały w roku 1990. Zaliczane są do kur ogólnoużytkowych.
Kura w odmianie standardowej znosi 160 jaj rocznie, u miniatur jest to 120 jaj. Jaja są barwy białej, o wadze 30g.
Wygląd.
Tułów jest zaokrąglony, w formie walca. Grzbiet średniej długości, zwężający się do tyłu. Ramiona szerokie. Mocno zagięty, długi, szeroki, i wysoko uniesiony ogon. Kury fryzyjskie są mocną i obficie opierzone. Uda średnie, skoki nie za wysokie. Głowa średniej wielkości lekko podłużna z grzebieniem pojedynczym z 5-6 zębami. Zausznice okrągłe, białe z delikatnym połyskiem, nie za duże lekko podłużne. Część twarzowa czerwona, z delikatnym puchem. Oczy barwy od pomarańczowej do czerwonej w zależności od barwy upierzenie.
Fryzyjka miniaturowa waży: kogut 600g, zaś kura 500g.
Odmiany.
Kury fryzyjskie występują w odmianach prążkowanych (cętkowanych):
Koguty u tych odmian są w większości jednolite, ogony w kolorze cętek kury (np: kura żółta biało cętkowana, kogut będzie żółty z białym ogonem), zaś kury są pokryte całe (poza grzywą) w cętki białe lub czarne w zależności od odmiany.
Poza tymi kolorami fryzyjki miniaturowe występują w odmianach barwnych:

</doc>
<doc id="1268010" url="https://pl.wikipedia.org/wiki?curid=1268010" title="Wąsacz watermalski">
Wąsacz watermalski

Wąsacz watermalski, fr. Barbu du Watermael, język niderlandzki Watermaalse baardkriel - to bardzo małe kurki, których ojczyzną jest Watermael w Belgii, obecnie gmina miejska Regionu Stołecznego Brukseli Watermael-Boitsfort.
Zaprezentowano je raz pierwszy w roku 1922 roku w Belgii. W 1955 trafiły one do Niemiec, gdzie nie zdobyły dużej popularności, chociaż ten kraj słynie z hodowli karzełków. Mylone są z inną belgijską rasą wąsaczem antwerpskim, mają podobną budowę.
Dorastają do wagi: kogut 600 g, kura; 500g. Postawa dumna, mocno wysklepiona pierś, kształty zaokrąglone. Skrzydła szerokie i długie opadają ku dołowi. Posiadają bujną i dużą brodę oraz baki. Kanciaste i uwydatnione przejście w ogon z grzbietu opadającego ku dołowi. Krótki, szeroki tułów zwężający się ku dołowi. Ogon średniej długości z szerokimi sterówkami, lekko zagiętymi sierpówkami głównymi i bocznymi sierpówkami. Skoki gładkie barwy grafitowej lub koloru jasnego mięsa, zależy od rodzaju upierzenia. Uda obficie opierzone, krótkie i mocno umięśnione. Grzebień różyczkowy u koguta dość duży i szeroki, u kury niewielki. Dzwonki i zausznice czerwone, zakryte brodą. Część twarzowa czerwona. Broda nie powinna zakrywać oczu, które są brązowe. Głowa duża i okrągła z czubem opadającym do tyłu.
Brodacze watermalskie to kurki ruchliwe, radosne i zadziorne. Koguty potrafią zaczepiać osobniki większe od siebie, potrafi także zaczepiać ludzi. Kurki nie są takie jak koguty, dosyć szybko się oswajają, potrafią jeść z ręki i wskakiwać na ramię. Brodacze watermalskie są zdolne do lotu i zajmują najwyższe miejsca w kurnikach. Kury znoszą rocznie 100-120 jaj o barwie biało-kremowej i wadze 35g. Brodacze występują w około 33 odmianach barwnych:

</doc>
<doc id="1268011" url="https://pl.wikipedia.org/wiki?curid=1268011" title="Jakub Szczawiński (zm. 1637)">
Jakub Szczawiński (zm. 1637)

Jakub Szczawiński z Ozorkowa herbu Prawdzic (ur. ok. 1577, zm. 5 lutego 1637) – marszałek sejmu zwyczajnego w Warszawie w 1616 roku i marszałek sejmu zwyczajnego w Warszawie w 1620 roku, wojewoda brzeskokujawski w latach 1620–1637, starosta łęczycki w latach 1612–1626, podkomorzy łęczycki w latach 1610–1612, starosta błoński i gąbiński, marszałek na dworze prymasa Wawrzyńca Gembickiego.
Syn Szymona z Ozorkowa Szczawińskiego (zm. 1590), kasztelana inowłodzkiego. Ojciec: Jakuba Olbrachta, starosty łęczyckiego, kasztelana i wojewody inowrocławskiego, Jana Szymona, starosty łęczyckiego i kasztelana brzesko-kujawskiego i Pawła Ludwika, starosty brzesko-kujawskiego i wojewody inowrocławskiego.
Studiował w Akademii Krakowskiej w 1593 roku, odbył studia zagraniczne.
Poseł na sejm 1611 roku z województwa łęczyckiego. Poseł województwa łęczyckiego na sejm zwyczajny 1613 roku i sejm 1620 roku.
Był elektorem Władysława IV Wazy z województwa brzeskokujawskiego w 1632 roku, podpisał jego "pacta conventa".
Pochowany w kaplicy Szczawińskich w kościele św. Andrzeja Apostoła w Łęczycy, gdzie znajduje się piękne epitafium wojewody z największym w Polsce barokowym portretem trumiennym.

</doc>
<doc id="1268013" url="https://pl.wikipedia.org/wiki?curid=1268013" title="Warwick">
Warwick

Warwick () – miasto i civil parish w Anglii, w regionie West Midlands, stolica hrabstwa Warwickshire, w dystrykcie Warwick. Położone nad rzeką Avon, 18 km (11 mil) na południe od Coventry i 4 km (2,5 mili) na zachód od Royal Leamington Spa. Według spisu powszechnego z 2011 r. civil parish zamieszkiwało 30 114 osób.
W mieście Warwick rozwinął się przemysł energetyczny (National Grid), wysokiej technologii (IBM) oraz spożywczy. Warwick jest wspomniana w Domesday Book (1086) jako "Waru(u)ic".
Atrakcje turystyczne:

</doc>
<doc id="1268014" url="https://pl.wikipedia.org/wiki?curid=1268014" title="Alcman 40 Davies = 140 Calame">
Alcman 40 Davies = 140 Calame

Alcman 40 Davies = 140 Calame – fragment utworu Alkmana obejmujący jeden wers zachowany całkowicie i jeden wers zachowany częściowo. Dotarł do naszych czasów dzięki Atenajosowi [9.374d], który użył go jako przykładu deklinacji słowa „ptak” w dialekcie doryckim, brzmiącego w nim .
Metrum wersu zachowanego w całości stanowi dymetr trocheiczny katalektyczny (lekythion). Metrum wersu zachowanego częściowo nie jest znane. Schemat metryczny całości przedstawia się następująco:
Podmiotem mówiącym jest prawdopodobnie chór, podmiot autorski wypowiada się natomiast w trzeciej osobie.
Ze względów literackich fragment ważny jest przede wszystkim jako dumna deklaracja poety. Mówi on bowiem: „znam melodie ptasich śpiewów / znam je wszystkie”. Jako taki wiąże się on pod wieloma względami z zachowanym także dzięki Atenajosowi fragmentem 39 Davies = 91 Calame, w którym Alkman ogłasza się wynalazcą słów i melodii na wzór dźwięków wydawanych przez kuropatwy. 
Jako pierwszy tekst grecki fragment ten używa słowa nomos (oznaczającego poza tym m.in. prawo i gatunek literacki) na oznaczenie melodii, choć nie jest to jeszcze termin techniczny.

</doc>
<doc id="1268015" url="https://pl.wikipedia.org/wiki?curid=1268015" title="Mudhoney (album)">
Mudhoney (album)

Mudhoney – pierwszy album amerykańskiego, grunge'owego zespołu Mudhoney, wydany 1 listopada 1989 przez wytwórnię Sub Pop.

</doc>
<doc id="1268017" url="https://pl.wikipedia.org/wiki?curid=1268017" title="Phillips Idowu">
Phillips Idowu

Phillips Idowu (ur. 30 grudnia 1978 w Londynie) – brytyjski lekkoatleta, specjalizujący się w trójskoku.
Rodzice Idowu pochodzą z Nigerii. W dużej imprezie międzynarodowej zadebiutował w 1997 kiedy to zajął czwartą lokatę na mistrzostwach Europy juniorów. Dwa lata później uplasował się na piątym miejscu w mistrzostwach Europy młodzieżowców. Swój pierwszy start na igrzyskach olimpijskich (2000) zakończył na szóstym miejscu (w eliminacjach osiągnął drugi rezultat – 17,12). W 2001 był dziewiąty na mistrzostwach świata, a w 2002 do piątego miejsca na mistrzostwach Europy dołożył pierwszy medal dużej imprezy zdobywając srebro igrzysk Wspólnoty Narodów. Z powodu kontuzji nie startował w sezonie 2003, a na igrzyskach olimpijskich w Atenach (2004) po uzyskaniu w eliminacjach wyniku 17,33 nie oddał żadnej ważnej próby w finale. Odpadł w eliminacjach na halowych mistrzostwach Europy w 2005. W 2006 wygrał igrzyska Wspólnoty Narodów oraz był szósty na mistrzostwach Europy, a w kolejnym sezonie najpierw zdobył złoty medal halowego czempionatu Starego Kontynentu, a później był szósty na mistrzostwach globu. Pasmo sukcesów rozpoczął zimą 2008 kiedy to zdobył halowego mistrzostwo świata. Po tym sukcesie został latem wicemistrzem olimpijskim. W Berlinie, w sierpniu 2009, zdobył mistrzostwo świata (po tym osiągnięciu został wybrany najlepszym lekkoatletą Europy w plebiscycie European Athlete of the Year Trophy), a rok później w Barcelonie został mistrzem Starego Kontynentu. Wicemistrz świata z Daegu (2011). Zwycięzca łącznej punktacji Diamentowej Ligi 2011 w trójskoku. Z powodu przerwy w karierze nie wziął udziału w mistrzostwach świata w Moskwie (2013). Wielokrotny medalista mistrzostw Wielkiej Brytanii, reprezentant kraju w meczach międzypaństwowych, pucharze Europy i drużynowym czempionacie Europy.
Rekordy życiowe: stadion – 17,81 (29 lipca 2010, Barcelona); hala – 17,75 (9 marca 2008, Walencja), rezultat ten jest halowym rekordem Wielkiej Brytanii i 7. wynikiem w historii światowej lekkoatletyki.

</doc>
<doc id="1268018" url="https://pl.wikipedia.org/wiki?curid=1268018" title="Liceum Ogólnokształcące św. Marii Magdaleny">
Liceum Ogólnokształcące św. Marii Magdaleny



</doc>
<doc id="1268019" url="https://pl.wikipedia.org/wiki?curid=1268019" title="Albert Kivikas">
Albert Kivikas

Albert Kivikas (ur. 18 stycznia 1898 w Suure-Jaani, zm. 19 maja 1978 w Lund) – estoński pisarz.
Życiorys.
W młodości publikował pod pseudonimami "A. Pedajas" i "Mart Karus". Po wojnie estońsko-bolszewickiej, w której ochotniczo wziął udział, jako jeden z kilku estońskich pisarzy eksperymentował z futuryzmem. Jego najważniejszymi dziełami są powieści i nowele poświęcone wojnie (w tym najważniejsza, "Nimed marmortahvlil", opublikowana w 1936 r.) oraz problemom społecznym wsi. W latach 1941-1944 był przewodniczącym Związku Pisarzy Estońskich. Wiosną 1944 udał się na emigrację do Finlandii, a jesienią tego samego roku do Szwecji, gdzie przebywał do końca życia.

</doc>
<doc id="1268020" url="https://pl.wikipedia.org/wiki?curid=1268020" title="Minarchista">
Minarchista



</doc>
<doc id="1268021" url="https://pl.wikipedia.org/wiki?curid=1268021" title="Neo da Matrix">
Neo da Matrix

Neo da Matrix (Quaadir Atkinson) to amerykański producent hip-hopowy. Współpracował ze Swizz Beatzem (o którym mówi się, że jest jego kuzynem) jako producent wytwórni Ruff Ryders Entertainment. Komponował podkłady dla takich wykonawców jak Cassidy, Drag-On, Jadakiss, Juelz Santana i Tru Life. Ostatnio Neo podpisał kontrakt z wytwórnią Jaya-Z, Roc-A-Fella Records. Prawdopodobnie Neo wydał swoją składankę, "So Far From Home". Aktualnie pracuje nad albumem Tru Life, Young Chrisa, Jadakissa, Mike Jones, Eve, Mashonda'y, The Lox, Drag-Ona i Ruff Ryders.

</doc>
<doc id="1268023" url="https://pl.wikipedia.org/wiki?curid=1268023" title="Ecopa Stadium">
Ecopa Stadium



</doc>
<doc id="1268025" url="https://pl.wikipedia.org/wiki?curid=1268025" title="Ruff Ryders">
Ruff Ryders



</doc>
<doc id="1268027" url="https://pl.wikipedia.org/wiki?curid=1268027" title="Superfuzz Bigmuff Plus Early Singles">
Superfuzz Bigmuff Plus Early Singles

Superfuzz Bigmuff Plus Early Singles - drugi kompilacyjny album amerykańskiego, grunge'owego zespołu Mudhoney wydany 25 października 1990 roku w wytwórni Sub Pop Records.

</doc>
<doc id="1268028" url="https://pl.wikipedia.org/wiki?curid=1268028" title="Medal Karola">
Medal Karola

Medal Karola (niem. "Karl-Medaille", oficjalna nazwa: "Die Verdienstmedaille des Großpriorates von Österreich, Ritterorden des Heiligen Lazarus von Jerusalem (Karl-Medaille) – Medal za Zasługi Wielkiego Przeoratu Austrii, Zakon Rycerzy św. Łazarza") – austriackie odznaczenie za zasługi w dziedzinie charytatywnej, uznane przez państwo austriackie.
Historia i insygnia.
Medal został ustanowiony 17 sierpnia 1978, w dzień urodzin ostatniego cesarza Austrii i króla Węgier bł. Karola Habsburga przez ówczesnego wielkiego przeora austriackiej prowincji zakonu, aks. Leopolda z linii toskańskiej rodu Habsburg-Lothringen. Przyczyną było nadanie austriackiej prowincji zakonnej statusu prawnego uznanego stowarzyszenia kościelnego ("Pia Unio") przez kardynała Königa. Dwa lata później Wielki Przeorat Austrii zakonu uzyskał również uznanie przez państwo jako organizacja charytatywna. Od tej pory dozwolone jest noszenie medalu do munduru i obok odznaczeń państwowych.
Przy projektowaniu medalu konsultowany był aks. Otto von Habsburg, który zezwolił na użycie popiersia swego ojca do awersu medalu, natomiast sprzeciwił się użyciu trzech połączonych koron – austriackiej Rudolfa II, węgierskiej św. Stefana i czeskiej św. Wacława – jako zawieszki odznaczenia.
Projekt, przy wykorzystaniu popiersia Karola I z dawnego wojskowego medalu Signum Laudis, został wykonany przez czeskiego heraldyka i grafika Zdirada Čecha. Na awersie medalu widnieje popiersie Karola I zwróconego na lewo, otoczone napisem: "Carolus I de domo Austr. Serv.Dei Rex Hierosol. Exempl.Virt O.S.L.J." ("Karol I z Domu Austriackiego Sługa Boży Król Jerozolimy Przykład Cnót dla O.S.L.J."), na rewersie herb Leopolda Toskańskiego jako Wielkiego Przeora prowincji austriackiej otoczony łańcuchem orderu i napisem: „Ordo Equestr.St.Lazari Magn. Prior Austriae MCMLXXVIII” („Zakon Rycerski św. Łazarza W. Przeorat Austrii 1978”). Medal posiada trzy klasy, złotą, srebrną i brązową. Zawieszką jest korona królewska, wstęga jest zielona z czerwono-biało-czerwoną obustronną bordiurą (barwami narodowymi Austrii). W Austrii jest noszony przez mężczyzn na wstędze wiązanej zgodnie z tradycją narodową w trójkąt, zaś przez kobiety na kokardzie damskiej nad lewą piersią.
Interesujące jest, że koncepcja medalu wyszła od polskich współpracowników prowincji austriackiej zakonu, i że pierwsze ok. 150 egzemplarzy zostało wykonane w jednej ze znanych pracowni grawerskich na warszawskim Starym Mieście.

</doc>
<doc id="1268029" url="https://pl.wikipedia.org/wiki?curid=1268029" title="Frezarka asfaltu">
Frezarka asfaltu

Frezarka do asfaltu - samojezdna maszyna budowlana przeznaczona do usuwania z nawierzchni z mas bitumicznych warstw o określonej grubości. 
Elementem roboczym maszyny jest wprawiany w ruch obrotowy bęben, z kilkoma rzędami spiralnie rozmieszczonych frezów, zagłębiany w nawierznię w czasie ruchu roboczego frezarki. Powoduje to wyrywanie z nawierzchni kruszywa wraz z kawałkami lepiszcza i tworzy urobek w postaci granulatu. Niektóre frezarki podają urobek na towarzyszący jej w pracy samochód, inne zostawiają go na podłożu co powoduje konieczność jego osobnego załadunku. 
Frezarki mogą być kołowe bądź gąsienicowe.
Maszyna służy do wyrównywania remontowanej nawierzchni drogowej, a zwłaszcza do usuwania kolein, najczęściej przed zabudową w jezdni nowej warstwy wierzchniej. Niekiedy wyrównaną nawierzchnię oddaje się do eksploatacji, na jakiś czas, bez dodatkowych zabiegów. 
Urobek powstały w trakcie pracy maszyny jest cennym materiałem odzyskiwanym w procesie recyklingu i ponownie wykorzystywanym do budowy dróg. Wprowadzenie tych maszyn do eksploatacji było znacznym postępem w drogownictwie, przyczyniając się do obniżki kosztów remontów przez wykorzystanie odzyskanych materiałów, skrócenie czasu remontu, oraz zachowanie pierwotnego profilu drogi (wcześniejsze technologie remontów polegały na wbudowywaniu kolejnych warstw nawierzchni, co pociągało za sobą zwiększenie ich grubości, a to konieczność podnoszenia krawężników, kratek ściekowych, klap włazów do kanałów i innych elementów infrastruktury dróg, a zwłaszcza ulic w miastach).

</doc>
<doc id="1268031" url="https://pl.wikipedia.org/wiki?curid=1268031" title="Constantin Gâlcă">
Constantin Gâlcă

Constantin Gâlcă (ur. 8 marca 1972 w Bukareszcie) – piłkarz rumuński grający na pozycji defensywnego pomocnika.
Kariera klubowa.
Piłkarską karierę Gâlcă rozpoczął w Progresulu Bukareszt. W 1988 roku występował z nim w trzeciej lidze, a w 1989 przeszedł do pierwszoligowego FC Argeş Piteşti. W Divizii A zadebiutował 6 grudnia w wygranym 2:0 spotkaniu z Flacărą Moreni. W kolejnym sezonie był już podstawowym zawodnikiem Arges, a w 1991 roku przeszedł do jednego z najbardziej utytułowanych drużyn w kraju, Steauy Bukareszt. W swoim pierwszym sezonie zdobył 5 goli dla Steauy przyczyniając się do wywalczenia wicemistrzostwa Rumunii. Natomiast w 1994 roku wywalczył swoje pierwsze w karierze mistrzostwo kraju i ze Steauą sukces ten osiągał jeszcze w kolejnych trzech sezonach do roku 1996. Wtedy też dodatkowo zdobył Puchar Rumunii. Przez 5 lat rozegrał dla Steauy 148 ligowych meczów i strzelił 24 gole.
W 1996 roku Gâlcă wyjechał do Hiszpanii do drużyny RCD Mallorca. W jej barwach grał przez rok, a swoimi 13 zdobytymi golami przyczynił się do awansu tej drużyny z Segunda División do Primera División. Po sezonie przeszedł do Espanyolu. W barcelońskim zespole swój pierwszy mecz zaliczył 31 sierpnia, a Espanyol pokonał 3:1 na wyjeździe Athletic Bilbao. W swoim pierwszym sezonie zdobył 3 gole i zajął 10. miejsce, a rok później zaliczył 7 trafień i z Espanyolem zakończył sezon na 7. pozycji. W sezonie 1999/2000 miał udział w wywalczeniu przez Espanyol Pucharu Hiszpanii (w finale Katalończycy pokonali 2:1 Atlético Madryt). W 2001 roku Espanyol zakończył sezon na 9. miejscu. Łącznie dla tego klubu Gâlcă rozegrał 123 spotkania i zdobył 16 bramek.
Latem 2001 Gâlcă przeszedł do Villarrealu. Swój pierwszy mecz w nowym klubie rozegrał 26 sierpnia, a „Żółta Łódź Podwodna” pokonała 2:1 stołeczne Rayo Vallecano. Swojego jedynego gola dla Villarrealu zdobył w 27. kolejce w potyczce z Málagą (1:2). Na koniec sezonu zajął 15. miejsce w La Liga, a we wrześniu 2002 odszedł do Realu Saragossa. Tam rozegrał 24 spotkania i wspomógł drużynę w powrocie do Primera División. Został jednak w Segunda División podpisując kontrakt z UD Almería, w której grał do 2006. Wtedy też zakończył piłkarską karierę.
Kariera reprezentacyjna.
W reprezentacji Rumunii Gâlcă zadebiutował 22 września 1993 roku w wygranym 2:0 meczu z Izraelem. W 1994 roku był w kadrze Rumunii na Mistrzostwach Świata w USA. Tam wystąpił we dwóch meczach, w obu jako rezerwowy: z USA (1:0), a następnie w meczu 1/8 finału z Argentyną (3:2). Z Rumunią dotarł do ćwierćfinału. W 1996 roku został powołany przez Anghela Iordănescu na Mistrzostwa Europy w Anglii. Zaliczył tam dwa mecze: przegrane 0:1 z Bułgarią i 1:2 z Hiszpanią.
W 1998 roku Gâlcă był członkiem kadry na Mistrzostwa Świata we Francji, gdzie był podstawowym zawodnikiem i zagrał we wszystkich czterech meczach swojej drużyny: z Kolumbią (1:0), z Anglią (2:1), z Tunezją (1:1) oraz w 1/8 finału z Chorwacją (0:1). W 2000 roku zaliczył swój ostatni turniej - Euro 2000. Jego dorobek na tym turnieju to cztery spotkania: z Niemcami (1:0), z Portugalią, Anglią (3:2) i w ćwierćfinale z Włochami (0:2). Karierę reprezentacyjną zakończył w 2005 roku. W kadrze narodowej zagrał 68 razy i zdobył 4 bramki.
Sukcesy.
Jako piłkarz.
Steaua Bukareszt
Espanyol Barcelona
Jako trener.
Steaua Bukareszt
Vejle BK

</doc>
<doc id="1268032" url="https://pl.wikipedia.org/wiki?curid=1268032" title="Constantin Galca">
Constantin Galca



</doc>
<doc id="1268034" url="https://pl.wikipedia.org/wiki?curid=1268034" title="Every Good Boy Deserves Fudge">
Every Good Boy Deserves Fudge

Every Good Boy Deserves Fudge – trzeci album zespołu Mudhoney nagrany 26 lipca 1991 roku przez wytwórnię Sub Pop.

</doc>
<doc id="1268036" url="https://pl.wikipedia.org/wiki?curid=1268036" title="Askersund">
Askersund

Askersund – miejscowość ("tätort") w Szwecji, w regionie administracyjnym ("län") Örebro. Siedziba władz ("centralort") gminy Askersund. W latach 1643-1970 Askersund posiadało status miasta.
Miejscowość położona jest w południowej części prowincji historycznej ("landskap") Närke, ok. 50 km na południe od Örebro nad północnym krańcem jeziora Wetter. Przez Askersund przebiega droga krajowa nr 50 ("Riksväg 50"; (Jönköping) – Örebro – Bollnäs) i ma swój początek droga krajowa nr 49 ("Riksväg 49") do Skara.
Askersund i jego okolice stanowiły w średniowieczu ważne centrum wydobycia i produkcji żelaza. 13 czerwca 1643 r. Askersund otrzymał prawa miejskie.
W 2010 r. Askersund liczył 3887 mieszkańców.

</doc>
<doc id="1268040" url="https://pl.wikipedia.org/wiki?curid=1268040" title="Maciej Pstrokoński (zm. 1707)">
Maciej Pstrokoński (zm. 1707)

Maciej Pstrokoński z Burzenina herbu Poraj (zm. 1707) – stolnik gostyniński i kasztelan spicymierski. Od 1706 wojewoda brzeskokujawski, poseł na sejm.
Życiorys.
W 1674 podpisał elekcję Jana III Sobieskiego z województwem sieradzkim, z tegoż województwa posłował na sejm 1681 roku. W 1682 był stolnikiem gostyńskim, od 1685 – kasztelanem spicymierskim. Na sejmiku 11 lipca 1695 został wyznaczony do rozdziału pieniędzy na wojsko. W okresie bezkrólewia, po śmierci Jana III Sobieskiego został sędzią kapturowym i 27 lipca 1696 podpisał konfederację szlachty sieradzkiej w obronie praw i wolnej elekcji. 11 lutego 1697 podpisał manifest szlachty sieradzkiej przeciw marszałkowi sejmiku relacyjnego Aleksandrowi Walewskiemu, który bezprawnie doprowadził do zmiany taryfy podatkowej. Na sejmie elekcyjnym 1697 głosował na Augusta II, jako deputat podpisał jego "pacta conventa". 9 września 1697 wybrano go na deputata do Trybunału Koronnego. Od początku wojny północnej działał po stronie Augusta II. Na sejmiku 1 października 1703 wybrany został do komisji skarbowej. 1 kwietnia 1704 nie dopuścił do sejmiku i utworzenia konfederacji przez zwolenników Stanisława Leszczyńskiego. 7 lutego 1707 wziął udział w radzie, która odbywała się we Lwowie na której podpisał poparcie dla konfederacji sandomierskiej 
Był jednym z najzamożniejszych ludzi w województwie sieradzkim. Od 1677 miał wieś Ligotę, którą dostał od ojca. Stała się ona jego rezydencją. Po ojcu odziedziczył znaczne dobra województwie sieradzkim Widawę i Dąbrowę,dobra ziemskie w kaliskim na Kujawach i Pomorzu. 
Dwukrotnie żonaty z Marianną z Dąmbskich, córką Hieronima, miecznika inowrocławskiego, dwukrotną wdową. Drugą jego żoną była Marianna z Działyńskich. Z drugiego małżeństwa miał jedyne dziecko córkę Justynę, zmarł około połowy 1707.

</doc>
<doc id="1268041" url="https://pl.wikipedia.org/wiki?curid=1268041" title="Stadion Shizuoka">
Stadion Shizuoka

 – stadion piłkarski znajdujący się w japońskim mieście Fukuroi. Pojemność tego obiektu wynosi 50 889 widzów. Na co dzień swoje mecze rozgrywają tutaj piłkarze dwóch drużyn: Júbilo Iwata oraz Shimizu S-Pulse. Obok stadionu mieści się także hala sportowa – Ecopa Arena.
Historia.
Rozegrano tu trzy mecze Mistrzostw Świata 2002:
Mecze fazy grupowej:
Ćwierćfinał:

</doc>
<doc id="1268042" url="https://pl.wikipedia.org/wiki?curid=1268042" title="Firma symulacyjna">
Firma symulacyjna

Firma symulacyjna (nazywana też "przedsiębiorstwem symulacyjnym", "firmą treningową", "wirtualnym przedsiębiorstwem", "wirtualnym biznesem") – wirtualna firma działająca jak prawdziwe przedsiębiorstwo. Firma symulacyjna przypomina w swojej formie, organizacji i funkcjonowaniu prawdziwe przedsiębiorstwo. Każda firma handluje/prowadzi interesy z innymi firmami symulacyjnymi, stosując procedury handlowe zgodne z tymi obowiązującymi w ekonomicznym środowisku firm symulacyjnych.
Firma symulacyjna to przedsiębiorstwo zakładane przez uczniów/szkolących się z pomocą osoby wspierającej/trenera w celu podejmowania działań/czynności handlowych, dająca osobom szkolącym się możliwości nabycia umiejętności prowadzenia biznesu, a także uzupełnienia ich wiadomości teoretycznych o praktykę.
Praca w firmie symulacyjnej dostarcza osobom szkolącym się umiejętności i wiedzę niezbędną do zostania przedsiębiorcą lub znalezienia zatrudnienia po zakończonej praktyce w firmie symulacyjnej. Firmy symulacyjne, nie tylko kształtują umiejętności prowadzenia firmy wśród osób młodych (np. uczniów szkół średnich, policealnych), ale także wśród osób dorosłych (np.: pracowników, bezrobotnych, kobiet wracających do pracy, studentów, dorosłych z niepełnosprawnościami).
Chociaż nie ma tu faktycznego/rzeczywistego obrotu towarem i pieniędzmi, w firmie symulacyjnej dokonuje się natomiast inne operacje: dokonuje się zamówień, wystawia faktury oraz robi zestawienia finansowe.
Firma symulacyjna jest często wspierana przez przynajmniej jedno prawdziwe przedsiębiorstwo (firmę-matkę), którego produkty i działalność ta firma symuluje. Firmy patronackie dostarczają informacji na temat kwestii technicznych i zarządzania.
Firma symulacyjna bada rynek, reklamuje się, kupuje surowce, transportuje, magazynuje, planuje, wytwarza symulowany towar, sprzedaje symulowane produkty i usługi, płaci pensje, podatki itd.
Firma symulacyjna kształci następujące umiejętności:
Firma symulacyjna ma także kształcić umiejętności podejmowania inicjatyw, niezależności oraz dostarczać wiedzę jak założyć i prowadzić firmę. Praktykanci w firmie symulacyjnej uczą się pracować w grupie, brać odpowiedzialność za swoje działania, rozwijać umiejętności podejmowania inicjatywy oraz poprawiać swoje umiejętności zawodowe.
Handel z innymi firmami symulacyjnymi jest głównym komponentem idei kształcenia w firmie symulacyjnej. Firmy symulacyjne handlują ze sobą w zamkniętym środowisku ekonomicznym na ściśle określonych warunkach.
Międzynarodowa sieć firm symulacyjnych to EUROPEN (nazwa używana w Europie) lub PEN International (nazwa używana poza Europą).
Korzyści dla firm płynące z nauki w firmie symulacyjnej:

</doc>
<doc id="1268047" url="https://pl.wikipedia.org/wiki?curid=1268047" title="Thomas Thurnbichler">
Thomas Thurnbichler

Thomas Thurnbichler (ur. 18 czerwca 1989 w Innsbrucku) – austriacki skoczek narciarski i trener, zawodnik Kitzbüheler Sport Club. Brązowy indywidualnie, a także dwukrotnie złoty i raz srebrny w drużynie medalista mistrzostw świata juniorów w narciarstwie klasycznym z lat 2006–2009. Od sezonu 2022/2023 główny trener reprezentacji Polski w skokach narciarskich.
Młodszy brat Stefana Thurnbichlera oraz syn Waltera, także skoczków narciarskich. 
Przebieg kariery.
W Pucharze Kontynentalnym zadebiutował 1 stycznia 2005 w Seefeld, zajmując 35. miejsce. W tym samym roku po raz pierwszy wystąpił w zawodach skoków narciarskich na mistrzostwach świata juniorów w narciarstwie klasycznym, zajmując 27. miejsce w konkursie indywidualnym. W 2006 po raz kolejny wystartował na MŚJ, zajmując 21. miejsce indywidualnie, a także zdobywając złoty medal w konkursie drużynowym. 11 marca 2006 uzyskał pierwsze punkty Pucharu Kontynentalnego, plasując się na 12. miejscu w konkursie w Bischofshofen.
Na mistrzostwach świata juniorów Thurnbichler startował łącznie pięć razy, w latach 2005–2009. W 2007 zdobył brązowy medal w konkursie indywidualnym, przegrywając jedynie z Romanem Koudelką i Shōhei Tochimoto, zaś w konkursie drużynowym, wskutek dyskwalifikacji Andreasa Strolza, reprezentacja Austrii zajęła 11. miejsce (był to jedyny start Thurnbichlera w konkursie drużynowym MŚJ bez medalu). W dwóch kolejnych latach Thurnbichler klasyfikowany był na 72. i 12. miejscu indywidualnie, a także wywalczył srebrny i złoty medal w drużynie.
Osiemnastokrotnie zimą oraz raz latem zajmował miejsca w czołowej dziesiątce zawodów Pucharu Kontynentalnego. Po raz pierwszy miało to miejsce w sezonie 2007/2008: Thurnbichler był 8. w konkursie Letniego Pucharu Kontynentalnego 2007 w Lillehammer, a następnie 5. w grudniu tego samego roku w Pragelato. Ostatnim występem Thurnbichlera zakończonym w pierwszej dziesiątce cyklu było zwycięstwo 27 lutego 2011 w Zakopanem. Łącznie czterokrotnie stawał na podium: dwa razy na 1. stopniu, po razie na 2. i 3. W klasyfikacji generalnej najlepsze wyniki osiągnął w sezonach 2007/2008 (12. miejsce, 438 punktów) i 2010/2011 (14. miejsce, 460 punktów).
Tylko raz wystąpił w konkursie indywidualnym Pucharu Świata – 6 stycznia 2008 w zawodach Turnieju Czterech Skoczni w Bischofshofen zajął 45. pozycję.
Austriak zasłynął z "podwójnego skoku". W 2003 roku Thurnbichler jako przedskoczek podczas Turnieju Czterech Skoczni w Bischofshofen wylądował, po czym odbił się od zeskoku i ponownie wylądował.
Ostatnie starty Thurnbichlera w oficjalnych zawodach międzynarodowych miały miejsce latem 2011. Tego samego roku zakończył karierę zawodniczą, o czym zadecydowała dyskopatia. Ukończył studia na kierunku wychowanie fizyczne. W 2021 roku został asystentem trenera reprezentacji Austrii w skokach narciarskich Andreasa Widhölzla, a przed objęciem tego stanowiska m.in. przez 5 lat trenował najmłodszych skoczków w Austrii, przez 2 lata pełnił funkcję trenera w austriackiej kadrze juniorów oraz był trenerem w Tyrolskim Związku Narciarskim. Po sezonie 2021/2022 opuścił austriacką reprezentację, a następnie został trenerem głównym reprezentacji Polski w skokach narciarskich.
Trener reprezentacji Polski.
5 listopada 2022 roku jego podopieczni rozpoczęli rywalizację w Pucharze Świata. Zarówno kwalifikacje, jak i sobotni konkurs wygrał Dawid Kubacki. Thurnbichler jest także trenerem z najlepszym startem w polskiej kadrze, gdyż w pierwszym konkursie sezonu wszyscy reprezentanci Polski uzyskali łącznie 199 punktów w klasyfikacji Pucharu Świata, co wcześniej nie udało się żadnemu szkoleniowcowi.
Życie prywatne.
Jego rodzinnym miastem jest Innsbruck. W kwietniu 2022 przeprowadził się na stałe do Polski i zamieszkał w Krakowie.

</doc>
<doc id="1268048" url="https://pl.wikipedia.org/wiki?curid=1268048" title="RTN">
RTN



</doc>
<doc id="1268050" url="https://pl.wikipedia.org/wiki?curid=1268050" title="Suure-Jaani">
Suure-Jaani

Suure-Jaani – miasto w środkowej Estonii, ok. 1,2 tys. mieszkańców.
18 stycznia 1898 roku urodził się tam Albert Kivikas, estoński pisarz.

</doc>
<doc id="1268051" url="https://pl.wikipedia.org/wiki?curid=1268051" title="Suure Jaani">
Suure Jaani



</doc>
<doc id="1268052" url="https://pl.wikipedia.org/wiki?curid=1268052" title="Mikrospódnica">
Mikrospódnica

Mikrospódnica, mikrospódniczka (ang. "microskirt") – bardzo krótka spódnica, która jest dłuższa niż taśma, ale krótsza niż minispódniczka. Jej długość wynosi zwykle od 13 do 20 cm. Spódnica tej długości odsłania zwykle część ud i pośladków. Aby tego uniknąć, mikrospódnica często noszona jest z rajstopami lub legginsami.

</doc>
<doc id="1268053" url="https://pl.wikipedia.org/wiki?curid=1268053" title="Barbara Zielińska">
Barbara Zielińska

Barbara Zielińska (ur. 1959 w Krakowie) – polska aktorka.
W 1982 roku ukończyła studia w PWST w Krakowie, dyplom otrzymała w 1984 roku. Jest żoną aktora Edwarda Dargiewicza, mają córkę Martynę.

</doc>
<doc id="1268057" url="https://pl.wikipedia.org/wiki?curid=1268057" title="Bekoji">
Bekoji

Bekoji – miasto w Etiopii.
Mieszkańcy.
W 2005 roku miasto liczyło 234 741 mieszkańców.
Z Bekoji pochodzi Tirunesh Dibaba, etiopska lekkoatletka, biegaczka długodystansowa, wielokrotna mistrzyni olimpijska.

</doc>
<doc id="1268058" url="https://pl.wikipedia.org/wiki?curid=1268058" title="Numero Uno">
Numero Uno



</doc>
<doc id="1268059" url="https://pl.wikipedia.org/wiki?curid=1268059" title="Ștefan Radu">
Ștefan Radu

Ștefan Daniel Radu (ur. 22 października 1986 w Bukareszcie) – rumuński piłkarz grający na pozycji środkowego lub lewego obrońcy.
Kariera klubowa.
Radu urodził się w Bukareszcie i tam też rozpoczął karierę sportową w klubie FC Dinamo Bukareszt. Początkowo występował w drugoligowych rezerwach, ale w 2005 roku został włączony do kadry pierwszej drużyny przez trenera Ioana Andone. 27 kwietnia zadebiutował w pierwszej lidze w wygranym 3:0 spotkaniu z FCM Bacău. Do końca sezonu rozegrał 3 mecze i został wicemistrzem Rumunii. Natomiast w sezonie 2005/2006 zaliczył 8 spotkań, a także kolejnych 11 w rezerwach Dinama. Bukareszteński klub zajął 3. miejsce w lidze. W sezonie 2006/2007 Radu był już podstawowym zawodnikiem zespołu. Wywalczył mistrzostwo Rumunii, a w Pucharze UEFA dotarł do 1/16 finału (w pucharze zdobył jednego gola). Latem 2007 wystąpił w nieudanych dla Dinama eliminacjach do Ligi Mistrzów.
Na początku 2008 roku Radu został wypożyczono do włoskiego S.S. Lazio. W rzymskiej drużynie zadebiutował 3 lutego w wygranym 2:1 domowym meczu z Sampdorią. Następnie Lazio wykupiło rumuńskiego zawodnika na stałe.
Kariera reprezentacyjna.
W reprezentacji Rumunii Radu zadebiutował 15 listopada 2006 roku w wygranym 1:0 meczu z Hiszpanią. Wcześniej grał w drużynie U-21. W barwach kadry A występował w eliminacjach do Euro 2008.

</doc>
<doc id="1268060" url="https://pl.wikipedia.org/wiki?curid=1268060" title="Stefan Radu">
Stefan Radu



</doc>
<doc id="1268062" url="https://pl.wikipedia.org/wiki?curid=1268062" title="Vaxholm">
Vaxholm

Vaxholm − miasto i twierdza morska w Szwecji, w regionie Sztokholm (szw. "Stockholms län"), siedziba gminy Vaxholm, liczące około 4 817 mieszkańców.
Nazwa miasta wywodzi się od Zamku Vaxholm wybudowanego w 1549 roku, w pobliżu którego Gustaw I Waza założył w 1558 roku miasto. Prawa miejskie uzyskało ono w 1652 roku.

</doc>
<doc id="1268065" url="https://pl.wikipedia.org/wiki?curid=1268065" title="Vittorio Matteo Corcos">
Vittorio Matteo Corcos

Vittorio Matteo Corcos (ur. 4 października 1859 w Livorno, zm. 8 listopada 1933 we Florencji) – włoski malarz.
Studiował malarstwo we Florencji i Neapolu. W 1880 wyjechał do Paryża, gdzie współpracował z Goupil Art Gallery. Wystawiał w paryskim "Salon des artistes français". Na przełomie XIX i XX w. był popularnym portrecistą.

</doc>
<doc id="1268066" url="https://pl.wikipedia.org/wiki?curid=1268066" title="Tebtynis">
Tebtynis

Tebtynis – starożytne miasto egipskie zlokalizowane na południowy wschód od Madinat Madi na obrzeżach oazy Fajum. Miejsce kultu boga Sobka. Na miejscu Tebtynis obecnie położona jest osada Umm al-Burajdżat.
Tebtynis było badane w latach 1899–1900 przez brytyjskich archeologów B.P. Grenfella i A.S. Hunta. Odkryto wówczas cmentarz, na którym grzebano zmumifikowane krokodyle. W miejscu pochówków znaleziono dużą liczbę papirusów zapisanych pismem demotycznym i greckim. Papirusy datowane są na okres cesarstwa rzymskiego. Kolejne badania przeprowadzono w latach trzydziestych XX wieku. Niemieckie i włoskie ekspedycje archeologiczne odkryły wówczas nowe papirusy, pozostałości po miejskich zabudowaniach oraz przy sąsiedniej twierdzy Kasr Karun świątynię Sobka z epoki Ptolemeuszy.

</doc>
<doc id="1268067" url="https://pl.wikipedia.org/wiki?curid=1268067" title="P. Killer Trackz">
P. Killer Trackz

Anthony Fields (lepiej znany jako PK lub P. Killer Trackz) – amerykański producent hip-hopowy z wytwórni Ruff Ryders Entertainment i Bloodline Records. Komponował podkłady dla takich wykonawców jak DMX, Jadakiss, Drag-On i Eve. Aktualnie PK pracuje nad albumem DMX-a.

</doc>
<doc id="1268072" url="https://pl.wikipedia.org/wiki?curid=1268072" title="Umm al-Burajdżat">
Umm al-Burajdżat

Umm al-Burajdżat – miejscowość w muhafazie Fajum ok. 20 km na południe od Fajum. W miejscu położenia osady w pierwszej połowie XX wieku odkryto pozostałości po starożytnym mieście Tebtynis.

</doc>
<doc id="1268081" url="https://pl.wikipedia.org/wiki?curid=1268081" title="Arthur Boyd">
Arthur Boyd

Arthur Merric Bloomfield Boyd (ur. 20 lipca 1920, zm. 24 kwietnia 1999) − australijski malarz i rzeźbiarz, zajmujący się również ceramiką.
Jego twórczość mieści się szeroko rozumianym nurcie ekspresjonistycznym, często poruszał tematykę społeczeństwa międzynarodowego. Sławę przyniosła mu wystawa w Londynie w 1960.
Do najbardziej znanych obrazów Boyda należą: "„Pejzaż Wimmera”" (1950 i "„Ślepy Nabuchodonozor z lwem”" (1967). (1955).

</doc>
<doc id="1268082" url="https://pl.wikipedia.org/wiki?curid=1268082" title="Camille Bryen">
Camille Bryen

Camille Bryen (ur. 17 września 1907 w Nantes, zm. 8 maja 1977 w Paryżu) − francuski malarz i poeta.
W latach 30. tworzył poezję, która była połączeniem stylu dada i surrealizmu (pierwszy tomik "Opoponax"). W 1946 swoje prace wystawiał w Bazylei z H. Arpem. w 1948 wziął udział w wystawie zorganizowanej przez Michela Tapiégo w Galerie des Iles. Od 1950 Bryen malował w stylu zwanym taszyzmem.

</doc>
<doc id="1268083" url="https://pl.wikipedia.org/wiki?curid=1268083" title="Jules Cavaillès">
Jules Cavaillès

Jules Cavaillès (ur. 20 czerwca 1901 w Carmaux, zm. 29 stycznia 1977 w Épineuil) − francuski malarz.
Od 1950 profesor École des Arts Décoratifs w Paryżu. Malował w stylu zbliżonym do realizmu, uprawiał głównie malarstwo sztalugowe (pejzaże, martwe natury, wnętrza), monumentalne (dekoracje) oraz grafikę (litografię).

</doc>
<doc id="1268089" url="https://pl.wikipedia.org/wiki?curid=1268089" title="Planty Mistrzejowickie">
Planty Mistrzejowickie

Planty Mistrzejowickie – park miejski w Krakowie, w Dzielnicy XV Mistrzejowice o powierzchni 10,7 ha i długości 0,7 km.
Przebieg i opis.
Park ograniczony jest ul. Srebrnych Orłów od południa i ogródkami działkowymi od północy. Usytuowany jest pomiędzy osiedlami Złotego Wieku (na zachodzie) i Bohaterów Września (na wschodzie). Na dużej części długości po stronie wschodniej równolegle biegnie ul. Obrońców Warszawy, a od strony zachodniej na niewielkim, południowym odcinku ul. Wawelska. W parku znajdują się dwa place zabaw, skatepark, który rozpoczął działalność 19 maja 2012, trial park, dwa boiska wielofunkcyjne i amfiteatr.
Historia.
Park powstał na początku lat 70. XX wieku, wraz z okolicznymi, nowymi wówczas osiedlami Mistrzejowic, jako tereny zielone dla tych osiedli. Miał wraz z Plantami Bieńczyckimi tworzyć ciąg parków, wiodących od starej części Nowej Huty przez nowe osiedla Bieńczyc i Mistrzejowic do parku wokół Fortu Batowice. Plany te zostały w większości zrealizowane, z wyjątkiem fragmentu przedłużającego Planty Mistrzejowickie do parku wokół Fortu Batowice. Główna aleja, która miała zostać doprowadzona do fortu obecnie kończy się ślepo z jedną latarnią niemalże w ogródkach działkowych ograniczających Planty Mistrzejowickie od strony północnej. W kontekście budowy parku i nadania mu nazwy wzorowano się na Plantach Krakowskich otaczających Stare Miasto.
Obecnie prowadzone są stopniowe prace mające na celu odświeżyć wyeksploatowane, asfaltowe alejki.

</doc>
<doc id="1268090" url="https://pl.wikipedia.org/wiki?curid=1268090" title="Pemolina">
Pemolina

Pemolina – organiczny związek chemiczny, stymulująca substancja psychoaktywna. W niektórych krajach sprzedawana jest pod nazwą "Cylert" jako lek na ADHD i narkolepsję. Pemolina posiada mniej efektów ubocznych niż większość stymulantów, między innymi nie powoduje zmniejszenia apetytu i suchości w ustach. Pemolina prawdopodobnie ze względu na łagodniejsze działanie psychoaktywne nie zyskała tak dużej popularności na czarnym rynku jak pokrewna substancja – 4-metyloaminoreks.

</doc>
<doc id="1268091" url="https://pl.wikipedia.org/wiki?curid=1268091" title="4-metyloaminoreks">
4-metyloaminoreks



</doc>
<doc id="1268094" url="https://pl.wikipedia.org/wiki?curid=1268094" title="Katherine Moennig">
Katherine Moennig

Katherine Sian Moennig (ur. 29 grudnia 1977 w Filadelfii w stanie Pensylwania, USA) – amerykańska aktorka, znana głównie z ról Shane McCutcheon w serialu telewizyjnym stacji Showtime "The L Word" oraz Jacqueline Pratt w serialu stacji The WB "Amerykańskie nastolatki". Posiada korzenie niemieckie i irlandzkie.
Życiorys.
Katherine Moennig urodziła się w Filadelfii jako córka tancerki z Broadwayu Mary Zahn i wytwórcy skrzypiec Williama Moenniga. Jest spokrewniona z aktorkami Blythe Danner i Gwyneth Paltrow.
W roku 1995 przeprowadziła się do Nowego Jorku i podjęła studia w American Academy of Dramatic Arts.
W roku 1999 dostała główna rolę w teledysku zespołu Our Lady Peace do piosenki „Is Anybody Home?”. Jej pierwszą, poważną rolą była rola Jake Pratt w amerykańskim serialu "Amerykańskie nastolatki".
Moennig ma na koncie wiele ról lesbijek i związanych z pojęciem transgenderyzmu, które to przyczyniły się do spekulacji na temat orientacji seksualnej aktorki. Moennig odmówiła jednak rozmów na temat swojej seksualności, mówiąc, że w Hollywood prywatność jest świętością.
12 kwietnia 2006 roku aktorka zadebiutowała na scenie Off-Broadway u boku Lee Pace’a w sztuce Petera Morrisa "Guardians".
W 2008 roku wcieliła się w rolę Mary Landis, podejrzaną w 19 odcinku 6 serii "".

</doc>
<doc id="1268096" url="https://pl.wikipedia.org/wiki?curid=1268096" title="Leonardo Sciascia">
Leonardo Sciascia

Leonardo Sciascia (ur. 8 stycznia 1921 w Racalmuto, zm. 20 listopada 1989 w Palermo) – włoski pisarz, publicysta i polityk.
Życiorys.
Sciascia urodził się na Sycylii i jego twórczość jest mocno osadzona w realiach wyspy. W wielu książkach podejmował temat wpływu mafii na codzienne życie Sycylijczyków. W niektórych, choćby "Todo modo", zajmował się kondycją chrześcijaństwa i rolą Kościoła we współczesnym świecie. 
Oprócz prozy publikował także prace poświęcone literaturze oraz politycznym wydarzeniom. Napisał m.in. "Zniknięcie Majorany" poświęcone znanemu fizykowi oraz książkę o porwaniu Aldo Moro ("L'affaire Moro"). Publikował m.in. w „Corriere della Sera”. Jego utwory były przenoszone na ekran filmowy.
W latach 70. rozpoczął karierę polityczną. Z ramienia PCI (partii komunistycznej) był radnym w Palermo, w 1979 trafił do Parlamentu Europejskiego (z partii Partito Radicale). 

</doc>
<doc id="1268098" url="https://pl.wikipedia.org/wiki?curid=1268098" title="Testy Niewidocznego Uniwersytetu">
Testy Niewidocznego Uniwersytetu

Testy Niewidocznego Uniwersytetu to książka sprawdzająca wiedzę czytelnika na temat książek z serii Świat Dysku od "Koloru Magii" do "Maskarady" napisana przez Davida Langforda w 1996 roku. Na język polski została przetłumaczona przez wydawnictwo Prószyński i S-ka. Książka podzielona jest na kategorie, z których każda zawiera pytania na inny temat. Na odpowiedzi na niektóre z tych pytań polscy czytelnicy mogą mieć jednak problem, gdyż nie wszystkie odnoszą się do książek i artykułów wydanych w języku polskim.

</doc>
<doc id="1268099" url="https://pl.wikipedia.org/wiki?curid=1268099" title="Ukraińska Akademia Gospodarcza w Podiebradach">
Ukraińska Akademia Gospodarcza w Podiebradach



</doc>
<doc id="1268101" url="https://pl.wikipedia.org/wiki?curid=1268101" title="201 Pułk Szwoleżerów">
201 Pułk Szwoleżerów



</doc>
<doc id="1268102" url="https://pl.wikipedia.org/wiki?curid=1268102" title="8 Dywizjon Artylerii Konnej">
8 Dywizjon Artylerii Konnej



</doc>
<doc id="1268103" url="https://pl.wikipedia.org/wiki?curid=1268103" title="Kolumna Adama Mickiewicza we Lwowie">
Kolumna Adama Mickiewicza we Lwowie

Kolumna Adama Mickiewicza we Lwowie – pomnik Adama Mickiewicza na Placu Mariackim (obecnie Plac Mickiewicza, ukr. Площа Міцкевича) na Starym Mieście we Lwowie, neoklasycystyczny, wzniesiony w latach 1902–1904 według projektu Antoniego Popiela, odsłonięty 30 października 1904. 
Historia pomnika.
Komitet budowy pomnika powstał w roku 1897. Na początku roku 1898 rozpisano konkurs na projekt pomnika. Z inicjatywy członka komitetu, Adama Krechowieckiego, wprowadzono warunek, aby pomnikowi nadać kształt kolumny. Z 28 projektów konkursowych jury z udziałem m.in. Cypriana Godebskiego wybrało projekt Antoniego Popiela przedstawiający postać Mickiewicza u stóp kolumny oraz unoszącego się nad nim skrzydlatego geniusza. Kolumnę wieńczył znicz. 
16 listopada 1899 Antoni Popiel przedstawił ostateczną wersję projektu. Pomnik został usytuowany na Placu Mariackim, w pobliżu figury Matki Boskiej. Granitowy trzon kolumny sprowadzono z Królestwa Włoch. Ze względu na trudne warunki geologiczne (płynąca pod ziemią rzeka Pełtew) pomnik posadowiono na trzynastu palach. Brązowe elementy pomnika zostały odlane w wiedeńskich zakładach Teodora Serpeka.
Budowa została ukończona 25 października 1904. Wysokość pomnika wyniosła 21 m, figury Mickiewicza 3,30 m. Płomień znicza u szczytu kolumny został pozłocony.
Pomnik został uroczyście odsłonięty 30 października 1904, przetrwał nieuszkodzony do naszych czasów.

</doc>
<doc id="1268108" url="https://pl.wikipedia.org/wiki?curid=1268108" title="Adam (miasto biblijne)">
Adam (miasto biblijne)

Adam (hebr עריכת אדם) – według biblijnej Księgi Jozuego 3:16 – miasto leżące nieopodal Sartan, wymienione w opisie przejścia Izraelitów przez Jordan w drodze do Ziemi Obiecanej. Biblia podaje, że wtedy wody rzeki zatrzymały się koło Adamu.
Lokalizacja.
Utożsamiane bywa z Tall ad-Damija (Tel Damija; Damia) w Jordanii przy granicy z Izraelem (Zachodni Brzeg), leżącym po wschodniej stronie rzeki Jordan, niedaleko od miejsca, gdzie do Jordanu wpada Nahr az-Zarka, na północny wschód od Jerycha, ok. 20 mil (32 km) na północ od Morza Martwego. Z taką identyfikacją wiąże się fakt, że znajdujący się w pobliżu most Damija, nazywany jest również "Most Adam".

</doc>
<doc id="1268109" url="https://pl.wikipedia.org/wiki?curid=1268109" title="Klizmafilia">
Klizmafilia

Klizmafilia (ang. "klismaphilia") – parafilia, w której satysfakcja seksualna jest osiągana poprzez wlewy doodbytnicze (lewatywa). Niektórzy producenci przemysłu pornograficznego posiadają w ofercie zestawy do lewatywy służące do zaspokojenia potrzeb klismafilicznych. Klismafilię określa się czasami jako rodzaj masturbacji analnej. Angielski termin został ukuty w 1973 przez Joanne Denko. 

</doc>
<doc id="1268111" url="https://pl.wikipedia.org/wiki?curid=1268111" title="Zimmermann">
Zimmermann

Zimmermann − nazwisko niemieckiego pochodzenia, pochodzące od rzeczownika oznaczającego cieślę. W Polsce występuje także w formach Zimerman i Cymerman.

</doc>
<doc id="1268114" url="https://pl.wikipedia.org/wiki?curid=1268114" title="Planty Bieńczyckie">
Planty Bieńczyckie

Planty Bieńczyckie – park miejski w Krakowie, w Dzielnicy XVI Bieńczyce o powierzchni 13,03 ha.
Przebieg i opis.
Park ograniczony jest ul. Kocmyrzowską od wschodu i ul. gen. Leopolda Okulickiego od zachodu. Biegnie od strony wschodniej przez os. Przy Arce oraz dalej wzdłuż granic osiedli pomiędzy: os. Kazimierzowskim i os. Jagiellońskim, dalej os. Na Lotnisku i os. Wysokim oraz os. Strusia i os. Kalinowym. Na swojej długości park przecina 3 ulice – ul. J. Szajnowicza-Iwanowa, ul. W. Broniewskiego oraz ul. X. Dunikowskiego. W bezpośrednim otoczeniu Plant Bieńczyckich są dwa kościoły: Arka Pana oraz kościół św. Józefa Oblubieńca, 7 szkół: cztery szkoły podstawowe, dwa gimnazja oraz III Liceum im. Jana Kochanowskiego, a także wiele punktów handlowych. W parku jest 8 placów zabaw.
Historia.
Park powstał na przełomie lat 60. i 70. XX wieku dla okolicznych, nowych ówcześnie osiedli. Miał wraz z Plantami Mistrzejowickimi tworzyć ciąg parków wiodących od starej części Nowej Huty przez nowe osiedla Bieńczyc i Mistrzejowic do parku wokół Fortu Batowice. Plany te zostały w większości zrealizowane. W kontekście budowy parku, a później nadania mu nazwy wzorowano się na Plantach Krakowskich, otaczających Stare Miasto. 
Obecnie prowadzone są stopniowe prace mające na celu odświeżyć wyeksploatowane, asfaltowe alejki.

</doc>
<doc id="1268117" url="https://pl.wikipedia.org/wiki?curid=1268117" title="Stare Miasto (Bratysława)">
Stare Miasto (Bratysława)

Stare Miasto (słow. "Staré Mesto", niem. "Altstadt, Pressburger Altstadt", węg. "Pozsony-Óváros") – dzielnica Bratysławy, stanowiąca historyczne centrum. Jest równoznaczna z powiatem Bratysława I.
Stare Miasto pełne jest instytucji państwowych oraz najcenniejszych zabytków stolicy Słowacji. Koncentruje się tutaj ruch turystyczny miasta. Od południa ogranicza je rzeka Dunaj, od zachodu granicą jest Dolina Młyńska ("Mlynská dolina")
Stare Miasto dawniej.
W przeszłości obok właściwego Starego Miasta, ograniczonego murami miejskimi, istniało jeszcze Podgrodzie ("Podhradie", niem. "Schlossgrund, Zuckermantel, Zuckermandel", węg. "Pozsony-Várallya"), rozciągające się pod wzgórzem zamkowym. Obecnie w większości nie istnieje – zostało zniszczone w latach 70. XX wieku (m.in. zburzono przepiękną Synagogę Neologiczną – przykład architektury mauretańskiej), podczas budowy Nowego Mostu oraz wielopasmowej drogi. Okolice zamku wraz z zabudową nad Dunajem były również określane jako "Theresienstadt" (węg. "Teréz-város"). Imię cesarzowej Marii Teresy nosiła również ulica nad Dunajem – "Maria Theresia strasse", obecnie "Nábrežíe arm. gen. Ľ. Svobodu". Z kolei obszar Bratysławy pomiędzy Pałacem Grasalkoviča a "König Ludwik platz" (dzisiaj "Hurbanovo nám.") na niektórych mapach zaznaczano jako "Ferdinandstadt" lub "Nándor-város".
Na placu Ľudovíta Štúra (Námestie Ľudovíta Štúra), wówczas noszącym nazwę "Krönungshügelplatz" (węg. "Koronázásidomb-tér") w latach 1897-1921 stał pomnik konny Marii Teresy.
Podział dzielnicy i zabytkowe obiekty znajdujące się na jej terenie.
Zachodnią część dzielnicy stanowi wzgórze Slavín z pomnikiem i cmentarzem żołnierzy Armii Czerwonej, którzy polegli w czasie zdobywania Bratysławy z początkiem kwietnia 1945 roku, oraz Park Górski ("Horský park") i osiedla willowe, przy których mieszczą się liczne ambasady. Najważniejszym obiektem tej części Starego Miasta jest Zamek Bratysławski, wznoszący się na wzgórzu.
Wschodnia część dzielnicy to właściwe Stare Miasto, rozrośnięte wokół rynku ("Hlavné námestie") z gotyckim ratuszem oraz Studnią Maksymiliana (popularnie zwaną Fontanną Rolanda). Zabytkowe obiekty Starego Miasta świadczą o bogatej przeszłości tej części Bratysławy, której szczyt przypadł na okres, kiedy była stolicą Węgier od XVI do XIX wieku.
Pałace:
Obiekty sakralne:
Inne zabytkowe budynki:
W obrębie dzielnicy znajduje się wiele muzeów i galerii. W okolicach Nowego Mostu ulokowano przystań dla wycieczkowych statków pasażerskich - można stąd popłynąć do Devína, zapory w Gabčíkovie, Wiednia czy Budapesztu.
Najważniejsze ulice i place Starego Miasta to "Obchodná ulica" (czyli "Handlowa" – deptak pełen knajp, pubów i restauracji), rozległy deptak "Hviezdoslavovo námestie" (z hotelem Carlton i Teatrem Narodowym), "Františkánske námestie" (ciągnące się od rynku, zabudowane zabytkowymi kamienicami), "Námestie SNP", "ulica Michalská" (ciągnąca się od Bramy Michalskiej) oraz "Kamenné námestie" przy którym znajduje się Tesco, jedyny położony w centrum hipermarket.
W północnej części dzielnicy (na pograniczu z Nowym Miastem) znajduje się główny dworzec kolejowy w Bratysławie - Bratislava hlavná stanica.

</doc>
<doc id="1268118" url="https://pl.wikipedia.org/wiki?curid=1268118" title="Borowiki (przystanek kolejowy)">
Borowiki (przystanek kolejowy)

Borowiki – przystanek kolejowy w Borowikach, w województwie podlaskim, w Polsce. Znajdują się tu 2 perony.
W roku 2017 przystanek obsługiwał 0–9 pasażerów na dobę.

</doc>
<doc id="1268124" url="https://pl.wikipedia.org/wiki?curid=1268124" title="Jerzy Wójcik (choreograf)">
Jerzy Wójcik (choreograf)

Jerzy Wójcik (ur. 22 kwietnia 1933 w Dąbrówce Wielkiej, obecnie dzielnicy Piekar Śląskich, zm. 10 marca 2008 w Katowicach) – polski artysta baletu, choreograf, pedagog i folklorysta.
Życiorys.
Swoją drogę zawodową rozpoczął jako tancerz w zespole „Śląsk”, na początku jego istnienia w 1953 r. Był wychowankiem i wieloletnim współpracownikiem Stanisława Hadyny, Elwiry Kamińskiej i Miry Zimińskiej–Sygietyńskiej.
Pracą artystyczną „Śląska” kierował od śmierci Stanisława Hadyny w styczniu 1999 r. jako dyrektor artystyczny przywiązywał wielką wagę do utrzymania w zespole „hadynowskiego” wizerunku artystycznego. Jednocześnie wzbogacał ofertę repertuarową o nowe programy. Utrzymywał stały kontakt z muzeami etnograficznymi, autorytetami w dziedzinie tańców ludowych, narodowych i strojów ludowych oraz z twórcami ludowymi.
Przez ponad 20 lat był też choreografem i kierownikiem artystycznym Regionalnego Zespołu Pieśni i Tańca „Juhas” z Ujsołów, dla którego opracował kilka programów artystycznych. Pod jego kierunkiem „Juhas” zdobył wiele cennych nagród na krajowych i międzynarodowych festiwalach folklorystycznych.
Wójcik ukończył w Warszawie Państwowe Zaoczne Studium Kultury i Oświaty Dorosłych, był członkiem Polskiego Towarzystwa Etnochoreologicznego. Wiedzę z zakresu muzyki, tańca i stroju ludowego oraz narodowego zdobywał u znanych i cenionych pedagogów i animatorów kultury ludowej i narodowej.
Był konsultantem zespołów folklorystycznych, współorganizatorem krajowych i zagranicznych warsztatów choreograficznych, jurorem wielu przeglądów i konkursów ludowych zespołów artystycznych.
W 2006 został odznaczony srebrnym medalem "Zasłużony Kulturze Gloria Artis", natomiast w 2008 roku został pośmiertnie laureatem Nagrody im. Wojciecha Korfantego.
Śląsk pożegnał choreografa w czasie nabożeństwa, które w katowickiej archikatedrze odprawił abp metropolita górnośląski Damian Zimoń 13 marca 2008. Dnia 17 marca 2008 roku Jerzy Wójcik został pochowany w katakumbach na cmentarzu Powązkowskim (rząd 94-3).

</doc>
<doc id="1268125" url="https://pl.wikipedia.org/wiki?curid=1268125" title="Port lotniczy Winnipeg">
Port lotniczy Winnipeg

Port lotniczy Winnipeg (IATA: YWG, ICAO: CYWG) – międzynarodowy port lotniczy położony w Winnipeg, w stanie Manitoba. Jest siódmym co do wielkości portem lotniczym Kanady. W 2007 obsłużył ponad 3,5 mln pasażerów. W 2012 r. główny terminal pasażerski lotniska Winnipeg został wybrany przez Travel Channel za jedną z najbardziej znanych budynków terminali lotniczych na świecie.
Historia.
Lotnisko otwarto w 1928 roku jako Stevenson Aerodrome na cześć wybitnego lotnika i pioniera lotniczego Manitoby, kapitana Freda J. Stevensona. Stevenson Aerodrome znane również jako Stevenson Field, było pierwszym międzynarodowym lotniskiem w Kanadzie. W 1958 roku, na wniosek Kanadyjskiego Ministerstwa Transportu, Stevenson Field został oficjalnie przemianowany na Port lotniczy Winnipeg (Winnipeg International Airport).
Oryginalny budynek głównego terminala został wybudowany w 1964 roku i został zaprojektowany przez firmę architektoniczną Green Blankstein Russell and Associates (następnie GBR Associates and Stantec Limited). Został rozbudowany i wyremontowany w 1984 roku przez firmę architektoniczną IKOY oraz został zbudowany hotel naprzeciwko terminalu w 1998 roku. Oryginalny główny budynku terminalu, który został zamknięty 30 października 2011, a następnie wyburzony, był przykładem modernistycznego stylu międzynarodowej architektury.
10 grudnia 2006 r. Minister Transportu, Lawrence Cannon, ogłosił, że Winnipeg International Airport zmienia swoją nazwę na Winnipeg James Armstrong Richardson International Airport na cześć wpływowego biznesmena i pioniera lotnictwa komercyjnego z Winnipeg.
Terminale.
Terminal Główny.
Główny terminal lotniska w Winnipeg został zaprojektowany przez Pelli Clarke Pelli Architects i Stantec. Projekt terminalu został zainspirowany charakterystyczny dla miasta Winnipeg i prowincji Manitoba krajobrazu. Jest to pierwszy terminal na lotnisku w Kanadzie z certyfikatem LEED z przyjazną dla środowiska koncepcji, projektowania, budowy i eksploatacji. Terminal został zbudowany w dwóch fazach, z początkiem budowy w 2007 roku i końcem 30 października 2011 roku, kiedy został oficjalnie otwarty dla pasażerów. Wraz z nowym terminalem, zbudowana została wielopoziomowa droga dojazdowa i otwarta w październiku 2006 r., a czteropiętrowy parking na 1559 miejsc został otwarty w listopadzie 2006 roku. Wszystkie linie lotnicze obsługujące międzynarodowe lotnisko Winnipeg działają w głównym budynku terminalu, z wyjątkiem Perimeter Aviation i Kivalliq Air.
Inne budynki terminali.
Istnieją dwie regionalne linie lotnicze, które obsługują własne małe, ekskluzywne budynki terminala na międzynarodowym lotnisku w Winnipeg, aby ułatwić usługi dla pasażerów, ładunków i czarterów. Te linie nie używać głównego terminala z powodu ich różnych operacji na małych oddalonych społecznościach w całej północnej Manitobie za pomocą małego samolotu śmigłowego.
Budynek terminalu Perimeter Aviation położony jest 2,6 km na południe od głównego terminala i jest obsługiwany wyłącznie przez Perimeter Aviation. Kivalliq Air prowadzi również własny wyłączny budynek terminalu, w odległości 1,5 km na południe od głównego terminala.
Usługi pasażerskie.
Główny budynek terminalu lotniska Winnipeg dysponuje kilkoma punktami handlowymi i restauracjami. Salisbury House, Gondola Pizza, Rocky Mountain Chocolate Factory, Toad Hall Toys, sklep PGA Tour, Metalsmiths Sterling, CNBC News, Red River News, Starbucks, Upper Crust, Fuel Bar i Red Wok znajdują się za strefą bezpieczeństwa w hali odlotów. Stella Cafe and Bakery znajduje się przed strefą bezpieczeństwa obok obszaru chek-in oraz restauracja Harvey's znajduje się w hali przylotów. Istnieją dwa restauracje T.G.I. Friday's na lotnisku, jedna w hali odlotów krajowych i jedna w strefie odlotów do USA. Kawiarnia Tim Horton's zlokalizowana jest w hali przylotów, a także w hali odlotów zarówno w strefie krajowej i międzynarodowej.
Lotnisko jest obsługiwane przez dwa sklepy wolnocłowe, jak również Liquor Mart Express znajdujący się w hali przylotów. Bankomaty i kantory wymiany walut znajdują się na całym lotnisku.
Air Canada prowadzi Maple Leaf Lounge znajdujący się w krajowej/międzynarodowym strefie odlotów.
Darmowe WiFi jest zapewniane przez Winnipeg Airports Authority w całym budynku terminalu.
Transport.
Winnipeg Transit obsługuje dwie trasy autobusowe 15 i 20, które kursują na lotnisko. Stanowisko taksówek i limuzyn znajduje się tuż obok głównego budynku terminalu. Winnipeg Bus Terminal wykorzystywany jest jako centrum przesiadkowe dla Greyhound i innych przewoźników międzymiastowych, znajduje się tuż obok głównego budynku terminalu. Brandon Air Shuttle zapewnia transport między lotniskiem Winnipeg i drugim co do wielkości miastem Manitoby, Brandon, znajduje się na obrzeżach głównego terminala. Wszystkie główne agencje wynajmu samochodów można znaleźć na poziomie przylotów naprzeciwko głównego terminalu.

</doc>
<doc id="1268138" url="https://pl.wikipedia.org/wiki?curid=1268138" title="Sally Kirkland">
Sally Kirkland

Sally Kirkland (ur. 31 października 1941 w Nowym Jorku) – amerykańska aktorka i producentka filmowa i telewizyjna, nominowana do Oscara i Złotego Globu za tytułową rolę w filmie "Anna".
Córka Fredericka McMichaela Kirklanda, który pracował w branży złomu i Sally Kirkland, byłej redaktorki mody w miesięczniku „Vogue” i magazynie „Life”. Swoją karierę rozpoczęła na scenie Off-Broadway w 1962.

</doc>
<doc id="1268149" url="https://pl.wikipedia.org/wiki?curid=1268149" title="Dniproavia">
Dniproavia

Dniproavia (ukr. "Дніпроавіа") – nieistniejąca ukraińska linia lotnicza z siedzibą w Dnieprze. Głównym węzłem przesiadkowym (ang. hub) był port lotniczy Dniepr.
W 2017 roku linia ogłosiła bankructwo.

</doc>
<doc id="1268159" url="https://pl.wikipedia.org/wiki?curid=1268159" title="Stadion Kobe Wing">
Stadion Kobe Wing

Stadion Kobe Wing, – stadion piłkarski znajdujący się w japońskim mieście Kobe. Pojemność tego obiektu wynosi 42 000 widzów. Swoje mecze rozgrywa tutaj drużyna piłkarska Vissel Kobe.
Historia.
Rozegrano tu trzy mecze Mistrzostw Świata 2002:
Mecze fazy grupowej:
Mecz 1/8 finału:

</doc>
<doc id="1268160" url="https://pl.wikipedia.org/wiki?curid=1268160" title="Tjilatjap">
Tjilatjap



</doc>
<doc id="1268161" url="https://pl.wikipedia.org/wiki?curid=1268161" title="HMAS Yarra (1935)">
HMAS Yarra (1935)

HMAS „Yarra” (U77) – australijski slup wojenny (eskortowiec) zmodyfikowanego typu Grimsby z okresu II wojny światowej, służący w Royal Australian Navy w latach 1936-1942. Służył przede wszystkim na Bliskim Wschodzie i na wodach południowo-wschodniej Azji, gdzie został zatopiony przez japońskie okręty 4 marca 1942.
Historia.
„Yarra” był pierwszym z serii czterech slupów - uniwersalnych okrętów eskortowych, zbudowanych w Australii, należących do zmodyfikowanego brytyjskiego typu Grimsby (nieco powiększonego). Od jego nazwy serię australijskich zmodyfikowanych okrętów określa się też jako typ "Yarra" Stępkę pod budowę okrętu położono w stoczni Cockatoo Island Dockyard w Sydney 28 maja 1934, kadłub wodowano 28 marca 1935. Był on drugim okrętem australijskim o tej nazwie, pochodzącej od rzeki Yarra. Wszedł do służby 21 stycznia 1936.
Służba.
Po wybuchu II wojny światowej w Europie we wrześniu 1939, „Yarra” został wyposażony do roli trałowca i wszedł w skład nowo sformowanej 20 Flotylli Trałowej (w składzie , „Yarra”, i ). Pełnił początkowo służbę trałową i patrolową na wodach Australii.
Bliski Wschód 1940-1941.
28 sierpnia 1940 „Yarra” został wysłany w skład brytyjskich sił na Morzu Czerwonym, patrolując i eskortując tam konwoje. W nocy na 21 października, w osłonie konwoju BN.7, wraz z krążownikiem HMNZS „Leander”, niszczycielem i slupami i odparł atak włoskich niszczycieli „Manin”, „Sauro”, „Battisti” i „Nullo” koło Massawy. „Yarra” uniknął przy tym trafienia włoską torpedą. Starcie zakończyło się pościgiem i uszkodzeniem przez „Kimberley” i „Yarrę” niszczyciela „Francesco Nullo”, który wyrzucił się na brzeg koło Massawy i został zniszczony. Na przełomie marca i kwietnia 1941 „Yarra” był dokowany w Bombaju.
Okręt wziął udział w krótkiej wojnie aliantów z Irakiem, gdzie doszedł do władzy proniemiecki rząd. „Yarra” eskortował od połowy kwietnia 1941 dwa konwoje z wojskiem z Karaczi do Basry w Iraku. Po rozpoczęciu działań w maju patrolował na rzece Szatt al-Arab oraz ubezpieczał most nad rzeką Qarmat Ali. 24 maja „Yarra” wspierał desant i rajd oddziałów hinduskich na prawym brzegu Szatt al-Arab (wystrzelił wtedy 43 pociski głównego kalibru).
„Yarra” wziął następnie udział w brytyjsko-radzieckiej interwencji w Iranie, dokonując przed świtem 25 sierpnia 1941 wraz ze slupem ataku na główną irańską bazę marynarki Chorramszahr, na rzece Karun. Po rozpoczęciu ataku sił lądowych, „Yarra” zatopił tam z zaskoczenia ok. 4.20 irańską flagową kanonierkę „Babr”, która nie ostrzeliwała się. Ostrzelał następnie punkty oporu na brzegu z broni maszynowej i zdobył dwie małe kanonierki „Charogh” i „Simorgh”, które po krótkim oporze się poddały, po czym wysadził wraz z „Falmouth” niewielki desant, opanowując bazę. 28 sierpnia zdobył pod Bandar Abbas w cieśninie Ormuz porzucony i podpalony włoski parowiec „Hilda” (4901 BRT) i w ciągu następnych dni, po ugaszeniu na nim pożaru, odholował do zatoki Chahbar koło granicy z Indiami. 9 września „Yarra” odholował z tej zatoki do Karaczi włoski statek „Barbara”, przyholowany tam przez , po czym udał się na remont w Bombaju. Dowódca „Yarry” komandor por. Hastings Harrington został za działania w Iranie odznaczony Distinguished Service Order.
Morze Śródziemne 1941.
Od połowy listopada „Yarra” działał wraz z bliźniaczym na Morzu Śródziemnym, stacjonując w Aleksandrii. Osłaniał tam konwoje do oblężonego Tobruku, walcząc z niemieckim lotnictwem. 7 grudnia został lekko uszkodzony bliskimi wybuchami bomb, po czym doholował do Tobruku uszkodzony slup . Następnie, z powodu wybuchu wojny z Japonią na Pacyfiku, w połowie grudnia 1941 „Yarra” został skierowany do Batawii w Holenderskich Indiach Wschodnich.
Azja Południowo-wschodnia 1942.
„Yarra” przybył do Batawii 11 stycznia 1942, po czym pełnił tam służbę eskortową, głównie między cieśniną Sunda a Singapurem, w składzie brytyjskiej Eskadry Dalekiego Wschodu (Far Eastern Squadron). 5 lutego konwój BM.12 przybywający w dzień do Singapuru padł ofiarą ataków lotnictwa japońskiego i „Yarra” uratował aż 1804 ludzi z płonącego statku „Empress of Asia”.
Między 8 a 10 lutego „Yarra” holował ewakuowany z Singapuru naprawiany niszczyciel między Palembang a Batawią. Między 17 a 24 lutego „Yarra” eskortował konwój SJ.3 oraz holowany dalej niszczyciel „Vendetta” („Yarrę” zastąpił następnie krążownik ). 11 lutego nastąpiła zmiana dowódcy na kmdra por. Roberta Rankina. Okręt następnie kontynuował służbę eskortową na wodach Indonezji.
28 lutego, podczas ewakuacji Batawii, „Yarra” i indyjski slup „Jumna” wypłynęły z konwojem jednostek pomocniczych (okręt-baza „Anking”, tankowiec „Francol” i mały trałowiec „MMS.51”) do Tjilatjap. Po dopłynięciu, 2 marca „Yarra” został jednak skierowany z konwojem dalej do Fremantle. Po drodze, 3 marca odnalazła rozbitków z zatopionego holenderskiego statku „Parigi”. Rano 4 marca, 300 mil morskich na południe od Jawy, konwój został przechwycony przez silny zespół japoński, w składzie krążowników ciężkich „Atago”, „Takao” i „Maya” i niszczycieli „Arashi” i „Nowaki”. „Yarra” próbował osłonić konwój i podjął walkę, bez szans na powodzenie, lecz Japończycy szybko zatopili wszystkie trzy jednostki konwoju ogniem z dział. Jako ostatni zatonął „Yarra”.
Jedynie 13 ludzi z załogi „Yarry” odnalazł na tratwie dopiero 9 marca holenderski okręt podwodny „K-XI”. Ze 151 członków załogi zginęło 138, w tym wszyscy oficerowie, a także rozbitkowie z „Parigi”, z tego 20 osób załogi i kapitan „Parigi” zginęli już na tratwie (z pozostałych jednostek,
Japończycy podjęli po walce tylko jedną szalupę z „Francol”, 57 ludzi z „Anking” uratował 4 marca holenderski statek „Tawali”, a 14 rozbitków z „MMS.51” - holenderski statek „Tjimanoek” 7 marca).

</doc>
<doc id="1268165" url="https://pl.wikipedia.org/wiki?curid=1268165" title="In Between Dreams">
In Between Dreams

In Between Dreams – trzeci album Jacka Johnsona. Został nagrany na Hawajach i wydany w Stanach Zjednoczonych 1 marca 2005 roku przez wytwórnię Brushfire. Poza Johnsonem na płycie pojawiają się: Adam Topol (bębny i perkusja) oraz Merlo Podlewski (gitara basowa).
10 maja 2006 roku całkowita sprzedaż albumu w Stanach Zjednoczonych wyniosła 2,1 milionów egzemplarzy.

</doc>
<doc id="1268166" url="https://pl.wikipedia.org/wiki?curid=1268166" title="Sloop">
Sloop



</doc>
<doc id="1268169" url="https://pl.wikipedia.org/wiki?curid=1268169" title="Laura Roslin">
Laura Roslin

Laura Roslin to postać fikcyjna, bohaterka serialu Battlestar Galactica. W tę rolę wcieliła się aktorka Mary McDonnell.
Życiorys.
Życie przed atakiem.
Roslin była ministrem edukacji w czasie prezydentury Richarda Adara, pracowała z nim jeszcze gdy był burmistrzem Caprica City – stolicy Dwunastu Kolonii. Nie była zamężna, wiadomo jednak, że miała romans z Prezydentem Adarem. Przed wylotem na Galacticę obiecała, że złoży rezygnację z funkcji ministra edukacji za to, że prowadziła negocjacje ze związkami zawodowymi. W tym samym czasie dowiedziała się o raku piersi oraz widziała na Caprice Baltara całującego się z Capricą-Six.
Atak Cylonów.
W czasie zmasowanego ataku Cylonów brała udział w uroczystościach na statku Battlestar Galactica, co ocaliło jej życie. Po uformowaniu się floty statków, które przetrwały Laura Roslin została wybrana nowym prezydentem Dwunastu Kolonii. Chociaż była na 43 miejscu w kolejności sukcesji tytułu prezydenckiego okazało się, że nikt przed nią nie przeżył. Została zaprzysiężona na statku Colonial One, podobnie jak amerykański prezydent Lyndon B. Johnson po zabójstwie J.F. Kennedy’ego.
Prezydentura i choroba.
Laura Roslin przekonała komandora Adamę do ucieczki przed Cylonami, podkreślając, że próba kontrataku nie ma sensu. Współpraca pomiędzy panią prezydent i dowodzącym floty wojskowej wyglądała bardzo dobrze, aż do momentu odnalezienia planety Kobol. Roslin, która chorowała na raka utożsamiała siebie z legendarnym, śmiertelnie chorym przywódcą, który miał doprowadzić ludzi do Ziemi. Roslin wierzyła, że jej nadrzędnym celem jest odnalezienie Ziemi, a Kobol jest wskazówką na drodze do jej odnalezienia.
W tym celu wysłała Starbuck na Capricę po Strzałę Apolla, która miała otworzyć Grobowiec Ateny, zo co Komandor Adama oskarżył ją o próbę przejęcie władzy i pozbawił stanowiska. Gdy pułkownik Tigh wprowadził stan wojenny Roslin wraz z Apollo i kilkoma innymi osobami ociekła na Kobol, aby tam znaleźć Grobowiec. Po odnalezieniu Grobowca i drogi na Ziemię Komandor Adama przywrócił ją na stanowisko. W trakcie leczenia zażywała ekstrakt z kamali, wywołujący halucynację. Została wyleczona po transfuzji krwi Cylonów, która powstrzymała rozwój nowotworu. W tym czasie musiała także zażegnać konflikt między Admirał Cain i Komandorem Adamą.
W czasie wyborów z pomocą Pułkownika Tigha, Tory Foster i „Dee” próbowała dokonać fałszerstwa, aby Baltar nie wygrał. Nie udało się jednak.
Nowa Caprica.
Po osiedleniu na planecie, Roslin została nauczycielką. Gdy na planetę przybyli Cyloni, a Adama i Apollo uciekli z flotą, została jednym z przywódców ruchu oporu na Nowej Caprice. Tuż przez wyzwoleniem omal nie straciła życia, gdyż Baltar pod naciskiem Cylonów wydał na nią (i setkę innych osób) wyrok śmierci.
Wyzwolenie i prezydentura.
Po uratowaniu ludności spod okupacji Cylonów Roslin znów zostaje prezydentem. Jej stosunki z Billem Adamą i Tomem Zarkiem ulegają poprawie. Gdy zostaje odkryta Świątynia Pięciu nie chce dopuścić do jej przejęcia przez Cylonów, ale nie rozumie dlaczego Adama chciał wystrzelić na planetę głowicę jądrową poświęcając życie Apolla, który tam przebywał. W czasie procesu Baltara Roslin informuje o nawrocie choroby. Stara się doprowadzić do skazania Baltara na śmierć, jednak został on uniewinniony. Tori Foster, osobista sekretarka pani prezydent, odkrywa, że jest jednym z pięciu ukrytych Cylonów.
Po tym jak czwórka Cylonów odkryła swoją tożsamość Roslin wraz z Atheną i Capricą-Six, która przebywa na "Galactice" ma wizje w świątyni w których wszystkie gonią Herę, córkę Atheny i Helo. Gdy do floty dołącza się zbuntowany statek Cylonów, Roslin udaje się na jego pokład, aby uzyskać odpowiedzi od „hybrydy”. Po zniknięciu statku z Roslin na pokładzie uświadamia ona sobie, że jest zakochana w Admirale. Gdy ten ją odnajduje, pierwsze słowa pani prezydent to „Kocham cię”.
Roslin jest jedną z pierwszych osób, które stanęły na Ziemi.

</doc>
<doc id="1268171" url="https://pl.wikipedia.org/wiki?curid=1268171" title="Vidovdan">
Vidovdan

Vidovdan (Dzień świętego Wita) – jedno z ważniejszych świąt religijnych w Serbii przypadające na 15 czerwca w kalendarzu juliańskim, czyli 28 czerwca w kalendarzu gregoriańskim. Ma dla Serbów znaczenie historyczne, ponieważ 15 czerwca 1389 roku miejsce miała bitwa na Kosowym Polu, gdzie Serbia walczyła przeciw Imperium Osmańskiemu.
Pieśń Vidovdan.
Do tej bitwy odnosi się treść pieśni "Vidovdan". Pieśń ta po raz pierwszy ukazała się w roku 1989, w 600-rocznicę bitwy na Kosowym polu, na albumie Gordany Lazarević. Tekst pieśni z tłumaczeniem na język polski:

</doc>
<doc id="1268172" url="https://pl.wikipedia.org/wiki?curid=1268172" title="Chris Jericho">
Chris Jericho

Chris Jericho, właśc. Christopher Keith Irvine (ur. 9 listopada 1970 w Nowym Jorku) – kanadyjski wrestler, muzyk, pisarz i biznesmen, występuje w AEW. Występował również dla WWE, NJPW, Extreme Championship Wrestling (ECW), World Championship Wrestling (WCW) oraz wielu promocji w Kanadzie, Niemczech, Japonii oraz Meksyku.
Jericho zdobył 33 tytuły mistrzowskie spośród czterech największych amerykańskich federacji wrestlingu – WWE, WCW, ECW i AEW. Jest pierwszym Undisputed WWF Championem i jednocześnie ostatnim posiadaczem World Championship (znanego wcześniej jako WCW World Heavyweight Championship), gdzie zdobył oba tytuły tej samej nocy pokonując Stone Colda Steve’a Austina i The Rocka w 2001. Jest również dziewiątym Triple Crown Championem oraz czwartym Grand Slam Championem w historii WWE. W dodatku jest zdobywcą statuetek Slammy Awards w kategorii 2008 Superstar of the Year oraz 2009 Tag Team of the Year (w tag teamie z Big Showem). Został również pierwszym AEW World Championem w 2019.
Jericho jest sześciokrotnym światowym mistrzem. Zdobył WWF Championship raz, World Championship dwa razy oraz World Heavyweight Championship trzy razy. W historii zapisał się jako rekordowo dziewięciokrotny Intercontinental Champion, wygrywając w 2013 głosowanie fanów na najlepszego mistrza w historii. W 2017 dwukrotnie zdobył WWE United States Championship. Jericho występował w wielu walkach wieczoru gal pay-per-view, w tym jego występ jako Undisputed WWF Champion na WrestleManii X8 w 2002.
Poza wrestlingiem, w 1999 Jericho stał się głównym wokalistą zespołu muzycznego Fozzy. Ich debiutancki album (zatytułowany "Fozzy") z 2000 i album "Happenstance" (2002) zawiera nowo-zinterpretowane hity; późniejsze albumy "All That Remains" (2005), "Chasing the Grail" (2010), "Sin and Bones" (2012) i "Do You Wanna Start a War" (2014) składają się z oryginalnej stworzonej przez nich muzyki. Jericho wziął udział w dwunastym sezonie amerykańskiego "Dancing with the Stars". W 2010 był prowadzącym teleturnieju "Downfall" na kanale ABC, a także hostem 2013 Revolver Golden Gods Awards.
Wczesne życie.
Irvine urodził się w mieście Manhasset w stanie Nowy Jork. Jego ojciec Ted Irvine był hokeistą i grał dla drużyny New York Rangers. Kiedy jego ojciec przeszedł na sportową emeryturę, rodzina przeprowadziła się do Winnipeg. Zainteresował się wrestlingiem po przyjściu z rodziną na jedną z gal federacji American Wrestling Association w Winnipeg Arena. Zmotywował się do bycia w przyszłości wrestlerem po obejrzeniu kilku nagrań pojedynków Owena Harta, gdzie postanowił przyjść uczęszczać do szkółki Stampede Wrestling i uczyć się między innymi ruchów i ciosów z wysokości. Irvine uznaje Harta, Ricky’ego „The Dragon” Steamboata i Shawna Michaelsa jako inspiratorów do zostania wrestlerem.
Jego pierwszą rolą we wrestlingu była pomoc przy rozkładaniu ringu w nowo-otwartej promocji Keystone Wrestling Alliance, w której nauczył się wielu cennych wskazówek od niezależnych wrestlerów Catfisha Charliego i Cavemana Broda. Irvine uczęszczał do Red River Community College.
Kariera profesjonalnego wrestlera.
Wczesna kariera (1990–1994).
W wieku 19 lat Jericho dołączył do Hart Brothers School of Wrestling, w którym pierwszego dnia poznał Lance’a Storma. Jego trenerami byli Ed Langley oraz lokalny wrestler z Calgary Brad Young. Dwa miesiące później był gotowy do swych pierwszych występów w federacjach niezależnych. Jego debiutancka walka odbyła się 2 października 1990, gdzie pod pseudonimem ringowym „Cowboy” Chris Jericho zremisował w pojedynku ze Stormem. Duo później pracowało jako tag team pod nazwą „Sudden Impact”. Geneza nazwiska „Jericho” pochodzi od albumu "Walls of Jericho" zespołu Helloween. Jericho i Storm pracowali dla Tony’ego Condello podczas touru w północnej części stanu Manitoba wraz z Adamem Copelandem (Edgem), Jasonem Reso (Christianem) i Terrym Gerinem (Rhino). Para walczyła w Calgary's Canadian NAtional Wrestling Alliance (CNWA) i Canadian Rocky Mountain Wrestling (CRMW). W 1991 Jericho i Storm zaczęli podróżować po Japonii i występować dla Frontier Martial-Arts Wrestling, gdzie zaprzyjaźnili się z Rickym Fujim, którego trenował legendarny Stu Hart.
Zimą 1992 Jericho przeniósł się do Meksyku i występował pod pseudonimem Leon D'Oro („Golden Lion”) oraz później jako Corazón de León („Lion Heart”), gdzie wystąpił w wielu mniejszych promocjach oraz w najważniejszej w tym kraju – Consejo Mundial de Lucha Libre (CMLL). W CMLL Jericho pokonywał takich wrestlerów jak Silver King, Negro Casas i Último Dragón, a także na 11 miesięcy stał się posiadaczem NWA Middleweight Championship. Po opuszczeniu Meksyku Jericho zawalczył w Niemczech przez sześć tygodni, w tym wziął udział w turnieju prowadzonym przez Rene Lasartessego. W 1994 Jericho zreaktywował drużynę ze Stormem (tym razem znani jako „The Thrillseekers”) i występowali w Smoky Mountain Wrestling (SMW) rywalizując z takimi tag teamami jak Well Dunn, The Rock 'n' Roll Express i The Heavenly Bodies.
Wrestling and Romance/Wrestle Association R (1994–1996).
Pod koniec 1994 Jericho zaczął regularnie występować w Japonii dla promocji Wrestling and Romance (znane później jako Wrestle Association „R”) (WAR) pod pseudonimem The Lion Heart. W listopadzie 1994 stracił NWA Middleweight Championship na rzecz Último Dragóna.
W marcu 1995 Jericho przegrał z Gedo w finale turnieju o nowo-wprowadzone WAR International Junior Heavyweight Championship. W następnym spotkaniu z Gedo pokonał go o tytuł mistrzowski, lecz w lipcu stracił ów tytuł na rzecz Último Dragóna. W grudniu 1995 Jericho wziął udział w drugim turnieju Super J-Cup przegrywając z Wild Pegasusem w drugiej rundzie.
W 1996 Jericho dołączył do heelowej stajni Fuyuki-Gun („Fuyuki Army”), w skład której należeli Hiromichi Fuyuki, Gedo i Jado, adaptując pseudonim ringowy Lion Do. Ugrupowanie określano „drużyną bez szacunku” ze względu na zuchwałe maniery członków. W lutym 1996 Jericho i Gedo wygrali turniej o stworzone International Junior Heavyweight Tag Team Championship pokonując Lance’a Storma i Yujiego Yasuraokę w finale; tytuły stracili na ich rzecz miesiąc później. Jericho po raz ostatni pojawił się w federacji w połowie roku, występując łącznie w 24 tournee dla promocji.
Extreme Championship Wrestling (1995–1996).
W 1995 dzięki rekomendacji ze strony Benoit, Dave’a Meltzera i Perry’ego Saturna, oraz po tym jak Mick Foley zainteresował się pojedynkami Jericho, wrestler zaczął występować w federacji Extreme Championship Wrestling (ECW). Udało mu się zdobyć ECW World Television Championship od Pitbulla #2 w czerwcu 1996. Jericho walczył z takimi gwiazdami jak Taz, Sabu, Rob Van Dam, Foley (jako Cactus Jack), Shane Douglas czy też 2 Cold Scorpio. W międzyczasie wrestlerem zainteresowało się World Championship Wrestling (WCW) i po zaoferowaniu przez nich kontraktu przeniósł się do owej federacji.
World Championship Wrestling.
Cruiserweight Champion (1996–1998).
26 sierpnia 1996 Jericho po raz pierwszy pojawił się w WCW podczas tygodniówki "Monday Nitro" w walce przeciwko Alexowi Wrightowi. 15 września odbył się jego debiut na gali pay-per-view Fall Brawl, gdzie przegrał z Chrisem Benoit. W styczniu 1997 Jericho zadebiutował w New Japan Pro Wrestling (NJPW), które wymieniało się zawodnikami z WCW; pracował tam jako Super Liger, zamaskowany nemezys Jushina Ligera Thundera. Według Jericho, jego pierwsza walka z Kojim Kanemoto na gali Wrestling World 1997 była odebrana bardzo kiepsko, więc porzucono ów charakter. Jericho zepsuł wiele akcji w walce i tłumaczył się trudnościami w widoczności w masce. Przez następnych sześć miesięcy Jericho walczył w New Japan już bez maski, po czym powrócił do WCW. 28 czerwca 1997 Jericho pokonał Syxxa zdobywając WCW Cruiserweight Championship pierwszy raz w karierze. Utrata tytułu nastąpiła miesiąc później na rzecz Alexa Wrighta, lecz 16 sierpnia Jericho odzyskał pas.
Jericho rozpoczął przemianę charakteru w heela po tym jak po raz trzeci zdobył owo mistrzostwo pokonując Reya Misterio Jr.-a na gali Souled Out. Po walce Jericho zaatakował kolano rywala skrzynką narzędziową. Wedle scenariusza, Mysterio potrzebował sześć miesięcy przerwy na wyleczenie kontuzji. Tuż po tym wydarzeniu Jericho prowadził rywalizację z Juventud Guerrerą, w której Guerrera bez przerwy żądał walki o Cruiserweight Championship, lecz za każdym razem Jericho odmawiał. Ostatecznie doprowadziło to do Title vs. Mask matchu na gali SuperBrawl VIII. Guerrera przegrał walkę i musiał pozbyć się swej maski. Od tego momentu Jericho zaczął przynosić ze sobą do ringu zdobycze pokonanych przeciwników, takie jak maska Guerrery, hawajska sukienka Prince’a Iaukea'y oraz opaska Disco Inferno.
Jericho zaczął długą rywalizację z Deanem Malenko, w której bez przerwy powtarzał, że jest lepszym wrestlerem od rywala, jednakże odmawiał podjęcia pojedynku z nim. Ze względu na biegłości w technicznym wrestlingu, Malenko był znany jako „The Man of 1,000 Holds” (pol. "mężczyzna znający 1000 ruchów"), więc Jericho przyjął przydomek „The Man of 1,004 Holds”. Jericho wyjawił w swojej autobiografii, że w dzieciństwie widział wywiad w jednej z federacji, w której pewien wrestler był wpierw znany jako „The Man of 1,000 Holds”, zaś później jako „The Man of 1,002 Holds”, więc zapożyczył pomysł i doliczył sobie dwa ruchy. 30 marca 1998 na odcinku tygodniówki "Nitro", tuż po pokonaniu Marty’ego Jannetty'ego, Jericho wyciągnął długą listę 1004 ruchów które zna i wyrecytował je publice. Większość z chwytów była fikcyjna, a reszta była odmianą ruchu armbar pod inną nazwą.
12 marca 1998 na odcinku tygodniówki "Thunder", Malenko pokonał wrestlera w masce Guerrery, którym miał być Jericho. Po walce okazało się, że był nim Lenny Lane, którego Jericho przekupił do występu w walce za niego. Rozpoczęło to kolejną minirywalizację pomiędzy Lanem i Jericho, gdy ten nie chciał zapłacić Lane’owi za występ. Na gali Uncensored Jericho wreszcie zawalczył z Malenko i go pokonał, po czym rywal wziął przerwę od występów w ringu. Po ich walce Jericho zaczął wchodzić do ringu z portretem Malenko i obrażać go przed widownią. Przed galą Slamboree, J.J. Dillon (nazywany przez Jericho jako „Jo Jo”) wyznaczył Cruiserweight Battle Royal, gdzie zwycięzca od razu po walce miał dostać szansę na pojedynek z Jericho o Cruiserweight Championship. Podczas trwania gali, pojedynek wygrał Ciclope po tym jak przedostatni zawodnik Juventud Guerrera uściskał jego dłoń i sam się wyeliminował z pojedynku. Przebranym Ciclopem okazał się powracający Malenko. Po otrzymaniu jednej z najgłośniejszych reakcji w historii WCW, Malenko pokonał Jericho zdobywając mistrzostwo. Jericho stwierdził, że jest ofiarą konspiracji, przy czym obwinił za to zaplecze WCW, Dillona, Teda Turnera, a nawet Billa Clintona. Ostatecznie, Malenko został zmuszony zwakować tytuł mistrzowski. Jericho pokonał Malenko na gali The Great American Bash o zwakowany tytuł po tym, jak Malenko został zdyskwalifikowany ze względu na atak stalowym krzesełkiem w Jericho. Później tej samej nocy, Malenko (według scenariusza) został zawieszony przez federację.
Na gali Bash at the Beach, Rey Mysterio Jr. (który powrócił po kontuzji kolana) pokonał Jericho w No Disqualification matchu o mistrzostwo po tym jak wciąż zawieszony Malenko zainterweniował w pojedynku. Jericho odzyskał tytuł (bez zaliczania panowania Mysterio) następnej nocy na odcinku "Nitro" podczas wręczenia pasa mistrzowskiego dla Mysterio; Dillon został zmuszony oddać tytuł Jericho. Ostatecznie Jericho stracił Cruiserweight Championship na gali Road Wild na rzecz Guerrery, gdzie Malenko był sędzią specjalnym pojedynku.
World Television Champion (1998–1999).
10 sierpnia Jericho pokonał Steviego Raya i zdobył World Television Championship, gdzie Stevie Ray zastępował właściwego mistrza, Bookera T. Niedługo potem Jericho zaczął wyśmiewać World Heavyweight Championa Goldberga, chcąc rozpocząć z nim rywalizację jako mistrz z mistrzem, lecz nigdy z nim nie zawalczył. Jericho wymienia Erica Bischoffa, Goldberga i Hulka Hogana jako osoby, które zabookowały Jericho do przegranej z Goldbergiem w squashu na gali pay-per-view; Jericho uważał, że walka odznaczy się wielkim marketingowym sukcesem, a ta decyzja była główną do opuszczenia federacji w przyszłym roku.
30 listopada Jericho stracił Television Championship na rzecz Konnana. Na początku 1999 Jericho zaczął rywalizować z Perrym Saturnem. Podczas ich feudu, pojedynki Jericho i Saturna miały różne dziwne stypulacje, w tym „przegrany musi nosić sukienkę”. Na gali SuperBrawl IX Jericho pokonał Saturna w tym pojedynku, przez co Saturn musiał nosić sukienkę. W następnym miesiącu na gali Uncensored Saturn pokonał Jaricho w Dog Collar matchu. Ostatni pojedynek Jericho w WCW odbył się 21 lipca na gali house show, gdzie on i Eddie Guerrero przegrali w tag team matchu z Billym Kidmanem i Reyem Misterio Jr.
World Wrestling Federation/Entertainment.
Intercontinental Champion (1999–2000).
Po opuszczeniu WCW Jericho wystąpił w kilku tourach po Japonii, po czym 30 czerwca podpisał kontrakt z World Wrestling Federation (WWF).
Tygodnie przed debiutem federacja emitowała krótkie filmiki z zegarem „odliczającego do nowego milenium” w programach WWF. W filmie DVD "Break Down the Walls" Jericho twierdzi, że do pomysłu zainspirował go zwykły zegar w urzędzie pocztowym, a Vince McMahon zgodził się na wprowadzenie jego idei do WWF. Zegar wybił 9 sierpnia 1999 na odcinku tygodniówki "Raw is War" mającego miejsce w Chicago w stanie Illinois, gdzie The Rock wygłaszał promo w ringu o Big Showie. Jericho wszedł na arenę i ogłosił, że „"Raw" jest Jericho” (ang. "„Raw is Jericho”"), a także chce „uratować World Wrestling Federation” odnosząc się do widowni jako „Y2J” ("Year 2000 Jericho", nawiązanie do problemu roku 2000). 26 sierpnia Jericho zadebiutował w ringu podczas pierwszego odcinka tygodniówki "SmackDown!", przegrywając pojedynek z Road Doggiem przez dyskwalifikację; Jericho wykonał powerbomb na Road Doggu przez stół.
Pierwszą dłuższą rywalizację prowadził z Chyną o Intercontinental Championship. Po przegranej z Chyną na gali Survivor Series Jericho zdobył ów tytuł po raz pierwszy w swojej karierze na przyszłomiesięcznej gali Armageddon. Ich feud doprowadził do kontrowersyjnej decyzji podczas rewanżu o tytuł, gdzie dwoje sędziów zadeklarowało Chynę i Jericho jako zwycięzców pojedynku. W rezultacie, duo stało się współ-posiadaczami tytułu, lecz na gali Royal Rumble Jericho pokonał Chynę i Hardcore'a Holly’ego stając się niekwestionowanym mistrzem.
Rywalizacja i współpraca z Chrisem Benoit (2000–2001).
Jericho stracił tytuł na rzecz European Championa Kurta Angle'a na gali No Way Out. 2 kwietnia na WrestleManii 2000 Jericho, Chris Benoit i Angle wzięli udział w triple threat matchu o oba tytuły Angle'a, gdzie w pojedynku liczyły się dwa przypięcia: pierwsze o Intercontinental, drugie o European Championship. Jericho zdobył European Championship, przypinając Benoit, zaś Benoit zdobył Intercontinental Championship przypinając Jericho. Była to pierwsza z sześciu walk pay-per-view w przeciągu dwunastu miesięcy pomiędzy Jericho i Benoit. Oryginalnie Jericho miał wystąpić w walce wieczoru WrestleManii, lecz Mick Foley poprosił bookerów o przypisanie jego w walce; przed galą Jericho był umieszczony na plakacie promującym walkę. Jericho stracił tytuł noc po WrestleManii na tygodniówce "Raw is War" na rzecz Eddiego Guerrero po tym, jak Chyna przeszła heelturn i przeszła na stronę Guerrero. 17 kwietnia na odcinku "Raw is War" Jericho zawalczył z Triple H o WWF Championship, a walkę sędziował Earl Hebner. Gdy Jericho przypinał Triple H, sędzia wykonał szybkie wyliczenie do trzech powodując zwycięstwo i zdobycie głównego tytułu federacji przez Jericho. Tej samej nocy, Hebner został zmuszony do cofnięcia decyzji i oddania tytułu Triple H, a panowanie nie jest oficjalnie uznawane przez WWE. 4 maja na odcinku "SmackDown!" Jericho pokonał Benoit, stając się Intercontinental Championem po raz trzeci, lecz stracił tytuł na rzecz byłego mistrza sześć dni później na gali "Raw is War". W międzyczasie, rywalizacja Triple H z Jericho rozkwitała, co doprowadziło do ich walki w stypulacji Last Man Standing matchu na gali Fully Loaded. Jericho przegrał walkę ze względu na ciągłe interwencje ze strony żony Triple H, Stephanie McMahon.
Na gali Royal Rumble w 2001 Jericho pokonał Benoit w ladder matchu zdobywając Intercontinental Championship czwarty raz w karierze. Dwa miesiące później na WrestleManii X-Seven sukcesywnie obronił mistrzostwo w walce z Williamem Regalem, lecz cztery dni później na "SmackDown!" stracił je w pojedynku z Triple H.
Na gali Judgment Day Jericho i Benoit wygrali Tag Team Turmoil match i zyskali szansę na walkę o WWF Tag Team Championship następnej nocy na tygodniówce "Raw is War". Benoit i Jericho pokonali Stone Colda Steve’a Austina i Triple H’a o tytuły, gdzie Triple H w rzeczywistości zerwał mięsień czworogłowy uda i wymagana była ośmiomiesięczna przerwa od występów w ringu. Drużyna obroniła tytuły w pierwszym Fatal Four-Way Tables, Ladders, and Chairs matchu, podczas którego Benoit odniósł kontuzję mającą przyczynić się do rocznej przerwy, wykonując diving headbutt przez stół. Benoit i Jericho stracili tytuły miesiąc później na rzecz The Dudley Boyz. Tego samego miesiąca na gali King of the Ring, Benoit i Jericho byli rywalami Austina o WWF Championship w triple threat matchu, gdzie mistrz wyszedł zwycięsko po interwencji Bookera T; po walce, Benoit został zmuszony opuścić ring na ponad rok.
Undisputed WWF Champion (2001–2002).
W kolejnych miesiącach Jericho stał się jedną z najważniejszych osób w storyline związanym z The Invasion, w którym członkowie zamkniętych federacji WCW i ECW połączyli siły i walczyli z wrestlerami z WWF. Jericho trzymał się drużyny WWF pomimo wcześniejszych występów w karierze w WCW i ECW.
Pomimo tego Jericho powoli przemieniał swój charakter w heela ukazując zazdrość wobec współtowarzysza The Rocka. Duo zawalczyło ze sobą w walce na gali No Mercy o WCW Championship. Jericho wygrał pojedynek i swój pierwszy światowy tytuł po wykonaniu swojego nowego finishera, "Breakdown" (rodzaj facebustera). Następnej nocy na tygodniówce "Raw", dwójka połączyła siły i zdobyła WWF Tag Team Championships od Dudley Boyz, lecz osiem dni później stracili je na rzecz Testa i Bookera T i kontynuowali rywalizację. 5 listopada na "Raw", The Rock pokonał Jericho i odzyskał WCW Championship. Po walce Jericho zaatakował The Rocka stalowym krzesełkiem. Na gali Survivor Series Jericho oficjalnie stał się antagonistą przez zaryzykowanie przegranej drużyny WWF w walce wieczoru. Po eliminacji z 5-on-5 Survivor Series Tag Team matchu Jericho postanowił ponownie zaatakować The Rocka. 9 grudnia na gali Vengeance Jericho pokonał The Rocka o WCW Championship (znane już po Survivor Series jako „World Championship”) i Stone Colda Steve’a Austina o WWF Championship, stając się pierwszą i ostatnią osobą w historii posiadającą obydwa mistrzostwa, a także pierwszą znaną jako Undisputed WWF Champion tuż po unifikacji obu tytułów. Na dwóch kolejnych galach pay-per-view Jericho obronił tytuł w walce z The Rockiem (Royal Rumble) i ze Stevem Austinem (No Way Out). Jericho stracił tytuł na rzecz Triple H’a w walce wieczoru WrestleManii X8. Po utracie tytułu Jericho stał się członkiem rosteru "SmackDown!" i kontynuował rywalizację z Triple H. Kulminacją tego feudu było pokonanie Jericho przez Triple H w Hell in a Cell matchu na gali Judgment Day.
Tag team i rywalizacja z Christianem (2002–2004).
Po zakończeniu rywalizacji Jericho przeniósł się do rosteru "Raw". Krótko po przenosinach Jericho zdobył Intercontinental Championship piąty raz w karierze po pokonaniu Roba Van Dama. Później utworzył tag team z Christianem z którym zdobył World Tag Team Championship 14 października 2002 na odcinku "Raw". Duo straciło tytuły w Fatal 4-Way elimination matchu na gali Armageddon, w którym brali udział The Dudley Boyz, Booker T i Goldust, oraz William Regla i Lance Storm.
13 stycznia 2003 Jericho wygrał „over-the-top-rop challenge” pokonując Kane’a, Roba Van Dama i Batistę, dzięki czemu mógł wybrać numerek wejściowy do Royal Rumble matchu. Wybrał numerek 2. tłumacząc się, iż chce rozpocząć pojedynek z Shawnem Michaelsem o to który z nich jest lepszy w ringu. Podczas wejściówki Michaelsa, Christian (w stroju ringowym Jericho) odwrócił uwagę Michaelsa, co wykorzystał Jericho i wyeliminował Michaelsa z pojedynku. Ten jednak nie był mu dłużny i doprowadził do eliminacji Jericho przez Testa. Tuż po gali Jericho rywalizował jednocześnie z Testem, Michaelsem i Jeffem Hardym. Jericho i Michaels zawalczyli ze sobą na WrestleManii XIX w pojedynku, który jest jednym z najbardziej uznawanych pojedynków w historii WrestleManii, a dodatkowo był to pierwszy występ Shawna na WrestleManii od czasu edycji z 1998. Z pojedynku wyszedł zwycięsko Michaels, lecz po wygranej Jericho wykonał mu cios w krocze.
Po WrestleManii Jericho zaczął rywalizację z Goldbergiem, która była napędzana faktem odmówienia przez Goldberga walki z Jericho w WCW. Podczas pierwszego segmentu Jericho pod nazwą „"Highlight Reel"”, w którym Goldberg był jego gościem, Jericho stwierdził, że nikt nie chciał widzieć Goldberga w WWE i kontynuował ubliżanie mu w kolejnych tygodniach. 19 maja na odcinku "Raw", współ-generalny menadżer "Raw" Stone Cold Steve Austin wyznaczył poszukiwania osoby, która w zeszłym tygodniu próbowała rozjechać Goldberga limuzyną. Jednym z podejrzanych był Lance Storm, przyjaciel Jericho, który został zmuszony do walki z Goldbergiem. Po przegranej z nim, Storm wyznał, że to Jericho był konspiratorem. 26 maja na "Raw" podczas segmentu "Highlight Reel", twierdząc, iż dokonał wszystkiego, co chciał w karierze, Jericho wyzwał Goldberga do pojedynku. Na gali Bad Blood, Goldberg pokonał Jericho w dziesięciominutowej walce.
Pod koniec 2003 Jericho zaczął powoli przechodzić faceturn ze względu na romans z Trish Stratus, podczas gdy jego tag team partner Christian analogicznie flirtował z Litą. Wedle scenariusza, obaj założyli się o kanadyjskiego dolara, który pierwszy z nich prześpi się z partnerką. Stratus podsłuchała ich rozmowy i zakończyła relacje z Jericho, którego ruszyło sumienie. Po tym jak uratował ją przed atakiem ze strony Kane’a, Stratus zgodziła się by byli „przyjaciółmi”, oficjalnie potwierdzając przejście Jericho na dobrą stronę. Po tym jak Christian wykonał Stratus "Walls of Jericho" (dźwignia używana przez Jericho), ten zaprzysiągł zemsty na Christianie, co doprowadziło do ich walki na WrestleManii XX. Christian pokonał Jericho po tym jak Stratus spoliczkowała Chrisa, zaś Christian to wykorzystał i przypiął rywala. Po pojedynku, Stratus odwróciła się od Jericho i wyznała, że razem z Christianem są parą. Miesiąc później Jericho zrewanżował się im w 2-on-1 handicap matchu na gali Backlash. Jericho zdobył Intercontinental Championship rekordowo po raz siódmy w karierze, pokonując Christiana w ladder matchu na gali Unforgiven, przebijając poprzedni rekord należący do Jeffa Jarretta z 1999. Jego siódme panowanie było krótkie, gdyż miesiąc później na Taboo Tuesday stracił tytuł po walce z Sheltonem Benjaminem.
Rywalizacje o mistrzostwa i zwolnienie (2004–2005).
Na gali Survivor Series Jericho połączył siły z Randym Ortonem, Chrisem Benoit i Mavenem by przeciwstawić się drużynie składającej się z Triple H, Batisty, Edge’a i Snitsky'ego. Dodatkową stypulacją było to, że każdy członek zwycięskiej drużyny będzie generalnym menadżerem "Raw" przez następne cztery tygodnie; drużyna Jericho wygrała. Podczas odcinka "Raw", w którym Jericho obejmował ową pozycję, pozbawił Triple H’a jego World Heavyweight Championship z powodu remisu w triple threat matchu z zeszłego tygodnia. Na gali New Year's Revolution Jericho wziął udział w Elimination Chamber matchu przeciwko Triple H’owi, Benoit, Batiście, Ortonowi i Edge'owi o zwakowany tytuł. Jericho rozpoczął walkę z Benoit lecz później został wyeliminowany przez Batistę. Na WrestleManii 21 Jericho wziął udział w pierwszym w historii Money in the Bank ladder matchu. Jericho jest pomysłodawcą tego pomysłu i wyzwał do pojedynku Benjamina, Benoit, Kane’a, Christiana i Edge’a. Chris przegrał tę walkę, a wyszedł z niej zwycięsko Edge, zdobywając walizkę Money in the Bank. Na gali Backlash Jericho zawalczył z Benjaminem o Intercontinental Championship, lecz poniósł porażkę. 12 czerwca 2005 Jericho zawalczył na pierwszej edycji gali ECW One Night Stand walcząc z byłym rywalem, Lance’em Stormem. Jericho wystąpił z dawnym przydomkiem „Lionheart” i przegrał walkę po interwencji ze strony Justina Credible.
Następnej nocy na tygodniówce "Raw" Jericho stał się heelem po zdradzeniu WWE Championa Johna Ceny podczas tag tam matchu przeciwko Christianowi i Tysonowi Tomko. Jericho nie zdobył tytułu od Ceny w triple threat matchu na gali Vengeance. Rywalizacja z Ceną była prowadzona przez wakacje, gdzie Jericho ponownie przegrał z Ceną na gali SummerSlam. Dzień po gali Jericho wystąpił po raz ostatni w WWE na "Raw", przegrywając z Ceną w kolejnym rewanżu, tym razem w „You're fired” matchu. Po walce wieczoru Jericho został zwolniony przez generalnego menadżera "Raw" Erica Bischoffa. Kontrakt Jericho z WWE wygasł 25 sierpnia 2005.
Powrót do WWE.
Pobicie rekordu jako Intercontinental Champion (2007–2008).
Po dwuletniej przerwie WWE zaczęło promować powrót Jericho od 24 września 2007 emitując krótkie 15-sekundowe filmiki z łamigłówkami słownymi w formie kodu binarnego. Filmiki zawierały ukryte przekazy związane z Jericho. Jericho powrócił do programów WWE z odświeżonym wyglądem (m.in. krótkimi włosami) jako face 19 listopada 2007 na odcinku tygodniówki "Raw", przerywając przemowę Randy’ego Ortona, który celebrował w ringu obronę WWE Championship. Jericho ujawnił, że chce zdobyć WWE Championship by „uratować” fanów od Ortona. 26 listopada na "Raw" Jericho pokonał Santino Marellę wykonując mu swój nowy finisher, "Codebreaker". Na gali Armageddon Jericho zawalczył z Ortonem o WWE Championship, lecz pojedynek zakończył się dyskwalifikacją Ortona po tym jak John „Bradshaw” Layfield (komentator brandu "SmackDown") zainterweniował w meczu. Doprowadziło to do ich rywalizacji, gdzie na gali Royal Rumble Jericho został zdyskwalifikowany po użyciu stalowego krzesełka na JBL-u. 10 marca na odcinku "Raw" Jericho pobił swój własny rekord zdobywając po raz ósmy Intercontinental Championship, gdzie pokonał Jeffa Hardy’ego.
W kwietniu 2008 Jericho dołączył do trwającej rywalizacji pomiędzy Shawnem Michaelsem i Batistą, gdzie ten zasugerował, iż Michaels cieszy się z powodu emerytury Rica Flaira, przez co Michaels wykonał mu superkick. Jericho poprosił o dołączenie do ich pojedynku na Backlash jako trzeci zawodnik, lecz ostatecznie został wyznaczony sędzią specjalnym. Podczas walki, Michaels sfałszował kontuzję kolana, przez którą Jericho dał mu chwilę na odpoczynek, po czym wykonał Batiście superkick i zdobył zwycięstwo. Po gali Backlash Jericho oskarżył Michaelsa o oszustwo, lecz Michaels dalej grał kontuzję. Kiedy Jericho w końcu przeprosił Michaelsa, ten w końcu przyznał sfałszowanie kontuzji i wykonał superkick Chrisowi. Micheals pokonał Jericho na gali Judgment Day; po walce Jericho uścisnął dłoń rywala.
World Heavyweight Champion (2008–2009).
9 czerwca na odcinku tygodniówki "Raw" Jericho poprowadził swój segment „"Highlight Reel"”, przeprowadzając wywiad z Michaelsem. Jericho wytknął mu, że pomimo nieczystych zagrań wobec jego osoby, fani dalej go dopingują, zaś Jericho był wygwizdywany kiedy chciał zrobić pozytywne rzeczy. Jericho zaatakował Michaelsa wykonując mu cios w krocze i uderzył głową o telewizor plazmowy „Jeritron 6000”, powodując kontuzję oka Michaelsa i stając się heelem pierwszy raz od 2005. To wydarzenie rozpoczęło ich długą rywalizację, która przez Pro Wrestling Illustrated i Wrestling Observer Newsletter została uznana „rywalizacją roku” („Feud of the Year”). Na gali Night of Champions Jericho stracił Intercontinental Championship na rzecz Kofiego Kingstona po interwencji Michaelsa. W czerwcu, do Jericho dołączył Lance Cade, który był przedstawiany jako jego protegowany.
Niedługo potem Jericho zmienił swój wizerunek. Na arenę zaczął wchodził w garniturze, będąc przedstawianym jako szczery i egoistyczny mężczyzna. Inspirował się charakterem Javiera Bardema grającego rolę Antona Chigurha z filmu „To nie jest kraj dla starych ludzi”. Ze względu na to Jericho zrezygnował z wielu charakterystycznych wcześniej poz, ruchów i cytatów, tłumacząc się fanom, że „musi pozbyć się wszystkiego, cokolwiek co spowodowało jego popularność wśród fanów”. Jericho i Michaels zawalczyli ze sobą na gali The Great American Bash; pojedynek wygrał Jericho po technicznym nokaucie. Na gali SummerSlam, Michaels stwierdził, że kontuzja oka spowodowałaby koniec kariery Michaelsa i dodał, że Jericho nigdy nie dorówna jego sukcesowi. Michaels uniknął ciosu w twarz ze strony Jericho, lecz ten trafił nim żonę Michaelsa, Rebeccę. W rezultacie, dwójka wystąpiła w Unsanctioned matchu na gali Unforgiven, który Jericho przegrał. W walce wieczoru gali Jericho dołączył do Championship Scrable jako zastępca broniącego mistrzostwa CM Punka i zdobył po raz pierwszy w karierze World Heavyweight Championship. Jericho obronił tytuł w ladder matchu z Michaelsem na gali No Mercy, zaś miesiąc później na Cyber Sunday, mistrz stracił mistrzostwo przegrywając z Batistą w walce, w której sędzią specjalnym był Stone Cold Steve Austin. Osiem dni później Jericho odzyskał tytuł pokonując Batistę w Steel Cage matchu. 10 listopada na odcinku "Raw" Jericho po raz kolejny pokonał Michaelsa w Last Man Standing matchu po interwencji ze strony Johna „Bradshaw” Layfielda. Jego rywalizacja z Shawnem Michalsem zakończyła się, gdy on i Randy Orton przegrali z Michaelsem i Johnem Ceną w tag team matchu. Panowanie Jericho jako światowy mistrz zostało zakończone na gali Survivor Series, na której Jericho przegrał z powracającym Ceną.
12 stycznia 2009 na odcinku "Raw", generalna menadżerka "Raw" Stephanie McMahon zwolniła Jericho, lecz ten został przywrócony w przyszłym tygodniu gdy przeprosił wszystkich fanów. 15 lutego na gali No Way Out został wyeliminowany z Elimination Chamber matchu o World Heavyweight Championship przez byłego rywala Reya Mysterio.
Jericho prowadził rywalizację z gwiazdą filmową Mickeyem Rourkiem występującym w filmie "Zapaśnik", a także z czterema członkami WWE Hall of Fame. Przez kolejne tygodnie wyzywał do walki i atakował między innymi Rica Flaira, Roddy’ego Pipera, Jimmy’ego Snukę i Ricky’ego Steamboata. Na WrestleManii XXV Jericho pokonał Snukę, Steamboata i Pipera w handicap elimination matchu. Po walce Jericho wyzwał do walki stojącego przy barierkach Rourke’a, lecz ten znokautował Christa po wykonaniu mu lewego sierpowego w szczękę.
13 kwietnia na odcinku "Raw" Jericho został przeniesiony do brandu "SmackDown" podczas trwającego WWE Draftu. Ricky Steamboat przeszkodził Jericho podczas jego pożegnania adresowanego do fanów, co doprowadziło do walki tej dwójki na gali Backlash, którą Jericho wygrał. Z okazji powrotu na SmackDown Jericho wziął udział w Fatal 4-Way elimination matchu przeciwko Kane'owi, Jeffowi Hardy'emu i Reyowi Mysterio. Mysterio wykonał mu "619" i próbował go przypiąć, lecz Jericho rzucił w niego stalowym krzesełkiem i został zdyskwalifikowany. Tym wydarzeniem rozpoczęła się ich rywalizacja, podczas której Mysterio pokonał Jericho na gali Judgment Day, broniąc swojego Intercontinental Championship. Miesiąc później Jericho zrewanżował się w No Holds Barred matchu na gali Extreme Rules, zdobywając po raz dziewiąty tytuł interkontynentalny. Na gali The Bash Jericho stracił tytuł na rzecz Mysterio.
Jeri-Show i drugie zwolnienie (2009–2010).
Na tej samej gali pay-per-view Jericho i jego tag team partner Edge zdobyli Unified WWE Tag Team Championship. W rezultacie Jericho stał się pierwszym wrestlerem, który zdobył wszystkie mistrzostwa wymagające do bycia Grand Slam Championem. Krótko po wygranej, Edge odniósł kontuzję i Jericho wyznał, że może wybrać nowego partnera jako zastępca Edge’a, bez przerywania panowania jako mistrz. Na gali Night of Champions Jericho ujawnił Big Showa jako swojego nowego tag team partnera, gdzie "Jeri-Show" pokonało Cody’ego Rhodesa i Teda DiBiasego broniąc mistrzostw. Jeri-Show wychodziło pokonywało takie drużyna jak Cryme Tyme na SummerSlam, MVP i Marka Henry’ego na Breaking Point oraz Reya Mysterio i Batistę na Hell in a Cell. Na gali Survivor Series Jericho i Big Show wzięli udział w triple threat matchu o World Heavyweight Championship, lecz The Undertaker skutecznie obronił tytuł mistrzowski.
140-dniowe panowanie Jeri-Show jako Unified Tag Team Champions zakończyło się na gali , gdzie pokonało ich D-Generation X (DX), Triple H i Shawn Michaels. Jako członek rosteru "SmackDown" Jericho mógł występować na "Raw" jedynie jako mistrz. Po tym, jak DX specjalnie zdyskwalifikowało siebie podczas rewanżu Jericho musiał rozwiązać Jeri-Show, gdyż Big Show występował w rosterze "Raw".
Na gali Royal Rumble Jericho został wyeliminowany przez powracającego Edge’a, który ostatecznie wygrał Royal Rumble match. Na gali Elimination Chamber Jericho wygrał po raz trzeci World Heavyweight Championship w Elimination Chamber matchu, przypinając jako ostatniego Undertakera. Następnej nocy na "Raw", Edge potwierdził, że jako zwycięzca Royal Rumble matchu zmierzy się z Jericho o światowy tytuł na WrestleManii XXVI. Podczas gali Jericho pokonał Edge’a. 2 kwietnia na odcinku tygodniówki "SmackDown", Jack Swagger wykorzystał swój kontrakt Money in the Bank i zdobył od Jericho jego tytuł. Na gali Extreme Rules zakończono rywalizację pomiędzy Jericho i Edgem, gdzie ten drugi pokonał Chrisa w Steel Cage matchu.
W maju 2010 Jericho został przeniesiony z powrotem do rosteru "Raw" przy okazji WWE Draftu. Na kilka tygodni założył tag team z The Mizem, lecz wspólnie nie zdołali zdobyć Unified WWE Tag Team Championship od The Hart Dynasty na gali Over the Limit. Miesiąc później Jericho przegrał z Evanem Bournem na gali WWE Fatal 4-Way, a następnej nocy na odcinku "Raw" wygrał rewanż, w którym postawił swoją karierę na szali. 19 lipca na tygodniówce "Raw" po tym, jak został zaatakowany przez The Nexus Jericho zaczął przechodzić na dobrą stronę po tym jak połączył siły z Edgem, Johnem Morrisonem, R-Truthem, Danielem Bryanem, Bretem Hartem i Johnem Ceną w walce przeciwko The Nexus na gali SummerSlam. Jericho i Cena kłócili się o przywództwo, przez co Chris i Edge zaatakowali Cenę podczas pojedynku na SummerSlam, którą ostatecznie wygrali.
Ze względu na zdradę wobec zespołu Jericho został ukarany usunięciem go z pojedynku Six-Pack Challenge o WWE Championship należącego do Sheamusa na gali Night of Champions. Jericho odzyskał swoje miejsce w pojedynku po pokonaniu Hart Dynasty w 2-on-1 handicap Steel Cage matchu, lecz został pierwszą osobą wyeliminowaną z pojedynku na gali pay-per-view. 27 września na odcinku "Raw" Jericho zawalczył z Randym Ortonem, który podczas walki wykonał mu kopnięcie w czaszkę. Walka zakończyła się bez rezultatu, zaś Jericho został przeniesiony na noszach na zaplecze. Po tym wydarzeniu Jericho ponownie opuścił federację.
Drugi powrót do WWE.
Rywalizacje o tytuły mistrzowskie (2011–2013).
Począwszy od listopada 2011 WWE zaczęło emitować winietki promujące powrót wrestlera 2 stycznia 2012 na odcinku "Raw". Podczas powrotu i otrzymania głośnej reakcji od publiki Jericho wszedł i wyszedł z ringu bez wypowiedzenia słowa. Kolejne dwa tygodnie wyglądały podobnie, lecz 23 stycznia na odcinku "Raw" Jericho wypowiedział zdanie, „tej niedzieli na gali Royal Rumble będzie koniec świata, jaki obecnie znacie” (ang. "This Sunday at the Royal Rumble, it is going to be the end of the world as you know it"). Podczas wydarzenia wziął udział w Royal Rumble matchu, lecz został wyeliminowany jako ostatni przez Sheamusa. 30 stycznia na odcinku "Raw" Jericho zaczął rywalizację z WWE Championem CM Punkiem po tym, jak zaatakował go podczas walki z Danielem Bryanem. Na gali Elimination Chamber Jericho wziął udział w tytułowym pojedynku, eliminując Dolpha Zigglera i Kofiego Kingstona, lecz został wyrzucony z klatki przez Punka. Według scenariusza Jericho został kontuzjowany i nie mógł powrócić do walki. Następnej nocy na "Raw" Jericho wygrał dziesięcioosobowy battle royal gwarantując walkę z Punkiem o WWE Championship na WrestleManii XXVIII&lt;ref name="Raw SuperShow 2/20/12 Results"&gt;&lt;/ref&gt;. W celu zaostrzenia ich rywalizacji Jericho ujawnił, że ojciec Punka jest alkoholikiem, a siostra jest uzależniona od narkotyków, co przeczy filozofii Straight Edge wyznawanej przez Punka; Jericho stwierdził, że po utracie tytułu Punka na jego rzecz, ten zostanie alkoholikiem. Bezpośrednio na WrestleManii dodano warunek, że jeśli Punk zostanie zdyskwalifikowany to zostanie odebrany mu tytuł; pojedynek wygrał Punk. Jericho kontynuował rywalizację z Punkiem przez następne tygodnie, gdzie kilka razy atakował rywala butelką piwa. Na gali Extreme Rules Jericho po raz kolejny przegrał walkę o tytuł z Punkiem, tym razem w pojedynku typu Chicago Street Fight. Jericho zawalczył z Randym Ortonem, Albertem Del Rio i World Heavyweight Championem Sheamusem o tytuł na Over the Limit, gdzie z walki zwycięsko wyszedł posiadacz tytułu.
24 maja na gali typu house show w Brazylii, podczas walki z CM Punkiem Jericho zmiótł i kopnął flagę Brazylii, przez co zainterweniowała lokalna policja i aresztowała Jericho. Został zmuszony do przeproszenia widowni, a gala była kontynuowana. Pomimo tego, WWE zawiesiło Jericho na 30 dni. Jericho powrócił 25 czerwca na odcinku "Raw", a jego nieobecność w telewizji została wytłumaczona europejskim tournee ze swoim zespołem muzycznym Fozzy. Na gali Money in the Bank Jericho wziął udział w WWE Championship Money in the Bank ladder matchu, lecz nie zdołał wygrać pojedynku. Następnej nocy na "Raw" Jericho skonfrontował się w ringu ze zwycięzcą meczu, Dolphem Zigglerem, który stwierdził, że Jericho już nie jest tak dobry jak dawniej. Sprowokowany Jericho wykonał mu "Codebreaker", oficjalnie stając się facem po raz pierwszy od 2008. Na gali SummerSlam Jericho pokonał Zigglera, lecz dobę później, Ziggler pokonał Jericho w rewanżu. W rezultacie, Ziggler obronił swój kontrakt Money in the Bank, zaś Jericho musiał opuścić federację Dzięki temu Jericho mógł wziąć udział w kolejnej podróży ze swoim zespołem Fozzy.
27 stycznia 2013 Jericho powrócił po pięciomiesięcznej przerwie dołączając do 2013 Royal Rumble matchu, w którym był drugim jego uczestnikiem. Jericho wytrwał w nim 47 minut, po czym został wyeliminowany przez Zigglera. Następnej nocy na tygodniówce "Raw" Jericho wyjawił Zigglerowi, że został przywrócony do pracy przez generalną menadżerkę "Raw" Vickie Guerrero, kontynuując ich rywalizację. Po pokonaniu Daniela Bryana 11 lutego na odcinku "Raw" Jericho zakwalifikował się do Elimination Chamber matchu o World Heavyweight Championship na tytułowej gali pay-per-view, podczas której jako czwarty został wyeliminowany. 18 marca na "Raw" Jericho zaczął rywalizację z Fandango, przez którego Jericho przegrał walkę z Jackiem Swaggerem, a także cztery dni później zaatakował na gali "SmackDown"&lt;ref name="Raw3/18/13"&gt;&lt;/ref&gt;. Fandango okazał się rywalem Jericho na WrestleManii 29 i to on wyszedł z pojedynku zwycięsko. Ich rywalizacja trwała przez kolejny miesiąc, gdzie Jericho pokonał Fandango na gali Extreme Rules. Tuż po zakończeniu rywalizacji Jericho zażądał walki z powracającym CM Punkiem na gali Payback, na której został przez niego pokonany. Jericho zaczął feud z Rybackiem. W ich pojedynku na gali Money in the Bank, Ryback wyszedł z niego zwycięsko. 19 lipca na odcinku "SmackDown" Jericho nie udało się zdobyć Intercontinental Championship od panującego mistrza Curtisa Axela, a po walce został zaatakowany przez Rybacka.
Niepełnoetatowe wystąpienia (2014–2015).
Po prawie rocznej przerwie Jericho powrócił 30 czerwca 2014 na odcinku "Raw" atakując The Miza, który również powrócił minuty wcześniej. Chwilę potem Jericho został zaatakowany przez The Wyatt Family. Jericho zawalczył z Brayem Wyattem na gali Battleground odnosząc zwycięstwo. Miesiąc później na SummerSlam, pomimo odesłania na zaplecze sprzymierzeńców Wyatta, Luke’a Harpera i Ericka Rowana, udało mu się pokonać Jericho. 8 września na tygodniówce "Raw", Wyatt zakończył rywalizację z Jericho poprzez wygraną z nim w Steel Cage matchu. Tuż po walce, na zapleczu Chris został zaatakowany przez Randy’ego Ortona, przez którego został pokonany kilka tygodni później na gali Night of Champions. W październiku i listopadzie Jericho występował tylko na nietransmitowanych w telewizji galach. Powrócił do telewizji w grudniu jako gościnny generalny menadżer "Raw", gdzie wyznaczył swoję walkę z Paulem Heymanem. Przed walką, powracający Brock Lesnar zaatakował go, wykonując mu "F-5".
W styczniu 2015 Jericho wyjawił na Twitterze, że podpisał z WWE ekskluzywny kontrakt na występy tylko na galach typu house show. Powtórzył ten sam schemat podpisując podobny w czerwcu tego samego roku. W maju 2015 Jericho został jednym z hostów szóstego sezonu programu "Tough Enough". Jericho poprowadził również dwa specjalne podcasty na WWE Network; jego gośćmi byli John Cena i Stephanie McMahon. Jericho powrócił do telewizji na gali The Beast in the East pokonując Neville’a. Na gali Night of Champions Jericho okazał się tajemniczym partnerem drużyny Romana Reignsa i Deana Ambrose’a przeciwko The Wyatt Family, lecz ów pojedynek przegrał. 3 października na gali Live from Madison Square Garden Jericho przegrał pojedynek z Kevinem Owensem o Intercontinental Championship, gdzie pojedynek był promowany jako 25-lecie kariery jako profesjonalny wrestler.
Współpraca i rywalizacja z Kevinem Owensem (od 2016).
4 stycznia 2016 na odcinku "Raw" Jericho skonfrontował się z The New Day, oficjalnie wracając do telewizji jako czynny wrestler. Na gali Royal Rumble Jericho dołączył do pojedynku jako szósty uczestnik, lecz po 50 minutach został wyeliminowany przez Deana Ambrose’a. 25 stycznia na "Raw" Jericho przegrał z AJ Stylesem, który dzień wcześniej zadebiutował w federacji Following the match, after initial hesitation by Jericho, the pair shook hands. 11 lutego na tygodniówce "SmackDown" Jericho pokonał Stylesa, lecz podczas ich trzeciego pojedynku na gali Fastlane, Styles wyszedł zwycięsko. 22 lutego na "Raw" Jericho i Styles uformowali drużynę pod nazwą "Y2AJ". Ich współpraca była krótkotrwała, gdyż 7 marca na "Raw", po przegranej z New Day Jericho, zaatakował Stylesa, stając się heelem. Na WrestleManii 32, w walce kończącej ich rywalizację, Jericho pokonał Stylesa.
4 kwietnia na odcinku "Raw" Jericho wziął udział w Fatal 4-Way matchu przeciwko Stylesowi, Kevinowi Owensowi i Cesaro mającego wyłonić pretendenta do WWE World Heavyweight Championship; pojedynek wygrał Styles. W następnym odcinku na "Raw", Dean Ambrose przerwał wypowiedź Jericho podczas segmentu "Highlight Reel", gdzie wedle nakazu generalnego menadżera "Raw" Shane McMahona, show Jericho został zastąpiony przez "The Ambrose Asylum" Ambrose’a. Podczas rywalizacji tej dwójki Jericho ponownie zmienił swój image, tym razem nosząc szalik, nazywając wrestlerów i publikę „głupimi idiotami” (ang. "stupid idiots") i mówić im, aby „przyjmowali Prezent Jericho” (ang. "drink in the Gift of Jericho"). Na gali Payback Jericho został pokonany przez Ambrose’a. Ich rewanż odbył się miesiąc później na gali Extreme Rules, tym razem w Asylum matchu – pojedynku, w którym ring otaczała stalowa klatka, a nad jej szczytem wisiały różnego rodzaju bronie dozwolone w walce. Ambrose ponownie pokonał Jericho. 23 maja na odcinku "Raw" Jericho pokonał Apollo Crewsa i zakwalifikował się do Money in the Bank ladder matchu na tytułowej gali, a pojedynek wygrał jego rywal Dean Ambrose. 19 lipca, ze względu na przywrócenie podziału WWE na brandy Jericho został przydzielony do rosteru "Raw". Na gali Battleground Jericho poprowadził segment "Highlight Reel" z powracającym Randym Ortonem. Następnej nocy na "Raw" Jericho wziął udział w Fatal 4-Way matchu wyłaniającego pretendenta do WWE Universal Championship na SummerSlam, lecz nie udało mu się wygrać pojedynku.
8 sierpnia na odcinku "Raw" Jericho połączył siły z Kevinem Owensem i utworzyli tag team pod nazwą „JeriKO” (gra słów od nazwiska Chrisa oraz inicjałów Owensa). Na gali SummerSlam Jericho i Owens pokonali Enzo Amorego i Big Cassa. 12 września na odcinku "Raw" Jericho poprowadził "Highlight Reel", którego gościem był Sami Zayn. Ich kłótnia werbalna odnośnie do współpracy Jericho z Universal Championem Kevinem Owensem, doprowadziła do ataku na Zaynie i ich późniejszej walki na gali Clash of Champions, którą Jericho wygrał. Podczas tego samego wieczoru Jericho pomógł wygrać Owensowi jego walkę z Sethem Rollinsem. We wrześniu Jericho zaczął uczęszczać do ringu wraz ze swoją „listą Jericho” (ang. „The List of Jericho”), w której zapisuje wszystkie osoby, które w jakikolwiek sposób mu zawiniły – postacie korporacyjne, innych wrestlerów, a nawet fanów. 10 października na odcinku "Raw" Jericho przegrał walkę z Rollinem, gdzie w wypadku wygranej, Jericho zostałby dodany jako trzecia osoba do Hell in a Cell matchu o Universal Championship na tytułowej gali. Podczas wydarzenia Jericho asystował Owensowi przy zwycięstwie przeciwko Rollinsowi po tym, jak udało mu się dostać do klatki i wspólnie atakować rywala. Po walce Jericho wykonał Rollinsowi "Codebreaker". Następnej nocy na tygodniówce "Raw" Jericho i Owens zostali wyznaczeni jako współ-kapitanowie drużyny reprezentującej brand "Raw" na gali Survivor Series w 5-on-5 Survivor Series tag team matchu. W pojedynku został wyeliminowany przez Randy’ego Ortona, a ostatecznie drużyna "Raw" przegrała walkę. Następnej nocy na "Raw" zaatakował Rollinsa w jego walce z Owensem o WWE Universal Championship. Pomimo tego współpraca Owensa i Jericho zaczęła się niszczyć przez liczne interwencje we własnych walkach, które najczęściej powodowały przegrane. 5 grudnia na "Raw" Jericho zawalczył z Reignsem o WWE United States Championship, lecz przegrał po interwencji ze strony Owensa. Na gali przegrał z Rollinsem po tym jak Owens ponownie pojawił się wokół ringu. Mimo tego pojawił się w walce wieczoru pomiędzy Reingsem i Owensem, gdzie zaatakował mistrza powodując dyskwalifikację, wskutek czego Owens zachował swój tytuł.
9 stycznia 2017 na "Raw" Jericho i Owens zawalczyli z Reignsem o jego United States Championship w 2-on-1 handicap matchu; Jericho przypiął mistrza i zdobył United States Championship pierwszy raz w swojej karierze, wskutek czego stał się zdobywcą tytułu Grand Slam Championship w obecnym formacie. Na gali Royal Rumble został umieszczony w klatce zawieszonej nad ringiem by uniknąć jego interwencji w walce pomiędzy Owensem i Reignsem, lecz mimo tego wraz z Braunem Strowmanem pomogli wygrać Owensowi. Tej samej nocy wziął udział w Royal Rumble matchu jako drugi uczestnik, gdzie będąc w ringu ponad godzinę (i pobijając rekord ponad pięciu godzin wśród wszystkich uczestników) został wyeliminowany przez Reignsa. 13 lutego 2017 na odcinku "Raw" zorganizował „Festiwal Przyjaźni” by okazać jego stosunek do Owensa, lecz ten odwrócił się od Jericho atakując go i uderzając głową o Jeritron 6500. Jericho powrócił na gali Fastlane, gdzie odwrócił uwagę Owensa i spowodował jego szybką przegraną z Goldbergiem i utratę tytułu, wskutek czego ponownie stał się ulubieńcem publiczności. Następnej nocy na "Raw" wyzwał Owensa do walki na WrestleManii 33, lecz Owens zażądał postawienia na szali United States Championship, na co Jericho się zgodził. 2 kwietnia na WrestleManii Jericho przegrał z Owensem i utracił swój tytuł. Z powodu wyników draftu „Superstar Shake-up”, Owens został przeniesiony do rosteru SmackDown, lecz pomimo tego zatwierdzono rewanż pomiędzy nimi na galę Payback. Jericho pokonał Owensa i jako dwukrotny posiadacz mistrzostwa również został przeniesiony do brandu SmackDown. 2 maja podczas tygodniówki "SmackDown Live" stracił mistrzostwo na rzecz Owensa, który po walce brutalnie go zaatakował.
Kariera muzyka.
Jericho jest wokalistą heavymetalowego zespołu Fozzy. Od ich debiutu w 2000 Fozzy wyprodukowało sześć studenckich albumów; "Fozzy", "Happenstance", "All That Remains", "Chasing the Grail", "Sin and Bones", "Do You Wanna Start a War" oraz "Remains Alive".
W połowie 1990 Jericho pisał w comiesięcznej rubryce magazynu "Metal Edge" skupiającej się na heavymetalowej scenie. Dział ten prowadzono przez około rok. W 2005 Jericho użyczył swego głosu w coverze piosenki „The Evil That Men Do” zespołu Iron Maiden, który został zamieszczony w ich albumie "". Wystąpił gościnnie w albumie zespołu Dream Theater, "Systematic Chaos", w piosence „Repentance”. W marcu Jericho prowadził własne cotygodniowe show w radiu XM Stallelite Radio o nazwie "The Rock of Jericho", które emitowano co niedzielę.
Jericho był ponadto konferansjerem podczas rozdania branżowych nagród muzycznych Metal Hammer Golden Gods Awards (2012) oraz Revolver Golden Gods Awards (2010-2013).
Inne media.
Film, teatr, komedia i literatura.
W 2000 WWE wyprodukowało film dokumentalny o karierze Jericho pod tytułem "Break Down the Walls".
24 czerwca 2006 Jericho wystąpił w swoim pierwszym filmie pod tytułem "Android Apocalypse" u boku Scotta Bairstowa i Joeya Lawrence’a.
Jericho zadebiutował jako aktor teatralny w sztuce "Opening Night" (pol. "Otwierająca Noc"), która odgrywano w Toronto Centre for the Arts od 20 do 22 lipca 2002 w Toronto. Podczas jego pobytu w tym mieście Jericho poprowadził kilka komediowe show "Sunday Night Life" u boku The Sketchersons.
Jericho był pierwszym wrestlerem związanym z dokumentem o wrestlingu pod tytułem "Bloodstained Memoirs", w którym przeprowadzono z nim wywiad w Wielkiej Brytanii podczas touru Fozzy w 2006.
Jericho napisał swoją autobiografię "A Lion's Tale: Around the World in Spandex", która została wypuszczona w 2007 i była bestsellerem "New York Times". Książka opisuje życie Jericho i jego karierę do czasu debiutu w WWE w 1999. Druga autobiografia, "Undisputed: How to Become the World Champion in 1,372 Easy Steps", wydana w lutym 2011, opisuje jego karierę już po debiucie w federacji. We wrześniu 2014 odbył się trzeci debiut książki, tym razem pod tytułem "The Best In The World... At What I Have No Idea", w której autor ujawnia jego nieopowiedziane wcześniej historie z wrestlingu i kariery w Fozzy. Jericho obecnie pracuje nad czwartą książką pod tytułem „No Is A Four-Letter Word: How I Failed Spelling But Succeeded In Life”.
Jericho pojawił się w filmie "Albino Farm" z 2009. W filmie "MacGruber", wyemitowanym 21 maja 2010, Jericho pojawia się jako Frank Korver, były militarny żołnierz.
29 października 2013 Jericho był częścią komediowej serii w Internecie „But I'm Chris Jericho!”, która w luźny sposób opisuje jego życie. Jericho gra tam jako były wrestler, który chce stać się wielkim aktorem.
Telewizja.
Jericho był współpracownikiem przy programach telewizji VH1 takich jak "Best Week Ever" i "I Love the '80s". Jericho był hostem pięcioczęściowego, pięciogodzinnego specjalnego programu „100 Most Shocking Music Moments”. 12 lipca 2006 pojawił się jako gość specjalny programu "Attack of the Show!" telewizji G4. Jego drugi występ odbył się 21 sierpnia 2009. W maju 2006 Jericho pojawił się w programach "40 Greatest Metal Songs" i "Heavy: The Story of Metal" kanału VH1 jako komentator. Był również hostem "100 Most Shocking Music Moments", które emitowano na VH1 od grudnia 2009.
Był jednym z ośmiu celebrytów w reality show "Celebrity Duets", lecz odpadł z niego jako pierwszy uczestnik. Jericho pracował w McDonaldzie przygotowując się do udziału w show.
Jericho poprowadził swój własny reality show w 2008 pokazywanym na kanale Fuse TV pod nazwą "Redemption Song", w którym jedenaście kobiet rywalizowało o szansę na wielką karierę na muzycznej scenie.
Jericho wystąpił gościnnie jako Billy „The Body Bag” Cobb w odcinku "Xero Controll" serialu "Aaron Stone".
W czerwcu 2010 Jericho został wybrany jako prowadzący teleturnieju "Downfall".
5 maja 2011 Jericho po raz trzeci pojawił się jako gość programu "Attack of the Show!", w którym był przedstawiony widzom jako Thor. Był prowadzącym Golden Gods z 2011 na kanale VH1 Classic, gdzie promował swoją książkę "Undisputed".
26 lutego 2013 Jericho poprowadził teleturniej "Robot Combat League" na kanale SyFy.
Dancing with the Stars.
1 marca 2011 Chris Jericho został wybrany jednym z uczestników dwunastego sezonu "Dancing with the Stars". Jego partnerką taneczną była dwukrotna mistrzyni Cheryl Burke, z którą zajął siódme miejsce.
Podcast.
W grudniu 2013 Jericho rozpoczął prowadzenie własnego podcastu "Talk is Jericho". Odcinki zazwyczaj rozpoczynają się luźnym oskryptowanym wstępnym monologiem przed właściwym wywiadem, gdzie Jericho przeprowadza je z wrestlerami oraz muzykami. Show pojawia się na stronie PodcastOne, a do tej pory wystąpiły takie osoba jak Lemmy Kilmister z zespołu Motörhead, Paul Stanley z KISS, aktorka pornograficzna Asa Akira i wielu obecnych i byłych pracowników WWE.
W kwietniu 2015 Jericho poprowadził dwa podcasty video "Live with Chris Jericho" na WWE Network, gdzie jego pierwszym gościem był John Cena, zaś drugim razem pojawiła się Stephanie McMahon.
Gry komputerowe.
Jericho jest grywalną postacią w wielu grach video począwszy od "WWF WrestleMania 2000" do "WWE SmackDown! vs. Raw 2006", zaś potem od "WWE SmackDown vs. Raw 2009" aż do najnowszego "WWE 2K17" z 2016 roku. W wielu nowszych częściach serii gier Jericho występuje jako dwie postacie: obecny Jericho oraz z początku XXI wieku.
Życie osobiste.
Irvine urodził się Manhassett w stanie Nowy Jork, wychowywał się w mieście Winnipeg prowincji Manitoba. Vince McMahon uważał, że zapowiadając go do ringu jako „urodzonego w Manhasset, Nowym Jorku” zdobędzie wielu amerykańskich fanów.
Ojciec Irvine’a, Ted, jest byłym graczem hokejowym w organizacji National Hockey League (NHL). Irvine posiada troje dzieci wraz ze swoją żoną Jessicą (którą poślubił w 2000): syna Asha Edwarda Irvine’a, który urodził się w 2003, oraz bliźniaczki Sierrę Lorettę „SiSi” i Cheyenne Lee „Chey” Irvine, urodzone w 2006. Jego potomstwo było gośćmi w podcaście "Talk is Jericho".
Irvine ma pięć tatuaży, z których trzy ma na lewej ręce. Pierwszy to imię jego żony Jessiki, który umieścił na palcu serdcznym. Drugi to litera „F” reprezentująca zespół Fozzy, która jest widoczna z tyłu jego dłoni. 12 września 2012 Irvine wytatuował trzeci, tym razem obrazek związany z piątym albumem zespołu Fozzy "Sin and Bones", umieszczony na lewym ramieniu. Dwa tygodnie później wzbogacił się o czwarty tatuaż, Jack-o'-lantern. Piąty i ostatni tatuaż to jego autoportret na lewym bicepsie z lipca 2015.
Irvine jest chrześcijaninem.
5 lipca 2004 Irvine otrzymał od władz Manitoby order „The Order of the Buffalo Hunt” za osiągnięcia we wrestlingu i zaangażowanie w pracy z dziećmi żyjących w złych warunkach.
27 stycznia 2010 Irvine i wrestler Gregory Helms zostali aresztowani w mieście Fort Mitchell po opuszczeniu baru. Raport policji mówi, że Helms uderzył Irvine’a i innych pasażerów taksówki. Christian i CM Punk zapłacili za nich kaucję.
Od stycznia 2012 Irvine, były gracz Baseballa Tim Tebow i trzeciobazowy zespołu Atlanta Braves Chipper Jones założyli placówkę „D1 Sports Training and Therapy” umiejscowioną w mieście Tampa w stanie Floryda.

</doc>
<doc id="1268173" url="https://pl.wikipedia.org/wiki?curid=1268173" title="Hektor Potrawka">
Hektor Potrawka



</doc>
<doc id="1268176" url="https://pl.wikipedia.org/wiki?curid=1268176" title="Motylowiec">
Motylowiec

Motylowiec, ryba motyl ("Pantodon buchholzi") – gatunek słodkowodnej ryby kostnojęzykokształtnej, jedyny przedstawiciel rodzaju "Pantodon" i rodziny motylowcowatych (Pantodontidae).
Występowanie.
Zasiedla spokojne wody w zachodniej i środkowej Afryce w dorzeczu rzek Kongo i Niger.
Charakterystyka.
Ciało barwy rdzawo-brunatno-srebrnej, pokryte dużą liczbą barwnych plamek. Motylowiec przebywa niemal wyłącznie w pobliżu lustra wody. Ma charakterystyczne płetwy piersiowe umożliwiające wykonywanie skoków jak i szybowanie ponad wodą na odległość do 1,5 m.
Prowadzi nocny tryb życia. Jest rybą drapieżną. Odżywia się owadami i ich larwami, skorupiakami i małymi rybami.
Dymorfizm płciowy.
Samiec mniejszy, ma na tylnym brzegu płetwy odbytowej głębokie wcięcie, u samicy brzeg ten biegnie prosto, brzuch bardziej zaokrąglony. Dorasta do 10–15 cm długości, w niewoli nieco mniej.
Wymagania hodowlane.
Niski poziom wody, rośliny pływające z rodzaju "Ceratopteris".
Rozmnażanie.
Rozmnażanie gatunku jest trudne. Temperatura wody na okres tarła powinna wynosić ok. 30 °C. Ikra jest lekka, unosi się na powierzchni wody. Larwy wylęgają się po trzech dniach. Po kilku dniach karmione powinny być mszycami i muszkami. 

</doc>
<doc id="1268178" url="https://pl.wikipedia.org/wiki?curid=1268178" title="Eiji Kawashima">
Eiji Kawashima

 – japoński piłkarz występujący na pozycji bramkarza we francuskim klubie RC Strasbourg Alsace.
Kariera klubowa.
Po Mistrzostwach Świata w RPA został zawodnikiem belgijskiego Lierse, z którym podpisał 2–letni kontrakt. W lipcu 2012 roku związał się trzyletnią umową ze Standardem Liège. Następnie grał w Dundee United, a w 2016 trafił do FC Metz. W ojczyźnie występował w Omiya Ardija, Nagoya Grampus i Kawasaki Frontale.

</doc>
<doc id="1268179" url="https://pl.wikipedia.org/wiki?curid=1268179" title="Star-Typ Sport">
Star-Typ Sport

STS SA – spółka handlowa z siedzibą w Katowicach prowadząca działalność bukmacherską na terenie Polski. Założona w 1997 roku. Aktualnie zatrudnia ponad 1500 osób pracujących w ok. 444 punktach przyjmowania zakładów. STS jest największym przedsiębiorstwem bukmacherskim w Polsce. W 2019 roku jego udział w rynku oceniano na ok. 47,1 procent. Co roku przyjmuje kilkadziesiąt milionów zakładów wzajemnych, a liczbę stałych klientów szacuje się na ponad 200 tys. osób. W latach 2013-2017 sponsor strategiczny Lecha Poznań. Od 2017 roku sponsor główny Jagiellonii Białystok, a od 2018 oficjalny sponsor reprezentacji Polski w piłce nożnej. W roku 2020 STS ponownie został sponsorem strategicznym Lecha Poznań, umowa obowiązuje do 2023 roku.
Od lutego 2019 roku STS prowadzi działalność na rynkach europejskich, usługi są dostępne w Wielkiej Brytanii, Niemczech, Islandii, Luksemburgu, Słowenii, Andorze, San Marino oraz na Gibraltarze, Malcie i Łotwie.
Akcje przedsiębiorstwa są notowane na GPW w Warszawie.
Działalność STS.
Przedmiotem działalności działalności gospodarczej, stosownie do zezwolenia wydanego przez Ministra Finansów, regulaminu wzajemnych zakładów bukmacherskich i "Ustawy o grach hazardowych" z dnia 19 listopada 2009 roku jest zawieranie zakładów wzajemnych w formie umów cywilnych z osobami fizycznymi w punktach przyjmowania zakładów wzajemnych oraz w sieci Internet na terytorium Polski.
Przedmiotem bukmacherskiego zakładu wzajemnego jest prawidłowe odgadnięcie zaistnienia różnych zdarzeń, w których uczestnicy zakładu wpłacają stawki pieniężne, a wysokość wygranych zależy od umówionego, pomiędzy przyjmującym zakład a wpłacającym stawkę, stosunku wpłaty do wygranej. Oprócz zakładów na wyniki wydarzeń kilkudziesięciu dyscyplin sportowych takich jak m.in. piłka nożna, koszykówka, siatkówka, rozgrywki e-sportowe i wiele innych dyscyplin STS oferuje również zakłady na wydarzenia społeczne, polityczne i kulturalne np. „Taniec z Gwiazdami”, prawybory, a także wybory prezydenckie.
Z oferty STS skorzystać można w jednym z ponad 444 stacjonarnych punktach przyjmowania zakładów, za pośrednictwem strony internetowej, również jej mobilnej wersji, jak i w aplikacjach dedykowanych systemom Android i iOS. Bukmacher dysponuje własnym system wypłat STSpay. Za sprawą inwestycji kapitałowej w czeską spółkę IT, STS stał się właścicielem systemu bukmacherskiego Betsys, z którego korzysta.
STS oferuje możliwość oglądania transmisji wydarzeń sportowych online w ramach usługi STS TV. Każdego miesiąca spółka udostępnia transmisje nawet 5000 wydarzeń sportowych, w tym m.in. piłki nożnej, tenisa, siatkówki, koszykówki oraz innych sportów.
Bukmacher należy do Stowarzyszenia Na Rzecz Likwidacji Szarej Strefy Zakładów Wzajemnych w Polsce „Graj Legalnie” oraz Stowarzyszenia Pracodawców i Pracowników Firm Bukmacherskich.
Z inicjatywy STS powstała Fundacja Sport Twoją Szansą prowadząca działania na rzecz rozwoju polskiego sportu. Fundacja wspiera utalentowanych sportowców, zapewniając im pomoc materialną oraz merytoryczną – pomaga w urządzeniu odpowiedniego zaplecza treningowego i kontynuacji kariery lub wzięciu udziału w zawodach o randze krajowej i międzynarodowej. Dotychczasowi podopieczni Fundacji mogą pochwalić się wieloma sukcesami na arenie krajowej i międzynarodowej. Fundacja Sport Twoją Szansą działa już od 2016 r. i od tego czasu wspiera reprezentację Polski w koszykówce na wózkach, od września 2017 r. patronuje reprezentacji Polski w rugby na wózkach oraz szkółce bokserskiej Global Boxing Tarnów. Od września 2018 r. do grona podopiecznych należy Fundacja na Rzecz Rozwoju Polskiej Piłki Nożnej organizująca darmowe zajęcia dla młodych piłkarzy, trenująca strzelectwo sportowe Aneta Stankiewicz, tenisista stołowy Rafał Czuper oraz lekkoatletka Kamila Przybyła. Organizacja jest patronem Cieszyńskiego Klubu Sportowego Piast rozwijającego piłkarskie talenty, wspiera niewidomą lekkoatletkę Joannę Mazur i jej przewodnika – Michała Stawickiego, pomaga Januszowi Rokickiemu oraz Kamilowi Popowskiemu. Organizacja wspierała reprezentację Polski ampfutbolistów, lekkoatletkę Magdalenę Stefanowicz, Kamelię Babicką trenującą jazdę konno oraz gimnastyczkę Julię Siepetowską. Fundacja nawiązała również współpracę ze Stowarzyszeniem Sportów Elektronicznych (Esport Association), w ramach której udzieliła wsparcia przy organizacji akademickiej ligi esportowej dla reprezentantów uczelni wyższych z całego kraju – Edu Esports League.11 lipca 2019 r. STS podpisał dwuletnią umowę sponsorską z Zagłębiem Lubin. Bukmacher jest także sponsorem innych drużyn piłkarskich: Lecha Poznań, Jagielloni Białystok, Pogoni Szczecin, Polskiej Ligi Siatkówki, Cracovii i Górnika Zabrze. 
STS jako pierwszy bukmacher w Polsce wprowadził do swojej oferty symulowane gry karciane w czasie rzeczywistym – Betgames – umożliwiające zawieranie zakładów w czasie rzeczywistym. Dostępne są trzy gry karciane: wojna, poker i bakarat. W trakcie rozgrywki trwającej około kilku minut wirtualny krupier informuje, w którym momencie można postawić zakład. Zakłady tego typu są zgodne z Ustawą hazardową.
Strona internetowa.
Strona internetowa STS SA prezentuje aktualną ofertę, zawiera listę punktów przyjmowania zakładów, a także informacje o konkursach organizowanych przez STS. Średnia dzienna oglądalność wynosi ok. 50000 wejść. W marcu 2010 witryna odnotowała 1,6 mln odwiedzin.

</doc>
<doc id="1268180" url="https://pl.wikipedia.org/wiki?curid=1268180" title="Sołomija Pawłyczko">
Sołomija Pawłyczko

Sołomija Pawłyczko, ukr. Соломія Дмитрівна Павличко (ur. 15 grudnia 1958 we Lwowie, zm. 31 grudnia 1999 w Kijowie) – pisarka, publicystka, autorka prac z zagadnień feminizmu, córka Dmytra Pawłyczki (poety i ambasadora Ukrainy w Polsce).
Ukończyła studia romanistyczno-germanistyczne na Uniwersytecie Kijowskim. Od 1985 pracowała w Instytucie Literatury. Była doktorem nauk filologicznych i profesorem Akademii Kijowsko-Mohylańskiej. Gościnnie wygłosiła kilka wykładów na Uniwersytecie Harvarda. 
Była tłumaczką licznych dzieł literatury pięknej na język ukraiński, m.in. "Władcy much" Goldinga czy "Kochanka lady Chatterley" Lawrence’a. Pośmiertnie opublikowano biografię znanego ukraińskiego poety i naukowca Agatangiela Krymskiego jej autorstwa "Nacionalizm, seksualnist', orientalizm. Składnyj swit Ahatanhela Krymśkoho" (Kijów, 2000) oraz zbiór prac, eseistyki i artykułów rozproszonych pod mylącym tytułem "Teorija literatury" (Kijów, 2002). 
Zmarła po nieszczęśliwym wypadku w Kijowie w wieku 41 lat. Pogrzeb odbył się 4 stycznia 2000 roku na cmentarzu Bajkowa.

</doc>
<doc id="1268181" url="https://pl.wikipedia.org/wiki?curid=1268181" title="Krzyż Mariański">
Krzyż Mariański

Krzyż Mariański Zakonu Krzyżackiego (niem.: "Marianer-Kreuz des Deutschen Ritterordens") – honorowe odznaczenie Zakonu Szpitala Najświętszej Maryi Panny Domu Niemieckiego w Jerozolimie ustanowione w 1871.
Historia.
Po sekularyzacji majątków kościelnych pod koniec XVIII i na początku XIX wieku zakon krzyżacki zachował już tylko znikome posiadłości na terenie monarchii habsburskiej. W 1809 roku został rozwiązany przez cesarza Francuzów Napoleona I. Odnowił go w 1839 cesarz Austrii Ferdynand I Habsburg i od tego momentu godność wielkiego mistrza pełnili członkowie domu panującego.
Liczba rycerzy zakonnych była niewielka. W roku 1871 wielki mistrz aks. Wilhelm ustanowił w celu nagradzania działalności szpitalnej i charytatywnej osób świeckich, niebędących rycerzami zakonu oraz kobiet specjalne odznaczenie dla wolontariuszy, Krzyż Mariański. Po roku 1918 i upadku Habsburgów austriackich odznaczenia nie nadawano.
W 1929 roku został przekształcony przez papieża Piusa XI z zakonu rycerskiego w klerycki zakon żebrzący, a jego działalność została ograniczona do terytorium Niemiec, Austrii i Włoch.
Przywrócono też nadawanie "Krzyża Mariańskiego" zasłużonym przyjaciołom zakonu, a dawni świeccy zakonnicy nosili swoje dawne odznaki (bez środkowego medalionu z czerwonym krzyżem) na czarnych, jedwabnych wstęgach, mocowanych tak, jak "Krzyż Mariański".
Marianami (Kawalerami Honorowymi) byli m.in. Konrad Adenauer i Otto von Habsburg.
Wygląd Krzyża Mariańskiego.
Wzorowana na emblemacie zakonu krzyżackiego oznaka odznaczenia to krzyż łaciński z rozszerzonymi zakończeniami ramion czyli tzw. krzyż teutoński, obustronnie emaliowany na czarno z białą bordiurą. W medalionie środkowym awersu widnieje emblemat Czerwonego Krzyża w białym polu, otoczony napisem „ORDO TEUTONICUM HUMANITATI” ("Zakon Niemiecki za humanitarność"), w medalionie rewersu w białym polu data „1871”.

</doc>
<doc id="1268184" url="https://pl.wikipedia.org/wiki?curid=1268184" title="Paul Kane">
Paul Kane

Paul Kane (ur. 3 września 1810 w Mallow, zm. 20 lutego 1871 w Toronto) − kanadyjski malarz pochodzenia irlandzkiego, znany z obrazów przedstawiających rdzenną ludność zachodniej Kanady oraz rdzennych Amerykanów z Oregon Country. 
Ten artysta-samouk dorastał w Toronto (wtedy znanym jako York) i ćwiczył malowanie poprzez naśladowanie mistrzów europejskich podczas wyprawy do Europy. Podjął się dwóch wypraw poprzez dziki północny wschód Kanady w 1845 oraz od 1846 do 1848. Pierwszy szlak podróży prowadził do Sault Ste. Marie i z powrotem. Pod ochroną Kompanii Zatoki Hudsona, podjął się kolejnej, nieco dłuższej wyprawy z Toronto poprzez Góry Skaliste do Fort Vancouver i Fort Victoria w Dystrykcie Columbia, tak bowiem zwali Kanadyjczycy Oregon Country.
Podczas obu wypraw Kane szkicował i malował autochtonów i dokumentował ich życie. Po powrocie do Toronto stworzył ponad sto malunków olejnych na podstawie szkiców. Jego praca, szczególnie szkice, są po dziś dzień wartościowym źródłem dla etnologów. Obrazy olejne, zgromadzone w jego studio, są uważane za część kanadyjskiego dziedzictwa narodowego, mimo że często Kane upiększał je i znacznie przekoloryzował, oprócz dokładności szkicowanych plenerów na korzyść bardziej dramatycznych scen.

</doc>
<doc id="1268188" url="https://pl.wikipedia.org/wiki?curid=1268188" title="Lista postaci serialu Battlestar Galactica">
Lista postaci serialu Battlestar Galactica

Lista postaci serialu Battlestar Galactica
Serial oryginalny.
Bohaterowie serialu Battlestar Galactica (serial telewizyjny 1978)
Remake serialu (2003).
Bohaterowie nowego serialu Battlestar Galactica
Podobieństwa.
Odpowiedniki postaci:

</doc>
<doc id="1268194" url="https://pl.wikipedia.org/wiki?curid=1268194" title="Strattera">
Strattera



</doc>
<doc id="1268196" url="https://pl.wikipedia.org/wiki?curid=1268196" title="Bryła spójna">
Bryła spójna



</doc>
<doc id="1268197" url="https://pl.wikipedia.org/wiki?curid=1268197" title="Bryła jednospójna">
Bryła jednospójna



</doc>
<doc id="1268200" url="https://pl.wikipedia.org/wiki?curid=1268200" title="Mohrenstraße (stacja metra)">
Mohrenstraße (stacja metra)

Mohrenstraße – stacja metra w Berlinie, w dzielnicy Mitte, w okręgu administracyjnym Mitte na linii U2. 
Historia.
Stacja została otwarta 1 października 1908 pod nazwą Kaiserhof (od pobliskiego hotelu). W 1945 roku została zburzona ostatecznie Nowa Kancelaria Rzeszy zaprojektowana i wybudowana przez Alberta Speera. W 1946-47 roku czerwony marmur z gabinetu Adolfa Hitlera trafił na ściany i filary stacji metra. Do dzisiaj jest tam widoczny.
W okresie podziału Berlina stacja była ostatnią na linii po wschodniej stronie – od 1950 roku nosiła nazwę Thälmannplatz. W 1986 dokonano drugiej zmiany nazwy - na Otto-Grotewohl-Straße. Po zjednoczeniu Niemiec i miasta w 1991 roku po raz trzeci zmieniono nazwę na obecną.

</doc>
<doc id="1268204" url="https://pl.wikipedia.org/wiki?curid=1268204" title="Ciągłość funkcji zespolonej">
Ciągłość funkcji zespolonej



</doc>
<doc id="1268210" url="https://pl.wikipedia.org/wiki?curid=1268210" title="Frigyes Korányi">
Frigyes Korányi

Frigyes Korányi ("Friedrich von Korányi", ur. 20 grudnia 1828 w Nagykálló, zm. 19 maja 1913 w Budapeszcie) – węgierski lekarz.
Studiował medycynę na Uniwersytecie w Budapeszcie. W latach 1848-1849 był młodszym stopniem lekarzem wojskowym, później zastępcą lekarza batalionu. Otrzymał doktorat w 1851 i rozpoczął praktyki w wiedeńskiej klinice Franza Schuha. Od 1853 do 1865 praktykował w rodzinnej miejscowości Nagykálló. W 1865 otrzymał stopień docenta neuropatologii a w 1866 został profesorem medycyny wewnętrznej na Uniwersytecie w Budapeszcie. W 1868 został rektorem tej uczelni.
Korányi publikował głównie w ojczystym języku na łamach „Orvosi hetilap”, ale także w języku niemieckim. Był członkiem Królewskiej Węgierskiej Akademii Nauk, honorowym członkiem Królewskiego Towarzystwa Lekarskiego w Budapeszcie, honorowym członkiem Société de Thérapeutique w Paryżu, członkiem korespondentem Królewskiego Towarzystwa Lekarskiego w Wiedniu, Towarzystwa Medycyny Wewnętrznej w Berlinie i londyńskiego International Investigative Committee.

</doc>
<doc id="1268217" url="https://pl.wikipedia.org/wiki?curid=1268217" title="Ateny Centralne">
Ateny Centralne

Ateny Centralne ("Dworzec Larissa") – główny dworzec kolejowy w Atenach, w Grecji. Znajdują się tu 3 perony.

</doc>
<doc id="1268218" url="https://pl.wikipedia.org/wiki?curid=1268218" title="Papieski Instytut Wschodni">
Papieski Instytut Wschodni

Papieski Instytut Wschodni w Rzymie ("Pontificio Istituto Orientale") – Papieski Instytut Wschodni, Rzym / Pontificio Istituto Orientale, Roma (rok założenia 1917).
Papieski Instytut Wschodni (znany także jako Papieski Instytut Studiów Wschodnich, Orientale, PIO) jest wyższą uczelnią katolicką w Rzymie, w której podejmowane są badania naukowe i prowadzona jest edukacja w zakresie studiów nad chrześcijańskim Wschodem.
Idea utworzenia szkoły wyższej na potrzeby Kościołów wschodnich zrodziła się już w czasach Leona XIII; w życie prowadził ją jednak dopiero papież Benedykt XV w roku 1917.
Orientale, wraz z dwoma innymi uczelniami rzymskimi, mianowicie Papieskim Uniwersytetem Gregoriańskim (założony w 1551) i Papieskim Instytutem Biblijnym (założony w 1909), tworzy konsorcjum. Wszystkie trzy instytucje kierowane są przez Towarzystwo Jezusowe i podlegają bezpośrednio Stolicy Apostolskiej. Wielkim Kanclerzem Orientale jest prefekt Kongregacji ds. Kościołów Wschodnich a jego Wicekanclerzem – generał Towarzystwa Jezusowego. Z kolei Kongregacja ds. Edukacji Katolickiej zatwierdza program akademicki Orientale.
W roku akademickim 2018-2019 liczba studentów Orientale wynosiła 351 na Wydziale Kościelnych Nauk Wschodnich (SEO) i 71 na Wydziale Kościelnego Prawa Wschodniego (DCO); razem 422, z czego 242 to studenci zewnętrzni. Ponadto, około 400 naukowców każdego roku korzysta z zasobów biblioteki na potrzeby własnych badań.
Misja.
Szczególną misją Papieskiego Instytutu Wschodniego jako szkoły wyższej jest służba Kościołom wschodnim. Mianowicie pomaga on Kościołom na Wschodzie poznawać „ogromne bogactwa, które … przechowują w skarbnicach swych tradycji” (Jan Paweł II, Orientale Lumen 4); stara się jednocześnie zapoznać łaciński Zachód z tą ciągle tak mało znaną tradycją Kościoła. Orientale realizuję tę misję poprzez studia, nauczanie i publikacje dotyczące tradycji Kościołów Wschodnich w zakresie teologii, liturgii, patrystyki, historii, prawa kanonicznego, literatury i języków, duchowości, archeologii i kwestii ekumenicznych a także kwestii społecznych i polityki.
Celem Orientale jest kształcenie studentów mających już pierwszy stopień naukowy, niezależnie od ich tożsamości religijnej – łacińskiej czy wschodniej, katolickiej, prawosławnej lub innej. Mają oni pogłębiać swoją wiedzę na temat chrześcijańskiego Wschodu w tym co dotyczy jego Kościołów, teologii, duchowości, liturgii, prawa, historii i kultury. Studenci pochodzą głównie z krajów i Kościołów wschodnich, mianowicie z Bliskiego Wschodu, z Europy Środkowej i Wschodniej, z Afryki (Egipt, Etiopia i Erytrea) oraz Azji (Mezopotamia; Kerala w Indiach); nie brakuje także studentów zainteresowanych poznawaniem chrześcijańskiego Wschodu z pozostałej części Europy i z obu Ameryk. Zjawisko migracji i fala uchodźców z niektórych krajów sprawia, że wielu studentów wschodnich dziś pochodzi ze społeczności diaspory.
Historia.
Pierwsze lata.
Pierwsza tymczasowa siedziba Orientale znajdowała się w bezpośrednim sąsiedztwie Watykanu, w nieistniejącym już dziś pałacu dei Convertendi przy placu Scossacavalli, który później musiał ustąpić miejsca dzisiejszej Via della Conciliazione. Instytut został na krótko przeniesiony do obecnej siedziby Papieskiego Instytutu Biblijnego przy Via della Pilotta, 25, by w  1926 r. osiąść na stałe przy Piazza di Santa Maria Maggiore 7. Przy tym samym placy znajduje się starożytna bazylika Najświętszej Marii Panny, która nieustannie przypomina o wschodnich korzeniach chrześcijaństwa. Słynne mozaiki wykonano za czasów papieża Sykstusa III (432-440) w związku z trzecim soborem ekumenicznym w Efezie (431). Sobór podkreślając jedność osoby Jezus Chrystus, potwierdził także tytuł Maryji, jego Matka, jako Matki Bożej, czyli Theotokos, jak ją nazywają Grecy. Ponadto, bazylika szczyci się obecnością relikwii żłóbka Pańskiego, stąd od VII w. nosi ona liturgiczny tytuł ad Praesepe, „przy żłóbku”. Tutaj także ok. 860 r. święci Cyryl i Metody, apostołowie Słowian, złożyli swoje księgi liturgiczne, co miało znaczyć, że po aprobacie papieża, można będzie sprawować liturgię w językach słowiańskich. W bocznej uliczce naprzeciwko Orientale znajduje się Bazylika św. Praksedy z jej karolińskimi mozaikami poświadczającymi o odrzuceniu przez papieża Paschalisa I ikonoklazmu, który wstrząsnął chrześcijańskim Wschodem w czasach budowy tej bazyliki (817). W pobliżu znajduje się także marmurowa płyta przypominająca, że w 869 r. zmarł tam św. Cyryl, brat św. Metodego. W ramach tej samej zabudowy, w której mieści się Orientale, znajduje się kościół św. Antoniego W., szczególnie czczonego na Wschodzie. Jest on popularny także w Rzymie, gdzie ludzie wciąż pamiętają czasy, gdy błogosławiono zwierzęta w tym właśnie kościele. Od kiedy papież Pius XI (1921-1939) utworzył Papieskie Kolegium Rosyjskie, znane jako Russicum (1929), kościołem św. Antoniego opiekują się jezuici mieszkający w kolegium.
Pierwsze 100 lat.
Orientale zostało utworzone jako bliźniacza instytucja dla Kongregacji ds. Kościoła Wschodniego (w 1967 r. nazwa została zmieniona na Kongregację ds. Kościołów Wschodnich). Bez powiązania z tym ważnym organem Stolicy Apostolskiej niemożliwe byłoby uchwycenie prawdziwego celu i misji Orientale.
W pewnym sensie utworzenie Orientale było odpowiedzią na tak zwaną „kwestię wschodnią”. Po zwycięstwie carskiej Rosji nad Turkami (traktat z Küçük Kaynarca, 1774), a jeszcze bardziej odkąd Napoleon postawił stopę w Egipcie (1798), zaczęto stawiać pytanie o przyszłość milionów chrześcijan żyjących pod panowaniem Imperium Osmańskiego. Pytanie to powróciło z całą mocą w czasie Kongresu Eucharystycznego w Jerozolimie w 1893 r., kiedy to patriarchowie wschodnio-katoliccy przedstawili skargę swoich wspólnot legatowi papieskiemu kard. Benoit Langenieux, który następnie przekazał je papieżowi. Leon XIII zwołał zgromadzenie patriarchów katolickich Kościołów wschodnich (1894), którego owocem był list apostolski "Orientalium dignitas", zywany niekiedy Wielką Kartą praw katolików wschodnich.
Po upadku Imperium Rosyjskiego w 1917 r. i w obliczu nieuchronnie zbliżającego się kresu Imperium Osmańskiego, papież Benedykt XV ponowił działania. Na mocy "motu proprio Providentis Dei" (1 maja 1917) powstała najpierw Kongregacja Kościoła Wschodniego. Funkcję prefekta nowej Kongregacji papież zarezerwował dla siebie, zarazem powierzając jej kierownictwo w randze sekretarza jednemu z kardynałów (patrz kanon 257 Kodeksu Prawa Kanonicznego z 1917 roku). Z kolei motu proprio Orientis catholici (15 października 1917)  dało początek Papieskiemu Instytutowi Wschodniemu, który już po trzech latach, na mocy breve Quod nobis in condendo, otrzymał prawo do nadawania stopni naukowych (25 września 1920). Od samego początku papież nalegał, aby utworzyć bogato wyposażoną bibliotekę specjalistyczną do studiów i badań naukowych w zakresie chrześcijaństwa wschodniego.
W pierwszym okresie władze i profesorzy Orientale rekrutowali się z różnych zakonów oraz osób świeckich. Byli to zatem: Antoine Delpuch ze zgromadzenia Ojców Białych (1868-1936), który pełnił funkcję prezydenta Orientale w pierwszym roku funkcjonowania Instytutu (1918-1919); dwóch benedyktynów, w tym późniejszy kard. Alfred Ildefons Schuster OSB; trzech asumpcjonistów, w tym Martin Jugie (1878-1954), profesor Orientale tylko przez kilka pierwszych lat, który jednak zdołał napisać monumentalną syntezę historii teologii wschodniej; jeden dominikanin; jeden mechitarysta; czterech jezuitów, w tym słynny archeolog Guillaume de Jerphanion (1877-1948); ponadto dwóch Rosjan, jeden Grek, jeden Etiopczyka; oraz trzy osoby świeckie, w tym wybitny filolog i historyk Michelangelo Guidi (1886-1946).
Papież Pius XI wkrótce po swojej elekcji uznał, że zarówno kierowanie działalnością naukową, jak i sprawowanie władzy nad Orientale, powinien objąć jeden tylko zakon. Jego wybór padł na Towarzystwo Jezusowe, i we wrześniu 1922 r. papież oficjalnie powierzył tę misję generałowi jezuitów Włodzimierzowi Ledóchowskiemu SJ (1866-1942). Stało się tak za namową opata klasztoru św. Pawła za Murami i późniejszego arcybiskupa Mediolanu, kard. Schustera OSB, który w tym okresie był pierwszym pełnym prezydentem Orientale. Po nim funkcję tę objął Michel d’Herbigny SJ (1880-1957), który przez swoje studia, liczne publikacje i zaangażowanie w kwestię misji rosyjskiej nadał Instytutowi nowy rozmach; za jego czasów (1922-1931) Papieski Instytut Wschodni przeprowadził się do nowej siedziby przy Piazza di Santa Maria Maggiore. Następnym prezydentami Orientale byli: Emil Hermann SJ (1932-1951), uznany kanonista niemiecki, który rozważnie kierował Instytutem w trudnym okresie II wojny światowej; Ignacio Ortiz de Urbina SJ (1951-1957), wybitny patrolog baskijskiego pochodzenia; Alphonse Raes SJ (1957-1962), inny znakomity znawca literatury syryjskiej, który następnie został prefektem Biblioteki Watykańskiej; Joseph Gill SJ (1962-1963), wybitny znawca Soboru  Florenckiego (1438-1445) i redaktor naczelny wydania akt tego zgromadzenia; w trakcie ponownej prezydencji J. Gilla (1964-1967), zwierzchnik uczelni zaczyna nosić tytuł rektora (1965); rektorem był zatem Ivan Žužek SJ (1967-1972), późniejszy sekretarz Papieskiej komisji ds. rewizji wschodniego prawa kanonicznego; Georges Dejaifve SJ (1972-1976), znany ekumenista; Eduard Huber SJ (1976–1981), były dyrektor Centrum Studiów Rosyjskich w Meudon pod Paryżem; Peter-Hans Kolvenbach SJ (1981-1983), który po krótkim okresie został przełożonym generalnym Towarzystwa Jezusowego na następne ćwierć wieku (1983-2008); Gilles Pelland SJ (1984-1986), który wkrótce został rektorem Papieskiego Uniwersytetu Gregoriańskiego; Gino Piovesana SJ (1986-1990), dawny rektor Sophia Univerity w Tokio i znawca filozofii rosyjskiej; Clarence Gallagher SJ (1990-1995), specjalista od prawa kanonicznego, który jednocześnie pełnił funkcję rektora i dziekana; w latach 1995-1998 funkcję rektora ponownie sprawował Gilles Pelland SJ; po nim przez dziewięć lat rektorem Orientale był Hèctor Vall Vilardell (1998-2007); Cyril Vasil SJ (2007-2009) po dwóch latach na urzędzie rektorskim został sekretarzem Kongregacji do spraw Kościołów Wschodnich; Sunny Kokkaravalayil SJ przez rok był prorektorem uczelni (2009-2010); James McCann SJ (2010-2015) po odejściu ze stanowiska został Starszym Wiceprezydentem Gregorian Foundation w Nowym Jorku; w okresie urzędowania Davida Nazara SJ (2015-), rozpoczęła się restrukturyzacja siedziby Instytutu; połączono także wspólnoty jezuitów Orientale i sąsiadującego z nim Papieskiego Kolegium Rosyjskiego, popularnie zwanego Russicum.
Stuletnią historię rzymskiego Orientale (1917-2017) można zatem podzielić na następujące fazy: w pierwszym jedenastoletnim okresie Orientale starało się skonsolidować i zyskać uznanie, co też przyniosła encyklika Piusa XI dedykowana Orientale, Rerum orientalium (1928). Potem nastąpił trzydziestoletni okres, trwający niemal do Soboru Watykańskiego II (1928-1958), w którym pojawiły się pierwsze owoce dzieła Instytutu, położone zostały też fundamenty pod nowe prace. W trzydziestoletnim okresie po Vaticanum II następuje wyraźny wzrost zainteresowania chrześcijańskim Wschodem. Wraz z upadkiem żelaznej kurtyny w 1989 r. rozpoczął się nowy rozdział Orientale, związany z pojawieniem się na uczelni wielu nowych studentów i naukowców z krajów Europy Środkowej i Wschodniej.
XXI wiek.
Zgodnie z nowoczesnymi standardami placówek badawczych i akademickich biblioteka Orientale została wyposażona w klimatyzację, wysokiej klasy oświetlenie LED i nowoczesny system audio-wizualny; rozpoczął się także proces digitalizacji jej zasobów. Z okazji stulecia Orientale (1917-2017) Instytut odwiedził papież Franciszek (12 października 2017). Jego hojna darowizna umożliwiła częściową restrukturyzację powiększonego teraz Orientale, zmierzającą do zapewnienia nowoczesnych biur dla profesorów, odpowiednich sal wykładowych i pomieszczeń studenckich. Orientale korzysta z nowoczesnej techniki komputerowej, elektronicznych baz danych i szybkiego Internetu, który daje możliwość prowadzenia kursów i konferencji online. Trwają prace nad modernizacją oświetlenia i akustyki w niektórych salach wykładowych, tak aby spełniały one nowoczesne normy dydaktyki i obsługi multimedialnej.
Biblioteka.
Biblioteka Papieskiego Instytutu Wschodniego jest bez wątpienia największym skarbem Orientale. Jej zbiory liczą około 200 tys. tomów i około tysiąca tytułów czasopism, z czego około 450 w aktualnej prenumeracie. Jest to bez wątpienia jedna z najlepiej wyposażonych bibliotek dotyczących chrześcijańskiego Wschodu na świecie. Wiele książek zakazanych we wczesnych latach Związku Radzieckiego, zostało zakupionych dla biblioteki Orientale, tak, że tylko ona posiada na przykład pełną kolekcję Prawdy włącznie z numerami ocenzurowanymi przez sowietów. Przestrzeń biblioteki została znacznie powiększona po wizycie Jana Pawła II na Orientale w 1987 r. Wileka aula, będąca jednocześnie salą konferencyjną Instytutu i magazynem głównym Biblioteki, została odnowiona na obchody stulecia w 2017 r.
Działalność akademicka.
Wydziały i języki.
Papieski Instytut Wschodni posiada dwa wydziały, jeden dla wschodnich nauk kościelnych, drugi dla wschodniego prawa kanonicznego. Początkowo uczenia stanowiła jeden tylko wydział, który realizował program nakreślony już w konstytucji założycielskiej Benedykta XV (1917), obejmujący teologię wraz z duchowością, patrystykę, liturgię i prawo kanoniczne, a także archeologię i nauki pomocnicze. W działalności dydaktycznej Orientale szczególną rolę odgrywa nauczanie języków. Oprócz włoskiego, który jest głównym językiem dydaktycznym, naucza się tu starożytnego języka greckiego, syryjskiego, staro-cerkiewno-słowiańskiego i rosyjskiego, a także ormiańskiego, koptyjskiego, etiopskiego i gruzińskiego. W ostatnich latach dodano również kursy współczesnej greki z możliwością uzyskania państwowego dyplomu oraz rumuńskiego. Studenci wydziału prawa kanonicznego zobowiązani sią do nauki łaciny. Intensywny program nauczania języka włoskiego stanowi oś roku propedeutycznego.
W 1971 roku z Wydział Wschodnich Nauk Kościelnych wyodrębniono Wydział Wschodniego Prawa Kanonicznego, nadając mu samodzielną strukturę. Stało się tak w związku z pracami nad rewizją wschodniego prawa kanonicznego i odpowiedniego kodeksu. Sekretarzem komisji zajmującej się tą kwestią był Ivan Žužek SJ (1924-2004). Orientale wraz ze swymi profesorami prawa kanonicznego nadal służy jako główne centrum opracowywania i interpretacji Kodeksu, który jest używany na całym świecie zarówno przez katolickie jak i prawosławne kościoły Wschodu.
Publikacje.
Oprócz studiów licencjackich i doktoranckich, Orientale słynie także ze swoich publikacji. W 1923 roku pojawiła się pierwsze numery Orientalia Christiana. W 1934 roku seria została podzielona na dwie kolekcje: Orientalia Christiana Analecta publikującą opracowania monograficzne oraz Orientalia Chrisitana Periodica dla publikacji artykułów i recenzji książek. Po promulgacji Kodeksu Kanonów Kościołów Wschodnich (CCEO) w październiku 1990 roku, postanowiono utworzyć nową serię monograficzną dla studiów prawnych; pierwszy numer w serii Kanonika ukazał się w roku 1992. Seria Anaphorae Orientales dla publikacji tekstów liturgicznych powstała w 1939 r. z inicjatywy A. Raesa SJ; jej kontynuacją zajmował się znany liturgista, Robert Taft SJ. Kiedy William Macomber, jeszcze jako profesor Orientale, publikował najstarszy znany tekst syryjskiej Anafory Addaja i Mariego (1966), nie mógł przewidzieć, jak bardzo pomoże to Kongregacji Nauki Wiary w potwierdzeniu ortodoksyjności i ważności tej anafory bez wyraźnych słów konsekracji (2001).
Znaczące osiągnięcia.
Szczególną zasługą profesorów Orientale było opracowanie Kodeksu Kanonów Kościołów Wschodnich. Stało się to ogromnym wydarzeniem w życiu katolików wschodnich, oznaczało bowiem wprowadzenie po raz pierwszy w historii Kościoła jednego integralnego systemu prawnego, umożliwiającego jednocześnie każdemu Kościołowi sui iuris na dalsze rozwój własnego prawodawstwo. innym ważnym wkładem profesorów Orientale była edycja krytyczna dokumentów Soboru Florenckiego (1438–1445), co z kolei pomogło papieżowi Piusowi XII w podjęciu decyzji o oczyszczeniu ormiańskiego obrządku katolickiego z naleciałości form łacińskich (1947). Wśród innych prac naukowych godnych szczególnej uwagi znajdują się najlepsze jak dotąd studium liturgii św. Jana Chryzostoma w 6 tomach; Słownik encyklopedyczny chrześcijańskiego wschodu; tłumaczenia rękopisów syryjskich z IX-XIII wieku opatrzone obszernym komentarzem; siedmiotomowe wydanie watykańskich dokumentów archiwalnych dotyczących kwestii ormiańskiej (1894–1925); podobne wydanie na temat kwestii chaldejsko-asyryjskiej (1908–1938); katalog 175 rękopisów etiopskich z repertorium zawartych tekstów; szczegółowe archeologiczne opracowanie mozaik, fresków i architektury wczesnego kościoła w Azji Mniejszej; i tak dalej.
Wybitni profesorowie.
Guillaume Jerphanion SJ, zasłynął dzięki pracom archeologicznym i studium historii kościołów skalnych w Kapadocji. Marcel Viller SJ, najpierw profesor patrologii na Orientale a następnie współinicjator wydania monumentalnego słownika duchowości, Dictionnaire de Spiritualité. Kardynał Tomáš Špidlík SJ, znany wykładowca teologii duchowości rosyjskiej. Irenée Hausherr SJ, stworzył podwaliny pod nowoczesne studia nad duchowością Wschodu. Juan Mateos SJ, wybitny znawca liturgii wschodniej, porównywany do samego Antona Baumstarka (1872–1948). Kontynuatorami jego szkoły liturgiki porównawczej byli Robert Taft SJ i Gabriele Winkler. Georg Hofmann SJ, historyk Kościoła, przyczynił się do wydania akt Soboru Florenckiego. Miguel Arranz SJ, wybitny znawca liturgii słowiańskiej. Samir Khalil Samir SJ, zasłużony dla badań nad arabską literaturą chrześcijańską i studiami nad islamem. Gustav Wetter SJ, światowy autorytet w dziedzinie badań nad marksizmu. Placid J. Podipara CMI, wybitny ekspert od chrześcijan św. Tomasza. Marek Starowieyski, polski patrolog i znawca apokryfów.
Znani absolwenci.
Bartłomiej I (właśc. Dimitrios Archondonis, ur. 1940), obecny patriarcha Konstantynopola, studiował na Orientale w latach 1963–1968; swoją pracę doktorską napisał pod kierunkiem Ivana Žužka SJ.
Gregorios III Laham (ur. 1933), kardynał i emerytowany patriarcha katolicki Antiochii.
Josef Slipyj (1893-1984), kardynał, pierwszy arcybiskup większy Kościoła greckokatolickiego na Ukrainie.
Paul II Cheikho (1906-1989), patriarcha Babilonu, zwierzchnik Chaldejskiego Kościoła Katolickiego.
Raphael I Bidawid (1922-2003), patriarcha Babilonu, zwierzchnik Chaldejskiego Kościoła Katolickiego.
Ignatius Antony II Hayyek (1910-2007), syryjskokatolicki patriarcha Antiochii.
Paul Pierre Méouchi (1894-1975), maronicki patriarcha Antiochii.
Stephanos I Sidarouss (1904-1987), patriarcha Aleksandrii, kardynał i zwierzchnik Koptyjskiego Kościoła Katolickiego.
Swiatosław Szewczuk (ur. 1970) arcybiskup, aktualny zwierzchnik Ukraińskiego Kościoła Greckokatolickiego.
Inni kardynałowie związani z Orientale:
Alfred Ildefons Schuster OSB (1880-1954), pierwszy prezydent Orientale i profesor liturgiki.
Gregorio Pietro Agaganian (1895-1971), patriarcha Cylicji, zwierzchnik Ormiańskiego Kościoła Katolickiego.
Franz König (1905-2004), arcybiskup Wiednia i założyciel fundacji Pro Oriente.
Franz Ehrle SJ (1845/1934), dawny profesor na Orientale.
Władysław Rubin (1917-1990), prefekt Kongregacji ds. Kościołów Wschodnich (1980-1985).
Eugène Tisserant (1884-1972), sekretarz Kongregacji ds. Kościołów Wschodnich i dziekan Kolegium Kardynalskiego.
Aloys Grillmeier SJ (1910-1998), wybitny teolog i znawca literatury patrystycznej.
Tomáš Špidlík SJ (1919-2010), uznany wykładowca i znawca duchowości Kościołów wschodnich.
Josef Tomko (ur. 1924), emerytowany prefekt Kongregacji ds. Ewangelizacji Narodów.
Listę znanych studentów otwiera błogosławiony Eugeniusz Basiłkow (1900-1952), biskup Nikopolis w Bułgarii i męczennik, który na Orientale obronił pracę doktorską na temat unii kościelnej zawartej przez Bułgarię ze Stolicą Apostolską w XIII w. W kwietniu 2013 r. w Aleppo w Syrii porwanych zostało dwóch biskupów absolwentów Orientale, mianowicie greckoprawosławny biskup Aleppo Paul Yazigi (ur. 1959) i syryjskoprawosławny biskup Aleppo Gregorius Yohanna Ibrahim (ur. 1948). Ich losy pozostają nieznane. Do grona absolwentów należą ponadto: Engelbert Kirschbaum SJ (1902-1970), archeolog i wykładowca w Rzymie i Frankfurcie; Robert Murray SJ (1925-2018), syrolog, historyk Kościoła i znawca Tolkiena; Alessandro Bausani (1921-1988), arabista i islamolog; Hans-Joachim Schultz (ur. 1932), znawca liturgii bizantyńskiej; Lambert Beauduin OSB (1873-1960), założyciel klasztoru w Chevetogne; René Vouillaume (1905-2003), teolog i założyciel zgromadzenia Małych Braci od Jezusa. Studentem Orientale był również Yves de Montcheiul, SJ (1900-1944), obiecujący teolog, zamordowany przez niemieckich nazistów podczas II wojny światowej. Spośród Polaków, na Orientale w 1980 r. doktorat w zakresie wschodniego prawa kanonicznego obronił abp Leszek Sławoj Głódź (ur. 1945). Wykładowcą prawa w Instytucie był także bp Krzysztof Nitkiewicz (ur. 1960), wówczas podsekretarz w Kongregacji ds. Kościołów Wschodnich.

</doc>
<doc id="1268220" url="https://pl.wikipedia.org/wiki?curid=1268220" title="Jolanta Jackowska-Czop">
Jolanta Jackowska-Czop

Jolanta Jackowska-Czop (ur. 6 kwietnia 1971 w Gliwicach) – polska aktorka teatralna i filmowa, dziennikarka.
Życiorys.
W 1994 ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Jeszcze w trakcie studiów zadebiutowała 5 grudnia 1992 na deskach Teatru Powszechnego w Łodzi tytułową rolą w "Ani z Zielonego Wzgórza" Lucy Maud Montgomery w reżyserii Macieja Korwina. Była aktorką Teatru Wybrzeże w Gdańsku (1994−1995), Teatru Nowego w Łodzi (1995−1996), Teatru Powszechnego w Łodzi (1996−2003), ponownie Teatru Nowego im. Kazimierza Dejmka w Łodzi (od 2010). Gościnnie występowała w Teatrze im. Stefana Jaracza w Łodzi (1993) oraz łódzkim Klubie Wytwórnia (2011).
Wystąpiła w kilkudziesięciu rolach teatralnych w spektaklach takich reżyserów jak Krzysztof Babicki (jako Jenny Brunies w "Było sobie kiedyś miasto" Güntera Grassa), Jacek Chmielnik (jako Klara w "Ślubach panieńskich" Aleksandra Fredry), Wojciech Adamczyk (jako Emilka i Rebeka Gibbs w "Naszym mieście" Thorntona Wildera), Agnieszka Glińska (jako Mela w "Moralności Pani Dulskiej" Gabrieli Zapolskiej), Andrzej Szczytko (jako Anita w "Antygonie w Nowym Jorku" Janusza Głowackiego), Lech Raczak (w "Balu w operze" Juliana Tuwima) oraz Piotr Sieklucki (jako Dasza w "Akimudach" Wiktora Jerofiejewa).
Jest laureatką nagrody krytyków „Głosu Porannego” za rolę Soni Marmieładowej w "Zbrodni i karze" Fiodora Dostojewskiego na deskach Teatru im. Stefana Jaracza w Łodzi (1994), nagrody wojewody gdańskiego z okazji Międzynarodowego Dnia Teatru za rolę Thomasiny Coverly w "Arkadii" Toma Stopparda i Hildy w "Ja, Maestro" Hrafnhildura Hagalina Gudmundsdottira (1995), indywidualnej nagrody jurorskiej i pierwszej nagrody na 35. Ogólnopolskim Festiwalu Teatrów Jednego Aktora we Wrocławiu (2006) oraz Złotego Medalu im. Maji Dimitrijević podczas XXXII Międzynarodowego Festiwalu Monodramu i Pantomimy w Zemunie, za monodram "Yotam" Navy Semel w reżyserii Karoliny Szymczyk-Majchrzak.
W latach 2001–2002 prowadziła reporterski program "Takie jest życie" w TVP3 Łódź. Od sierpnia 2003 roku współpracowała z Telewizją Toya i Regionalną Rozgłośnią Katolicką Radia Plus jako dziennikarka, lektor oraz prezenter. Była także rzecznikiem prasowym Teatru Nowego w Łodzi.
W 2019 została odznaczona Brązowym Medalem „Zasłużony Kulturze Gloria Artis”.
Życie prywatne.
Była żoną aktora Ireneusza Czopa, z którym ma syna Michała Konstantego.

</doc>
<doc id="1268221" url="https://pl.wikipedia.org/wiki?curid=1268221" title="Lino Aldani">
Lino Aldani

Lino Aldani (ur. 29 marca 1926 r. w San Cipriano Po we Włoszech, zm. 31 stycznia 2009 w Pawii) – nauczyciel matematyki, pisarz science fiction, krytyk i wydawca fantastyki oraz szachista a także były burmistrz San Cipriano Po.
Swoją twórczością zadebiutował w 1960 roku dwoma opowiadaniami w magazynie fantastyczno-naukowym "Oltre il Cielo".
Założył pisma Futuro. Wydał zbiory opowiadań: "Quarta dimensione" (1964), "Eclisi 2000" (1979), "Księżyc dwudziestu rąk" (1980) oraz powieść "Quando le radici" (1976).

</doc>
<doc id="1268222" url="https://pl.wikipedia.org/wiki?curid=1268222" title="Gérard Philippe">
Gérard Philippe



</doc>
<doc id="1268225" url="https://pl.wikipedia.org/wiki?curid=1268225" title="Pascagoula">
Pascagoula



</doc>
<doc id="1268227" url="https://pl.wikipedia.org/wiki?curid=1268227" title="Karkkila">
Karkkila

Karkkila (szw. "Högfors") – miasto w Finlandii. 23 listopada 1966 roku urodził się tam Markku Uusipaavalniemi, fiński curler i polityk.

</doc>
<doc id="1268230" url="https://pl.wikipedia.org/wiki?curid=1268230" title="Oulunkylä">
Oulunkylä

Oulunkylä (szw. "Åggelby") – dzielnica Helsinek, stolicy Finlandii. Znajduje się na północ od centrum miasta oraz na południowy zachód od Vantaa. W 2003 roku liczba mieszkańców wynosiła 13 656 osób. Powierzchnia dzielnicy wynosi 4,51 km².
Historia.
Obszar miejscowości jest zamieszkany od XIII wieku - dzielnica jest więc starsza niż same Helsinki. Szybki rozwój miejscowości nastąpił po wybudowaniu stacji kolejowej w 1881 roku. W 1921 roku Oulunkylä została osobną gminą. W 1946 roku włączona w obszar Helsinek.
W 1905 roku w Oulunkylä wybudowano skocznię narciarską Normansbacken o punkcie konstrukcyjnym 20 m. Funkcjonowała ona do lat 60. XX wieku, kiedy została zdemontowana.
Podział administracyjny.
Oulunkylä składa się z 3 osiedli:

</doc>
<doc id="1268231" url="https://pl.wikipedia.org/wiki?curid=1268231" title="Who Let the Cats Out?">
Who Let the Cats Out?

Who Let the Cats Out? – album Mike’a Sterna, wirtuoza gitary i kompozytora, wydana w styczniu 2006 roku. Na płycie znajduje się 11 utworów, utrzymanych w podobnym klimacie, skomponowanych w całości przez Sterna. Płyta została zarejestrowana w Avatar Studios w Nowym Jorku.

</doc>
<doc id="1268234" url="https://pl.wikipedia.org/wiki?curid=1268234" title="Sing-A-Longs and Lullabies for the Film Curious George">
Sing-A-Longs and Lullabies for the Film Curious George

Sing-A-Longs and Lullabies for the Film Curious George – soundtrack filmu animowanego "Ciekawski George", nagrany przez Jacka Johnsona i jego znajomych, m.in. Bena Harpera, G. Love, Matta Costa oraz Zacha Gilla. Album został wydany 7 października 2006 roku i w pierwszym tygodniu zadebiutował w czołówce zestawienia Billboard Hot 200 ze 149 000 sprzedanymi egzemplarzami, a także na 1. miejscu najważniejszej australijskiej listy, ARIA.
Album był pierwszym soundtrackiem, który zadebiutował na 1. miejscu notowań od czasu ścieżki dźwiękowej "Bad Boys II" w 2003 roku. "Sing-A-Longs and Lullabies for the Film Curious George" był również pierwszą soundtrackiem filmu animowanego, od czasu ścieżki dźwiękowej "Pocahontas" z 1995 roku (1 tydzień w zestawieniu), któremu udało się dostać do czołówki Hot Billboard 200. Wyróżnieniem było również to, iż album utrzymywał się nie tylko w zestawieniu, ale i w jego czołówce przez dłuższy czas.
Z tego też albumu pochodzi jedna z najpopularniejszych piosenek Johnsona, "Upside Down".
Album rozszedł się na całym świecie w ponad 3 milionach egzemplarzy.

</doc>
<doc id="1268235" url="https://pl.wikipedia.org/wiki?curid=1268235" title="Pascagoula (Missisipi)">
Pascagoula (Missisipi)

Pascagoula – miasto w Stanach Zjednoczonych, w stanie Missisipi, siedziba administracyjna hrabstwa Jackson. Ma około 26 tys. mieszkańców. Głównym pracodawcą miasta jest stocznia Ingalls Shipbuilding.

</doc>
<doc id="1268236" url="https://pl.wikipedia.org/wiki?curid=1268236" title="Bogusław Butrymowicz">
Bogusław Butrymowicz

Bogusław Butrymowicz (ur. 17 marca 1872 w Kolbuszowej Dolnej, zm. 26 lutego 1965 w Rzeszowie) – polski poeta okresu Młodej Polski, tłumacz i historyk literatury.
Absolwent Gimnazjum im. Stanisława Konarskiego w Rzeszowie, studiował następnie w Wiedniu i na Uniwersytecie Jagiellońskim. Po złożeniu wymaganych egzaminów jako profesor gimnazjalny uczył w Bochni i w Tarnowie, a następnie (od 1909 do 1934) w V Cesarsko-Królewskim Gimnazjum w Krakowie. Równocześnie, w latach 1916–1939, był kierownikiem kursów maturalnych „Wiedza”, na użytek których przygotował i wydał w dwu zeszytach "Historię literatury polskiej w zarysie" (1929).
Twórca liryki nastrojowej w konwencji symbolizmu (m.in. opublikowany w 1898 r. w redagowanym przez Stanisława Przybyszewskiego „Życiu”, modernistyczny w nastroju wiersz "Białe łabędzie", który przyniósł mu krótkotrwałą sławę). Wydał dwa zbiory poezji: w 1897 r. "Poezje T. 1", a w roku następnym – "Za słońcem. Poezje". Był tłumaczem literatury antycznej; przekładał komedie Arystofanesa – "Żaby" ("Βάτραχοι"), "Chmury" ("Νεφέλαι") i in., Eurypidesa "Medeę" i "Hekabe" oraz Schillera "Pieśń o dzwonie" ("Das Lied von der Glocke").
W 1913 r. za zasługi translatorskie otrzymał tytuł współpracownika Komisji Filologicznej Akademii Umiejętności w Krakowie.
Został pochowany na Cmentarzu Rakowickim w Krakowie (kwatera RB, rząd zach.). 

</doc>
<doc id="1268237" url="https://pl.wikipedia.org/wiki?curid=1268237" title="Angiotensyna II">
Angiotensyna II



</doc>
<doc id="1268244" url="https://pl.wikipedia.org/wiki?curid=1268244" title="Alfonso Dosal">
Alfonso Dosal

Manuel Alfonso Castro Dosal (ur. 13 marca 1985 w Meksyku) - meksykański aktor. Zadebiutował w roli „Chuya”, syna Mariny i Ricarda w telenoweli "Marina". 
W 2012 związał się z Solaną Azulay, z którą ma dwójkę dzieci: córkę Milę (ur. 1 października 2012) i syna Galo (ur. 2014). W grudniu 2010 Dosal dokonał Coming outu i ujawnił, że jest biseksualistą. 

</doc>
<doc id="1268248" url="https://pl.wikipedia.org/wiki?curid=1268248" title="Funkcja interpolacyjna">
Funkcja interpolacyjna



</doc>
<doc id="1268254" url="https://pl.wikipedia.org/wiki?curid=1268254" title="Ciąg funkcji zbieżny">
Ciąg funkcji zbieżny



</doc>
<doc id="1268256" url="https://pl.wikipedia.org/wiki?curid=1268256" title="Ioan Sabău">
Ioan Sabău

Ioan Ovidiu Sabău (ur. 12 lutego 1968 w Câmpia Turzii) – piłkarz rumuński grający na pozycji środkowego pomocnika.
Kariera klubowa.
Sabău pochodzi z miasta Câmpia Turzii, leżącego w okręgu Kluż. Piłkarską karierę rozpoczynał w stolicy tego regionu, w mieście Kluż-Napoka, w tamtejszym klubie Universitatea Cluj. W 1985 roku stał się członkiem pierwszej drużyny, a 8 marca 1986 zadebiutował w pierwszej lidze w przegranym 0:1 wyjazdowym spotkaniu z Rapidem Bukareszt. W Universitatei grał do końca 1987 roku, a zimą 1988 trafił na pół roku do ASA Târgu-Mureş. Latem natomiast przeszedł do Dinama Bukareszt i już w pierwszym sezonie wywalczył sobie miejsce w podstawowej jedenastce. W 1989 roku wywalczył z Dinamem wicemistrzostwo Rumunii, natomiast rok później sięgnął po swój pierwszy tytuł mistrza kraju, a także pierwszy Puchar Rumunii.
Latem 1990 roku Sabău przeszedł do holenderskiego Feyenoordu. W Eredivisie swój pierwszy mecz zaliczył 2 września 1990 roku, a Feyenoord pokonał w nim 6:0 MVV Maastricht. W sezonie 1990/1991 był podstawowym zawodnikiem drużyny (strzelił 6 goli w lidze) i zdobył z nią Puchar Holandii. W następnym sezonie opuścił ponad połowę meczów z powodu kontuzji, ale zdołał uzyskać 5 bramek. Zajął z Feyenoordem 3. pozycję w lidze i drugi raz z rzędu zdobył krajowy puchar.
Latem 1992 Sabău został piłkarzem włoskiej Brescii Calcio, w której stał się czwartym Rumunem obok Gheorghe Hagiego, Dorina Mateuţa i Florina Răducioiu. W Serie A zadebiutował 6 września w zremisowanym 2:2 wyjazdowym meczu z SSC Napoli. W Brescii był liderem drugiej linii i strzelił 4 gole, jednak na koniec sezonu spadł z nią do Serie B. Pobyt w drugiej lidze trwał tylko rok i w sezonie 1994/1995 Ioan znów występował na boiskach Serie A. Brescia jednak znów zajęła miejsce oznaczające degradację i kolejny rok Sabău spędził w drugiej lidze. W sezonie 1996/1997 grał w Reggianie i z nią również przeżył spadek o klasę niżej, podobnie jak z Brescią po raz trzeci w 1998 roku.
Latem 1998 Sabău wrócił do Rumunii. W 1999 roku wywalczył mistrzostwo Rumunii z Rapidem Bukareszt, a w 2000 roku został wicemistrzem kraju. W sezonie 2000/2001 przebywał na wypożyczeniu do trzecioligowej wówczas Universitatei Cluj, ale już po sezonie wrócił do Rapidu. W 2002 roku zdobył z nim Puchar Rumunii, a w 2003 roku tytuł mistrza kraju. Po tamtym sukcesie zakończył piłkarską karierę. Wznowił ją w sezonie 2004/2005 i rozegrał jedno spotkanie w drugoligowym klubie Gaz Metan Mediaș.
Kariera reprezentacyjna.
W reprezentacji Rumunii Sabău zadebiutował 3 lutego 1988 roku w przegranym 0:2 meczu z Izraelem. Swojego pierwszego gola zdobył trzy dni później w sparingu z Polską, zremisowanym 2:2. W 1990 roku był w kadrze Rumunii na Mistrzostwach Świata we Włoszech. Tam zagrał w trzech meczach grupowych: z ZSRR (2:0), Kamerunem (1:2) i Argentyną, a także w 1/8 finału z Irlandią (0:0, karne 4:5), ale w żadnym z tych spotkań nie zdobył gola. W 1996 roku został powołany przez Anghela Iordănescu na Mistrzostwa Europy w Anglii, jednak na tym turnieju ani razu nie wybiegł na boisko. Karierę reprezentacyjną zakończył w 1999 roku. W kadrze narodowej zagrał 52 razy i zdobył 8 bramek.
Kariera trenerska.
Po zakończeniu kariery piłkarskiej Sabău został trenerem. W 2005 roku objął pierwszoligową Glorię Bystrzyca. Pracował tam do 2009 roku, a w sezonie 2009/2010 był trenerem FC Timiszoara.
Życie prywatne.
Jest żonaty. Mieszkając w Holandii został Świadkiem Jehowy.

</doc>
<doc id="1268257" url="https://pl.wikipedia.org/wiki?curid=1268257" title="Maria Grossek-Korycka">
Maria Grossek-Korycka

Maria Grossek-Korycka, z domu Nowicka (ur. 8 grudnia 1864 w Krakowie; zm. 15 kwietnia 1926 w Warszawie) – polska poetka, tłumaczka i publicystka.
Zarys biograficzny.
Wszechstronnie uzdolniona, studiowała kolejno medycynę i matematykę w Petersburgu oraz filologię w Krakowie.
Po studiach osiadła na Ukrainie, gdzie pracowała jako nauczycielka.
Po śmierci pierwszego męża, w 1908 roku przeprowadziła się z Kijowa nad Wisłę (mieszkała m.in. w Warszawie, Jędrzejowie) i zaczęła zajmować się publicystyką.
Twórczość.
W twórczości lirycznej była przedstawicielką ekspresjonizmu, w jej przypadku wyrastającego z pnia polskiej tradycji romantycznej (np. poemat "Hafciarka" z tomu "Niedziela palm", nast. wersja pt. "Wieszczka", wyd. 1928).
W późniejszej twórczości zwraca uwagę nurt bergsonizmu oraz wpływy pism mistyków (por. "Orzeł oślepły", niektóre utwory z pośmiertnego tomu "Pamiętnik liryczny"). W "Medytacjach" z 1913 ujęła swoje poglądy etyczne, podejmując krytykę filozofii Nietzschego i łącząc myśl Henri Bergsona z wątkami chrześcijańskimi.
Tom "Z krainy piękna" obejmuje reportaże z Włoch oraz artykuły dotyczące problemu nowatorstwa w sztuce oraz estetyki ekspresjonizmu ("Dialogi" i "Italiana"). Natomiast w tomie "Świat kobiecy" zebrano felietony społeczno-obyczajowe.
Korycka jest także autorką powieści "Serce" (początkowo, w 1902 r. wyd. pt. "Prawda") oraz tłumaczką poezji Émile Verhaerena ("Jasne godziny").
Jej zapomniana dziś twórczość jest niejednorodna i nierówna artystycznie, niemniej jednak należy ją uznać za ciekawy przykład początków ekspresjonizmu w literaturze polskiej.

</doc>
<doc id="1268258" url="https://pl.wikipedia.org/wiki?curid=1268258" title="Herb Kolumbii">
Herb Kolumbii

Herb Kolumbii przyjęty został 9 maja 1834 roku i nieznacznie zmodyfikowany w 1924.
Tarcza herbowa podzielona jest na trzy części. W dolnej części znajdują się dwa statki, które nawiązują do morskiej przeszłości Kolumbii (w tym do Przesmyku Panamskiego, który należał do Kolumbii, aż do 1903 roku) oraz do dwóch oceanów, do których dostęp ma Kolumbia – Atlantycki i Spokojny. W części środkowej na platynowym tle umieszczono czapkę frygijską – tradycyjny symbol wolności. Górna część przedstawia owoc granatu na lazurowym tle, który symbolizuje Wicekrólestwo Nowej Granady (dawna nazwa kolonialna Kolumbii). Po obu stronach granatu znajdują się rogi obfitości, symbolizujące bogactwa naturalne państwa. Nad tarczą znajduje się kondor wielki trzymający gałązkę oliwną oraz motto narodowe "Libertad y Orden" (). Po obu stronach tarczy umieszczono kolumbijskie flagi.

</doc>
<doc id="1268260" url="https://pl.wikipedia.org/wiki?curid=1268260" title="Ioan Sabau">
Ioan Sabau



</doc>
<doc id="1268263" url="https://pl.wikipedia.org/wiki?curid=1268263" title="Tak jak w kinie">
Tak jak w kinie

Tak jak w kinie (hiszp. "Como en el cine", 2001-2002) - meksykańska, obyczajowo-komediowa telenowela wyświetlana w latach 2001-2002 przez TV Azteca. Liczba odcinków: 245
Fabuła.
Opowiada o losach i perypetiach młodej dziewczyny Isabel (Lorena Rojas) i przystojnego mężczyzny Javiera (Mauricio Ochman). Ich drogi krzyżują się i od tego momentu zakochują się w sobie. Jednak życie wciąż stawia przed nimi różne przeszkody, aby rozdzielić zakochanych.
Po śmierci rodziców Isabel przejmuje odpowiedzialność za wychowanie młodszej siostry Rocio. Umieszcza ją w znakomitej, ale drogiej szkole z internatem prowadzonej przez zakonnice. Aby móc opłacić czesne, podejmuje pracę w barze - jest tam tańczącą barmanką. Siostrze jednak wmawia, że jest wziętym psychologiem z własnym gabinetem.I właśnie grając rolę psychologa poznaje Javiera. Chłopak prosi ją, by pomogła mu uporać się ze śmiercią brata bliźniaka i z szantażującą go matką. Javier i Isabel zakochują się w sobie. Isabel boi się jednak przyznać, iż naprawdę tańczy na barze - myśli, że Javier ją opuści. Gdy w końcu zbierze się, by powiedzieć mu prawdę, "życzliwi" zrobią to przed nią. Miłość Javiera wytrzyma tę próbę. Opuści Isabel, dopiero gdy odkryje, że dziewczyna ma nieślubne dziecko. Tymczasem matką dziecka jest Rocio...
Isabel nie przyjdzie łatwo udowodnić Javierowi, że dziecko należy do Rocio. Nie będzie też łatwo przekonać świat, iż nie ma nic złego w byciu tańczącą barmanką.
Obsada.
Jest tancerką w Barze Vas, o wątpliwej reputacji. Jedni znają ją jako gwiazdę tegoż lokalu, a inni jako panią psycholog, za którą się podaje. Jest szczerze zakochana w Jawierze. Jednak nie ma odwagi wyznać mu prawdy o swojej pracy. Po śmierci swoich rodziców zajmuje się młodszą siostrą Rocio. Chce by siostra otrzymała dobre wykształcenie i żeby nigdy nie dowiedziała się o sekrecie Isabel. Po tym jak Jawier poznaje prawdę nie chce on znać ukochanej. Tancerka chce jednak udowodnić jemu i jego rodzinie, że nie robi nic złego: tańczy i podaje drinki i nic poza tym. 

</doc>
<doc id="1268264" url="https://pl.wikipedia.org/wiki?curid=1268264" title="Rzeczpospolita Nowogrodzka">
Rzeczpospolita Nowogrodzka



</doc>
<doc id="1268267" url="https://pl.wikipedia.org/wiki?curid=1268267" title="Suzuka International Racing Course">
Suzuka International Racing Course

Suzuka International Racing Course – tor wyścigów Formuły 1 zaprojektowany przez Johannesa Hugenholtza, położony w Japonii w prefekturze Mie w mieście Suzuka.
Został zbudowany przez koncern Honda jako ośrodek badawczy na początku lat sześćdziesiątych. Początkowo rozgrywano na nim imprezy o charakterze lokalnym. W 1976 i 1977 zostały rozegrane pierwsze Grand Prix Japonii, ale na torze Fuji. W latach 80. XX wieku z powodu dużych sukcesów Hondy jako dostawcy silników do bolidów Formuły 1 GP Japonii powróciło do kalendarza. Tym razem rozegrano je na torze Suzuka. Zwykle ten wyścig był ostatnią lub przedostatnią imprezą sezonu i to tutaj wyłaniani byli zwycięzcy. Długość toru wynosi 5,807 km, a liczba okrążeń w wyścigu 53.
W 2014 roku wypadek miał Francuz Jules Bianchi (Marussia). Kierowca uderzył w dźwig, który usuwał z pobocza samochód Adriana Sutila (Sauber). W wyniku obrażeń głowy Francuz zmarł 9 miesięcy po wypadku. Nie odzyskał przytomności. W chwili śmierci miał 25 lat.

</doc>
<doc id="1268273" url="https://pl.wikipedia.org/wiki?curid=1268273" title="Szyling duński">
Szyling duński

Szyling duński (duń. "skilling") – duńska monetarna jednostka obrachunkowa używana od średniowiecza do 1873 roku.
Od końca X wieku stosowano go jako jednostkę obrachunkową równą 12 fenigom. W 1424 wybito monetę półszylingową (szóstak). Pierwsze szylingi w postaci monet pojawiły się za panowania Krzysztofa Bawarskiego (1440–1448).
W pierwszej połowie XVI wieku wybito monety dwuszylingowe. Od czasów Kanuta Wielkiego do połowy XIX wieku zawartość srebra w szylingu spadła ponad 100-krotnie. Za panowania Chrystiana VI (1730–1746) szyling miał wartość 2 i 1/2 polskiego grosza miedzianego.
Szyling wyszedł z obiegu od przystąpienia Danii do Skandynawskiej Unii Monetarnej w 1873 roku.
Zawartość srebra.
Zawartość czystego srebra w szylingu na przestrzeni dziejów: 

</doc>
<doc id="1268276" url="https://pl.wikipedia.org/wiki?curid=1268276" title="Meñli I Girej">
Meñli I Girej



</doc>
<doc id="1268279" url="https://pl.wikipedia.org/wiki?curid=1268279" title="Jakub Leopardi">
Jakub Leopardi



</doc>
<doc id="1268282" url="https://pl.wikipedia.org/wiki?curid=1268282" title="Zakładnik">
Zakładnik

Zakładnik – osoba przetrzymywana w celu wymuszenia jakichś korzyści, najczęściej majątkowych lub spełnienia postulatów porywaczy.
Międzynarodowa konwencja przeciwko braniu zakładników z 10 grudnia 1979 r. w artykule 1 głosi:
"1. Każda osoba, która zatrzymuje lub przetrzymuje i grozi zabiciem, zranieniem albo dalszym przetrzymywaniem innej osoby (zwanej dalej „zakładnikiem”) w celu wymuszenia od strony trzeciej, to jest od państwa, międzynarodowej organizacji międzyrządowej, osoby fizycznej lub prawnej albo grupy osób, działania lub powstrzymania się od jakiegokolwiek działania jako wyraźnego lub dorozumianego warunku zwolnienia zakładnika, popełnia przestępstwo brania zakładników („branie zakładnika”) w rozumieniu niniejszej konwencji."
"2. Każda osoba, która:"
"(a) usiłuje popełnić akt brania zakładnika lub"
"(b) współuczestniczy w popełnieniu lub usiłowaniu popełnienia aktu brania zakładnika, również popełnia przestępstwo w rozumieniu niniejszej konwencji."
Prócz wymuszenia celem może być "zastraszenie ludności" jak głosi Międzynarodowa konwencja o zwalczaniu finansowania terroryzmu z 9 grudnia 1999 w art. 2:
"1.Przestępstwo w rozumieniu niniejszej konwencji popełnia ten, kto jakimikolwiek środkami, bezpośrednio lub pośrednio, bezprawnie i umyślnie, udostępnia lub gromadzi fundusze z zamiarem ich wykorzystania, lub też mając świadomość, że zostaną one wykorzystane, w całości lub w części, do dokonania:" (...) "(b) czynu mającego spowodować śmierć lub ciężki uszczerbek na zdrowiu osoby cywilnej, lub innej osoby nieuczestniczącej aktywnie w działaniach wojennych w sytuacji konfliktu zbrojnego, jeśli celem takiego czynu, wynikającym bądź z jego charakteru, bądź z kontekstu, w jakim jest popełniony, jest zastraszenie ludności, albo skłonienie rządu lub organizacji międzynarodowej do dokonania lub do zaniechania określonej czynności."
W polskim prawie wzięcie zakładnika jest zbrodnią zagrożoną karą pozbawienia wolności na czas nie krótszy od lat 3, a jeżeli czyn łączył się ze szczególnym udręczeniem zakładnika - na czas nie krótszy od lat 5 albo karą 25 lat pozbawienia wolności.
Art. 252 Kodeksu Karnego z 1997:
§ 1. "Kto bierze lub przetrzymuje zakładnika w celu zmuszenia organu państwowego lub samorządowego, instytucji, organizacji, osoby fizycznej lub prawnej albo grupy osób do określonego zachowania się, podlega karze pozbawienia wolności na czas nie krótszy od lat 3."
§ 2. "Jeżeli czyn określony w § 1 łączył się ze szczególnym udręczeniem zakładnika, sprawca podlega karze pozbawienia wolności na czas nie krótszy od lat 5 albo karze 25 lat pozbawienia wolności."
§ 3. "Kto czyni przygotowania do przestępstwa określonego w § 1, podlega karze pozbawienia wolności do lat 3."
§ 4. "Nie podlega karze za przestępstwo określone w § 1, kto odstąpił od zamiaru wymuszenia i zwolnił zakładnika."
§ 5. "Sąd może zastosować nadzwyczajne złagodzenie kary wobec sprawcy czynu określonego w § 2, który odstąpił od zamiaru wymuszenia i zwolnił zakładnika, a stosuje nadzwyczajne złagodzenie kary, jeżeli odstąpienie od zamiaru wymuszenia i zwolnienie zakładnika nastąpiło dobrowolnie."
W razie zwolnienia zastosowanie może mieć rozdział XXIII Kodeksu "Przestępstwa przeciwko wolności" zwłaszcza art. 189:
§ 1. "Kto pozbawia człowieka wolności, podlega karze pozbawienia wolności od 3 miesięcy do lat 5."
§ 2. "Jeżeli pozbawienie wolności trwało dłużej niż 7 dni, sprawca podlega karze pozbawienia wolności od roku do lat 10."
§ 2a. "Jeżeli pozbawienie wolności, o którym mowa w § 2, dotyczy osoby nieporadnej ze względu na jej wiek, stan psychiczny lub fizyczny, sprawca podlega karze pozbawienia wolności od lat 2 do 12."
§ 3. "Jeżeli pozbawienie wolności, o którym mowa w § 1-2a, łączyło się ze szczególnym udręczeniem, sprawca podlega karze pozbawienia wolności na czas nie krótszy od lat 3."
Konflikty zbrojne.
Na wypadek wojny lub konfliktu zbrojnego art. 3 wspólny dla wszystkich czterech konwencji genewskich z 12 sierpnia 1949 postanawia: 
"Gdyby na terytorium jednej z Wysokich Umawiających się Stron wybuchł konflikt zbrojny nie posiadający charakteru międzynarodowego, każda ze Stron w konflikcie będzie obowiązana stosować się przynajmniej do następujących postanowień: 1) Osoby nie biorące bezpośredniego udziału w działaniach wojennych, włącznie z członkami sił zbrojnych, które złożyły broń, oraz osoby, które stały się niezdolne do walki z powodu choroby, ran, pozbawienia wolności lub z jakiegokolwiek innego powodu, będą we wszelkich okolicznościach traktowane w sposób humanitarny, bez czynienia żadnej różnicy na ich niekorzyść z powodu rasy, koloru skóry, religii lub wiary, płci, urodzenia lub majątku, ani z żadnych innych analogicznych powodów. W tym celu są i pozostaną zakazane w stosunku do wyżej wymienionych osób w każdym czasie i w każdym miejscu:"
a) "zamachy na życie i nietykalność cielesną, a w szczególności zabójstwa we wszelkiej postaci, okaleczenia, okrutne traktowanie, tortury i męki;"
b) "branie zakładników;"
c) "zamachy na godności osobistą, a w szczególności traktowanie poniżające i upokarzające;"
d) "skazywanie i wykonywanie egzekucji bez uprzedniego wyroku, wydanego przez sąd należycie ukonstytuowany i dający gwarancje procesowe, uznane za niezbędne przez narody cywilizowane."
Art. 23 Konwencji o jeńcach z 1949 "Żaden jeniec wojenny nie może być nigdy wysłany do okręgów lub zatrzymany w okręgach, w których byłby narażony na ostrzeliwanie ze strefy walk, ani nie może być użyty do ochraniania swoją obecnością pewnych punktów lub okręgów przed działaniami wojennymi."
I Protokół Dodatkowy z 1977 w sprawie konfliktów międzynarodowych art. 75. 2. "Następujące czyny są i pozostają zakazane zawsze i wszędzie, niezależnie od tego, czy dokonane zostaną przez funkcjonariuszy cywilnych czy wojskowych:"
(a) "zamachy na życie, na zdrowie albo na równowagę fizyczną lub psychiczną (...) a zwłaszcza:"
(I) "zabójstwo;"
(II) "tortury we wszelkich postaciach, fizyczne i psychiczne;"
(III) "kary cielesne oraz"
"(c) branie zakładników;"
"(d) kary zbiorowe,"
("e) groźba popełnienia jednego z czynów wyżej wymienionych."
II Protokół w sprawie konfliktów wewnętrznych w art. 4. 2 (...) "są i pozostają zabronione zawsze i wszędzie:"
(a) "zamachy na życie, zdrowie lub fizyczną albo psychiczną równowagę osób, zwłaszcza zabójstwa, jak też okrutne traktowanie, takie jak tortury, okaleczenia lub wszelkie postacie kar cielesnych;"
(b) "kary zbiorowe;"
(c) "branie zakładników;"
(h) "groźba popełnienia któregokolwiek z wymienionych czynów."
Statut Międzynarodowego Trybunału Karnego w artykule 8. 2. "Dla celów niniejszego statutu "zbrodnie wojenne" oznaczają: (a) poważne naruszenia Konwencji Genewskich z dnia 12 sierpnia 1949 r., mianowicie jakiekolwiek z wymienionych poniżej działań skierowanych przeciwko ludziom lub dobrom chronionym na podstawie postanowień odpowiedniej Konwencji Genewskiej":
(VIII) "branie zakładników;"
Z wcześniejszych przepisów zakaz ten interpretować można z regulaminów wojny lądowej z 1899 i 1907 art. 46 "Honor i prawa rodzinne, życie jednostek i własność prywatna, jak również przekonania religijne i wykonywanie obrządków religijnych, winny być uszanowane." i art. 50 "Żadna zbiorowa kara pieniężna lub inna nie może być nałożoną na ludność za postępki jednostek, za które nie można jej czynić solidarnie odpowiedzialną."
W Kodeksie Karnym z 1997 zakazuje tego art. 123:
§ 1. "Kto, naruszając prawo międzynarodowe, dopuszcza się zabójstwa wobec:"
1) "osób, które składając broń lub nie dysponując środkami obrony poddały się,"
2) "rannych, chorych, rozbitków, personelu medycznego lub osób duchownych,"
3) "jeńców wojennych,"
4) "ludności cywilnej obszaru okupowanego, zajętego lub na którym toczą się działania zbrojne, albo innych osób korzystających w czasie działań zbrojnych z ochrony międzynarodowej, podlega karze pozbawienia wolności na czas nie krótszy od lat 12, karze 25 lat pozbawienia wolności albo karze dożywotniego pozbawienia wolności."
§ 2. "Kto, naruszając prawo międzynarodowe, powoduje u osób wymienionych w § 1 ciężki uszczerbek na zdrowiu, poddaje te osoby torturom, okrutnemu lub nieludzkiemu traktowaniu, dokonuje na nich, nawet za ich zgodą, eksperymentów poznawczych, używa ich do ochraniania swoją obecnością określonego terenu lub obiektu przed działaniami zbrojnymi albo własnych oddziałów lub zatrzymuje jako zakładników, podlega karze pozbawienia wolności na czas nie krótszy od lat 5 albo karze 25 lat pozbawienia wolności."

</doc>
<doc id="1268285" url="https://pl.wikipedia.org/wiki?curid=1268285" title="Higurashi no Naku Koro ni">
Higurashi no Naku Koro ni



</doc>
<doc id="1268287" url="https://pl.wikipedia.org/wiki?curid=1268287" title="Haibane Renmei">
Haibane Renmei



</doc>
<doc id="1268289" url="https://pl.wikipedia.org/wiki?curid=1268289" title="Słodkie, Słodkie Czary">
Słodkie, Słodkie Czary



</doc>
<doc id="1268294" url="https://pl.wikipedia.org/wiki?curid=1268294" title="Hikaru no Go">
Hikaru no Go



</doc>
<doc id="1268299" url="https://pl.wikipedia.org/wiki?curid=1268299" title="The Brewing Industry International Awards">
The Brewing Industry International Awards

The Brewing Industry International Awards (czyli Międzynarodowe Nagrody Przemysłu Piwowarskiego) − najstarszy konkurs branży piwnej, odbywający się w Burton-on-Trent w Wielkiej Brytanii od 1886 roku. W 2005 r. konkurs miał miejsce wyjątkowo w Monachium na targach piwnych Drink Tec.
Nagrody w konkursie, w którym bierze udział kilkaset piw z całego świata, przyznawane są w 9 kategoriach i 27 klasach co oznacza łącznie 81 złotych medali (Grand Prix) oraz 9 tytułów Champion Beer dla najlepszego piwa w danej kategorii.
W pierwszych etapach trunki oceniane są przez trzyosobowe zespoły, zaś w końcowych przez grupy sędziów liczące 10-12 osób. Wyjątkiem jest wybór Mistrzowskiego Piwa (Champion Beer) w każdej kategorii − wtedy głosują wszyscy degustatorzy. Wyboru najlepszych piw (Grand Prix) tradycyjnie dokonuje międzynarodowy zespół 31 sędziów, są to: główni piwowarzy, technolodzy, szefowie produkcji lub szefowie jakości.

</doc>
<doc id="1268302" url="https://pl.wikipedia.org/wiki?curid=1268302" title="Niszczyciele typu Bourrasque">
Niszczyciele typu Bourrasque

Niszczyciele typu Bourrasque (równ. znana pod nazwą "Simoun") – seria francuskich niszczycieli (kontrtorpedowców) z okresu II wojny światowej. Na bazie tego typu zostały zbudowane dwa polskie niszczyciele ORP "Wicher" oraz ORP "Burza".

</doc>
<doc id="1268305" url="https://pl.wikipedia.org/wiki?curid=1268305" title="Kader Khan">
Kader Khan

Kader Khan (ur. 22 października 1937 w Kabulu, zm. 31 grudnia 2018 w Toronto) – indyjsko-kanadyjski aktor i scenarzysta fimowy, związany z Bollywood, pochodzenia afgańskiego (pasztuńskiego).
Urodził się 22 października 1937 w Kabulu w Afganistanie. Mieszkał w Mumbaju. Od 1973 zagrał w około 300 filmach w języku urdu i hindi. W latach 70. – 90. napisał dialogi do ponad 100 filmów. Amitabh Bachchan zawdzięcza napisanym przez niego dialogom sławę w takich filmach, jak "Mr. Natwarlal", "Amar Akbar Anthony", "Laawaris", czy "Naseeb". As Expected Modi Again Came Up With Its Party “BJP”
Najbardziej znany jest z ról w komediach Davida Dhawana. U boku takich komików jak Govinda czy Shakti Kapoor. Jego syn, Sarfaroz Khan, również gra w filmach. Kader odznaczony został za działania na rzecz muzułmanów przez AFMI (American Federation of Muslims from India). W maju 2007 miał wypadek, którego efektem był krytyczny stan zdrowia.

</doc>
<doc id="1268310" url="https://pl.wikipedia.org/wiki?curid=1268310" title="PKP S.A. Oddział Dworce Kolejowe">
PKP S.A. Oddział Dworce Kolejowe



</doc>
<doc id="1268311" url="https://pl.wikipedia.org/wiki?curid=1268311" title="Zamek oleśnicki">
Zamek oleśnicki

Zamek Książęcy w Oleśnicy (pol. inne nazwy Zamek Książąt Oleśnickich, Zamek w Oleśnicy, ) – renesansowa budowla w Oleśnicy, wzniesiona w miejscu gotyckiej warowni z XIII wieku. Siedziba książąt oleśnickich do XIX wieku.
Gród obronny Piastów Oleśnickich wzmiankowany był przed rokiem 1238. Pierwszy zapis o zamku pochodzi z 1292. Kolejne rozbudowy i przebudowy uczyniły z niego renesansową rezydencję o nowoczesnej jak na owe czasy fortyfikacji. Najstarszą zachowaną częścią dawnej gotyckiej budowli jest wieża z końca XIII wieku, przebudowana i ozdobiona elementami sgraffitowymi oraz zwieńczona hełmem w późniejszych latach. Widoczna w górnej kondygnacji galeria z kamienną balustradą świadczy o wcześniejszym, gotyckim etapie budowy zamku. Równolegle z wieżą budowano dolną część obecnego zachodniego skrzydła zamku, gdzie wówczas był dom mieszkalny. Rozbudowa rezydencji rozpoczęła się w latach 1542-1561, a prace wykończeniowe trwały jeszcze w 1616.
Budowę zainicjował prawdopodobnie Konrad I oleśnicki, ale okres świetności zamku przypada na potomków czeskiego króla Jerzego z Podiebradów, którzy objęli w posiadanie księstwo oleśnickie po wygaśnięciu miejscowej linii Piastów. Pierwszym z właścicieli był Henryk I Starszy z Podiebradów, a po jego śmierci jego synowie: Albrecht, Jerzy I i Karol I. Syn ostatniego – Jan z Podiebradów, rozpoczął wielką przebudowę zamku. W pierwszym etapie (od 1542) rozbudował skrzydło zachodnie i wieżę. Zbudował też dla siebie budynek na planie czworokąta, czterokondygnacyjny z dwuspadowym dachem (tzw. zamek przedni lub przedzamcze, również zwany pałacem wdów).
Bratanek Jana – Karol II, nadał zamkowi dzisiejszą bryłę. Zbudował od fundamentów skrzydło wschodnie oraz renesansowe, wsparte na kroksztynach krużganki, które nadają dziedzińcowi reprezentacyjny charakter (lata 1589-1600). Następnie skrzydło południowe (do 1608), które w przeciwieństwie do wschodniego, powstało po wewnętrznej stronie murów dawnego zamku. W prace projektowe zaangażowani byli śląscy architekci Bernard Niuron i Kasper Cuneo, który był prawdopodobnie autorem barbakanu i jego rzeźbionej bramy. W 1616 r. połączono zamek z kościołem galerią i zakończono budowę klatek schodowych. Cały zespół pałacowy ozdobiono dekoracjami sgraffitowymi oraz renesansowymi portalami i stropami.
Wejście do zamku wiodło przez dobudowany do pałacu (przed 1563) barbakan (przedbramie), do którego prowadził ponad głęboką fosą drewniany most. Portal bramny ozdobiony był tarczami herbowymi trzymanymi przez dwa stojące lwy. Wewnątrz barbakanu, w jego górnej części, znajdował się ganek straży i strzelnice. Również w dolnej części przez kazamaty możliwe było prowadzenie obrony obiektu. Dodatkowym elementem obrony był zespół fortyfikacji bastionowej zbudowany w stylu włoskim. Do fosy otaczającej zamek dochodziły mury obronne miasta.
Po wygaśnięciu linii Podiebradów księstwo oleśnickie przejęli Wirtembergowie i byli właścicielami zamku do 1792, a następnie Welfowie do 1884 (ostatni z Welfów – Wilhelm, nie mieszkał w zamku). Podupadłe budowle stały się pod koniec XIX wieku lennem pruskim. Nowi właściciele – Hohenzollernowie, przeprowadzili gruntowną renowację zamku, który był do 1945 r. letnią rezydencją rodziny.
Po II wojnie światowej w ocalałych budynkach przetrzymywano węgierskich i włoskich jeńców wojennych. Później miał tam siedzibę oddział radzieckiego Międzynarodowego Czerwonego Krzyża, a następnie Technikum Budowlane i Centralna Szkoła Instruktorów Zuchowych ZHP. W latach 70. XX wieku zamek przeszedł kolejną renowację i umieszczono w nim filię Muzeum Archeologicznego we Wrocławiu. Na początku lat 90. zamek opustoszał, a w 1993 r. rozpoczął w nim działalność Ochotniczy Hufiec Pracy.

</doc>
<doc id="1268312" url="https://pl.wikipedia.org/wiki?curid=1268312" title="PKP S.A., Oddział Dworce Kolejowe">
PKP S.A., Oddział Dworce Kolejowe



</doc>
<doc id="1268315" url="https://pl.wikipedia.org/wiki?curid=1268315" title="Vision Divine">
Vision Divine

Vision Divine – powermetalowy zespół z Włoch założony w 1998 roku. Pierwotnie miał to być solowy projekt Olafa Thorsena (gitara), jednak do Thorsena przyłączył się Fabio Lione, przez co solowy projekt stał się zespołem. Po niedługim czasie skład zespołu uzypełnili kolejno Mat Stancioiu (perkusja), Andrew McPauls (instrumenty klawiszowe) oraz Andrea "Tower" Torricini (gitara basowa). Nazwa zespołu to hybryda pierwszej nazwy zespołu Labyrinth (w którym udzielał się Fabio Lione) "Vision", oraz "Divine", który miał być pierwotnie tytułem solowego albumu Olafa Thorsena.

</doc>
<doc id="1268318" url="https://pl.wikipedia.org/wiki?curid=1268318" title="Marek Kościkiewicz">
Marek Kościkiewicz

Marek Kościkiewicz (ur. 22 lutego 1960 w Warszawie) – polski muzyk, gitarzysta, piosenkarz, kompozytor, producent i autor tekstów. Członek Akademii Fonograficznej ZPAV.
Życiorys.
Jest absolwentem Wydziału Wzornictwa Przemysłowego Akademii Sztuk Pięknych w Warszawie. Po ukończeniu studiów zajął się projektowaniem mebli i wnętrz, a także okładek plakatów i znaków graficznych. Stworzył m.in. logotyp zespołu Oddział Zamknięty oraz De Mono.
W latach 1974–1979 był członkiem artystycznego zespołu „Gawęda”, z którym występował m.in. w Stanach Zjednoczonych, Kanadzie, Szwecji, Rosji, Danii i Jugosławii. W 1984 wspólnie z Dariuszem Krupiczem i Piotrem Kubiaczykiem założył zespół pop-rockowy, który z początku przyjął nazwę Mono, a następnie De Mono. Przez wiele lat był liderem, wokalistą, gitarzystą, a także kompozytorem muzyki i autorem tekstów do największych hitów zespołu. Z muzykami koncertował w Polsce i za granicą, m.in. w Stanach Zjednoczonych, sprzedał ponad milion płyt i otrzymał wiele prestiżowych nagród oraz wyróżnień.
W 1990 założył firmę fonograficzną Zic Zac Music Company, która wydała kilka premierowych płyt wykonawców, takich jak Kayah, Kazik Staszewski, Andrzej Piaseczny, Mafia, Varius Manx, Elektryczne Gitary czy Golden Life, jak również płyty Urszuli czy Artura Gadowskiego. W 1996 został szefem wytwórni BMG Poland. Również w latach 90. współtworzył oraz wydawał magazyn muzyczno-kulturalny „Machina”.
Stworzył piosenki dla Justyny Steczkowskiej („Aż po życia kres”), Patrycji Markowskiej („Póki wiruje noc”), Dody („Nie daj się”), Krzysztofa Krawczyka („Święta już”), Krzysztofa Cugowskiego („Demony wojny”), Artura Gadowskiego („Szczęśliwego Nowego Jorku”, „Ona jest ze snu”) oraz Varius Manx („Maj”). W 2005 skomponował i wyprodukował album studyjny dla zespołu Blog 27 pt. "&lt;LOL&gt;", który osiągnął wielki sukces komercyjny na rynkach europejskich, ale też w Japonii i Australii. Ponadto komponuje muzykę na potrzeby branż filmowej, telewizyjnej i reklamowej oraz prowadzi własne studio nagrań, w którym nagrano wiele piosenek do reklam oraz filmów, m.in. do "Szczęśliwego Nowego Jorku, Fuksa" i "Hakera".
W 2003 z utworem „Zakochany”, który napisał ze swoim zespołem Ocean Front, wziął udział w finale krajowych eliminacji do 48. Konkursu Piosenki Eurowizji, jednak zajął miejsce poza czołówką głosowania telewidzów. W 2009 stworzył muzyczny zespół Stereo Project, do którego zaprosił wielu wokalistów i muzyków, śpiewających utwory w języku polskim, francuskim i angielskim, a także w dialekcie senegalskim. 17 sierpnia 2013 wystąpił w duecie z Viką Jiguliną na Festiwalu Piosenki Rosyjskiej w Zielonej Górze.
Był uczestnikiem programów rozrywkowych "Gwiazdy tańczą na lodzie" (2008) i "Taniec z gwiazdami" (2010).
Życie prywatne.
Jest dwukrotnie rozwiedziony. Z pierwszą żoną ma dwie córki, Maję i Martę, a z drugą, Agatą, ma dwóch synów, Mikołaja i adoptowanego Jana. Obecnie związany jest z Weroniką (ur. 1988).
W latach 80. prowadził butik. W 2013 z ówczesną żoną otworzył restaurację "Basico" w warszawskim Wilanowie.

</doc>
<doc id="1268320" url="https://pl.wikipedia.org/wiki?curid=1268320" title="De Havilland Vampire">
De Havilland Vampire

De Havilland Vampire – brytyjski odrzutowy myśliwiec wprowadzony do służby pod koniec II wojny światowej, opracowany przez przedsiębiorstwo de Havilland. W latach powojennych wyprodukowano 3,3 tys. egzemplarzy samolotu, które służyły w siłach powietrznych 31 krajów.
Pierwszy lot prototypu miał miejsce 20 września 1943. Samoloty pierwszej wersji produkcyjnej (Mk I) pojawiły się w kwietniu 1945, lecz nie zdążyły wziąć czynnego udziału w wojnie, osiągając gotowość bojową dopiero w 1946.
W latach powojennych samolot stał się standardowym myśliwcem RAF-u obok Glosterów Meteorów. Opracowano także wersję nocną (NF), która jednak okazała się mało udana. Vampire’a wycofano z pierwszej linii w latach 50., ostatnia wersja szkolna była używana w RAF-ie do 1966. W innych krajach samoloty typu służyły aż do lat 70. Ostatnie, należące do Rodezji, zostały wycofane ze służby w 1979 roku. Ostatni egzemplarz szkoleniowy został wycofany w 1990 roku z czynnej służby w Szwajcarii 
W Muzeum Lotnictwa Polskiego w Krakowie znajduje się jeden de Havilland Vampire.

</doc>
<doc id="1268322" url="https://pl.wikipedia.org/wiki?curid=1268322" title="Marcin Rój">
Marcin Rój

Marcin Rój (ur. 25 stycznia 1980 w Poznaniu) – polski aktor serialowy i teatralny.
Życiorys.
W 2004 roku ukończył studia na Wydziale Aktorskim PWSFTviT w Łodzi. Jego debiut teatralny miał miejsce 24 września 2005 roku w Teatrze im. Juliusza Osterwy w Gorzowie Wielkopolskim. Zagrał tam jako Roberto Zucco. Spektakl wyreżyserował Waldemar Matuszewski. Na deskach tego teatru grał do 2007 roku.
Gwiazdy tańczą na lodzie.
Brał udział w drugiej edycji programu "Gwiazdy tańczą na lodzie". Jego partnerką była Jelena Sokołowa. Zajął dwunaste i zarazem ostatnie miejsce.

</doc>
<doc id="1268326" url="https://pl.wikipedia.org/wiki?curid=1268326" title="December's Fire">
December's Fire

December's Fire – projekt muzyczny wykonujący symfoniczny gothic metal, powstały w 1994 roku w Sopocie z inicjatywy multiinstrumentalisty Piotra Weltrowskiego. Pierwsze wydawnictwo demo zatytułowane "Across the Sorrowfields of Baltic" ukazało się w 1995 roku wydane nakładem własnym. Tego samego roku ukazało się drugie demo pt. "Deszcz mą łzą, Piorun mym krzykiem" wydane dzięki Witching Hour Productions.
W 1996 roku nakładem wytwórni muzycznej Last Epitaph Productions ukazał się pierwszy album grupy zatytułowany "Vae Victis" zrealizowany w gdańskim S.L. Studio z gościnnym udziałem znanego z grupy Behemoth Adama "Nergala" Darskiego, który zaśpiewał na wydawnictwie. Podczas realizacji część nagrań była docelowo przeznaczona na drugi album o roboczym tytule "Ars Infernali", który nigdy nie został wydany. Fragmenty nagrań zostały wykorzystane później w projekcie The 4th Is Eligor jako muzyka do filmu pt. "Cykl" w reżyserii Pawła Sady.
W 1997 roku ukazał się limitowany do 200 egzemplarzy minialbum pt. "Ogień" zawierający dwa instrumentalne utwory. Płyta została wydana przez Moonwheel Records. Wkrótce potem Weltrowski zakończył działalność projektu.

</doc>
<doc id="1268329" url="https://pl.wikipedia.org/wiki?curid=1268329" title="Matthew Festing">
Matthew Festing

Robert Matthew Festing (ur. 30 listopada 1949 w Northumberland, zm. 12 listopada 2021 w Valletcie) – brytyjski żołnierz, w okresie od 11 marca 2008 do 28 stycznia 2017 był 79. Wielkim Mistrzem Zakonu Kawalerów Maltańskich (joannitów).
Życiorys.
Pochodzenie.
Był synem marszałka polnego sir Francisa Festinga, Szefa Imperialnego Sztabu Generalnego, również Kawalera Maltańskiego, który przeszedł na katolicyzm. Matka Matthew Festinga, Mary Cecilia Riddell pochodziła z rodu, który w okresie prześladowania katolików odmawiając udziału w nabożeństwach anglikańskich poddawany był represjom za wiarę. Jest także spokrewniony z sir Adrianem Fortescue, Kawalerem Maltańskim, który zginął śmiercią męczeńską w 1539.
Dzieciństwo i młodość.
Dzieciństwo spędził w Egipcie i Singapurze, gdzie pełnił służbę wojskową jego ojciec. Kształcił się w Ampleforth College oraz w St John’s College na Uniwersytecie Cambridge, gdzie studiował historię. Następnie służył w pułku Grenadierów Gwardii, dochodząc do stopnia pułkownika Armii Terytorialnej.
Przez większość swego życia zawodowego pracował w domu aukcyjnym Sotheby's. Królowa Elżbieta II odznaczyła go Krzyżem Oficerskim Orderu Imperium Brytyjskiego. Przez wiele lat pełnił funkcję "Deputy Lieutenant" hrabstwa Northumberland.
W Zakonie Maltańskim.
Został członkiem Suwerennego Zakonu Maltańskiego w 1977, śluby zakonne złożył w 1991. W 1993 został Wielkim Przeorem Anglii, w 2008 – Wielkim Mistrzem.
Z funkcji zrezygnował 24 stycznia 2017 na prośbę papieża Franciszka. Jego rezygnacja została zatwierdzona przez Radę Suwerenną Zakonu 28 stycznia 2017.
Jego zainteresowania obejmowały sztukę dekoracyjną i historię, zwłaszcza historię Zakonu.
Został pochowany 3 grudnia 2021 w krypcie Wielkich Mistrzów pod ołtarzem głównym konkatedry św. Jana, kościoła konwentualnego joannitów w Valletcie na Malcie.

</doc>
<doc id="1268335" url="https://pl.wikipedia.org/wiki?curid=1268335" title="Akademia medyczna">
Akademia medyczna



</doc>
<doc id="1268336" url="https://pl.wikipedia.org/wiki?curid=1268336" title="Komediodramat (gatunek filmowy)">
Komediodramat (gatunek filmowy)



</doc>
<doc id="1268337" url="https://pl.wikipedia.org/wiki?curid=1268337" title="Krem (kosmetyk)">
Krem (kosmetyk)

Krem - kosmetyk do pielęgnacji i ochrony skóry, stosowany bezpośrednio na skórę. Występuje w formie stałej lub półtłustej emulsji wodnotłuszczowej.
W Polsce nie ma dokładnie sprecyzowanego określenia co do właściwości i konsystencji kremu, dlatego też zakres stosowania poszczególnych terminów zależy od odczuć indywidualnych i względów marketingowych. Kremy są liczną grupą wyrobów, różnią się typem emulsji, składem i przeznaczeniem. Zwyczajowo dzieli się je zgodnie z pełnionymi funkcjami na: nawilżające, półtłuste, podkładowe, przeciwzmarszczkowe, "anti age", "after sun", sportowe, ochronne lub w związku z obecnością składników czynnych na: azulenowe, ceramidowe, witaminowe.
Wszystkie kremy mają działanie nawilżające, w związku z tym stary podział, do którego są przyzwyczajeni użytkownicy, na kremy tłuste i półtłuste, jest niewłaściwy.
Kremy nawilżające są produkowane w formie lekkich, stałych emulsji, zawierają stosunkowo mało fazy tłuszczowej, tj. ok. 20% lipidów. Aby je zagęścić do odpowiedniej konsystencji, dodaje się substancji zagęszczających. Kremy te są dobrze wchłaniane przez skórę, dzięki zastosowaniu trójglicerydów niższych kwasów tłuszczowych, monoglicerydów, estrów kwasów tłuszczowych ze sterolami itp.
Gatunek i przeznaczenie kremu zależą od rodzaju kompozycji nawilżających. Kremy z kompleksem naśladującym NMF, z solami hydroksykwasów uważane są za najlepsze, solami kwasu piroglutaminowy i innymi składnikami o głębokim działaniu nawilżającym.

</doc>
<doc id="1268343" url="https://pl.wikipedia.org/wiki?curid=1268343" title="Reveal (album R.E.M.)">
Reveal (album R.E.M.)

Reveal – dwunasty studyjny album amerykańskiej grupy muzycznej R.E.M. 

</doc>
<doc id="1268345" url="https://pl.wikipedia.org/wiki?curid=1268345" title="58. ceremonia wręczenia nagród Brytyjskiej Akademii Filmowej">
58. ceremonia wręczenia nagród Brytyjskiej Akademii Filmowej

58. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 12 lutego 2005 roku. Najlepszym filmem okazał się "Aviator", który zdobył 4 statuetki.
Laureaci.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1268346" url="https://pl.wikipedia.org/wiki?curid=1268346" title="Jan Kopczyński">
Jan Kopczyński

Jan Kazimierz Kopczyński (ur. 24 czerwca 1876 w Warszawie, zm. 5 lutego 1939 tamże) – polski prawnik, adwokat, sędzia i prezes Najwyższego Trybunału Administracyjnego. W latach poprzedzających wybuch I wojny światowej należał do aktywnych uczestników życia szachowego Warszawy.
Życiorys.
Urodził się w rodzinie Kazimierza i Anny z Kownackich (1851–1902). Do gimnazjum uczęszczał w Kielcach, po jego ukończeniu w 1896 przyjechał do Warszawy i podjął studia uniwersyteckie, początkowo na wydziale matematyczno-fizycznym, następnie prawnym. Dyplom Cesarskiego Uniwersytetu Warszawskiego w dziedzinie prawa uzyskał w 1901. Polskie pochodzenie zamknęło mu drogę do pracy w sądownictwie; odbył w tej sytuacji praktykę w adwokaturze, uzyskał wpis na listę adwokatów i od 1907 prowadził własną kancelarię, początkowo w Grodzisku Mazowieckim, następnie w Sosnowcu. Jednocześnie od 1898 pracował w zarządzie Drogi Żelaznej Warszawsko-Wiedeńskiej (w wydziale kontrolnym, potem w wydziale prawnym). Od czasów studenckich zaangażowany był w działalność polityczną, należał do tajnej organizacji polskiej na studiach, a od 1905 był członkiem prawicowego Narodowego Związku Robotniczego.
W 1914, w związku z wybuchem wojny, razem z personelem Kolei Warszawsko-Wiedeńskiej ewakuowany został do Rosji; przebywał początkowo w Moskwie, potem w Kijowie i należał do aktywnych postaci polskiej emigracji, pełniąc funkcje prezesa Stowarzyszenia Pracowników Kolejowych-Polaków na Rusi oraz wiceprezesa Stowarzyszenia Ewakuowanych Kolejarzy-Polaków w Kijowie. W 1918 powrócił do Polski, w niepodległym kraju podejmując pracę w sądownictwie. Został w tymże roku mianowany sędzią Sądu Okręgowego w Zamościu. W lipcu 1919 przeszedł do Departamentu Legislatywnego Prezydium Rady Ministrów, gdzie powierzono mu obowiązki naczelnika Wydziału Wniosków Ustawodawczych. W tym charakterze uczestniczył w pracach nad projektami ustaw i rozporządzeń, w tym ustawy o Najwyższym Trybunale Administracyjnym, ustawy emerytalnej oraz ustawy o państwowej służbie cywilnej.
Ustawę o Najwyższym Trybunale Administracyjnym przyszło mu niebawem realizować praktycznie; po ustanowieniu Trybunału w 1922 Kopczyński został mianowany jego sędzią, a w listopadzie 1924 otrzymał nominację na prezesa. Odegrał dużą rolę w kształtowaniu polskiego orzecznictwa administracyjnego. Wieloletni sędzia Sądu Najwyższego Mieczysław Szerer scharakteryzował jego działalność następująco: „Choć nie pozostawił po sobie wielu ksiąg, był najistotniej twórczy. Przemyślane i uzasadnione przez Kopczyńskiego rozstrzygnięcia zawierały szereg trwałych wskazań”. Od 1933 Kopczyński stał na czele organu powołanego do rozstrzygania sporów o właściwość pomiędzy sądami a organami administracyjnymi — Trybunału Kompetencyjnego (wraz z Bolesławem Pohoreckim).
Z inicjatywy Kopczyńskiego powstał Polski Instytut Nauk Administracyjnych; był on również prezesem zarządu głównego Stowarzyszenia Prawników Administratywistów. Przyczynił się do włączenia polskiego rządu do prac w Międzynarodowym Instytucie Nauk Administracyjnych (z siedzibą w Brukseli), w którym sam pełnił funkcję wiceprezesa. Uczestniczył w zagranicznych kongresach Instytutu, a w 1936 był inicjatorem Międzynarodowego Kongresu Nauk Administracyjnych w Warszawie.
Kopczyński ogłosił drukiem kilka komentarzy do ustaw, m.in. "Przepisy normujące stosunek państwowej służby cywilnej" (1925) i "Przepisy normujące prawa emerytalne funkcjonariuszy państwowych i wojska" (1926). W 1929, w referacie "Czy należy utworzyć Radę Stanu RP i jak ją zorganizować?", przygotowanym na III Zjazd Prawników Polskich, wypowiedział się za utworzeniem instytucji Rady Stanu. Przygotował też kilka prac na potrzeby Międzynarodowego Instytutu Nauk Administracyjnych, m.in. o zagadnieniu urzędniczym w Polsce, o ochronie praw obywateli w polskim prawie administracyjnym oraz o polskim orzecznictwie administracyjnym.
Aktywność szachowa Jana Kopczyńskiego przypadła na lata 1896–1914. Już jako student debiutował w rozgrywkach turniejowych w 1896, podczas trzecich mistrzostw Warszawy, zajmując jednak jedno z dalszych miejsc; rok później znalazł się na miejscu IV. Nie ograniczał się do gier turniejowych, był stałym bywalcem warszawskich kawiarni (głównie „Udziałowej” i Nowickiego), gdzie za rywali w towarzyskich potyczkach miał m.in. Aleksandra Flamberga, Artura Popławskiego, Józefa Żabińskiego, Kazimierza Piotra Miłkowskiego, Jana Sobieszczańskiego, Salomona Langlebena, Jana Kleczyńskiego (młodszego), Mojżesza Łowckiego, Zdzisława Belsitzmana. Po utworzeniu Warszawskiego Towarzystwa Zwolenników Gry Szachowej wystąpił w kilku turniejach rozegranych pod jego auspicjami, wielokrotnie plasując się w czołówce, zazwyczaj w okolicy III-IV miejsca. Był m.in. na dzielonym III-IV miejscu w turnieju rozegranym na przełomie 1899 i 1900, uzyskując pozytywny bilans z faworytami Szymonem Winawerem i Janem Taubenhausem; z Winawerem, który okazał się zwycięzcą turnieju, Kopczyński wygrał jedną partię i jedną partię przegrał, natomiast z drugim w końcowej klasyfikacji Taubenhausem wygrał i zremisował po jednej partii. W 1914 Kopczyński miał też okazję zagrać partię z Akibą Rubinsteinem (uległ bardziej znanemu rywalowi). Od chwili ewakuacji do Rosji po wybuchu I wojny światowej Kopczyński wycofał się z aktywności sportowej, nie powracając już do szachów w niepodległej Polsce.
W 1923 Kopczyński zainicjował działalność, a następnie pełnił funkcję prezesa rady nadzorczej spółdzielni budowlano-mieszkaniowej Kolonia Staszica w Warszawie. 
Od 16 stycznia 1901 był żonaty ze Stanisławą z Babskich (1879–1969).
Zmarł 5 lutego 1939 w Warszawie. Spoczywa na cmentarzu Powązkowskim (kwatera 268-1-13).

</doc>
<doc id="1268350" url="https://pl.wikipedia.org/wiki?curid=1268350" title="Dustin the Turkey">
Dustin the Turkey

Dustin the Turkey – lalka irlandzkiej telewizji RTÉ występująca w dziecięcym programie "The Den" od grudnia 1989 do 2010 roku, była gospodarzem talk-show "The Once a Week Show" oraz reprezentowała Irlandię w 53. Konkursie Piosenki Eurowizji w 2008 roku. Lalką kieruje John Morrison.
Kariera.
Postać sceniczną Dustina the Turkey powołano w grudniu 1989 roku, kiedy to dołączono ją do obsady programu dla dzieci "The Den" emitowanego w telewizji Raidió Teilifís Éireann. W 1994 roku wydano sygnowany pseudonimem artystycznym postaci debiutancki album studyjny zatytułowany "Not Just a Pretty Face", na którym znalazł się m.in. singiel „Spanish Lady” nagrany z Ronniem Drew. W 1996 roku premierę miała druga płyta długogrająca zatytułowana "Unplucked", która promowana była przez singel „Rat Trap” nagrany przy współpracy z Bobem Geldofem. W kolejnym roku ukazał się trzeci album "Faith of Our Feathers", z którego pochodzi między innymi utwór „Good Looking Woman” wykonany z gościnnym udziałem Joego Dolana.
W 1999 roku ukazał się czwarty sygnowany pseudonimem artystycznym postaci album studyjny zatytułowany "Poultry in Motion", na którym znalazł się między innymi singel „32 Countries”. Dwa lata później wydano płytę kompilacyjną "Greatest Hits", na której znalazły się najpopularniejsze piosenki z wcześniejszych albumów oraz nowy singel – „Sweet Caroline”. W 2002 roku z udziałem lalki nakręcono film "Dustin in Fowl Play", w którym postać sceniczna zagrała główną rolę.
W grudniu 2005 roku wydano piątą płytę studyjną postaci zatytułowaną "Bling When You’re Mingin’"", którą promował singel „Patricia the Stripper” nagrany wraz z Chrisem de Burghem.
Pod koniec stycznia 2008 roku pojawiły się doniesienia, jakoby postać Dustina the Turkey miała wziąć udział w krajowych eliminacjach eurowizyjnych "Eurosong 2008". W lutym potwierdzono uczestnictwo lalki w selekcjach z utworem „Irelande douze pointe”, a pod koniec miesiąca zorganizowano finał, który Dustin ostatecznie wygrał dzięki zdobyciu największego poparcia telewidzów, dzięki czemu został reprezentantem Irlandii w 53. Konkursie Piosenki Eurowizji. 20 maja lalka wystąpiła w pierwszym półfinale widowiska organizowanego w Belgradzie i zajął ostatecznie 16. miejsce z 22 punktami na koncie, przez co nie awansował do finału.
W 2009 roku postać została tematem filmu dokumentalnego "Dustin: 20 Years a Pluckin’".
Na początku czerwca 2012 roku lalka pojawiła się gościnnie podczas specjalnego odcinka programu "The Late Late Show" przygotowanego z okazji 50-lecia talk-show.
Sfera polityki.
Postać sceniczna Dustina the Turkey często wyrażała swoje zainteresowanie tematami politycznymi. Występowała przy dwóch kampaniach prezydenckich. W 1997 roku zaistniała w kontekście wyborów prezydenckich pod nowym imieniem Dustin Hoffman. Była także liderem kampanii SOLD (Stamp Out Line Dancing). Jest ambasadorem UNICEF.

</doc>
<doc id="1268356" url="https://pl.wikipedia.org/wiki?curid=1268356" title="Elektrownia cieplna">
Elektrownia cieplna

Elektrownia cieplna (konwencjonalna lub jądrowa) – zespół urządzeń produkujący energię elektryczną wykorzystując do tego celu szereg przemian energetycznych, wśród których istotne znaczenie odgrywa ciepło. Energia cieplna pochodzi zwykle ze spalania paliwa w kotle parowym. Służy ona do podgrzania i odparowania wody oraz przegrzania pary wodnej. W turbinie następuje zamiana energii cieplnej pary na energię mechaniczną odprowadzaną wałem do generatora elektrycznego, w którym zamieniana jest na energię elektryczną.
W elektrowni wykorzystującej układ turbiny gazowej ciepło dostarczane jest w komorze spalania (układ otwarty), bądź komorze spalania i wymienniku ciepła (układ zamknięty).
W elektrowni cieplnej energia pierwotna występuje zwykle w formie chemicznej i jest uwalniana w procesie spalania:
i innych.
Energia cieplna powstaje zwykle w wyniku spalania paliwa, ale może pochodzić z innych źródeł, np. ciepło odpadowe z dowolnych procesów technologicznych, źródeł geotermalnych, energii słońca.
Rozróżnia się następujące rodzaje elektrowni cieplnych:
Na blok energetyczny elektrowni cieplnej składają się:
urządzenia podstawowe (kocioł parowy, silnik Diesla), turbina spalinowa, turbina parowa, generator synchroniczny, skraplacz, pompa wody zasilającej, transformator oraz urządzenia pomocnicze pracujące na potrzeby bloku energetycznego (młyny, pompy, wentylatory), instalacje odsiarczania i odazotowania spalin, wymienniki regeneracyjne, zbiornik wody zasilającej z odgazowywaczem, wzbudnica, rurociągi wody i pary, smoczki, zawory, taśmociągi, podajniki i wiele innych.
W polskich blokach energetycznych para produkowana najczęściej jest w kotle parowym opalanym węglem.
Para może być wytwarzana w elektrowniach jądrowych w reaktorze jądrowym, jak też może być produkowana w elektrowniach słonecznych typu CRS. W elektrowniach gazowo-parowych para wytwarzana jest zwykle w kotłach odzyskowych.
W teorii maszyn cieplnych mówi się, że obiegiem porównawczym elektrowni parowej jest obieg Clausiusa-Rankine'a (obieg C-R). Obieg rzeczywisty elektrowni parowej uwzględnia poszczególne straty, zwłaszcza spadek ciśnienia w kotle i przyrost entropii w turbinie. Poza tymi najistotniejszymi stratami występują mniejsze – w pompie wody zasilającej, skraplaczu, rurociągach i wymiennikach regeneracyjnych. Ciepło ujemne obiegu odprowadzane jest do otoczenia najczęściej za pomocą układu chłodzenia przekazującego energię cieplną od skraplacza do chłodni kominowej. Otoczenie jest dolnym źródłem ciepła obiegu.
Natomiast obiegiem porównawczym siłowni gazowej jest obieg Braytona-Joule'a, składający się (podobnie jak obieg C-R) z dwóch adiabat odwracalnych i dwóch izobar. Jednak z uwagi na znaczne oddalenie parametrów czynnika od linii nasycenia, ta ostatnia nie jest zaznaczana na wykresach termodynamicznych zawierających obieg Braytone’a. I w tym przypadku obieg siłowni rzeczywistej uwzględnia odpowiednie straty ciśnienia i przyrosty entropii procesów adiabatycznych.
Sprawność elektrowni cieplnych nie przekracza 46%. Najpotężniejszą elektrownią tego typu na świecie jest rosyjska Elektrownia Berezowska o zainstalowanej mocy 6400 MW. Niewiele jej ustępującą jest największa w Polsce Elektrownia Bełchatów o mocy ponad 5400 MW.
Wytwarzanie energii elektrycznej często wiąże się z jednoczesnym (skojarzonym) wytwarzaniem ciepła użytecznego (układy kogeneracyjne). Układ taki popularnie nazywany jest elektrociepłownią. Stosowanie skojarzonego wytwarzania energii elektrycznej i cieplnej pozwala na znacznie lepsze wykorzystanie paliwa (o ok. 15%) niż rozdzielone ich wytwarzanie w kotłowniach i elektrowniach kondensacyjnych.
Od pewnego czasu obserwuje się wprowadzanie trójgeneracji – jednoczesnego wytwarzania energii elektrycznej, cieplnej i „zimna”, czyli ciepła ujemnego (stosowanego w klimatyzacji), co może jeszcze bardziej podnieść efektywność wykorzystania paliwa. Ciepło ujemne wytwarzane jest w absorpcyjnych ziębiarkach, w których „siłą napędową” jest gorący czynnik opuszczający turbinę gazową bądź silnik tłokowy.
Najstarsze elektrownie cieplne na świecie.
Pierwsza na świecie elektrownia, zainstalowana przez Thomasa A. Edisona, rozpoczęła pracę w Nowym Jorku, przy Pearl Street 257, 4 września 1882 r. Posiadała ona 6 generatorów prądu stałego, z których każdy był napędzany silnikiem parowym o mocy 125 KM (~92 kW). Elektrownia dostarczała odbiorcom energii elektrycznej do celów oświetleniowych: pod koniec 1882 r. zaopatrywała ona w energię 193 budynki, w których zainstalowano ponad 4 tys. żarówek.
Elektrownie cieplne w Polsce.
W Polsce pierwsze siłownie cieplne (parowe) powstały w XIX w. Dostarczały one energię mechaniczną poszczególnym zakładom przemysłu maszynowego lub włókienniczego, hutom, kopalniom itp. Pierwsza elektrownia miejska w Królestwie Polskim powstała w Radomiu w 1901 roku, kolejna w 1902 roku w Warszawie. 
Po I wojnie światowej planowano w Polsce budowę wielu elektrowni, ale planu tego nie zrealizowano. Dopiero po II wojnie światowej nastąpił gwałtowny rozwój elektroenergetyki w oparciu o własne zasoby surowców energetycznych (węgiel kamienny i później brunatny).
Obecnie w Polsce jest 55 cieplnych elektrowni zawodowych, które wytwarzają 90% energii tego kraju. Opalane są w 60% węglem kamiennym, a w 38% węglem brunatnym.
Rozmieszczenie dużych elektrowni cieplnych zależy od trzech czynników:
Elektrownie opalane węglem brunatnym zlokalizowane są tuż przy kopalniach odkrywkowych. Są to elektrownie: Bełchatów, Zespół Elektrowni Pątnów-Adamów-Konin, Turów.
Elektrownie opalane węglem kamiennym znajdują się w Górnośląskim Okręgu Przemysłowym, np. Rybnik (ROW), Jaworzno III i Łaziska.
Kilka elektrowni opalanych węglem kamiennym zlokalizowano nad dużymi rzekami. Są to: Połaniec, Kozienice, Dolna Odra, Ostrołęka.
Energia elektryczna ma wielkie znaczenie dla rozwoju gospodarki. Dostarczana jest do wszystkich dziedzin przemysłu. Podczas produkcji energii w elektrowniach cieplnych zasilanych paliwami do atmosfery wyrzucane są spaliny z kominów w tym dwutlenek węgla, tlenki siarki (SOx), tlenki azotu (NOx) oraz popioły lotne. Elektrownie cieplne opalane węglem stwarzają poważne zagrożenie dla środowiska, dlatego zmierza się do ograniczenia wytwarzania energii w ten sposób i zamiany na alternatywne źródła energii np. panele słoneczne, turbiny wiatrowe, elektrownie słoneczne, wodne, czy atomowe. Odejście od węgla w Polsce, będzie odbywało się przez stworzenie odpowiedniego miksu energetycznego. Proces ten już się rozpoczął głównie poprzez inwestycje w fotowoltaikę oraz energetykę wiatrową. W ostatnim czasie obie technologie zyskują na popularności, zainstalowana moc w panelach słonecznych wynosi już ok. 10000 MW (udział w mocy zainstalowanej ok. 17%), a w turbinach wiatrowych ok. 5835 MW (udział w mocy zainstalowanej 12,5% i 5,8% w strukturze produkcji energii elektrycznej).
Elektrownie słoneczne są także elektrowniami cieplnymi, ale tych w Polsce się nie buduje, ze względu na brak odpowiednich warunków nasłonecznienia.
Ukształtowanie terenu, niskie spadki oraz nurt o niewielkiej prędkości ograniczają możliwość budowy większej ilości elektrowni wodnych choć moc zainstalowana tych w Polsce to blisko 2400 MW (udział w mocy zainstalowanej 5,1% i 1,3% w strukturze produkcji energii elektrycznej).
Znaczny koszt oraz brak społecznej akceptacji to główne powody stojące przeciwko budowie elektrowni jądrowej, choć jej budowa jest w Polsce planowana.
Z powyższych powodów większość energii w Polsce nadal uzyskuje się ze spalania paliw kopalnych.

</doc>
<doc id="1268358" url="https://pl.wikipedia.org/wiki?curid=1268358" title="Elektrownie cieplne w Polsce">
Elektrownie cieplne w Polsce



</doc>
<doc id="1268360" url="https://pl.wikipedia.org/wiki?curid=1268360" title="DJ Shok">
DJ Shok

Michael Gomez (lepiej znany DJ Shok lub po prostu Shok) – amerykański raper i producent hip-hopowy z wytwórni Ruff Ryders Entertainment. Prawdopodobnie urodzony około w połowie lat siedemdziesiątych. Komponował podkłady dla takich wykonawców jak DMX, Jadakiss, Drag-On i Eve. Aktualnie nad swoim solowym albumem „The Lost Truth”.
Kariera.
Początki.
Michaela muzyka fascynowała od zawsze. W wieku 10 lat został DJ-em. Zainspirowali go producenci z Nowego Jorku – DJ Red Alert, Chuck Chillout, The Latin Rascals, Marley Marl i The Awesome Two. Często grywał na lokalnych imprezach. W wieku 16 lat jeszcze bardziej zainteresował się tworzeniem muzyki. Wypożyczał sprzęt, by produkować beaty. Kiedy miał 18 lat, po wypadku dostał odszkodowanie w wysokości 3500 dolarów. Pieniądze wydał na kupno sprzętu do studia, w którym później nagrał i wydał singel Hi-Techa „24/7”.
Ruff Ryders.
Kilka lat później Shok podpisał kontrakt z wytwórnią Ruff Ryders Entertainment, na krótko przed tym, jak wydano pierwszy album DMX-a. Wkrótce Shok wyprodukował DMX-owi utwór „Slippin’”, który okazał się dużym sukcesem. Michael oficjalnie wyprodukował 19 utworów w trakcie kolejnych 4 lat.
Solo.
W wieku 28 lat Shok zaczął prace nad swoim solowym albumem, „The Lost Truth”. W swych tekstach często zwraca się do Boga.

</doc>
<doc id="1268361" url="https://pl.wikipedia.org/wiki?curid=1268361" title="Girabola">
Girabola

Girabola najwyższa liga piłkarska w Angoli organizowana przez Angolską Federację Piłki Nożnej.
Historia.
Pierwsze spotkania ligowe zorganizowano w 1979. W rozgrywkach brały udział 24 drużyny z różnych prowincji. Rok później zmniejszono liczbę zespołów do 14 (według miejsc zajmowanych w poprzednim sezonie).
W 1991 i 1992 w rozgrywkach uczestniczyło 16 drużyn, natomiast w latach 1993-1994 liczbę tę zredukowano do 12.
Od 1995 w lidze występuje 14 zespołów. Od 2010 rozgrywki ponownie skupiają 16 drużyn.

</doc>
<doc id="1268364" url="https://pl.wikipedia.org/wiki?curid=1268364" title="Dyskografia Monrose">
Dyskografia Monrose

Artykuł ukazuje dyskografię niemieckiego trio Monrose.

</doc>
<doc id="1268366" url="https://pl.wikipedia.org/wiki?curid=1268366" title="Park Szwedzki w Krakowie">
Park Szwedzki w Krakowie

Park Szwedzki – park miejski w Krakowie, w Nowej Hucie w Dzielnicy XVIII na osiedlu Szklane Domy, między aleją Przyjaźni (na zachodzie), aleją Solidarności (na południu), kościołem Matki Boskiej Częstochowskiej i bł. Wincentego Kadłubka (na wschodzie) i blokiem mieszkalnym na osiedlu Szklane Domy 1, zwanym „blokiem szwedzkim” (na północy). Powierzchnia parku wynosi 2,39 ha.
Historia.
Teren późniejszego parku historycznie wchodził w obręb wsi Mogiła. Przebiegała w tym miejscu dawna droga z Mogiły do Bieńczyc, po której pozostałością jest stojący już poza obszarem współczesnego parku przydrożny krzyż, ustawiony w 1880 roku jako drewniany, w 1932 roku zastąpiony istniejącym do dziś krzyżem betonowym. Dawniej w parku znajdowało się również samotne, wysokie drzewo, będące reliktem przydrożnego zadrzewienia drogi z Czyżyn do Krzesławic. Ów teren wedle pierwotnych planów miał być przeznaczony pod odcinek monumentalnego budownictwa mieszkaniowego wzdłuż tzw. Osi Pracy (późniejszej alei Lenina, dzisiejszej alei Solidarności), podobnego do innych zbieżnych formą zabudowań tejże alei między Placem Centralnym, a ulicą Bulwarową. W początkowym okresie swojego istnienia, obecny park był rozległym, bezimiennym skwerem. Ścieżki na tym obszarze zieleni były wytyczone przypadkowo. Skwer był jednak popularny wśród okolicznych mieszkańców. Był wykorzystywany m.in. przez wędrowne wesołe miasteczka, które rozstawiały tu swoje karuzele i huśtawki, tu zbierano się na manifestacje i pochody. Z czasem roślinność parku została urozmaicona, przybyło drzew i krzewów. W latach 1982–1989 wzdłuż ówczesnej alei Lenina odbywały się pochody „Solidarności”, które niejednokrotnie przeradzały się w zamieszki z ZOMO w pobliżu parku. W latach 1982–1994 we wschodniej części skweru wybudowano kościół Matki Boskiej Częstochowskiej i bł. Wincentego Kadłubka, na parceli przeznaczonej według planów z lat 60. i 70. XX wieku na rzecz obiektów cyrkowych.
W 2004 roku skwer został formalnie przemianowany na park miejski. Nazwa „Park Szwedzki” została zaproponowana przez prezydenta miasta Krakowa Jacka Majchrowskiego, a następnie zatwierdzona przez Radę Dzielnicy. Zdecydowano się na neutralną nazwę, rezygnując z patronów. Nazwa została przyjęta od sąsiedniego bloku szwedzkiego. Z kolei sama nazwa potoczna bloku, będącego pierwszym w pełni modernistycznym blokiem mieszkalnym w Nowej Hucie wzięła się z jednej strony od podróży projektanta budynku Janusza Ingardena do Szwecji, celem zapoznania się z tamtejszą architekturą modernistyczną, jak również od zróżnicowanej kolorystyki tynków zewnętrznych, powodującej skojarzenia z architekturą szwedzką, co również było skutkiem podróży projektanta do tego kraju. Z drugiej strony jednak wiąże się z zastosowaną technologią przy budowie zewnętrznych ścian budynku. Jako ich budulec zastosowano siporex, czyli beton komórkowy, dostarczany do Nowej Huty od 1953 roku z fabryki w Łaziskach Górnych, gdzie produkowano ten materiał na licencji szwedzkiej.
W 2005 roku Rada Dzielnicy XVIII zainwestowała 80 tys. złotych w remont części alejek w parku. Po tym przedsięwzięciu, miasto przeznaczyło 500 tys. złotych na dokończenie modernizacji Parku Szwedzkiego z zamontowaniem nowego oświetlenia, nowych ławek i zbudowaniem nowych alejek w miejscu dotychczasowych ścieżek wraz z wymianą wszystkich pozostałych chodników. Modernizacja zawierała w sobie również profesjonalną pielęgnację zieleni. Jako że Park Szwedzki miał pełną dokumentację, co było rezultatem starań Rady Dzielnicy, poszedł do realizacji w pierwszej kolejności. Inwestycję zakończono w 2007 roku.
W pierwszą rocznicę śmierci papieża Jana Pawła II Rada i Zarząd Dzielnicy XVIII posadziły w Parku Szwedzkim pamiątkowy dąb.

</doc>
<doc id="1268367" url="https://pl.wikipedia.org/wiki?curid=1268367" title="Toto (album)">
Toto (album)

Toto – pierwszy album studyjny amerykańskiej grupy Toto.
Opis albumu.
Został wydany w 1978 roku i zawiera takie hity jak "Hold the Line", "I'll Supply the Love" i "Georgy Porgy". "Hold the Line" przez trzy miesiące utrzymało się w "Top 10" i osiągnęło 14. miejsce w Wielkiej Brytanii. Pomimo niezbyt ciepłego przyjęcia płyty przez krytyków, zespół szybko zdobył poparcie fanów, a album zdobył reputację za jego charakterystyczne brzmienie i połączenie popu z rockiem.
Lista utworów.
Wszystkie piosenki napisał David Paich z wyjątkiem, jak podano poniżej.

</doc>
<doc id="1268372" url="https://pl.wikipedia.org/wiki?curid=1268372" title="Sleep Through the Static">
Sleep Through the Static

Sleep Through the Static – piąty studyjny album Jacka Johnsona. Został nagrany w studiach Solar Powered Plastic Plant w Los Angeles. Była to jednocześnie pierwsza płyta Johnsona, która nie powstała na jego rodzimych Hawajach.
Pierwszy singel z tego albumu, „If I Had Eyes”, miał swoją premierę 17 lutego 2008 na oficjalnym profilu Johnsona w portalu MySpace. Kolejną piosenką, która została wydana jako singel była tytułowa „Sleep Through the Static”.
"Sleep Through the Static" zadebiutował na pierwszym miejscu zestawienia Billboard 200, rozchodząc się w pierwszym tygodniu od wydania w ilości 375 000 egzemplarzy, z czego 139 000 stanowiły zamówienia cyfrowe. Był to tym samym rekord tygodniowej sprzedaży cyfrowej albumów. Płyta zadebiutowała również na szczycie notowania United World Chart, rozchodząc się w liczbie 577 tys. kopii.
Album utrzymywał się miejscu #1 Billboard 200 przez trzy tygodnie (pierwszy tydzień - 375 000 egzemplarzy, drugi tydzień - 180 000 egzemplarzy, trzeci tydzień - 108 000 egzemplarzy). W czwartym tygodniu od wydania płyta spadła na miejsce trzecie, rozchodząc się w ilości około 92 000 kopii.

</doc>
<doc id="1268377" url="https://pl.wikipedia.org/wiki?curid=1268377" title="Warner Bros Records">
Warner Bros Records



</doc>
<doc id="1268381" url="https://pl.wikipedia.org/wiki?curid=1268381" title="Keisha Castle-Hughes">
Keisha Castle-Hughes

Keisha Castle-Hughes (ur. 24 marca 1990 w Donnybrook) – nowozelandzka aktorka. Do 2012 roku była najmłodszą aktorką nominowaną do Oscara za rolę pierwszoplanową – mając 13 lat była nominowana za rolę Paikei w filmie "Jeździec wielorybów".

</doc>
<doc id="1268383" url="https://pl.wikipedia.org/wiki?curid=1268383" title="Amma (Indie)">
Amma (Indie)

Amma lub ammachi – południowoindyjskie słowo oznaczające matkę, stosowane również wobec guru i świętych hinduistycznych,
Przykłady zastosowań w imionach guru:

</doc>
<doc id="1268387" url="https://pl.wikipedia.org/wiki?curid=1268387" title="Sir Bobby Robson">
Sir Bobby Robson



</doc>
<doc id="1268388" url="https://pl.wikipedia.org/wiki?curid=1268388" title="Jennifer Suhr">
Jennifer Suhr

Jennifer Suhr z domu Stuczynski (ur. 5 lutego 1982 w Fredonii) – amerykańska lekkoatletka, tyczkarka, mistrzyni olimpijska z IO w Londynie, wicemistrzyni świata z Moskwy.
Karierę sportową rozpoczęła od koszykówki.
6 lipca 2008 Jennifer Stuczynski wynikiem 4,92 m wygrała konkurs skoku o tyczce i ustanowiła swój czwarty rekord USA w ostatnim dniu lekkoatletycznych mistrzostw Stanów Zjednoczonych w Eugene.
3 stycznia 2010 wyszła za mąż za swojego trenera – Ricka Suhra.

</doc>
<doc id="1268394" url="https://pl.wikipedia.org/wiki?curid=1268394" title="Łarysa Marozawa">
Łarysa Marozawa

Łarysa Piatrouna Marozawa (biał. Ларыса Пятроўна Марозава; zm. na początku stycznia 1948 w łagrze Elgen) - białoruska poetka, ofiara stalinizmu. 
Życiorys.
O jej życiu niewiele dziś wiadomo. Przyszła na świat w Mołodecznie (data nie jest znana), tam też pracowała jako nauczycielka. 22 maja 1938 roku wyszła za mąż za lejtnanta NKWD Alaksieja Marozawa. W dniu wesela została pierwszy raz zatrzymana przez NKWD. W końcu lipca 1938 roku jej mąż został aresztowany i wkrótce rozstrzelany. O jego śmierci jego żona nie została jednak powiadomiona. Sama Marozawa została w styczniu 1939 roku za rzekomy udział w organizacji nacjonalistycznej i skazana na karę 10 lat łagrów. Więziona była w Magadanie i obozie Elgen. Marozawa, kiedy dowiedziała się o śmierci męża, zrozpaczona wyszła z baraku na mróz. Jej ciało znaleziono kilka dni później. 
Białoruski historyk i pisarz Anatol Bałachanowicz pisze książkę o losie poetki. 
Twórczość.
Osadzona w łagrach Łarysa Marozawa zaczęła pisać wiersze, posługując się zarówno językiem rosyjskim, jak i białoruskim. Wiersze w języku rosyjskim sygnowała pseudonimem Erinija ("Эриния"), natomiast te w języku białoruskim podpisywała pseudonimem Lesia Biełaruska ("Леся Беларуска"). Rosyjskojęzyczny poeta z Ukrainy Wasyl Małagusz zachował wiersze poetki i zainteresował jej losami i twórczością pisarkę Alenę Kobiec-Filimonową. Ta zamieściła jego wspomnienia wraz z 21 wierszami poetki w książce "Karelskija Kurapaty 1937-1938. Reha Gułaga". Oprócz tego, w 1997 i 1999 roku w czasopiśmie "Połymia" opublikowano część z utworów poetki.

</doc>
<doc id="1268395" url="https://pl.wikipedia.org/wiki?curid=1268395" title="James Gibson">
James Gibson

James Benjamin Gibson (ur. 1928) – astronom amerykański.
W latach 1971–1985 odkrył 27 planetoid, z czego 23 samodzielnie, a 4 wspólnie z Carlosem Cesco. Odkrył także kometę nieokresową C/1973 W1 (Gibson) (oznaczenia tymczasowe 1973o, 1973 IX). Obserwacje prowadził w obserwatoriach w Kalifornii i Argentynie.
Planetoida (2742) Gibson została nazwana jego nazwiskiem.

</doc>
<doc id="1268398" url="https://pl.wikipedia.org/wiki?curid=1268398" title="Kiss Me, Kiss Me, Kiss Me">
Kiss Me, Kiss Me, Kiss Me

Kiss Me, Kiss Me, Kiss Me – siódmy studyjny album brytyjskiego zespołu The Cure wydany w 1987 roku. Dzięki niemu zespół zyskał popularność zarówno w Stanach Zjednoczonych (to ich pierwszy album, który dostał się do pierwszej czterdziestki listy magazynu Billboard), jak i na całym świecie. Po nim, w 1989 roku, została wydana kolejna bardzo znana płyta - "Disintegration".
Historia płyty.
Na początku był to podwójny album. Został też wydany na CD. Jest to pierwsza płyta The Cure, która trwa ponad godzinę (przeszło 74 minuty) – wcześniejsze albumy trwały ok. 30-45 minut. Z tego powodu jeden z utworów, "Hey You!", musiał zostać usunięty z oryginalnego wydania CD.
Jest to ostatni album, w który Laurence Tolhurst miał jakikolwiek wkład. Robert Smith powiedział, że piosenka "Shiver and Shake" została przez niego napisana właśnie o malejącej roli Tolhursta w zespole. Co prawda Tolhurst został wymieniony na kolejnym albumie ("Disintegration") jako jeden z twórców (zostało mu przypisane granie na "innych instrumentach"), ale oficjalnie zostało potwierdzone, że nie miał żadnego wkładu w tworzenie tej płyty.
Specjalny gość, Andrew Brennan, gra na saksofonie w piosence "Hey You!" i "Icing Sugar".
Ponowne wydanie w 2006 roku.
Album został ponownie wydany w sierpniu 2006 roku (8 sierpnia w Stanach Zjednoczonych i 14 sierpnia w Wielkiej Brytanii). Pierwszy dysk zawiera oryginalny album oraz utwór "Hey You!", który, z powodu braku miejsca na płycie, musiał zostać usunięty z oryginalnego wydania. Drugi dysk zawiera demo lub koncertowe wykonanie każdej piosenki z pierwszego dysku. Znajduje się na nim m.in. nagranie piosenki "Why Can't I Be You?" z ostatniego koncertu trasy "Kissing Tour" z Wembley Arena.
Robert Smith napisał na stronie internetowej zespołu, że miał do wyboru tyle utworów, iż powstały z tego aż trzy dyski. Jeden zawierał oryginalny album, drugi dema b-side'ów i niepublikowane wcześniej utwory, a trzeci alternatywne wersje piosenek z oryginalnej płyty. Smith mógł jednak wydać tylko dwa dyski, więc, po przedyskutowaniu tego z rodziną i przyjaciółmi, zdecydował, że wyda trzeci i, oczywiście, pierwszy dysk. Smith powiedział też, że drugi z wcześniej wymienionych dysków może również zostać w przyszłości wydany.
Lista utworów.
Wszystkie teksty piosenek napisane przez Roberta Smitha; muzyka napisana przez Gallupa, Smitha, Thompsona, Tolhursta i Williamsa.
Oryginalne wydanie z 1987 roku.
Piosenka "Hey You!" została usunięta z oryginalnego wydania albumu z powodu braku miejsca na płycie.
Ponowne wydanie z 2006 roku.
Pierwszy dysk.
Pierwszy dysk zawiera oryginalny album, jak wyżej, ale pojawia się na nim "Hey You" (2:22) jako ósmy utwór.
Drugi dysk: trudno dostępne nagrania z lat 1986-1987.
Utwory 1-9 są instrumentalne.

</doc>
<doc id="1268399" url="https://pl.wikipedia.org/wiki?curid=1268399" title="Maximilian Duncker">
Maximilian Duncker

Maximilian Wolfgang Duncker (ur. 15 października 1811 w Berlinie, zm. 21 lipca 1886 w Ansbach) – niemiecki historyk i polityk.
Od 1848 roku członek Frankfurckiego Zgromadzenia Narodowego, potem parlamentu erfurckiego, od 1857 profesor w Tybindze, a w latach 1867–1874 dyrektor pruskich archiwów państwowych.

</doc>
<doc id="1268401" url="https://pl.wikipedia.org/wiki?curid=1268401" title="Hydra (album Toto)">
Hydra (album Toto)

Hydra – drugi album studyjny amerykańskiej grupy Toto, wydany w 1979 roku. Pomimo komercyjnego sukcesu, Hydra była zdecydowanie mniej popularna niż debiutancki album grupy.
Lista utworów.
Wszystkie piosenki napisał David Paich z wyjątkiem, jak podano poniżej.
Single.
Piosenka "99" została zainspirowana przez film THX 1138.

</doc>
<doc id="1268402" url="https://pl.wikipedia.org/wiki?curid=1268402" title="Angela Williams">
Angela Williams

Angela Williams (ur. 30 stycznia 1980 w Bellflower, Kalifornia) – amerykańska lekkoatletka, sprinterka, wicemistrzyni świata z Paryża w sztafecie 4 × 100 metrów, halowa mistrzyni świata z Walencji w biegu na 60 m.
Rekordy życiowe.
Stadion
Hala

</doc>
<doc id="1268404" url="https://pl.wikipedia.org/wiki?curid=1268404" title="Catalina Sandino Moreno">
Catalina Sandino Moreno

Catalina Sandino Moreno (ur. 19 kwietnia 1981 w Bogocie) − kolumbijska aktorka, pierwsza Kolumbijka nominowana do Oscara, za rolę w filmie "Maria łaski pełna". Laureatka Srebrnego Niedźwiedzia.
Życiorys.
Urodziła się w Bogocie, jej matka jest patologiem, ojciec weterynarzem. W latach szkoły średniej, występowała w Akademii Teatralnej Ruben Di Pietro. Studiowała na Uniwersytecie Kolumbijskim. W 2004 roku przeniosła się do Nowego Jorku. W tym samym roku zagrała w swoim debiutanckim filmie "Maria łaski pełna". O rolę ubiegało się około 900 dziewczyn. Za rolę Catalina otrzymała jako jedyna Kolumbijka nominację do Oscara w kategorii najlepsza aktorka pierwszoplanowa. Podczas MFF w Berlinie otrzymała Srebrnego Niedźwiedzia dla najlepszej aktorki, wraz z Charlize Theron i jej rolą w filmie "Monster". Rok później Maria została członkiem Amerykańskiej Akademii Sztuki i Wiedzy Filmowej; People Magazine umieszcza ją na liście "50. najpiękniejszych ludzi świata". W 2006 roku Maria wystąpiła w swoim pierwszym amerykańskim filmie "Fast Food Nation" u boku Ethana Hawke’a. W kwietniu 2006 poślubiła Davida Elwella. W 2007 roku Maria wystąpiła w filmie Mike'a Newella "Miłość w czasach zarazy", na podstawie powieści noblisty Gabriela Garcii Márqueza. W 2008 roku wystąpiła w dwóch zrealizowanych filmach o życiu Che Guevary. W 2010 zagrała w filmie serii "Zmierzch" pt. "Zaćmienie". Catalina wcieliła się w tym obrazie w postać wampirzycy Marii.

</doc>
<doc id="1268405" url="https://pl.wikipedia.org/wiki?curid=1268405" title="Bruzdy">
Bruzdy

Bruzdy (tyt. oryg. "Brazdat") – albański film fabularny z roku 1973 w reżyserii Kristaqa Dhamo, na podstawie powieści Dhimitra Xhuvaniego.
Opis fabuły.
Akcja filmu rozgrywa się w jednym z kołchozów w okresie albańskiej rewolucji kulturalnej (rewolucjonizacji). Pragnieniem Marty jest praca traktorzystki, a swoim zaangażowaniem zyskuje podziw kołchozowej społeczności. Jej mąż Adem nie potrafi troszczyć się o traktor tak, jak jego żona, nie umie też naprawić zepsutej maszyny, co prowokuje konflikty rodzinne. Film o wyraźnym przesłaniu ideologicznym, ukazuje porażkę osoby myślącej egoistycznie i nie akceptującej awansu społecznego kobiet. Z uwagi na okres powstania filmu w krajobrazie Albanii dominują rzadko spotykane w Europie traktory produkcji chińskiej.

</doc>
<doc id="1268406" url="https://pl.wikipedia.org/wiki?curid=1268406" title="Bartolomeo Albizzi">
Bartolomeo Albizzi

Bartolomeo Albizzi, Bartolomeo da Pisa lub także Bartolomeo Albisi de Vico (ur. 1300 w Vicopisano, zm. 10 grudnia 1361 w Pizie) – toskański franciszkanin konwentualny, kaznodzieja, gwardian konwentu w Pizie w latach 1341-1361, hagiograf.
Jest znany z powodu napisanej przez siebie biografii bł. Gerarda z Valencii, zmarłego w Palermo w 1342. Jego dzieło zostało włączone przez Bartolomeo da Rinoncio do zbioru "De Conformitate".
Po śmierci Bartolomeo Albizziego jego grób otoczony był czcią wiernych.

</doc>
<doc id="1268412" url="https://pl.wikipedia.org/wiki?curid=1268412" title="Alain Maury">
Alain Maury

Alain J. Maury (ur. 1958) – francuski astronom. Początkowo pracował we Francji, a od 1984 roku w Obserwatorium Palomar w Stanach Zjednoczonych. Od 2003 roku mieszka w Chile.
W latach 1986–2005 odkrył 9 planetoid, w tym 7 samodzielnie. Jest również odkrywcą komety okresowej 115P/Maury, a także współodkrywcą długookresowej P/2021 U3 (Attard-Maury) i kilku nieokresowych. Ponadto w 1988 roku współodkrył 3 supernowe: SN 1988D, SN 1988K i SN 1988N. 
Planetoida (3780) Maury została nazwana jego imieniem.

</doc>
<doc id="1268414" url="https://pl.wikipedia.org/wiki?curid=1268414" title="Janet McTeer">
Janet McTeer

Janet McTeer (ur. 8 maja 1961 w Newcastle upon Tyne) – brytyjska aktorka, nominowana do Oscara za rolę w filmie "Niesione wiatrem". Laureatka nagrody Tony za rolę w sztuce "Dom lalki (Nora)" Ibsena.
W 1992 roku zagrała u boku Ralpha Fiennesa i Juliette Binoche w filmie "Wichrowe Wzgórza". W 1995 roku wystąpiła w filmie "Carrington" wraz z Emmą Thompson i Jonathanem Pryce’em. McTeer wcieliła się w postać Vanessy Bell, siostry Virginii Woolf.
W 2008 roku otrzymała Order Imperium Brytyjskiego klasy Oficer (OBE).

</doc>
<doc id="1268426" url="https://pl.wikipedia.org/wiki?curid=1268426" title="Turn Back (album)">
Turn Back (album)

Turn Back – trzeci album studyjny amerykańskiej grupy Toto, wydany w 1981 roku. Pomimo że odniósł sukces i cieszył się dużą popularnością w Japonii, album był komercyjnym niezadowoleniem, sprzedanym w zaledwie 900 000 kopiach na całym świecie.
Krótko po jego wydaniu grupa straciła kontrakt z Columbia Records, ale odzyskała go w 1982, wraz z wydaniem Toto IV.

</doc>
<doc id="1268427" url="https://pl.wikipedia.org/wiki?curid=1268427" title="4 Brygada Kadrowa Strzelców">
4 Brygada Kadrowa Strzelców

4 Brygada Kadrowa Strzelców (4 BKS) – kadrowa brygada piechoty Polskich Sił Zbrojnych.
Historia brygady.
9 lipca 1940 w Elliock w hrabstwie Dumfries and Galloway, jeszcze przed oficjalnym podpisaniem umowy polsko-brytyjskiej, rozpoczęto formowanie 4 Brygady Kadrowej Strzelców pod dowództwem płk. dypl. Stanisława Sosabowskiego. Miała ona stanowić kadrowy zalążek dla wojska polskiego formowanego w Kanadzie. Dlatego jej pierwotna nazwa brzmiała Kanadyjska Brygada Strzelców. 
Brygada początkowo liczyła ok. 500 ludzi. W jej skład weszli oficerowie z 4 Dywizji Piechoty ewakuowanej z Francji oraz szeregowi z kategorią zdrowia C i D.
Wobec małego zainteresowania wśród Polonii kanadyjskiej wstąpieniem do Wojska Polskiego, 15 sierpnia jednostkę przemianowano na 4 Brygadę Kadrową Strzelców. Pod koniec 1940 roku z oficerów 4 Brygady Kadrowej zaczęto rekrutować ochotników, którzy po specjalnym przeszkoleniu mieliby być zrzuceni w Polsce i wspomóc działania dywersyjne (cichociemni).
23 października 1940 jednostkę przeniesiono w nowe miejsce stacjonowania - półwysep Fife. Brygada otrzymała także nowe zadania, miała bronić wschodniego wybrzeża Szkocji na 25 km odcinku od Anstruther do Buckhaven. W tym celu tworzyła ona oficerski batalion piechoty.
Pod koniec stycznia 1941 roku pojawiła się możliwość przeszkolenia ochotników na skoczków spadochronowych. Szkolenie miało odbywać się w ośrodku spadochronowym w Ringway. Wobec takiej możliwości płk Sosabowski podjął decyzję o organizowaniu nieoficjalnej brygady spadochronowej i kolejne grupy żołnierzy wysyłano na przeszkolenie w Ringway.
Na podstawie rozkazu L.dz. 774/Szef.Sąd./Tjn./41 Naczelnego Wodza i Ministra Spraw Wojskowych z 30 września 1941 roku zostały zniesione Sądy Polowe przy 4, 5, 7 i 8 Brygadach Kadrowych Strzelców, a w ich miejsce został utworzony 2 Sąd Polowy przy Brygadzie Szkolnej.
Naczelny Wódz gen. Sikorski rozkazem z 9 października 1941 roku przemianował 4 Brygadę Kadrową Strzelców na 1 Samodzielną Brygadę Spadochronową. Nowo utworzona jednostka nadal występowała w stosunku do Brytyjczyków, jako kadrowa brygada strzelców. Jej skład wzmocniony został 2 batalionem "(kratkowanych lwiątek)" z 1 Brygady Strzelców. Fakt istnienia brygady spadochronowej został ostatecznie uznany przez Brytyjczyków dopiero w sierpniu 1942 roku.

</doc>
<doc id="1268429" url="https://pl.wikipedia.org/wiki?curid=1268429" title="Brenda Blethyn">
Brenda Blethyn

Brenda Anne Blethyn z d. Bottle (ur. 20 lutego 1946 w Ramsgate) – brytyjska aktorka filmowa i telewizyjna. Dwukrotnie nominowana do Oscara za role w filmach "Sekrety i kłamstwa" (1996) i "O mały głos" (1998).

</doc>
<doc id="1268436" url="https://pl.wikipedia.org/wiki?curid=1268436" title="Tamsyn Lewis">
Tamsyn Lewis

Tamsyn Lewis-Manou (ur. 20 lipca 1978 w Melbourne) – australijska lekkoatletka, specjalistka średnich dystansów, wicemistrzyni świata z Maebashi w sztafecie 4 x 400 metrów, halowa mistrzyni świata z Walencji w biegu na 800 m, olimpijka.
Wielokrotna mistrzyni i rekordzistka kraju. Córka Grega Lewisa – australijskiego sprintera, olimpijczyka i rekordzisty kraju.
Rekordy życiowe.
Stadion
Hala

</doc>
<doc id="1268440" url="https://pl.wikipedia.org/wiki?curid=1268440" title="Antonina Saxe-Coburg-Saalfeld">
Antonina Saxe-Coburg-Saalfeld



</doc>
<doc id="1268442" url="https://pl.wikipedia.org/wiki?curid=1268442" title="Spartak Erywań">
Spartak Erywań

Spartak Erywań (orm. „Սպարտակ“ Ֆուտբոլային Ակումբ Ակումբ, ""Spartak" Futbolajin Akumby Jerewan") - ormiański klub piłkarski z siedzibą w stolicy kraju Erywań.
Historia.
Chronologia nazw:
Klub Piłkarski "Ararat Ararat" został założony w 1960 roku. Do 1991 klub występował w rozgrywkach lokalnych.
Po uzyskaniu przez Armenię niepodległości, w 1992 jako "Cement Ararat" debiutował w Aradżin chumb, w której zajął 2. miejsce w grupie i w turnieju finałowym zdobył awans do najwyższej lidze Armenii. Od 1993 występował w Bardsragujn chumb. W 1998 roku "Cement" zdobył podwójna koronę, czyli mistrzostwo i Puchar Armenii. W następnym roku klubowi zabrakło 2 punktów do nowego mistrza, klubu Szirak Giumri. Ostatecznie "Cement" uplasował się na trzecim miejscu za Araratem Erywań. Nie udało się obronić mistrzostwa, ale za to udało się obronić Puchar Armenii.
W 2000 roku klub przyjął kolejną nazwę - "Araks Ararat". Pod nową nazwą drużyna sięgnęła po swój drugi tytuł mistrza Armenii. Po tym sukcesie właściciele klubu przenieśli go do Erywania i sezon 2001 klub rozpoczął jako "Araks-Impeks Erywań". 20 sierpnia 2001 zmienił nazwę na "Spartak Erywań", aby odróżnić od odrodzonego klubu Araks Ararat. W sezonie 2001 klub zajął 3. miejsce, a w następnym 4. miejsce. W 2003 połączył się z Banancem Erywań, drugim klubem, właścicielem którego był również Sargis Israeljan. Tak jak "Bananc" lepiej wystąpił niż "Spartak", dlatego klub przyjął nazwę Bananc Erywań, a "Spartak" zniknął ze sceny piłkarskiej Armenii.

</doc>
<doc id="1268444" url="https://pl.wikipedia.org/wiki?curid=1268444" title="Waheeda Rehman">
Waheeda Rehman

Waheeda Rehman (hindi: वहीदा रहमान, ur. 14 maja 1936) – aktorka bollywoodzka, urodzona w tradycyjnej muzułmańskiej rodzinie w Hajdarabadzie, stolicy Andhra Pradesh, Indie. Ojca straciła w 12 roku życia.
Zadebiutowała w filmach telugu. Grała w kilku filmach z Guru Duttem, potem u boku takich gwiazd Bollywoodu jak Raj Kapoor, Dev Anand, Sunil Dutt, Dilip Kumar, Dharmendra i Amitabh Bachchan. Od połowy 70. lat grała w filmach Yash Chopra, już w rolach matek. W latach 90. wycofała się z filmu. Wróciła do gry w 2002 roku. Miała grać już w "Czasem słońce, czasem deszcz", ale przeszkodziła jej w tym śmierć drugiego męża, aktora Kamaljeeta, z którym żyła razem od 1974 roku.

</doc>
<doc id="1268448" url="https://pl.wikipedia.org/wiki?curid=1268448" title="Fernão Teles da Silva">
Fernão Teles da Silva

Fernão Teles da Silva, 2. markiz de Alegrete, 3. hrabia de Vilar Maior, (15 października 1662 — 7 lipca 1734) był portugalskim dyplomatą i historykiem.
Deputowany do Rady Trzech Stanów ("Junta dos Três Estados"). Brał udział w wojnie o sukcesję hiszpańską (1701-1714) jako adiutant króla Piotra II.
W roku 1707 został ambasadorem Portugalii w Wiedniu. Tam opublikował w roku 1717 (po portugalsku), dla ojca Francisco da Fonseca szczegółowy opis-raport z działalności ambasady. Po powrocie do Lizbony, utytułowany jako markiz de Alegrete. 
Razem z Antonio Rodrigues da Costa, negocjował mariaż Piotra II z córką Palatyna Reńskiego.
Należał do Królewskiej Akademii Historycznej ("Academia Real de História"), założonej w 1720 roku. Był jednym z jej dwóch cenzorów. Jego dziełem jest: "Historia genealógica". 

</doc>
<doc id="1268453" url="https://pl.wikipedia.org/wiki?curid=1268453" title="Margueritte Laugier">
Margueritte Laugier

Margueritte Laugier (ur. 12 września 1896, zm. 10 czerwca 1976) – francuska astronom, odkryła 21 planetoid. Pracowała w Obserwatorium w Nicei.
Planetoida (1597) Laugier została nazwana jej nazwiskiem.

</doc>
<doc id="1268456" url="https://pl.wikipedia.org/wiki?curid=1268456" title="Suwon World Cup Stadium">
Suwon World Cup Stadium

Suwon World Cup Stadium lub Big Bird Stadium – stadion piłkarski położony w koreańskim mieście Suwŏn. Spotkania domowe rozgrywa na nim klub K-League, Suwon Samsung Bluewings.
Historia.
Stadion został otwarty w 2001 roku. Posiada 43 288 miejsc siedzących. Rozegrane zostały na nim cztery mecze Mistrzostw Świata 2002:
Mecze fazy grupowej:
Mecz 1/8 finału:

</doc>
<doc id="1268458" url="https://pl.wikipedia.org/wiki?curid=1268458" title="3 Brygada Kadrowa Strzelców">
3 Brygada Kadrowa Strzelców

3 Brygada Kadrowa Strzelców (3 BKS) – kadrowa brygada piechoty Polskich Sił Zbrojnych na Zachodzie.
Historia brygady.
3 Brygada Kadrowa Strzelców została sformowana w Obozie Moffat na podstawie rozkazu Naczelnego Wodza z 23 sierpnia 1940 roku. Brygadę podporządkowana była dowódcy I Korpusu. 31 sierpnia 1940 roku generał brygady Władysław Langner objął dowództwo 3 BKS.
31 sierpnia 1940 roku stan brygady wynosił 177 oficerów, 15 podoficerów, 24 szeregowych. W trzeciej dekadzie stycznia 1941 stan ewidencyjny liczył 399 oficerów, 42 podoficerów i 55 szeregowców.
5 września 1940 roku dowódca brygady określił zasady oznaczania korespondencji wysyłanej pocztą „GPO Glasgow Polish Camp nr XXV/...” Dla oznaczenia poszczególnych jednostek brygady należało po cyfrze rzymskiej „XXV” dodać następujące cyfry arabskie:
Tego samego dnia przy Well Street został zakwaterowany Posterunek Żandarmerii Moffat.
15 października 1941 roku ze składu brygady ubył 3 pluton kadrowy żandarmerii.
14 listopada 1941 roku zlikwidowany został sąd polowy nr 3, a jego personel przeniesiony do sądu polowego nr 2.
24 listopada 1941 roku 3 bateria artylerii przeciwlotniczej przeniesiona została w całości do Ośrodka Wyszkolenia Artylerii.
25 listopada 1941 roku zlikwidowany został 3 batalion kadrowy czołgów, a oficerowie wcieleni do 3 oddziału rozpoznawczego.
26 listopada 1941 roku sześciu oficerów na czele z płk. dypl. Henrykiem Bagińskim przeniesionych zostało do Centrum Wyszkolenia Służby Etapowej i Poborowej. Jednostkę wizytuje dowódca Brygady Szkolnej, gen. bryg. Janusz Głuchowski.
27 listopada 1941 roku do brygady przydzielonych zostało 69 oficerów z likwidowanej 5 Brygady Kadrowej Strzelców.
10 grudnia 1941 roku 3 dywizjon artylerii lekkiej w pełnym składzie (46 oficerów!) przeniesiony został do Ośrodka Wyszkolenia Artylerii.
17 grudnia 1941 roku 3 kompania saperów (25 oficerów) przeniesiona została do Centrum Wyszkolenia Saperów.
Na podstawie rozkazu dowódcy I Korpusu L.dz. 26900/tjn. 3 Brygada Kadrowa Strzelców z dniem 20 grudnia 1941 roku została przemianowana na I oficerski baon szkolny, który wszedł w skład Brygady Szkolnej.
Organizacja i obsada personalna 3 BKS.
Ze względu na potrzebę użycia brygady do służby przeciwdesantowej, tworzyła ona oficerski batalion piechoty, w składzie:

</doc>
<doc id="1268459" url="https://pl.wikipedia.org/wiki?curid=1268459" title="5 Brygada Kadrowa Strzelców">
5 Brygada Kadrowa Strzelców

5 Brygada Kadrowa Strzelców (5 BKS) – kadrowa brygada piechoty Polskich Sił Zbrojnych.
5 Brygada Kadrowa Strzelców została sformowana w miejscowości Moffat, w Szkocji, na podstawie rozkazu Naczelnego Wodza z 23 sierpnia 1940. Ze względu na potrzebę jej użycia do służby przeciwdesantowej, tworzyła oficerski batalion piechoty. 
Na podstawie rozkazu L.dz. 774/Szef.Sąd./Tjn./41 Naczelnego Wodza i Ministra Spraw Wojskowych z 30 września 1941 roku zostały zniesione sądy polowe przy 4, 5, 7 i 8 Brygadach Kadrowych Strzelców, a w ich miejsce został utworzony 2 Sąd Polowy przy Brygadzie Szkolnej.
Z końcem 1941 brygada została rozformowana, a jej kadra wcielona do Brygady Szkolnej.

</doc>
<doc id="1268461" url="https://pl.wikipedia.org/wiki?curid=1268461" title="Arseniusz Szumowski">
Arseniusz Szumowski

Arseniusz Szumowski (ur. 1887 r. Mirogoszczy powiat Dubno, zm. 1967 w Kanadzie) – ukraiński inżynier-mechanik, specjalista w dziedzinie budowy lokomotyw i spawania.
Absolwent Politechniki Kijowskiej z roku 1921. Po ukończeniu studiów wyjechał z Kijowa. W tym okresie pracował w Pradze, w Polsce, Niemczech, Anglii i Kanadzie, gdzie zmarł w 1967 r. W latach 1926-1945 pracował w Pierwszej Fabryce Lokomotyw w Polsce S.A. Zakłady w Chrzanowie. W okresie tym pisał wiele o spawaniu w prasie fachowej m.in. w Inżynierze Kolejowym, a także . Od września 1939 r. stał na czele Erste Lokomotiv Fabrik in Polen A.G. Chrzanów, którą kierował z ramienia niemieckiego okupanta.

</doc>
<doc id="1268463" url="https://pl.wikipedia.org/wiki?curid=1268463" title="Słoga Skopje">
Słoga Skopje

Słoga Jugomagnat Skopje (maced. "Фудбалски клуб Слога Југомагнат") – północnomacedoński klub piłkarski z siedzibą w mieście Skopje. W 2009 został rozwiązany.
Historia.
Klub założony został w 1927 pod nazwą "Zafer". W 1945 klub zmienił nazwę na "Sloga". Obecna nazwa klubu "Sloga Jugomagnat" obowiązuje od 1992.

</doc>
<doc id="1268464" url="https://pl.wikipedia.org/wiki?curid=1268464" title="Pawieł Giliłow">
Pawieł Giliłow

Pawieł Lwowicz Giliłow (; ur. 23 lipca 1950 w Doniecku, w obwodzie rostowskim) – rosyjski pianista i pedagog, laureat IV nagrody na IX Międzynarodowym Konkursie Pianistycznym im. Fryderyka Chopina (1975).
Życiorys.
Wykształcenie i konkursy muzyczne.
Na fortepianie zaczął grać w wieku pięciu lat, a trzy lata później zadebiutował z orkiestrą. W 1973 ukończył z wyróżnieniem studia pianistyczne w Konserwatorium Leningradzkim. W 1976 rozpoczął na tej samej uczelni pracę pedagogiczną.
W trakcie swojej kariery odniósł sukcesy na kilku konkursach muzycznych:
Międzynarodowa kariera.
W 1978 roku wyemigrował z ZSRR do Niemiec i rozpoczął międzynarodową karierę. Występował w wielu krajach świata ze znanymi orkiestrami i dyrygentami. Występuje na wielu festiwalach. Brał udział m.in. w 50. Międzynarodowym Festiwalu Chopinowskim w Dusznikach-Zdroju (1995). 
Jest też pedagogiem muzycznym, profesorem w Hochschule für Musik und Tanz Köln i Mozarteum oraz organizatorem wielu kursów mistrzowskich dla pianistów. W 2005 był inicjatorem powstania Międzynarodowego Konkursu Pianistycznego im. Ludwiga van Beethovena w Bonn (ang. International Telekom Beethoven Competition Bonn).
Repertuar i dyskografia.
W jego repertuarze znajdują się utwory m.in. Fryderyka Chopina, Johanna Nepomuka Hummla, Siergieja Rachmaninowa, Siergieja Prokofjewa oraz Johannesa Brahmsa. Nagrał wiele płyt dla różnych wytwórni muzycznych (m.in. Deutsche Grammophon, Virgin Records i Polskie Nagrania „Muza”). W sezonie artystycznym 1992/1993 dokonał prawykonania "II koncertu fortepianowego" Krzysztofa Meyera.

</doc>
<doc id="1268469" url="https://pl.wikipedia.org/wiki?curid=1268469" title="Olivětín">
Olivětín

Olivětín () – obecnie część Broumova, na skraju której płynie Ścinawka. Do Ścinawki wpadają lewobrzeżne Kravský i Svinský potok. Znajduje się tu browar Broumov, produkujący piwo "Opat".

</doc>
<doc id="1268471" url="https://pl.wikipedia.org/wiki?curid=1268471" title="Olivetin">
Olivetin



</doc>
<doc id="1268474" url="https://pl.wikipedia.org/wiki?curid=1268474" title="Cyril Jackson">
Cyril Jackson

Cyril V. Jackson (ur. 5 grudnia 1903 w Ossett (koło Leeds), zm. w lutym 1988 w Pietermaritzburgu) – astronom południowoafrykański, odkrył 72 planetoidy (w tym 71 samodzielnie) oraz trzy komety.
Życiorys.
Urodził się w Anglii, ale kiedy miał siedem lat jego rodzina wyjechała do Johannesburga.
Do odkrytych przez niego obiektów należą komety okresowe 47P/Ashbrook-Jackson oraz 58P/Jackson-Neujmin.
W uznaniu jego pracy jedną z planetoid nazwano (2193) Jackson.

</doc>
<doc id="1268475" url="https://pl.wikipedia.org/wiki?curid=1268475" title="Cyril V. Jackson">
Cyril V. Jackson



</doc>
<doc id="1268478" url="https://pl.wikipedia.org/wiki?curid=1268478" title="Pusan Asiad Stadium">
Pusan Asiad Stadium

Pusan Asiad Stadium – stadion piłkarski położony w koreańskim mieście Pusan. Spotkania domowe rozgrywa na nim klub K-League, Busan I'Park.
Historia.
Stadion został otwarty w 2001 roku. Posiada 53 864 miejsc siedzących. Rozegrane zostały na nim trzy mecze Mistrzostw Świata 2002:
Mecze fazy grupowej:

</doc>
<doc id="1268479" url="https://pl.wikipedia.org/wiki?curid=1268479" title="Konstanty Kaługin">
Konstanty Kaługin

Konstanty Andriejewicz Kaługin ros. Константин Андреевич Калугин (ur. 1909, zm. ?) – sowiecki wojskowy (kapitan), oficer radzieckiego wywiadu podczas II wojny światowej. 
Z zawodu inżynier budowlany, pochodził z Zagłębia Donieckiego. W maju 1942 dostał się do niewoli niemieckiej pod Charkowem, po zwolnieniu z niemieckiego obozu jenieckiego wstąpił do ROA generała Własowa i zaczął współpracę z Niemcami, współpracując jednocześnie jakoby z radzieckim wywiadem wojskowym. 
Przebywając w sierpniu 1944 roku w okupowanej Warszawie ujawnił się wobec polskich władz po wybuchu powstania warszawskiego. Za pośrednictwem polskiej łączności radiowej (przez Londyn) Kaługin wysłał 5 sierpnia 1944 roku depeszę do Stalina z prośbą o pomoc dla powstania. W depeszy określił m.in. potrzeby powstańców w zakresie uzbrojenia oraz postulowane tereny zrzutów. Przygotował też odezwy-ulotki dla niemieckich oddziałów złożonych z sowieckich żołnierzy wziętych do niewoli, w której zabraniał walki przeciwko powstaniu i groził karą śmierci w przyszłości. Wśród powstańców uprawiał propagandę prosowiecką. 
20 września 1944 przedostał się przez Wisłę do oddziałów I Frontu Białoruskiego Rokossowskiego, po czym powstańcy nie mieli już o nim informacji. Stefan Korboński przypuszczał, że został uśmiercony za wysłanie depeszy niezgodnej z planami Stalina. W rzeczywistości Kaługin, po rozmowie z gen. Berlingiem oraz Nikołajem Bułganinem (wówczas przedstawicielem rządu sowieckiego przy PKWN), został wywieziony do Moskwy, a tam skazany na 10 lat łagru. 
Po śmierci Stalina zrehabilitowany.

</doc>
<doc id="1268481" url="https://pl.wikipedia.org/wiki?curid=1268481" title="Bismark (Altmark)">
Bismark (Altmark)

Bismark (Altmark) − miasto w Niemczech, w kraju związkowym Saksonia-Anhalt, w powiecie Stendal.
1 stycznia 2010 terytorium miasta zostało powiększone o gminy Badingen, Berkau, Büste, Dobberkau, Garlipp, Grassau, Hohenwulsch, Holzhausen, Käthen, Kläden, Könnigde, Kremkau, Meßdorf, Querstedt, Schäplitz, Schernikau, Schorstedt i Steinfeld. Jednocześnie rozwiązano wspólnotę administracyjną Bismark/Kläden, której miasto było siedzibą.
Współpraca.
Miejscowość partnerska:

</doc>
<doc id="1268487" url="https://pl.wikipedia.org/wiki?curid=1268487" title="Aleja Solidarności w Krakowie">
Aleja Solidarności w Krakowie

Aleja Solidarności – ulica w Krakowie w Dzielnicy XVIII Nowa Huta mająca początek przy Placu Centralnym, a koniec na skrzyżowaniu z ul. Ujastek (przy Centrum Administracyjnym Huty im. T. Sendzimira).
Pochodzenie nazwy.
Obecna nazwa nawiązuje do związku zawodowego "Solidarność". Od momentu powstania ulicy do 1958 była to Aleja Przodowników Pracy, do 1991 istniała jako Aleja Włodzimierza Lenina.
Historia.
Aleja ta była jednym z pierwszych traktów wytyczonych w nowo budowanym mieście. Powstała w 1949 roku, a jej ostateczny przebieg kształtował się przez kolejne 11 lat (do 1960 roku). Została zaprojektowana przez Tadeusza Ptaszyckiego. Według założeń projektu budowy miała być zwana "osią pracy".
Przebieg.
Na całej swej długości jest to dwujezdniowa ulica o dwóch pasach ruchu w obu kierunkach. Jezdnie oddzielone są pasem zieleni, na którym umieszczone jest torowisko tramwajowe.
Odcinek Alei Solidarności od ul. Bulwarowej do ul. Ujastek stanowi granicę pomiędzy Dzielnicą XVIII Nowa Huta a Dzielnicą XVI Bieńczyce i Dzielnicą XVII Wzgórza Krzesławickie.

</doc>
<doc id="1268492" url="https://pl.wikipedia.org/wiki?curid=1268492" title="1 Korpus Zmechanizowany (III RP)">
1 Korpus Zmechanizowany (III RP)

1 Korpus Zmechanizowany – związek operacyjno-taktyczny Sił Zbrojnych RP.
Formowanie.
Korpus sformowano w 2001, włączając w jego skład wszystkie jednostki operacyjne Pomorskiego Okręgu Wojskowego. Jego utworzenie było związane z przyjętą wówczas koncepcją zorganizowania w Wojsku Polskim korpusów na wzór korpusów NATO. Przeprowadzone niebawem redukcje jednostek operacyjnych spowodowały rewizję przyjętych założeń. W rezultacie uznano, że utrzymywanie dowództwa korpusu jest nieuzasadnione.
W czerwcu 2004 dowództwo korpusu zostało rozformowane, a podlegające mu jednostki podporządkowano Dowództwu Wojsk Lądowych.

</doc>
<doc id="1268497" url="https://pl.wikipedia.org/wiki?curid=1268497" title="Maksymilian Ciężki">
Maksymilian Ciężki

Maksymilian Ciężki (ur. 24 listopada 1898 w Szamotułach, zm. 9 listopada 1951 w Londynie) – powstaniec wielkopolski, major łączności Wojska Polskiego II RP (podpułkownik Polskich Sił Zbrojnych), jako wykładowca kształcił uczestników prac nad złamaniem szyfrów maszyny szyfrującej Enigma.
Życiorys.
Urodził się w rodzinie Józefa, przedsiębiorcy budowlanego, i Weroniki z Zarzyńskich. Miał trzech braci i pięć sióstr. Uczęszczał do szkoły rolniczej w rodzinnym mieście.
16-letni Maksymilian Ciężki w życie publiczne wkroczył po raz pierwszy w 1914 r, w chwili wybuchu I wojny światowej. W rodzinnym mieście utworzył oddział skautów i stanął na jego czele. Organizacja ta służyła jako „zasłona maskująca” werbunek ochotników do Legionów Polskich. 2 czerwca 1917 roku powołany został do armii niemieckiej i przeszedł drogę „Kaczmarek-Regimentów”, walcząc na froncie francuskim. Od 9 lutego do 19 listopada 1918 roku pełnił służbę w Oddziałach Zapasowych Łączności w Ohrdruf. Przebywając na urlopie zorganizował grupę konspiracyjną, skupującą broń od żołnierzy niemieckich. Przydała się wkrótce po demobilizacji i powrocie do rodzinnych Szamotuł.
Na pierwszy sygnał o wybuchu powstania w Poznaniu, Maksymilian Ciężki uzbroił robotników fabrycznych i na ich czele usunął miejscową administrację niemiecką, zastępując ją Polakami, następnie połączył siły z innym oddziałem powstańczym i w nocy z 30 na 31 grudnia opanował pobliskie Wronki. Ciężka choroba płuc sprawiła, że musiał opuścić służbę liniową.
2 kwietnia 1919 roku, po wyzdrowieniu, ujawnił swoje kwalifikacje wojskowe wstępując do Oddziałów Radio w poznańskiej Cytadeli. W okresie od 30 listopada 1919 roku do 14 marca 1920 roku był słuchaczem Oficerskiej Szkoły Łączności w Zegrzu. Po ukończeniu szkoły przydzielony został do 2 batalionu telegraficznego w Poznaniu. W okresie od 5 stycznia 1921 roku do 23 marca 1923 roku dowodził radiostacją w dowództwie: 6 Armii, 2 Armii, 18 Dywizji Piechoty i Wojska Litwy Środkowej oraz w Centralnej Radiostacji w Warszawie. W 1922 roku zdał maturę w Gimnazjum Stanisława Augusta w Wilnie. 24 marca 1923 roku został przydzielony do Oddziału II Sztabu Generalnego i wyznaczony na stanowisko referenta.
W styczniu 1929 roku, zgodnie z sugestią Sztabu Głównego Wojska Polskiego, profesor Zdzisław Krygowski z Instytutu Matematyki Uniwersytetu Poznańskiego, zorganizował kurs kryptologów, na który skierowano grupę najzdolniejszych studentów, biegle mówiących po niemiecku. Na wykładowców wyznaczono kryptologów cywilnych i wojskowych ze Sztabu Głównego Wojska Polskiego: kpt. Maksymiliana Ciężkiego, mjr. Franciszka Pokornego i inż. Antoniego Pallutha. 
Wyróżniającymi się adeptami kryptologii byli trzej młodzi matematycy: Marian Rejewski, Jerzy Różycki i Henryk Zygalski.
Jesienią 1930 r. dla ośmiu studentów, którzy ukończyli kurs z najlepszymi wynikami, utworzono w Poznaniu filię Biura Szyfrów Sztabu Głównego WP. W lecie 1932 r. filia została rozwiązana, a Marian Rejewski, Jerzy Różycki i Henryk Zygalski od dnia 1 września 1932 r. zatrudnieni zostali w Warszawie jako kryptolodzy Biura Szyfrów Sztabu Głównego Wojska Polskiego. Rozpoznanie przez Mariana Rejewskiego tajemnicy Enigmy nastąpiło ostatecznie w grudniu 1932 roku, a praktyczne zastosowanie - z udziałem Henryka Zygalskiego i Jerzego Różyckiego - w styczniu 1933 roku. Odtąd, aż do jesieni 1939 r. polski Sztab Główny i Ministerstwo Spraw Zagranicznych, otrzymywały wielkiej wagi informacje o niemieckich siłach zbrojnych i innych resortach III Rzeszy (ale bez ujawnienia Enigmy jako ich źródła).
19 marca 1937 roku awansował na majora w korpusie oficerów łączności.
W 1946 został pozbawiony polskiego obywatelstwa, które przywrócono mu dopiero po śmierci.
Polskie władze emigracyjne 1 stycznia 1946 roku awansowały go na podpułkownika. Nigdy nie dowiedział się o śmierci swoich dwóch z trzech synów – te informacje żona Maksymiliana utrzymywała przed nim w tajemnicy w obawie o stan jego zdrowia. W 1949 roku przeniósł się z Londynu do Par w Kornwalii. W lokalnej szkole artystycznej uczęszczał na kurs tkactwa. Zmarł 9 listopada 1951 roku w Londynie na nowotwór płuc. Pochowany na cmentarzu Tywardreath.
23 listopada 2008 roku prochy Maksymiliana zostały przewiezione do Szamotuł i ponownie pochowane. Na drugi pogrzeb pułkownika Ciężkiego przyszło wiele osób, w tym najbliższa rodzina. Po uroczystej Mszy Św. pogrzebowej w Szamotulskiej Kolegiacie, został pochowany na cmentarzu parafialnym w Szamotułach, w kwaterze Powstańców Wielkopolskich. W tym samym dniu odbyło się uroczyste odsłonięcie pomnika Maksymiliana Ciężkiego, który znajduje się na skwerze jego imienia.
Upamiętnienie.
20 czerwca 2015 r. imię ppłk. Maksymiliana Ciężkiego otrzymała Szkoła Podstawowa w Baborowie, nieopodal rodzinnych Szamotuł. W dniu 14 maja 2021 roku ppłk. Maksymilian Ciężki został patronem Regionalnego Centrum Informatyki Olsztyn.
W 2015 roku Bogusław Wołoszański nakręcił 4-odcinkowy cykl „Sensacje XX wieku - Enigma”. Postać Maksymiliana Ciężkiego zagrał w nim aktor Michał Czernecki.

</doc>
<doc id="1268501" url="https://pl.wikipedia.org/wiki?curid=1268501" title="Przepowiednia (film)">
Przepowiednia (film)

Przepowiednia (oryginalny tytuł: "The Mothman Prophecies") – thriller produkcji amerykańskiej z 2002 roku, w reżyserii Mark Pellingtona. Główne role w filmie zagrali: Richard Gere, Debra Messing oraz Laura Linney.
Film został stworzony na podstawie powieści Johna A. Keela "Mothman Prophecies" (1976), w której autor opisał paranormalne zjawiska, mające rzekomo mieć miejsce w latach 60. w miejscowości Point Pleasant, tłumaczone niegdyś ingerencją UFO.
Opis fabuły.
Dziennikarz John Klein (Richard Gere) ma piękną żonę Mary (Debra Messing), wspaniałą pracę w The Washington Post i właśnie znalazł wymarzony dom. Podczas drogi powrotnej upływającej w radosnym nastroju, nagle ulegają razem wypadkowi. Niedługo później na skutek guza mózgu umiera jego żona, a on sam pozostaje wdowcem. Mary pozostawia notatnik wypełniony rysunkami dziwnej zjawy przypominającej "człowieka-ćmę". Okazuje się, że przed śmiercią czasami zdarzało się jej dostrzegać tę postać.
Dwa lata później, w nocy, jadąc samochodem z Waszyngtonu do Richmond, John gubi drogę w niewyjaśniony sposób i wjeżdża do miasteczka Point Pleasant w Zachodniej Wirginii, gdzie od kilkunastu miesięcy dzieją się dziwne rzeczy. Dowiaduje się, że mieszkańcom miasteczka ukazuje się tajemnicza zjawa. Tamtejsi ludzie są świadkami dziwnych zjawisk, które poprzedzają nieszczęśliwe wypadki lub katastrofy na świecie. Zaintrygowany informacjami o tych zjawiskach i widzeniach postanawia zostać tam dłużej i napisać reportaż. Szybko przekonuje się, że zeznania świadków przypominają rysunki postaci szkicowanej przez jego żonę przed śmiercią. Johna nurtuje pytanie; kim jest tajemnicza postać: wytworem wyobraźni czy posłańcem z innego wymiaru? Szeryf Connie Parker i badacz zjawisk paranormalnych starają się mu pomóc w rozwiązaniu zagadki. Bohaterowi filmu pozostaje uwierzyć w zdrowy rozsądek i pogodzić się z tym, że nie na wszystko można znaleźć naukowe wytłumaczenie.

</doc>
<doc id="1268505" url="https://pl.wikipedia.org/wiki?curid=1268505" title="Gemella haemolysans">
Gemella haemolysans

Gemella haemolysans - to kulista bakteria spotykana u człowieka najczęściej w wydzielinie z dróg oddechowych. Ściana komórkowa jest zbudowana podobnie jak u bakterii Gram (+), jednak barwi się Gram chwiejnie. Wzrasta na podłożach tlenowych lub beztlenowych w przedziale temperatur od 22 do 37 °C. Na pożywce z krwią wywołuje β-hemolizę.

</doc>
<doc id="1268506" url="https://pl.wikipedia.org/wiki?curid=1268506" title="Ceondoizm">
Ceondoizm



</doc>
<doc id="1268510" url="https://pl.wikipedia.org/wiki?curid=1268510" title="Erazm z Zakroczymia">
Erazm z Zakroczymia

Erazm z Zakroczymia (właśc. Erazm Giotto, Erazm Czioto lub Erazm Cziotko) – mieszczanin pochodzący z Zakroczymia, budowniczy mostu Zygmunta Augusta na Wiśle w Warszawie.
Życiorys.
Był synem Piotra z Zakroczymia. Prawdopodobnie pochodził z Włoch. Ówczesne źródła wskazują, iż mógł on nosić nazwisko Cziotko, gdyż podpisywał się „"Erasmus Cziotko, fabrikator pontis Varszoviensis"". To nazwisko mogło być zniekształconą formą nazwiska Giotto noszonego przez rodzinę florenckich budowniczych, którego członkowie osiedlili się w Polsce w czasie panowania Zygmunta Starego.
W latach 1540–1560 był szyprem i trudnił się transportem towarów do Gdańska. W 1570 uzyskał obywatelstwo Starej Warszawy. Zajmował się m.in. handlem zbożem i winami.
W latach 1568–1573 kierował budową mostu Zygmunta Augusta na Wiśle w Warszawie.
Przypisuje mu się również budowę strażniczej wieży bramnej prowadzącej na most wzniesionej w latach 1581–1582.

</doc>
<doc id="1268515" url="https://pl.wikipedia.org/wiki?curid=1268515" title="Erazm Giotto">
Erazm Giotto



</doc>
<doc id="1268517" url="https://pl.wikipedia.org/wiki?curid=1268517" title="Salé">
Salé



</doc>
<doc id="1268526" url="https://pl.wikipedia.org/wiki?curid=1268526" title="Gronau">
Gronau

Niemcy:
Osoby:
Zobacz też:

</doc>
<doc id="1268527" url="https://pl.wikipedia.org/wiki?curid=1268527" title="The Sims Online">
The Sims Online



</doc>
<doc id="1268528" url="https://pl.wikipedia.org/wiki?curid=1268528" title="Zeondoizm">
Zeondoizm



</doc>
<doc id="1268530" url="https://pl.wikipedia.org/wiki?curid=1268530" title="Fudbalski Klub Sloga Jugomagnat Skopje">
Fudbalski Klub Sloga Jugomagnat Skopje



</doc>
<doc id="1268531" url="https://pl.wikipedia.org/wiki?curid=1268531" title="Beatrycze z Saksonii-Coburga-Gothy">
Beatrycze z Saksonii-Coburga-Gothy

Beatrycze Leopolda Wiktoria (ur. 20 kwietnia 1884 w Eastwell Park, Kent; zm. 13 lipca 1966 w Sanlúcar de Barrameda, Hiszpania) – księżniczka Edynburga, księżna Hiszpanii, księżna Galliera.
Życiorys.
Jej ojcem był Alfred, książę Edynburga, drugi syn królowej Wiktorii, władczyni Wielkiej Brytanii, i księcia Alberta. Jej matką była wielka księżna Maria, jedyna córka Aleksandra II Romanowa, cara Rosji, i Marii Heskiej. Jako wnuczka brytyjskiego monarchy w linii męskiej, Beatrycze otrzymała tytuł księżniczki Wielkiej Brytanii i Irlandii z tytułem "Jej Królewskiej Wysokości". Księżniczka była też członkiem rosyjskiej rodziny carskiej, jako wnuczka cara.
We wczesnych latach swojego życia Beatrycze dużo czasu spędzała na Malcie, gdzie jej ojciec służył w Królewskiej Marynarce Wojennej. Po śmierci jej wujka księcia Alfreda, Ernesta II z Saksonii-Coburga-Gothy, 22 sierpnia 1893 roku, księstwo przypadło jej ojcu, po oddaniu go przez jego brata, przyszłego Edwarda VII. Książę i księżna podróżowali do Coburga, aby przejąć władzę.
Małżeństwo.
W 1902 roku, księżniczka Beatrycze miała romans z rosyjskim wielkim księciem Michałem, młodszym bratem cara Mikołaja, który wówczas był spadkobiercą carskiego tronu. Jednak nie dopuszczono do małżeństwa, gdyż sprzeciwił się temu Rosyjski Kościół Prawosławny, uważając, że pokrewieństwo między nimi jest zbyt bliskie. Wtedy puszczono plotkę, jakoby Beatrycze miała wyjść za mąż za Alfonsa XIII, króla Hiszpanii, ale pogłoska okazała się być fałszywa, gdy król poślubił Wiktorię Eugenię Battenberg w 1906. To na ich ślubie księżniczka spotkała brata ciotecznego władcy, Alfonsa Orleańskiego (1886–1975), infanta Hiszpanii, księcia Galliera, syna infantów Antoniego i Eulalii.
Hiszpańska rodzina królewska nie była szczęśliwa, gdy dowiedziała się, że para chce się pobrać. Wtedy stało się jasne, że Beatrycze i Alfons będą musieli żyć na wygnaniu. Para miała trzech synów:
Skandal i wygnanie.
Beatrycze i Alfons wzięli ślub w obrządku rzymskokatolickim i protestanckim w Coburgu, 15 lipca 1909 roku. Para najpierw osiadła w Coburgu do 1912 roku, aż w końcu pozwolono im wrócić do Hiszpanii. Podczas nieudanego małżeństwa, król Alfons XIII miał wiele romansów i również nieślubnych dzieci. Pojawiła się nieprawdziwa plotka, że miał romans także z Beatrycze. Oboje byli przyjaciółmi, ale w dusznej etykiecie hiszpańskiego dworu, taka relacja byłaby trudna do ukrycia. Maria Krystyna Austriacka (1858–1929), hiszpańska królowa-wdowa, była ogromnie urażona tymi pogłoskami, i gdy spotkała się z Beatrycze w San Sebastián, poprosiła ją, aby opuściła Hiszpanię. Gdy ta odmówiła, król Alfons, nie miał innego wyboru i musiał ją deportować.
Wojna domowa.
Rodzina przeniosła się do Anglii, synowie kształcili się w college’u Winchester. Gdy hiszpańska rodzina królewska w końcu ustąpiła i zezwoliła im na powrót do Hiszpanii, zamieszkali w posiadłości w Sanlúcar de Barrameda. Rok 1930 był nieszczęśliwy dla rodziny Beatrycze. Sytuacja polityczna doprowadziła do wybuchu hiszpańskiej wojny domowej – upadła hiszpańska monarchia, a po ustanowieniu II Hiszpańskiej Republiki w 1931 roku król Alfons wraz z rodziną uciekli do Włoch. Beatrycze i Alfons stracili swoją posiadłość. Na wojnie zginął drugi syn pary, Alfons.
Późniejsze życie.
Beatrycze umarła w swojej posiadłości w Sanlúcar de Barrameda 13 lipca 1966 roku. Jej mąż przeżył ją o dziewięć lat. Ich syn Ataulfo zmarł jako kawaler w 1974 roku. Dzieci miał tylko książę Alvaro.

</doc>
<doc id="1268537" url="https://pl.wikipedia.org/wiki?curid=1268537" title="Gwiezdny kupiec (gra)">
Gwiezdny kupiec (gra)



</doc>
<doc id="1268540" url="https://pl.wikipedia.org/wiki?curid=1268540" title="Franz Duncker">
Franz Duncker

Franz Duncker (ur. 1822, zm. 1888) – niemiecki polityk, brat Maximiliana – też polityka.
Od 1848 roku występował w życiu politycznym, był właścicielem pisma "Volkszeitung", z którego zrobił organ liberalnej opozycji. Członek sejmu.

</doc>
<doc id="1268542" url="https://pl.wikipedia.org/wiki?curid=1268542" title="Zabieg Credego">
Zabieg Credego



</doc>
<doc id="1268543" url="https://pl.wikipedia.org/wiki?curid=1268543" title="Sala">
Sala



</doc>
<doc id="1268545" url="https://pl.wikipedia.org/wiki?curid=1268545" title="Sifting">
Sifting

"Sifting" – utwór amerykańskiego zespołu grungowego Nirvana.
Pochodzi z debiutanckiego albumu tego zespołu, "Bleach". "Sifting" został napisany przez Kurta Cobaina (nazywał siebie wtedy Kurdt Kobain). Jest to najdłuższy utwór z płyty Bleach.

</doc>
<doc id="1268549" url="https://pl.wikipedia.org/wiki?curid=1268549" title="Liisi Oterma">
Liisi Oterma

Liisi Oterma (ur. 1915, zm. 4 kwietnia 2001) – fińska astronom, odkrywczyni 54 planetoid.
Życiorys.
Studiowała, a następnie pracowała na Uniwersytecie w Turku. Była pierwszą kobietą, która uzyskała stopień doktora na wydziale nauk ścisłych tej uczelni (w roku 1955), jak również pierwszą kobietą w Finlandii, która uzyskała doktorat z astronomii.
Była odkrywcą, współodkrywcą i badaczką kilku komet, w tym okresowych 38P/Stephan-Oterma oraz 39P/Oterma.
Planetoida (1529) Oterma została nazwana jej imieniem.

</doc>
<doc id="1268564" url="https://pl.wikipedia.org/wiki?curid=1268564" title="Coup de Grâce">
Coup de Grâce



</doc>
<doc id="1268571" url="https://pl.wikipedia.org/wiki?curid=1268571" title="Egidio Romualdo Duni">
Egidio Romualdo Duni

Egidio Romualdo Duni (ochrz. 11 lutego 1708 w Materze, zm. 11 czerwca 1775 w Paryżu) – włosko-francuski kompozytor operowy okresu baroku. 
Urodzony w Matera, dostał się do Conservatorio di Santa Maria di Loreto niedaleko Neapolu. Razem z nim pracowali tam Giovanni Battista Pergolesi, Giovanni Paisiello i Leonardo Vinci. 
Następnie pracował we Włoszech, Francji i Wielkiej Brytanii. Pisał opery po włosku, a osiedliwszy się na francuskim dworze w Parmie, opery francuskie, stając się, mimo włoskiego pochodzenia jednym z twórców narodowej opery komicznej we Francji. Najpopularniejszą była jego opera „Dwaj strzelcy i mleczarka”, grywana często w Warszawie i na innych scenach polskich w początkach XIX wieku. Pierwszego nagrania tej komedii muzycznej w jednym akcie dokonała poznańska orkiestra barokowa Accademia dell’Arcadia. Płyta ukazała się w grudniu 2010 roku.

</doc>
<doc id="1268574" url="https://pl.wikipedia.org/wiki?curid=1268574" title="Objaw Rumpla i Leedego">
Objaw Rumpla i Leedego



</doc>
<doc id="1268577" url="https://pl.wikipedia.org/wiki?curid=1268577" title="Strofa onieginowska">
Strofa onieginowska

Strofa onieginowska – zastosowany przez Aleksandra Puszkina w "Eugeniuszu Onieginie" typ strofy rymowej. 14 wersów napisanych jambem 4-stopowym, zawierający następujący układ rymów "ababccddeffegg". W oryginale rosyjskim rymy a, c, i e są żeńskie, a rymy b, d, f i g męskie. Sprawa oddawania skomplikowanego schematu strofy w przekładzie na język polski była kwestią dyskusyjną. Formę strofy odwzorowali dokładnie w swoich tłumaczeniach Leo Belmont i Julian Tuwim. Natomiast Adam Ważyk w swojej wersji zmienił układ rymów z uwagi na praktyczną trudność pisania po polsku z użyciem rymów męskich

</doc>
<doc id="1268579" url="https://pl.wikipedia.org/wiki?curid=1268579" title="Stargard Osiedle">
Stargard Osiedle

Stargard Osiedle – nieczynny przystanek kolejowy w Stargardzie, w województwie zachodniopomorskim, w Polsce, przy linii kolejowej nr 411 (obecnie jedynie ruch towarowy).

</doc>
<doc id="1268582" url="https://pl.wikipedia.org/wiki?curid=1268582" title="Stargard Kluczewo">
Stargard Kluczewo

Stargard Kluczewo – przystanek i ładownia kolejowa w Stargardzie (dawnej wsi Kluczewo), w województwie zachodniopomorskim, w Polsce, przy linii kolejowej nr 411 (obecnie jedynie ruch towarowy).

</doc>
<doc id="1268585" url="https://pl.wikipedia.org/wiki?curid=1268585" title="Nienburg/Weser">
Nienburg/Weser



</doc>
<doc id="1268589" url="https://pl.wikipedia.org/wiki?curid=1268589" title="Streptococcus sanguinis">
Streptococcus sanguinis

Streptococcus sanguinis (syn. "Streptococcus sanguis") – Gram-dodatnia bakteria zaliczana do paciorkowców zieleniejących. Posiada antygeny grupowe typu H oraz nie posiada antygenów z grupy C.
Streptococcus sanguinis prawdopodobnie jest stałą florą fizjologiczną jamy ustnej, także u zdrowych ludzi. Podczas zapalenia dziąseł przechodzi poprzez uszkodzone błony śluzowe do krwiobiegu, powodując przejściową bakteriemię oraz zapalenie wsierdzia. Według części autorów, jest to najczęstsza grupa bakterii osiedlająca się na zastawkach serca.
Na agarze z krwią wywołuje hemolizę (α).
Bakteria nie rozkłada się w żółci, nie jest wrażliwa na optochinę, nie wzrasta na podłożach z chlorkiem sodu.

</doc>
<doc id="1268590" url="https://pl.wikipedia.org/wiki?curid=1268590" title="Streptococcus sanguis">
Streptococcus sanguis



</doc>
<doc id="1268593" url="https://pl.wikipedia.org/wiki?curid=1268593" title="Tamten świat samobójców">
Tamten świat samobójców

Wristcutters: A Love Story – film z 2006 roku oparty na scenariuszu oraz reżyserii Gorana Dukicia. Występują między innymi Patrick Fugit oraz Shannyn Sossamon. Akcja filmu rozgrywa się w świecie, do którego trafiają samobójcy.
Scenariusz oparty jest na krótkiej opowieści Etgara Kereta pt. „Obozowicze Knelera”. Istnieje również graficzna wersja tej noweli pod tytułem "Pizzeria Kamikaze".
Opis fabuły.
Zia po udanej próbie samobójstwa poprzez podcięcie sobie przegubów, przenosi się do pośmiertnego świata, który życie przypomina to sprzed śmierci z tą jedną różnicą iż jest tu gorzej. W tym świecie Zia zaczyna pracę w Pizzeri Kamikaze, którego szef pomaga nowemu w znalezieniu jakiegoś miejsca do mieszkania. Zia ciągle myśli o swojej byłej dziewczynie z powodu której to właśnie popełnił samobójstwo. Ta dziwna rzeczywistość jest zamieszkiwana przez samobójców, takich jak Zia czy Eugene (Shea Whigham) — rosyjski rockman który żyje tu wraz z matką, ojcem oraz młodszym bratem (wszyscy to ofiary samobójstw). Kreacja Eugene częściowo bazuje na postaci Eugene Hütza wokalisty zespołu Gogol Bordello, którego muzyka została wykorzystana w filmie jako nagrania starego zespołu Eugene. Zabił się on na scenie wylewając pite przez siebie piwo ("Dead Guy Ale", produkowane przez Rogue Brewing Company) na gitarę elektryczną co spowodowało porażenie prądem i w konsekwencji natychmiastowy zgon. Zia i Eugene marnowali wspólnie swój czas siedząc w barach, do czasu gdy Zia dowiedział się, iż jego ex-dziewczyna również znalazła się w świecie samobójców. Wraz z Eugenem rusza w drogę aby odnaleźć ukochaną. Po drodze zabierają oni autostopowiczkę imieniem Mikal (Shannyn Sossamon). Twierdzi ona że znalazła się w tym świecie przez pomyłkę i musi odnaleźć "Kierownictwo" — osoby odpowiedzialne za to miejsce — aby prosić ich o odesłanie jej z powrotem. Ta trójka zagubionych dusz tworzy niepowtarzalny zespół, który podczas swej pośmiertnej podróży spotyka wiele charakterystycznych osób o mniej lub bardziej zaskakującej przeszłości oraz anioła imieniem Kneller (Tom Waits).

</doc>
<doc id="1268598" url="https://pl.wikipedia.org/wiki?curid=1268598" title="Museum Yad Vashem">
Museum Yad Vashem



</doc>
<doc id="1268599" url="https://pl.wikipedia.org/wiki?curid=1268599" title="Scoff">
Scoff

Scoff – utwór amerykańskiego zespołu grungowego Nirvana. Jest to ósmy utwór na albumie "Bleach", jego autorem jest Kurt Cobain (podpisujący się wtedy jako Kurdt Kobain). 
Wersja koncertowa "Scoff" została umieszczona na płycie DVD, box setu With the Lights Out, wydanego w 2004 roku.

</doc>
<doc id="1268601" url="https://pl.wikipedia.org/wiki?curid=1268601" title="Bogusław Aleksander Uniechowski">
Bogusław Aleksander Uniechowski

Bogusław Aleksander Uniechowski (Unichowski) herbu Ostoja (zm. 22 maja 1697) – wojewoda trocki od 1689, pisarz ziemski nowogródzki od 1678, marszałek Trybunału Głównego Wielkiego Księstwa Litewskiego 1687, która funkcję piastował po raz drugi w r. 1696, z sejmu roku 1690 wybrany na komisarza trybunału fiskalnego jak i do zapłaty wojsku litewskiemu, dyrektor trockiego sejmiku elekcyjnego na podsędkostwo w 1690 roku, dyrektor trockiego sejmiku przedsejmowego przedkonwokacyjnego 1696 roku.
Poseł na sejm 1685 roku. Poseł sejmiku trockiego na sejm konwokacyjny 1696 roku.

</doc>
<doc id="1268607" url="https://pl.wikipedia.org/wiki?curid=1268607" title="Szkoła Wyższa Prawa i Dyplomacji w Gdyni">
Szkoła Wyższa Prawa i Dyplomacji w Gdyni

Szkoła Wyższa Prawa i Dyplomacji w Gdyni (SWPD) (do 2010 jako "Wyższa Szkoła Międzynarodowych Stosunków Gospodarczych i Politycznych w Gdyni") – była uczelnia niepubliczna z siedzibą w Gdyni, funkcjonująca w latach 1996–2013.
Historia.
Szkoła Wyższa Prawa i Dyplomacji w Gdyni powstała w 1996 roku jako "Wyższa Szkoła Międzynarodowych Stosunków Gospodarczych i Politycznych" i była niepubliczną uczelnią działającą w oparciu o ustawę z 27 lipca 2005 roku Prawo o szkolnictwie wyższym. Z dniem 1 lipca 2013 roku włączona w struktury Wyższej Szkoły Bankowej w Gdańsku jako Wydział Ekonomii i Zarządzania.
Kształcenie.
W ostatnim okresie swojej działalności Uczelnia prowadziła kształcenie na czterech kierunkach:
Władze.
Ostatnie władze Szkoły przed jej włączeniem do Wyższej Szkoły Bankowej w Gdańsku:

</doc>
<doc id="1268609" url="https://pl.wikipedia.org/wiki?curid=1268609" title="Aleksander Kazimierz Ślizień">
Aleksander Kazimierz Ślizień

Aleksander Kazimierz Ślizień herbu własnego (zm. 26 stycznia 1684 roku) – sekretarz królewski, strukczaszy Jego Królewskiej Mości, instygator koronny, starosta miadziolski, strukczaszy, stolnik oszmiański od 27 lutego 1642 i w latach 1651-1684, podstoli oszmiański w latach 1645-1651, wiceadministrator ekonomii brzeskiej.
W 1648 roku był elektorem Jana II Kazimierza Wazy z województwa wileńskiego, jako deputat podpisał jego "pacta conventa".
Poseł sejmiku słonimskiego na sejm 1650 i 1665 roku.
17 października 1655 roku złożył przysięgę na wierność carowi Aleksemu Michajłowiczowi.
Poseł na sejm konwokacyjny 1668 roku z powiatu słonimskiego. Był członkiem konfederacji generalnej zawiązanej 5 listopada 1668 roku na tym sejmie.
Bibliografia.
 

</doc>
<doc id="1268610" url="https://pl.wikipedia.org/wiki?curid=1268610" title="Trukczaszy">
Trukczaszy



</doc>
<doc id="1268611" url="https://pl.wikipedia.org/wiki?curid=1268611" title="Strukczaszy">
Strukczaszy

Strukczaszy, trukczaszy – tytularny urzędnik dworski, urząd ziemski.

</doc>
<doc id="1268612" url="https://pl.wikipedia.org/wiki?curid=1268612" title="Estadio Ramón Sánchez Pizjuán">
Estadio Ramón Sánchez Pizjuán

Estadio Ramón Sánchez Pizjuán – hiszpański stadion piłkarski położony w mieście Sewilla, w Hiszpanii. W tym obiekcie swoje mecze rozgrywa drużyna z Primera División, Sevilla FC. W swojej historii stadion był miejscem organizowania m.in. takich spotkań jak finał Pucharu Europy Mistrzów Klubowych 1986 pomiędzy Steauą Bukareszt a FC Barceloną. Stadion gościł także drużyny w Mistrzostwach Świata w 1982 roku, wtedy też na Estadio Ramón Sánchez Pizjuán został rozegrany półfinał tych rozgrywek pomiędzy Niemcami a Francją.
Stadion został wybudowany w 1957 roku, w miejsce starego obiektu Estadio Nervion. Obecnie Sánchez Pizjuán może pomieścić widzów. Stadion ma przydomek La Bombonera (taki sam przydomek nosi słynna La Bombonera czyli Stadion Alberto J. Armando, gdzie na co dzień występuje drużyna Boca Juniors).

</doc>
<doc id="1268613" url="https://pl.wikipedia.org/wiki?curid=1268613" title="Stefan Jan Ślizień">
Stefan Jan Ślizień

Stefan Jan Ślizień herbu własnego (ur. w I połowie XVII wieku, zm. w 1707 roku) – marszałek Trybunału Głównego Wielkiego Księstwa Litewskiego w 1705 roku, referendarz wielki litewski od 15 czerwca 1705, pisarz ziemski od 1683, podstarości oszmiański 1681–1683, starosta krewski, poseł i poeta.
Życiorys.
Był synem Aleksandra Kazimierza. Walczył w szeregach Jana Sobieskiego pod Niemirowem, Komarnem, Kałuszem, Chocimiem i z Sieniawskim na Wołoszczyźnie, co nieco później opisał w wierszowanym pamiętniku. Sprawował wiele funkcji publicznych, był m.in.: pisarzem ziemskim oszmiańskim, posłem na konwokację roku 1696, referendarzem wielkim litewskim, starostą krewskim i marszałkiem trybunału litewskiego (1705).
Poseł sejmiku słonimskiego na sejm zwyczajny 1677 roku. Poseł sejmiku powiatu starodubowskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Poseł oszmiański na sejm koronacyjny 1697 roku. Poseł na sejm 1701 roku i sejm z limity 1701-1702 roku z powiatu oszmiańskiego. W styczniu 1702 roku podpisał akt pacyfikacji Wielkiego Księstwa Litewskiego. Był konsyliarzem województwa wileńskiego w konfederacji sandomierskiej 1704 roku.
Żonaty z Zofią Kociełłówną.

</doc>
<doc id="1268614" url="https://pl.wikipedia.org/wiki?curid=1268614" title="Sedum purpureum">
Sedum purpureum



</doc>
<doc id="1268615" url="https://pl.wikipedia.org/wiki?curid=1268615" title="Jan Sosnowski (kasztelan połocki)">
Jan Sosnowski (kasztelan połocki)

Jan Sosnowski herbu Godziemba (zm. 27 kwietnia 1660 roku) – kasztelan połocki od 29 lipca 1654, stolnik wileński od 1652, podstoli od 27 marca 1635, rotmistrz i pułkownik wojsk litewskich, rotmistrz chorągwi kozackiej, starosta starczycki w latach 1630-1640, od 1640 na służbie u Bogusława Radziwiłła, ekonom wszystkich jego dóbr w latach 1642-1649, starosta słucki (namiestnik słucki) w latach 1649-1655, w czasie potopu dochował wierności królowi, przez co wszedł w konflikt z Bogusławem Radziwiłłem.
Kalwinista, być może razem z drugą żoną przeszli w 1656 roku na katolicyzm. Córka Krystyna zamężna Dembowska a potem Korsakowa pozostała kalwinistką i została pochowana przy zborze w Słucku.
W 1648 roku był elektorem Jana II Kazimierza Wazy z województwa wileńskiego. Był uczestnikiem konfederacji tyszowieckiej w 1655 roku.

</doc>
<doc id="1268629" url="https://pl.wikipedia.org/wiki?curid=1268629" title="Adam Maciej Sakowicz">
Adam Maciej Sakowicz

Adam Maciej Sakowicz herbu Korwin (zm. 23 marca 1662) – wojewoda smoleński od 1 marca 1658, marszałek Trybunału Głównego Wielkiego Księstwa Litewskiego w 1634 roku, starosta oszmiański w latach 1649-1662, podwojewodzi wileński 1639-1640, podkomorzy oszmiański w latach 1628-1649, koniuszy wileński do 1662 roku, porucznik chorągwi husarskiej Wincentego Korwina Gosiewskiego.
Był członkiem konfederacji generalnej zawiązanej 16 lipca 1632 roku. Poseł na sejm konwokacyjny 1632 roku z powiatu oszmiańskiego. Jako poseł województwa wileńskiego na sejmie koronacyjnym 1633 roku wyznaczony deputatem na Trybunał Skarbowy Wielkiego Księstwa Litewskiego. Poseł sejmiku mińskiego na sejm ekstraordynaryjny 1637 roku, poseł sejmiku oszmiańskiego na sejm ekstraordynaryjny 1642 roku, poseł na sejmy ekstraordynaryjne 1635 i 1647 roku. Poseł na sejm zwyczajny 1635 roku, sejm zwyczajny 1637 roku, sejm 1638 roku, sejm 1639 roku, sejm 1640 roku, sejm 1641 roku, sejm 1642 roku, sejm 1645 roku, sejm 1646 roku, sejm 1647 roku.
W 1648 roku był elektorem Jana II Kazimierza Wazy z województwa wileńskiego, podpisał jego "pacta conventa". Poseł na sejm koronacyjny 1649 roku. Na sejmie koronacyjnym 1649 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Poseł na sejm 1649/1650 roku z sejmiku oszmiańskiego. Na sejmie 1650 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Na sejmie 1655 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Poseł na sejm nadzwyczajny 1652 roku, sejm nadzwyczajny 1653 roku.

</doc>
<doc id="1268634" url="https://pl.wikipedia.org/wiki?curid=1268634" title="Isolation (album)">
Isolation (album)

Isolation – album grupy muzycznej Toto, wydany w listopadzie 1984. Jest to jeden z dwóch albumów, w których wokal wykonuje też Fergie Frederiksen. Bobby Kimball nadal był w zespole podczas rozpoczęcia prac nad krążkiem, ale opuścił grupę w połowie nagrywania. Część jego chórków wciąż można usłyszeć na płycie na przykład w singlu "Stranger in town". Album nie zdobył tak ogromnej popularności jak poprzedni Toto IV, a jedynie stał się złotą płytą.

</doc>
<doc id="1268635" url="https://pl.wikipedia.org/wiki?curid=1268635" title="Jan Sosnowski (fizjolog)">
Jan Sosnowski (fizjolog)

Jan Kazimierz Sosnowski (ur. 26 stycznia 1876 w Kowalu, zm. 24 sierpnia 1938 w Warszawie) – fizjolog, zoolog, rektor Szkoły Głównej Gospodarstwa Wiejskiego.
Życiorys.
Był synem Kacpra (1844–1911), sędziego Sądu Handlowego w Warszawie, i Kornelii z Rzeszotarskich h. Junosza (1853–1887). W 1893 ukończył IV Gimnazjum w Warszawie i rozpoczął studia na Uniwersytecie Warszawskim. Studia skończył w 1898 i dzięki stypendium wyjechał do Mesyny i Jeny. W latach 1899–1901 pracował na UJ w Krakowie pod kierunkiem Napoleona Cybulskiego. Był założycielem i członkiem Towarzystwa Naukowego Warszawskiego. W latach 1903–1915 pracuje w Katedrze Fizjonomii Uniwersytetu Warszawskiego. Należał do grona założycieli i wykładowców Wydziału Matematyczno-Przyrodniczego Towarzystwa Kursów Naukowych w Warszawie (1905-1918). Wykładał tam fizjologię i biologię, a w latach 1907-1909 i 1913 pełnił funkcję Dziekana wydziału. Odszedł z UW w 1919 zostając profesorem zwyczajnym SGGW oraz kierownikiem Katedry Zoologii i Fizjologii Zwierząt. Był dziekanem tamtejszego Wydziału Rolniczego. W latach 1923–1925 i 1932–1933 piastował stanowisko rektora SGGW. Prowadził badania z zakresu przemiany materii, fizjologii mięśni i nerwów. 11 listopada 1937 został odznaczony Krzyżem Komandorskim Orderu Odrodzenia Polski.
Zmarł po długiej chorobie został pochowany na cmentarzu Powązkowskim w Warszawie (kwatera 83-6-5).
Był żonaty od 19 października 1901 z Wandą z Nowakowskich (1876–1968), z którą miał córkę Halinę (1902–1993) oraz synów Witolda i Tadeusza (1907–1977), prawnika i sędziego.

</doc>
<doc id="1268640" url="https://pl.wikipedia.org/wiki?curid=1268640" title="Tessitura">
Tessitura

Tessitura (wł. "tessitura" − „tekstura”) – zakres głosu (dźwięków) dominujący w utworze, najintensywniej używany wycinek skali. Określenie jest używane do utworów wokalnych i instrumentalnych. W przypadku śpiewaków tessitura jest mniejsza od skali śpiewaka i oznacza rejestr, w którym używa on danego głosu i brzmi najlepiej, dlatego m.in. dzieli się głosy na dramatyczne i liryczne. Przykładowo baryton operowy posiada skalę od G do g1, jednakże baryton dramatyczny posiada tessiturę niską, a baryton liryczny nie używa najniższych dźwięków.

</doc>
<doc id="1268645" url="https://pl.wikipedia.org/wiki?curid=1268645" title="Leonard Gabriel Pociej">
Leonard Gabriel Pociej

Leonard Gabriel Pociej (ur. 6 listopada 1632 roku – zm. 1 lutego 1695 roku) – wojewoda witebski od 24 października 1686 roku, sędzia ziemski brzeskolitewski w latach 1673–1686, podsędek brzeski litewski w latach 1671–1673, starosta rohaczewski, starosta żyżmorski, starosta suraski.
Urodził się jako szóste dziecko wśród licznego potomstwa Zofii z Kazanowskich i Piotra Pocieja, pisarza ziemskiego brzeskiego litewskiego (1643). Leonard Pociej był wnukiem senatora województwa brzeskolitewskiego, a następnie unickiego metropolity Adama Hipacego Pocieja.
Leonard Pociej karierę wojskową rozpoczął jako towarzysz wojsk litewskich od 1662, następnie porucznik chorągwi petyhorskiej, później husarskiej Marcjana Aleksandra Ogińskiego (bratanka żony).
W 1674 roku był elektorem Jana III Sobieskiego z województwa brzeskolitewskiego.
Poseł sejmiku trockiego na sejm zwyczajny 1677 roku. Poseł sejmiku brzeskolitewskiego na sejm 1678/1679 roku, poseł na sejm 1681 roku.

</doc>
<doc id="1268649" url="https://pl.wikipedia.org/wiki?curid=1268649" title="Wawel (ujednoznacznienie)">
Wawel (ujednoznacznienie)



</doc>
<doc id="1268650" url="https://pl.wikipedia.org/wiki?curid=1268650" title="Khorramshar">
Khorramshar



</doc>
<doc id="1268651" url="https://pl.wikipedia.org/wiki?curid=1268651" title="Hafnia">
Hafnia

Hafnia – rodzaj fakultatywnie beztlenowych bakterii Gram ujemnych. Jedynym gatunkiem należącym do tego rodzaju jest "Hafnia alvei". Jest to bezotoczkowa, urzęsiona bakteria występująca powszechnie w środowisku (gleba, woda, ścieki), a także w kale i produktach mlecznych. Rzadko wykazuje patogeniczność. Może wywołać biegunkę.
Bakterie te mają zdolność ruchu, dają pozytywny test na obecność katalazy, dekarboksylazy ornityny i lizyny; negatywny na obecność oksydazy. Mogą rozwinąć się w przewodzie pokarmowym pszczół i powodować biegunkę bakteryjną u dorosłych pszczół.
Doustne przyjmowanie bakterii "Hafnia alvei" wpływa na regulację apetytu za pośrednictwem mikrobiomu oraz towarzyszy osobom z nadwagą w regularnej utracie wagi wspierając zmiany zachowań żywieniowych

</doc>
<doc id="1268652" url="https://pl.wikipedia.org/wiki?curid=1268652" title="Resorpcja w nerkach">
Resorpcja w nerkach

Resorpcja w nerkach (wchłanianie zwrotne) – jest to drugi etap tworzenia się moczu. Z moczu pierwotnego do krwi powraca wiele ważnych i cennych substancji dla organizmu. Proces przebiega bardzo intensywnie, gdyż kanaliki nefronów otacza gęsta sieć włosowatych naczyń krwionośnych. Wchłanianiu zwrotnemu podlegają: znaczna część wody, soli mineralnych, witamin, glukoza, aminokwasy, jony niektórych pierwiastków i innych składników odżywczych zawartych w moczu pierwotnym. Dzięki temu zagęszcza się mocz oraz zmienia się jego skład. Ok. 1,5 litra moczu powstaje w wyniku wchłaniania zwrotnego. Skład moczu ostatecznego to : znaczna część wody, ok. 95%. Związki organiczne (m.in. mocznik i barwniki moczu), ok. 2,5%. Sole mineralne (w większości chlorek sodu), ok. 1,5%. Zachodzi w kanalikach nefronów.

</doc>
<doc id="1268653" url="https://pl.wikipedia.org/wiki?curid=1268653" title="Marcjan Aleksander Ogiński">
Marcjan Aleksander Ogiński

Marcjan Aleksander Ogiński (ur. 1632 – zm. 26 stycznia 1690 w Obowie pod Trokami) – kniaź, kanclerz wielki litewski od 15 maja 1684, wojewoda trocki od 1670, krajczy wielki litewski od 1665, stolnik wielki litewski od 1661, podstoli wielki litewski od 1659, cześnik wielki litewski od 1654, chorąży trocki od 1654, stolnik trocki od 1647, pułkownik wojsk litewskich, dyrektor trockiego sejmiku relacyjnego 1679 roku.
Życiorys.
Syn kasztelana trockiego Aleksandra (zm. 1667), ostatniego prawosławnego senatora. Porzucił w 1669 prawosławie dla katolicyzmu. Sprowadził dominikanów do Trok w 1678.
Poseł nieznanego sejmiku na sejm nadzwyczajny 1653 roku, poseł sejmiku trockiego na sejm 1661 roku, sejm 1664/1665 roku, drugi sejm 1666 roku, sejm nadzwyczajny 1668 roku, sejm zwyczajny abdykacyjny 1668 roku.
Jako poseł na sejm 1661 roku był delegatem na Trybunał Skarbowy Wielkiego Księstwa Litewskiego. Poseł sejmiku trockiego powiatu trockiego na sejm jesienny 1666 roku. Był elektorem Michała Korybuta Wiśniowieckiego z województwa trockiego w 1669 roku, jako deputat podpisał jego "pacta conventa". Był członkiem konfederacji kobryńskiej wojsk Wielkiego Księstwa Litewskiego w 1672 roku. Był deputatem z Senatu do Rady Wojennej przy królu w 1673 roku. W czasie elekcji 1674 roku popierał do korony polskiej cara Rosji Aleksego Michajłowicza. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z województwa trockiego w 1674 roku, podpisał jego "pacta conventa". 
Był fundatorem kolegium jezuitów w Mińsku. 
Marcjan Aleksander Ogiński być może jest sportretowany na obrazie Rembrandta "Polski jeździec". Obraz został namalowany w czasie, gdy przebywał on na studiach w Niderlandach. Sugeruje się, że Ogiński zlecił namalowanie portretu tuż przed jego powrotem do Polski do jego macierzystego pułku w związku z Potopem szwedzkim.

</doc>
<doc id="1268654" url="https://pl.wikipedia.org/wiki?curid=1268654" title="Akumulator kwasowy">
Akumulator kwasowy



</doc>
<doc id="1268655" url="https://pl.wikipedia.org/wiki?curid=1268655" title="Krążowniki rakietowe typu Leahy">
Krążowniki rakietowe typu Leahy

Krążowniki rakietowe typu Leahy – amerykańskie krążowniki rakietowe, które zaczęły wchodzić do służby w roku 1962. Początkowo okręty klasyfikowano jako duże niszczyciele, jednak od 1975 po reformie klasyfikacji okrętów, klasyfikowane są jako krążowniki rakietowe.
Historia.
Zamówienia na budowę 9 okrętów typu "Leahy" zostały złożone w latach 1959 - 1960 w pięciu różnych stoczniach. Budowa pierwszego okrętu serii USS "Leahy" rozpoczęła się 3 grudnia 1959 w stoczni Bath Iron Works. Wodowanie miało miejsce 1 lipca 1961, wejście do służby 4 sierpnia 1962. W ciągu kolejnych 19 miesięcy do służby weszło 8 pozostałych jednostek serii. Okręty zaprojektowano do eskortowania grup uderzeniowych których trzon stanowiły lotniskowce. Oprócz podstawowego zadania jakim była obrona przeciwlotnicza, mogły zwalczać także okręty podwodne a po wyposażeniu w pociski Harpoon także jednostki nawodne.
Pierwszej poważnej modernizacji okręty zostały poddane w roku 1970, kiedy to zmodernizowano urządzenia radarowe jednostek. Kolejny program modernizacji rozpoczął się w 1980 i obejmował instalację nowych wersji uzbrojenia.
Okręty tego typu jako ochrona lotniskowców wzięły udział m.in. w wojnie wietnamskiej i w wojnie w Zatoce. Proces wycofywania okrętów ze służby rozpoczął się w 1993. Ostatnią jednostkę wycofano ze służby w 1995.

</doc>
<doc id="1268656" url="https://pl.wikipedia.org/wiki?curid=1268656" title="Kolumna Zygmunta">
Kolumna Zygmunta



</doc>
<doc id="1268658" url="https://pl.wikipedia.org/wiki?curid=1268658" title="Slang krótkofalarski">
Slang krótkofalarski

Slang krótkofalarski – slang używany przez krótkofalowców z całego świata. Został stworzony, aby skrócić czas potrzebny na nadanie wiadomości alfabetem Morse’a. Większość wyrazów stworzonych na potrzeby tego slangu to skróty pochodzące od słów angielskich lub ciągi liter, które po przeczytaniu mają wydźwięk podobny jak słowa w języku angielskim. Do odczytania większości skrótów występujących w tym slangu wystarczy podstawowa znajomość języka angielskiego. Poniższa tabela zawiera podstawowe skróty. W kolumnie „Pochodzenie” podano wyraz/wyrażenie z języka angielskiego; zaznaczono, jeśli źródłem jest inny język.

</doc>
<doc id="1268659" url="https://pl.wikipedia.org/wiki?curid=1268659" title="Bija">
Bija

Bija (ros. "Бия") – rzeka w azjatyckiej części Rosji. Przepływa przez Kraj Ałtajski i Republikę Ałtaju. Źródła w Jeziorze Teleckim. Długość – 301 km, powierzchnia dorzecza – 37 000 km2. Po połączeniu z rzeką Katuń tworzą rzekę Ob.
Nad Biją leży miasto Bijsk.

</doc>
<doc id="1268664" url="https://pl.wikipedia.org/wiki?curid=1268664" title="Tobiasz Morsztyn">
Tobiasz Morsztyn

Tobiasz Morsztyn (ur. ok. 1624 – zm. 1664) – burgrabia krakowski od 1662, łowczy wielki koronny od 1661, dyplomata, przedstawiciel dyplomatyczny Rzeczypospolitej w Królestwie Danii w 1657 roku, poseł nadzwyczajny Rzeczypospolitej w Królestwie Danii w latach 1658-1659.
Brat Jana Andrzeja Morsztyna, podobnie jak on wychowany w rodzinie kalwińskiej, odebrał staranne wykształcenie w Holandii i Niemczech. W 1661 roku przeszedł na katolicyzm, dla przyspieszenia kariery.

</doc>
<doc id="1268665" url="https://pl.wikipedia.org/wiki?curid=1268665" title="Regał (instrument)">
Regał (instrument)

Regał – nazwa pochodzi od angielskiego „rigol” lub francuskiego „rigole”, co oznacza żłób, koryto, rynnę. Jest to odmiana organów czasem określana jako pozytyw szkatulny, powstała około 1450 roku wyposażona w piszczałki stroikowe nie posiadające tzw. tub rezonansowych (korpusów rezonansowych). Najbardziej powszechnym typem regału był regał książkowy z dwoma miechami w kształcie ksiąg. W Polsce pojawił się on pod koniec średniowiecza, wykorzystywany był głównie w muzyce tanecznej. Instrument popularny w renesansie, pod koniec XVIII wieku niemal zupełnie wyszedł z użycia. Na świecie znaczną rolę pełnił w muzyce świeckiej i kościelnej. Obecnie repliki tego instrumentu są budowane przez niektóre firmy i wykorzystywane przy wykonywaniu muzyki dawnej.
Polski regał.
Instrument wzorowany jest od strony techniczno-konstrukcyjnej na zachowanych egzemplarzach zabytkowych tj. regale gdańskim i pozytywie szkatulnym. Budowa regału zachowuje wszystkie techniczne realia epoki renesansu (1600 r.) Wszystkie detale, włącznie z piszczałkami wykonano ręcznie, poza obróbką wstępną. Instrument powstał w czerwcu 2000 r.

</doc>
<doc id="1268666" url="https://pl.wikipedia.org/wiki?curid=1268666" title="ISpot">
ISpot

iSpot – polska sieć salonów Apple Premium Reseller. Powstała w 2005 roku, po zakończeniu europejskiego programu Apple Center. Obecnie w sieci iSpot działa 26 salonów w galeriach handlowych w Gdyni, Gdańsku, Łodzi, Warszawie, Wrocławiu, Poznaniu, Gliwicach, Bydgoszczy, Krakowie, Katowicach, i Lublinie. Pierwszy sklep z produktami Apple w Polsce powstał w 1995 roku w Warszawie, przy ulicy Polnej. 

</doc>
<doc id="1268668" url="https://pl.wikipedia.org/wiki?curid=1268668" title="Abhijaan">
Abhijaan

Abhijaan (inne tytuły: "Abhijan", "The Expedition") to indyjski dramat zrealizowany w 1962 roku przez bengalskiego reżysera Satyajit Ray. W jednej z głównych ról do dziś grająca w Bollywoodzie – Waheeda Rehman

</doc>
<doc id="1268669" url="https://pl.wikipedia.org/wiki?curid=1268669" title="Blok Narodowy (Bułgaria)">
Blok Narodowy (Bułgaria)

Blok Narodowy () – bułgarska koalicja polityczna utworzona w czerwcu 1931 między Partią Demokratyczną, Bułgarskim Ludowym Związkiem Chłopskim „Wrabcza 1”, Bułgarskim Ludowym Związkiem Chłopskim "Stara Zagora", Partią Narodowo-Liberalną i Partią Radykalną. Po zwycięstwie w tym samym roku w wyborach do Zwyczajnego Zgromadzenia Narodowego Blok Narodowy przez trzy następne lata sprawował rządy w Carstwie Bułgarii. W maju 1934 koalicja została odsunięta od władzy na drodze zamachu stanu i wkrótce potem przestała istnieć.
Powstanie Bloku Narodowego.
Po wojskowym zamachu stanu z 9 czerwca 1923 uformowała się partia nazwana Porozumieniem Demokratycznym, która następnie przez osiem kolejnych lat sprawowała rządy w Carstwie Bułgarii, przeprowadzając wiele ważnych reform ekonomicznych i wyprowadzając kraj z powojennej zapaści. Na przełomie lat 20. i 30. sytuacja gospodarcza Bułgarii uległa jednak znacznemu pogorszeniu z powodu tzw. Wielkiego Kryzysu, w związku z czym prawdopodobne stało się rychłe przejęcie władzy przez opozycję. W przededniu wyborów do Zwyczajnego Zgromadzenia Narodowego 23. kadencji w 1931 działacze partii opozycyjnych zawiązali szeroką koalicję nazwaną Blokiem Narodowym, w skład której weszły: Partia Demokratyczna, frakcje Bułgarskiego Ludowego Związku Chłopskiego „Wrabcza 1” i „Stara Zagora”, Partia Narodowo-Liberalna i Partia Radykalna. Dominującą rolę w koalicji odgrywała Partia Demokratyczna.
Rządy Bloku Narodowego (1931–1934).
Wybory parlamentarne, przeprowadzone 21 czerwca 1931 zakończyły się zdecydowanym zwycięstwem Bloku Narodowego, który wkrótce potem (29 czerwca) utworzył rząd, na czele którego stanął były premier Aleksandyr Malinow. Niespodziewanie, już 12 października tego samego roku, Malinow zrezygnował z funkcji szefa rządu i objął stanowisko przewodniczącego Zgromadzenia Narodowego. Nowym premierem został Nikoła Muszanow wywodzący się, tak jak i jego poprzednik, z Partii Demokratycznej. Kluczowe stanowiska ministerialne w gabinetach Malinowa i Muszanowa przypadły również demokratom, co wkrótce stało się przyczyną napięcia w koalicji. Szczególnie niezadowoleni z dominacji demokratów byli ludowcy, których ambicje daleko wykraczały poza rolę powierzoną im w rządzie.
Mimo iż przed wyborami parlamentarnymi Blok Narodowy obiecywał demokratyzację kraju i przestrzeganie, w odróżnieniu od polityków Porozumienia Demokratycznego, zasad Konstytucji Tyrnowskiej, obietnice te zostały spełnione tylko częściowo. Rządy Malinowa i Muszanowa wprowadziły co prawda wolność prasy i rozszerzyły partiom opozycyjnym prawo do działalności politycznej, ale nie anulowały Ustawy o Ochronie Państwa, wprowadzonej w 1924 przez gabinet Cankowa, na mocy której Bułgarska Partia Komunistyczna pozostawała nielegalna. Przyczyną niechęci gabinetu do komunistów, przejawiającej się m.in. unieważnianiem zwycięskich dla tych ostatnich wyborów samorządowych, była radykalizacja nastrojów społecznych spowodowana kryzysem ekonomicznym i związana z nią groźba wybuchu rewolucji komunistycznej, do której zresztą zachęcał bułgarskich komunistów Komintern. 5 stycznia 1932 rząd Muszanowa ogłosił częściową amnestię dla więźniów i wygnańców politycznych, która objęła m.in. działaczy Bułgarskiego Ludowego Związku Chłopskiego. 
Mimo wysiłków Bloku Narodowego, który wprowadził sztywne ceny na niektóre produkty rolne oraz wspierał eksport płodów rolnych, kryzys gospodarczy nie został szybko przezwyciężony. Szczególnie dotkliwie odczuli go mieszkańcy wsi, których dochody spadły o połowę. W miastach zwiększyło się bezrobocie i nasiliły się niepokoje społeczne. Na skutek tych problemów w kraju zaczęły się formować skrajne ugrupowania i partie dążące do przejęcia władzy na drodze zamachu stanu. Jednym z nich był Narodowy Ruch Socjalny Aleksandyra Cankowa, który wyłonił się w 1932 z Porozumienia Demokratycznego. Zwolennicy Ruchu sympatyzowali z niemieckim nazizmem i opowiadali się za dyktaturą „wodza”. Do ustanowienia władzy autorytarnej dążyło także Koło Polityczne „Zweno” Kimona Georgijewa, popierane przez znaczną część wojskowych. Zarówno Zweno jak i Narodowy Ruch Socjalny głosili nieskuteczność demokracji parlamentarnej i nawiązywali do fali reżimów autorytarnych i totalitarnych w ówczesnej Europie.
Na początku maja 1934 rząd Muszanowa znalazł się w poważnym kryzysie politycznym. Bułgarski Ludowy Związek Chłopski „Wrabcza 1” zażądał dla swoich działaczy większej liczby stanowisk ministerialnych kosztem małej Partii Radykalnej. W rezultacie Partia Radykalna wystąpiła z koalicji, zaś premier podał się do dymisji. Kłopoty Bloku Narodowego wykorzystali działacze Koła Politycznego „Zweno”, którzy przy pomocy armii przeprowadzili w nocy z 18 na 19 maja zamach stanu i przejęli władzę. Wkrótce potem rząd Georgijewa zdelegalizował wszystkie partie polityczne w Carstwie Bułgarii, co oznaczało koniec istnienia koalicji.

</doc>
<doc id="1268670" url="https://pl.wikipedia.org/wiki?curid=1268670" title="Jan Kazimierz Zubowski">
Jan Kazimierz Zubowski



</doc>
<doc id="1268671" url="https://pl.wikipedia.org/wiki?curid=1268671" title="Wiktoryn Konstanty Mleczko">
Wiktoryn Konstanty Mleczko

Wiktoryn Konstanty Mleczko herbu Doliwa (zm. 1679) – starosta generalny żmudzki od 1670, pułkownik generalny Księstwa Żmudzkiego od 1656, podstarości żmudzki od 1643, podsędek, sędzia żmudzki od 1652, trukczaszy Jego Królewskiej Mości, rotmistrz i pułkownik wojsk litewskich.
Był synem Jana Mleczki (zm. 1627) sędziego ziemskiego. W 1648 roku podpisał elekcję Jana II Kazimierza Wazy z Księstwa Żmudzkiego. 20 października 1655 roku podpisał ugodę kiejdańską.
Poseł na sejm koronacyjny 1649 roku, sejm 1653 roku, sejm 1667 roku, poseł sejmiku rosieńskiego na sejm 1658 roku, sejm 1661 roku, pierwszy sejm 1666 roku, sejm nadzwyczajny abdykacyjny 1668 roku.
Jako poseł na sejm 1661 roku był delegatem na Trybunał Skarbowy Wielkiego Księstwa Litewskiego. Poseł sejmiku rosieńskiego Księstwa Żmudzkiego na sejm wiosenny 1666 roku. Był elektorem Michała Korybuta Wiśniowieckiego w 1669 roku z Księstwa Żmudzkiego, podpisał jego "pacta conventa".
Żoną Wiktoryna była Zofia Isajkowska, córka Konstancja wyszła za mąż za kasztelana trockiego Jana Władysława Brzostowskiego.

</doc>
<doc id="1268673" url="https://pl.wikipedia.org/wiki?curid=1268673" title="Hula-hoop">
Hula-hoop

Hula-hoop (czasem spotykana nieco spolszczona nazwa: hula-hop) – nazwa ćwiczenia gimnastycznego i zarazem zabawy zręcznościowej polegającej na utrzymywaniu w nieustannym ruchu obręczy, czyli lekkiego pierścienia (z tworzywa sztucznego, ewentualnie z drutu lub innego materiału, np. wikliny). Pierścień taki, o średnicy kilkudziesięciu centymetrów do ponad jednego metra, okręca się po obwodzie bioder lub innych części ciała – szyi, klatki piersiowej lub kończyn – utrzymując kontakt obręczy z ciałem w coraz to innym miejscu. Zadaniem ćwiczącego jest taka synchronizacja ruchów ciała z bezwładnością obręczy, aby dostarczać jej energii kinetycznej w taki sposób, by nieustannie się obracała. Osoby, które nabiorą wprawy w tym ćwiczeniu, zdolne są tak manewrować ruchami ciała, by obracające się hula-hoop przemieszczało się wzdłuż ciała: kręcąc na przykład obręczą najpierw wokół szyi, przemieszczać ją w dół, na pas barkowy, klatkę piersiową, linię pasa/talii, biodra, uda i kolana – i z powrotem. Inne warianty tej zabawy polegają na utrzymywaniu w ruchu więcej niż jednej obręczy, nawet kilkunastu i więcej, w tym niektóre z nich mogą się obracać wokół tułowia, a inne wokół poszczególnych kończyn. Takie umiejętności są niekiedy demonstrowane przez artystów cyrkowych i wymagają uprzedniego długotrwałego treningu.
Zabawa ta, choć znana już od bardzo dawna, została ponownie wylansowana, najpierw w USA, potem w Europie, w drugiej połowie lat 50. XX wieku przez firmę Wham-O. Około roku 1957 pojawiły się w sprzedaży hula-hoop wykonane w różnych kolorach z plastikowych rurek. Jakość tworzywa, używanego do ich produkcji, nie miała praktycznie żadnego istotnego znaczenia, dlatego amerykańska firma chemiczna Phillips Petroleum Company, której magazyny wypełnione były wówczas pozagatunkowym polietylenem nienadającym się do innych zastosowań, zdolna była sprzedać także i te swoje produkty, co uchroniło ją od grożącej jej wówczas zapaści finansowej.
Notowane są nieoficjalne rekordy związane z hula-hoop, m.in. kręcenie obręczą na czas (pierwszy zanotowany rekord wynosił niespełna 11 godzin i ustanowiony został w 1976 przez ośmioletnią dziewczynkę; ostatni zweryfikowany pochodzi z 1984 roku i wynosi 72 godziny; niezweryfikowany – z 1987 – wynosi 90 godzin). Rekord największej liczby jednocześnie obracanych obręczy hula-hoop wynosi (2009 r. Paul „Dizzy Hips” Blair z USA) 132, obręcz o największej średnicy, wynoszącej niespełna 16 metrów, udało się wprawić w ruch w 2007, a w najszybsze obroty udało się wprawić hula-hoop w roku 2006 (162 obr./min). Notowane są także czasy biegu na różne dystanse z jednoczesnym obracaniem obręczy (np. dystans 100 m – czas 13,84 s, dystans jednej mili – 7 min 47 s, 10 km mężczyzn – 1 h 6 min 35 s itp.), a także inne podobne rekordy.
Hula-hoop urozmaica również pokazy tańca z ogniem, łącząc umiejętności tancerki z żywiołem. Na obręczy instalowane są małe pochodnie z niepalnego materiału (kevlaru), które nasączone paliwem – podpala się. Wymagane jest, aby obręcz była zbudowana z bardziej wytrzymałego materiału niż zazwyczaj, np. z aluminium.
Entuzjaści hula-hoop, od 2007 roku świętują World Hoop Day. Data obchodów wypada, gdy numer dnia, miesiąca i roku oznaczone są tą samą cyfrą, np. w roku 2009 było to 9 września.

</doc>
<doc id="1268674" url="https://pl.wikipedia.org/wiki?curid=1268674" title="Przepowiednia">
Przepowiednia



</doc>
<doc id="1268675" url="https://pl.wikipedia.org/wiki?curid=1268675" title="Kwartet Wieniawski">
Kwartet Wieniawski

Kwartet Wieniawski – polski kwartet smyczkowy założony w 1998 roku przez koncertmistrzów Orkiestry Kameralnej Polskiego Radia „Amadeus” w Poznaniu. Wykonuje muzykę poważną, romantyczną i współczesną.
Działalność.
Kwartet bierze udział w licznych festiwalach muzycznych polskich i zagranicznych.
Wystąpił m.in. podczas
W swoim repertuarze posiada kilkadziesiąt utworów od muzyki klasycznej po współczesną, polską, jak i światową.
W 1999 roku muzycy nagrali pierwszą płytę kompaktową, na której znalazły się obydwa kwartety Karola Szymanowskiego oraz 4. Kwartet Grażyny Bacewicz.

</doc>
<doc id="1268681" url="https://pl.wikipedia.org/wiki?curid=1268681" title="Bronisław Chyła">
Bronisław Chyła

Bronisław Chyła (ur. 5 lutego 1911 w Berlinie, zm. 19 lutego 1986 w Legnicy) – polski artysta plastyk i pedagog.
Życiorys.
Urodził się w rodzinie polskich emigrantów z Pomorza. Szkołę podstawową skończył w Berlinie, następnie terminował na mechanika precyzyjnego, kończąc naukę podstawowym egzaminem czeladniczym. Równocześnie uczęszczał do Wieczorowej Średniej Szkoły Technicznej. Pracował jako konstruktor, lecz porzucił tę pracę wstępując do Wyższej Szkoły Sztuk Plastycznych, gdzie przez cztery semestry studiował grafikę użytkową.
Czynnie uczestniczył w Związku Polaków w Niemczech. Z powodu prześladowań uciekł do Wiednia. Tu podjął dalsze studia na Akademii Sztuk Pięknych na wydziale mistrzowskim, w klasie portretu u profesorów Pausera i Boekla. W roku 1945 wstąpił do organizacji „Polonia Academica”. Na życie zarabiał restaurowaniem malowideł, rysowaniem i malowaniem portretów. W roku 1947 ukończył studia z wynikiem bardzo dobrym. Należał w młodości do Związku Harcerstwa Polskiego w Niemczech. Uprawiał turystykę. W 1929 wyruszył do Polski na zlot harcerski, a kilka lat później na pieszą wycieczkę do Włoch. Bezpośrednio po zakończeniu studiów powrócił do kraju wraz z rodziną.
Osiedlił się w Legnicy. Podjął pracę nauczyciela rysunku w Liceum Pedagogicznym w Legnicy. W 1951-1956 uczył w Państwowym Liceum Plastycznym we Wrocławiu. Po powrocie do Legnicy podjął pracę w prawie wszystkich szkołach średnich. Założył ognisko plastyczne przy Miejskim Domu Kultury. Od 1964 roku artysta uczył w Studium Nauczycielskim pełniąc równocześnie funkcję kierownika wydziału plastycznego.
Działalność artystyczna.
Działalność artystyczną rozpoczął w 1949 roku biorąc udział w wystawie wrocławskiego ZPAP w Katowicach. Jego pierwsza wystawa indywidualna miała miejsce w 1952 roku. Był członkiem ZPAP od 1950 roku, pełniąc wieloletnią funkcję prezesa jego wrocławskiego oddziału, a następnie oddziału Zagłębia Miedziowego. W 1977 roku został przez Ministerstwo Kultury i Sztuki ustanowiony rzeczoznawcą malarstwa w zakresie sztuki współczesnej.
Bronisław Chyła był twórcą legnickiego środowiska artystycznego, postacią wokół której skupiały się kolejne pokolenia lokalnych twórców. W 1969 roku, pod patronatem B. Chyły Grupa Zamek, czyli grono plastyków ze Studium Nauczycielskiego, zorganizowała pierwszy wspólny pokaz prac w holu Zamku. W roku 1970 Grupa zorganizowała pierwszą wystawę w legnickim Okręgowym Muzeum Miedzi.
Za działalność artystyczną i pedagogiczną został odznaczony przez Ministerstwo Kultury i Sztuki, a także przez Ministerstwo Oświaty. W 1974 roku otrzymał Krzyż Kawalerski Orderu Odrodzenia Polski. Był pierwszym laureatem miasta Legnicy. Otrzymał również odznakę Zasłużony dla Dolnego Śląska.

</doc>
<doc id="1268683" url="https://pl.wikipedia.org/wiki?curid=1268683" title="Adrian Pikarski">
Adrian Pikarski

Adrian Pikarski herbu Półkozic (ur. 1615, zm. 20 marca 1679 w Grodnie) – biskup nominat kijowski w 1677, kapelan i kaznodzieja królewski Jana II Kazimierza Wazy od 1661, spowiednik i kaznodzieja królowej Polski Ludwiki Marii Gonzagi w latach 1661-1667, jezuita, kapelan obozowy Stefana Czarnieckiego i pamiętnikarz.
Życiorys.
Urodzony w ziemi rawskiej (Mazowsze) jako syn zamożnego szlachcica Jana, sędziego ziemskiego rawskiego, i Nowomiejskiej, krewny Jana Chryzostoma Paska. Kształcił się w kolegium jezuitów w Kaliszu, tam też wstąpił do zakonu. Przez kilkanaście lat uczył w różnych kolegiach. Brał udział w wojnach: szwedzkiej, duńskiej i moskiewskiej jako kapelan obozowy oddziałów Stefana Czarneckiego. Należał do stronnictwa Marii Ludwiki. W roku 1663 polemizował w Białej Cerkwi z Joannicym Galatowskim. Później sprawował funkcję kaznodziei nadwornego i spowiednika Michała Korybuta Wiśniowieckiego i Jana Sobieskiego.

</doc>
<doc id="1268686" url="https://pl.wikipedia.org/wiki?curid=1268686" title="Blok Narodowy">
Blok Narodowy



</doc>
<doc id="1268687" url="https://pl.wikipedia.org/wiki?curid=1268687" title="Simonas Daukantas">
Simonas Daukantas

Simonas Daukantas, pol. Szymon Dowkont (pseudonim "Jokūbas Laukys") (ur. 28 października 1793 w Kalviai koło Lenkimów, zm. 6 grudnia 1864 w Popielanach) – litewski pisarz, etnograf i historyk. Jeden z pionierów budzenia świadomości narodowej Litwinów, zwolennik odrodzenia piśmiennictwa w języku litewskim, był twórcą pierwszej książki nt. historii Litwy w języku litewskim. Był kolegą uniwersyteckim Adama Mickiewicza. Pomimo płynnej znajomości polskiego pisał swe prace po litewsku. Inne jego publikacje dotyczą litewskiego folkloru; napisał też polsko-litewski słownik.

</doc>
<doc id="1268689" url="https://pl.wikipedia.org/wiki?curid=1268689" title="Johann Christof Urbich">
Johann Christof Urbich

Johann Christof Urbich (ur. 25 kwietnia 1653, zm. 17 października 1715) – duński dyplomata, żyjący w pierwszej połowie XVIII wieku.
Johann Christof Urbich był duńskim posłem przy dworze wiedeńskim w latach 1691-1703. W 1703 roku przeszedł na służbę rosyjską. W latach 1707-1712 był rosyjskim posłem w Wiedniu.

</doc>
<doc id="1268693" url="https://pl.wikipedia.org/wiki?curid=1268693" title="Gesjusz Florus">
Gesjusz Florus

Gesjusz Florus był rzymskim prokuratorem Judei od 64 do 66. Był najbardziej skorumpowanym ze wszystkich namiestników Judei. Za jego urzędowania wybuchło pierwsze powstanie żydowskie przeciwko Rzymianom.
Namiestnik Judei.
Pochodził z Klazomene i przybył do Judei ze swoją żoną Kleopatrą. To jej Florus zawdzięczał osiągnięcie władzy, ponieważ przyjaźniła się z Poppeą, żoną Nerona.
Według Józefa Flawiusza, poprzednik Gesjusza Florusa, Albin Lucjusz, wydawał się wzorem cnotliwości, ponieważ popełniał zwykle występki po kryjomu i maskował się. Gesjusz natomiast nie cofał się przed żadną grabieżą czy gwałtem. Gdzie trzeba było okazać litość, potrafił postępować brutalnie.
W czasie święta Paschy w 66, gdy do Jerozolimy przybył Cestiusz Gallus, namiestnik Syrii, tłum ludzi zaczął go prosić aby wpłynął na Florusa. Prośby ludzi spotkały się z drwinami Florusa. Cestiusz uspokoił tłum zapewniając, że uczyni to aby w przyszłości okazywał więcej umiaru w postępowaniu z ludźmi. Odprowadzając Cestiusza do Cezarei, Florus przedstawił sytuację w korzystnym dla siebie świetle, planując sprowokowanie Żydów do buntu, ponieważ w czasie pokoju mogli oni oskarżyć go przed cesarzem, a w razie rewolty dochodzenie w sprawie mniejszych przewinień Florusa nie byłoby prowadzone.
Wydarzenie stanowiące pretekst do wojny było czymś zupełnie błahym – w Cezarei Grecy zabijając ptaki na ofiarę u wejścia lokalnej synagogi zbezcześcili to miejsce. Sprowokowało to lokalną ludność do ataku. Gdy nie udało się powstrzymać mieszkańców Cezarei od aktów gwałtu, Żydzi zabierając ze sobą księgi Praw, wycofali się do Narbaty i wysłali poselstwo do Florusa ze skargę z powodu tego co zaszło i prośbą o pomoc. Florus rozkazał pojmać i związać posłów, zarzucając im, że wynieśli księgi Praw z Cezarei.
Wydarzenie to oburzyło mieszkańców Jerozolimy, lecz nie pociągnęło za sobą żadnej fizycznej reakcji. Florus, dążąc do sprowokowania ludności, kazał zabrać ze świętego skarbca siedemnaście talentów pod pretekstem, że mają służyć potrzebom Cezara. Tłum żydów ruszył wtedy do świątyni i skandując imię cesarza błagał go o wyzwolenie od tyranii Florusa. Niektórzy z buntowników miotali na Florusa obelgi i obnosząc kosz prosili o składanie drobnych pieniędzy dla niego jako dla ostatniego biedaka. To wydarzenie rozdrażniło tylko Florusa, który ruszył do Jerozolimy z jedną kohortą wzmocnioną jazdą. Mieszkańcy pragnąc powstrzymać atak, witali żołnierzy radosnymi okrzykami i sposobili się do przyjęcia Florusa z uniżeniem. Florus rozkazał żeby się rozeszli i nie udawali, że żywią do niego uczucia życzliwości, skoro w tak niewybredny sposób go obrazili. Powrócili więc do swoich domów i noc spędzili w strachu i przygnębieniu. Nazajutrz Florus zażądał wydania tych, którzy obrzucili go drwinami. Odpowiedziano mu że lud pragnie spokoju, i proszono, aby wybaczył tym, którzy go znieważyli ale słowa te jeszcze bardziej rozsierdziły Florusa, który rozkazał żołnierzom, aby zaczęli grabić Górny Rynek i zabijać każdego, kto im wpadnie w ręce. Żołnierze dopuszczali się rabunków na wszelki sposób, a wielu spokojnych obywateli pojmali i przyprowadzili do Florusa. Ten kazał ich najpierw biczować, a potem ukrzyżować. Zginęło w sumie 3600 osób. Tragedię jeszcze spotęgował nowy rodzaj okrucieństwa Rzymian. Florus bowiem poważył się na czyn, którego nikt przedtem nie popełnił — kazał przed swoim trybunałem biczować ekwitów i przybić ich do krzyża; z pochodzenia byli oni wprawdzie Żydami, lecz otrzymali godność rzymską a według prawa rzymskiego, obywatel rzymski, a zwłaszcza ze stanu rycerskiego, nie mógł być ukrzyżowany.
Według Józefa Flawiusza, to właśnie postępowanie Florusa doprowadziło Żydów do rozpoczęcia wojny z Rzymianami, która miała trwać aż do upadku Masady sześć lat później. Rzymski historyk Tacyt podsumował sytuację w swym charakterystycznym lakonicznym stylu: "Mimo to trwała cierpliwość Judejczyków aż do czasu prokuratury Gesjusza Florusa; pod nim wojna wybuchła". Flawiusz nie pisał co się dalej stało z Florusem. Według Swetoniusza Żydzi, gdy się zbuntowali, zabili swego namiestnika.

</doc>
<doc id="1268695" url="https://pl.wikipedia.org/wiki?curid=1268695" title="Arashi">
Arashi

Zobacz też:

</doc>
<doc id="1268699" url="https://pl.wikipedia.org/wiki?curid=1268699" title="Metody ab initio w chemii kwantowej">
Metody ab initio w chemii kwantowej

Metody ab initio – metody obliczeniowe chemii kwantowej, które polegają na przybliżonym rozwiązywaniu równania Schrödingera (lub jego relatywistycznych odpowiedników w relatywistycznej chemii kwantowej) bez dopasowywania używanego modelu do danych eksperymentalnych. Jedynymi wartościami eksperymentalnymi, z których korzysta się w metodach "ab initio", są uniwersalne stałe fizyczne. Nazwa pochodzi od łacińskiego wyrażenia "od początku". Termin "ab initio" został prawdopodobnie użyty po raz pierwszy w tym kontekście w 1950 roku.
Do najczęściej używanych metod "ab initio" należą:
Nieco mniej popularną obecnie, ale mającą duże znaczenie historyczne i interpretacyjne, jest metoda wiązań walencyjnych.
Jest sprawą dyskusyjną, czy do metod "ab initio" można zaliczyć metody wywodzące się z teorii funkcjonału gęstości, jako że większość obecnie używanych w tej metodzie funkcjonałów korelacyjno-wymiennych dopasowywana jest tak, by najlepiej odtworzyć dane eksperymentalne, co wykracza poza filozofię metod "ab initio".
Drugą grupę, obok metod "ab initio", metod obliczeniowych używaną w chemii kwantowej stanowią metody półempiryczne.
Obliczenia metodami można wykonywać między innymi za pomocą programów:

</doc>
<doc id="1268709" url="https://pl.wikipedia.org/wiki?curid=1268709" title="Jean Andoche Junot">
Jean Andoche Junot

Jean-Andoche Junot, książę d’Abrantès (ur. 24 września 1771 w Bussy-le-Grand, zm. 29 lipca 1813 w Montbard) – francuski generał w okresie od Rewolucji po wojny napoleońskie.
Młodość.
Urodził się w Bussy-le-Grand we Francji w rodzinie Michela i Marie Antoinette Junot. Studiował prawo w Paryżu gdy wybuchła rewolucja. Junot wstąpił do batalionu ochotników by walczyć w obronie młodej republiki; został dwukrotnie ranny i dosłużył się stopnia sierżanta. Napoleona Bonaparte poznał podczas oblężenia Tulonu w 1793 i wkrótce został jego sekretarzem.
Kampania włoska.
W kampanii tej wyróżnił się wielokrotnie szybko awansując, ale pod Lonato został poważnie ranny w głowę, co – w opinii współczesnych – wpłynęło negatywnie na jego osobowość i całkowicie zmieniło jego charakter: stał się mniej dokładny w działaniu, za to porywczy i gwałtowny.
Na samym początku kampanii Napoleona w Egipcie otrzymał stopień generała brygady, ale ponownie został ranny (tym razem w pojedynku), a podczas powrotu do Francji z transportem rannych i chorych wzięty do niewoli.
Później uczestniczył w przewrocie 18 Brumaire’a (9 listopada 1799), w wyniku którego Napoleon przejął władzę we Francji.
W roku 1800 pojął za żonę pamiętnikarkę , z którą miał czworo dzieci.
Przez krótki okres był ambasadorem w Portugalii, by na pierwsze wezwanie cesarza ponownie założyć mundur i 2 grudnia 1805 r. wziąć udział w bitwie pod Austerlitz.
W Hiszpanii i Portugalii.
Najważniejszym w życiu Junota był okres wojen napoleońskich w Hiszpanii i Portugalii. Dowodził uderzeniem na Portugalię w 1807, wyruszając w listopadzie z Salamanki i zajmując 30 tegoż miesiąca Lizbonę, za co otrzymał honorowy tytuł księcia d’Abrantès i stanowisko gubernatora Portugalii.
Po desancie brytyjskim w 1808 Francuzi zostali pobici pod Vimeiro (21 sierpnia), a Junot został niemal kompletnie odcięty. Podpisanie pomyślnego dla siebie pozwoliło mu nie tylko uniknąć wzięcia do niewoli, ale powrócić w październiku do Francji wraz z wojskiem, armatami i łupami zgromadzonymi w Portugalii.
Powrócił na Półwysep Iberyjski w roku 1810 służąc pod rozkazami marszałka Massény i ponownie został poważnie ranny.
U schyłku życia.
W czasie kampanii rosyjskiej Junot poczynał sobie ze zmiennym szczęściem; obwiniano go o dopuszczenie 17 sierpnia do ucieczki armii rosyjskiej po bitwie pod Smoleńskiem, ale pod Borodino (7 września 1812) znakomicie dowodził VIII Korpusem Wielkiej Armii.
W roku 1813 został gubernatorem Illirii, ale postępująca choroba umysłowa zmusiła do powrotu do Francji, gdzie (w Montbard) popełnił samobójstwo skacząc z okna.

</doc>
<doc id="1268710" url="https://pl.wikipedia.org/wiki?curid=1268710" title="Teoria funkcjonałów gęstości">
Teoria funkcjonałów gęstości



</doc>
<doc id="1268713" url="https://pl.wikipedia.org/wiki?curid=1268713" title="Kronika jednej nocy">
Kronika jednej nocy

Kronika jednej nocy (tyt. oryg. "Kronikë e një nate") – albański film fabularny z roku 1990 w reżyserii Esata Ibro. Film oparty na prawdziwych wydarzeniach, które rozegrały się w Durrësie.
Opis fabuły.
Akcja filmu rozgrywa się w czasie II wojny światowej. W jednym z miast nadmorskich oddziały SS przeprowadzają pacyfikację. Ludność miasta zostaje zgromadzona w miejscowym amfiteatrze, wraz z kilkoma schwytanymi partyzantami. Wśród zebranych w amfiteatrze powstaje plan buntu przeciwko pilnującym ich strażnikom.

</doc>
<doc id="1268715" url="https://pl.wikipedia.org/wiki?curid=1268715" title="Bruceloza psów">
Bruceloza psów

Bruceloza psów – groźna choroba zakaźna psów wywoływana przez bakterię Gram-ujemną "Brucella canis".
U samców choroba ta powoduje zapalenie jąder i najądrzy, co w konsekwencji prowadzi do niepłodności. W ostrych przypadkach powoduje nawet zanik jąder.
W przypadku suk doprowadza do poronień, co w konsekwencji doprowadza do długotrwałego wycieku z dróg rodnych trwający nawet do 6 tygodni. W krańcowych przypadkach doprowadza do niepłodności.
Choroba ta może pojawiać się u psów bez żadnych widocznych objawów. Nosiciele tych zarazków mogą zaś rozsiewać je i zakażać innych.
Do zakażenia może dojść przez kontakt błon śluzowych z wydzieliną z pochwy, z moczem, czy też z nasieniem, jak również z poronionymi płodami.
Leczenie jest długotrwałe i nie do końca dające wymierne efekty w postaci wyleczenia.

</doc>
<doc id="1268716" url="https://pl.wikipedia.org/wiki?curid=1268716" title="GITS">
GITS



</doc>
<doc id="1268717" url="https://pl.wikipedia.org/wiki?curid=1268717" title="Maya">
Maya

Zobacz też:

</doc>
<doc id="1268718" url="https://pl.wikipedia.org/wiki?curid=1268718" title="Pawełek">
Pawełek



</doc>
<doc id="1268719" url="https://pl.wikipedia.org/wiki?curid=1268719" title="Maciej Niesiołowski">
Maciej Niesiołowski

Maciej Gawin Niesiołowski herbu Nałęcz (ur. 4 lutego 1946 w Świętochłowicach) – polski wiolonczelista i dyrygent.
Biogram.
Syn Zbigniewa Gawina Niesiołowskiego i Zofii Osuchowskiej. Wnuk Witolda Gawina Niesiołowskiego (1866-1954), pułkownika wojska austriackiego i Wojska Polskiego, naukowca entomologa. Urodził się na Górnym Śląsku (rodzina pochodziła z Małopolski). Ukończył szkołę muzyczną w Bytomiu. W Państwowej Wyższej Szkole Muzycznej w Warszawie studiował naukę gry na wiolonczeli u Arnolda Rezlera i dyrygenturę u Bohdana Wodiczki. Jest także absolwentem warszawskiej Szkoły Główniej Handlowej, dawniej Szkoły Głównej Planowania i Statystyki (Studium Obrotu Dziełami Sztuki Profesjonalnej na Wydziale Handlu Zagranicznego).
Jako wiolonczelista grał w Orkiestrze Filharmonii Narodowej w Warszawie, zespole kameralnym „Con moto ma cantabile” i w Kwartecie Wilanowskim. Jako dyrygent zaczął pracować w 1974 roku. Kierował orkiestrami w Warszawskiej Operze Kameralnej, w Teatrze Wielkim w Warszawie, orkiestrą warszawskiej Akademii Muzycznej, był dyrektorem artystycznym Teatru Muzycznego w Łodzi. 
Popularność zyskał dzięki cyklowi muzycznych programów telewizyjnych „Z batutą i humorem”, za które otrzymał Nagrodę Radiokomitetu w 1989 roku. W 1990 roku został uhonorowany nagrodą publiczności wiktory.
Jego żoną jest skrzypaczka Magdalena Rezler-Niesiołowska (córka Arnolda Rezlera).

</doc>
<doc id="1268720" url="https://pl.wikipedia.org/wiki?curid=1268720" title="Vampire">
Vampire

Zobacz też: Wampir (ujednoznacznienie)

</doc>
<doc id="1268721" url="https://pl.wikipedia.org/wiki?curid=1268721" title="Brygada Szkolna (PSZ)">
Brygada Szkolna (PSZ)

 Brygada Szkolna – szkolna jednostka Polskich Sił Zbrojnych.
Historia brygady.
Dowódca 1 Korpusu swoim rozkazem nr 16 460 z 26 lipca 1941 zlikwidował Komendę Centralnego Ośrodka Wyszkolenia i zorganizował Dowództwo Odcinka Obrony "Angus". Dowódcą odcinka mianowano gen. Władysława Langnera. Już 7 sierpnia 1941 rozkazem Naczelnego Wodza nr 2268 przemianowano dowództwo odcinka na Dowództwo Brygady Szkolnej.
W skład brygady weszły:
Na podstawie rozkazu L.dz. 774/Szef.Sąd./Tjn./41 Naczelnego Wodza i Ministra Spraw Wojskowych z 30 września 1941 roku zostały zniesione Sądy Polowe przy 4, 5, 7 i 8 Brygadach Kadrowych Strzelców, a w ich miejsce został utworzony 2 Sąd Polowy przy Brygadzie Szkolnej. Jednocześnie dowódca Brygady Szkolnej otrzymał uprawnienia zwierzchnika sądowo-karnego w sprawach należących do właściwości sądów wojennych.
Rozkazem Naczelnego Wodza z 6 grudnia 1941 przystąpiono do reorganizacji brygady. Jednostkę odciążono od zadań przeciwdesantowych. Brygada stała się jednostką typowo szkolną. 
W 1942 roku Naczelny Wódz wydzielił brygadę ze struktury I Korpusu. 28 października na bazie Dowództwa Brygady Szkolnej utworzono Dowództwo Jednostek Terytorialnych.

</doc>
<doc id="1268729" url="https://pl.wikipedia.org/wiki?curid=1268729" title="Delta neutralny">
Delta neutralny

W finansach portfel zawierający opcje jest delta neutralny wtedy gdy zrównoważone są pozycje z dodatnią i ujemną deltą, czyli suma delt równa się zero, co oznacza że zmiana ceny instrumentu bazowego nie wpłynie na wycenę portfela. Zarządzanie portfelem w celu uzyskania portfela delta neutralnego i utrzymywaniu delty jak najbliżej zera nazywa się delta hedging.
Przykład.
Posiadamy (zajmowana jest "Pozycja długa") 3 opcje kupna na WIG20 z ceną wykonania 3000 i deltą równą 0,4 oraz 2 opcje sprzedaży z ceną wykonania 3000 i deltą -0,6. Tak skonstruowany portfel jest delta neutralny: 3 * 0,4 + 2 * -0,6 = 0. W ciągu najbliższych dni indeks wzrósł znacznie, w wyniku czego wartość delty dla opcji kupna wynosi teraz 0,60 a dla opcji sprzedaży -0,40. Obecnie delta portfela wynosi: 3*0,6+2*-0,4=1,8-0,8=1. Aby nasz portfel znowu był delta neutralny należy sprzedać jedną opcję kupna] i nabyć jedną opcję sprzedaży. Po tych zmianach nasz portfel zawiera: 2 opcje kupna i 3 opcje sprzedaży, a delta portfela wynosi 2*0,6 + 3*-0,4= 0.

</doc>
<doc id="1268730" url="https://pl.wikipedia.org/wiki?curid=1268730" title="Petrus Valkenier">
Petrus Valkenier

Petrus Valkenier de Valckenier (ur. 1641, zm. 1712) – holenderski prawnik, pisarz i dyplomata.
Studiował prawo w Lejdzie, po czym został adwokatem w Amsterdamie. W latach 1676–1690 był holenderskim posłem na sejm Rzeszy we Frankfurcie nad Menem, a w latach 1690–1704 w kantonach szwajcarskich.
Napisał "Verwerd Europa ofte Polityke en Historische Beschrijving der waare Fundamenten en Oorzaken van de Oorlogen en Revolutiën in Europa, voornamentlijk in en omtrent de Nederlanden, sedert den jare 1664, gecauseert door de gepretenteerde universele Monarchie der Franschen. Verdeelt in dry stukken, met bygevoegde Authentyke stukken" oraz "'t Verwerd Europa of Polityke en Historische Beschrijving van alle gedenkwaerdigste staats- en krijgsvoorvallen zoo binnen als buyten 't Christenrijk, voornamentlijk in en omtrent Hoog- en Neder-Duitschland, en derzelve aangrenzende Rijken en Staaten, sedert de jaren 1672 tot 1675, door de Fransche wapenen veroorzaakt; met bijgevoegde Authentyke stukken".

</doc>
<doc id="1268734" url="https://pl.wikipedia.org/wiki?curid=1268734" title="I-152">
I-152



</doc>
<doc id="1268735" url="https://pl.wikipedia.org/wiki?curid=1268735" title="Jean-Andoche Junot">
Jean-Andoche Junot



</doc>
<doc id="1268736" url="https://pl.wikipedia.org/wiki?curid=1268736" title="Sharleen Spiteri">
Sharleen Spiteri

Sharleen Eugene Spiteri (ur. 7 listopada 1967 w Glasgow w Szkocji) – piosenkarka, wokalistka szkockiego zespołu "Texas".
Jest kompozytorką i autorką tekstów piosenek zespołu, w którym również gra na gitarze Fender Telecaster oraz okazyjnie na instrumentach klawiszowych. Piosenkarka inspiruje się brzmieniami Motown, jej muzycznymi idolami są: Marvin Gaye, The Clash, Diana Ross, Blondie, Serge Gainsbourg, The Beatles, Nancy Sinatra, Françoise Hardy, The Supremes, Dusty Springfield. Jako swój ulubiony utwór Sharleen podaje "I Heard It Through The Grapevine" Marvina Gaye.
Życie prywatne.
Jest córką Eddiego Spiteri, marynarza o maltańsko-francuskich korzeniach i Vilmy Spiteri, która jest pochodzenia irlandzko-niemieckiego. Ma młodszą siostrę Corinne. Muzyka zawsze była częścią jej rodziny, dlatego wcześnie nauczyła się gry na gitarze i pianinie. Jej kuzynem jest były wokalista zespołu "Gun" - Mark Rankin, a siostrzenicą Lauren Spiteri, nastoletnia początkująca wokalistka R&amp;B. Od 1995 roku spotykała się z Ashleyem Heathem, z którym ma córkę Misty Kyd (ur. 2002). Ich związek rozpadł się w 2004 roku. Obecnie jej partnerem jest młodszy o 10 lat walijski kucharz Bryn Williams.
Kariera.
Na początku kariery muzycznej, która zaczęła się od spotkania z Johnnym McElhone w 1986 roku, Sharleen była fryzjerką w Glasgow. Spotkanie ze swoim przyszłym partnerem muzycznym zaowocowało powstaniem pierwszego albumu "Southside" z 1989 roku. Debiutancki singiel "I don't want a lover" stał się przebojem i doczekał swojej reedycji w 2001 roku.
Dwa następne albumy "Mothers heaven" i "Ricks Road" nie przyniosły rozgłosu, dopiero wydana w 1997 płyta "White on blonde" odniosła duży sukces na skalę europejską. Tournée objęło wówczas m.in. Francję, Wielką Brytanię, Hiszpanię, Belgię, Niemcy, Holandię. W 1999 roku przyszedł kolejny sukces wraz z piątym albumem "The Hush". Z niego pochodzi przebój "Summer Son", do którego teledysk został swego czasu zakazany przez m.in. stacje BBC i MTV. Powodem miały być zbyt odważne sceny łóżkowe. W innym klipie, do piosenki "In Demand" Sharleen wystąpiła u boku aktora Alana Rickmana, a w "I'll see it through" partnerował jej Jean Reno. Spiteri wystąpiła też jako Elvis Presley w teledysku do utworu swojego zespołu "Inner Smile". W teledysku "Sleep" Sharleen wystąpiła razem z brytyjskim komikiem Peterem Kayem. Wokalistka otrzymała propozycję zagrania roli Satine w filmie "Moulin Rouge!", jednak odmówiła. Ostatecznie w rolę głównej bohaterki wcieliła się Nicole Kidman.
Na przełomie 2006 i 2007 roku wyszły na jaw problemy ze zdrowiem Sharleen. Okazało się, że cierpi na przeciążenie strun głosowych, a nieodpowiednia profilaktyka doprowadziłaby do zakończenia kariery wokalnej. Tak więc Sharleen zmuszona była nie przeciążać głosu poprzez mówienie szeptem przez kilka miesięcy. Ostatecznie zagrożenie minęło, a artystka zabrała się do pracy w studiu nagraniowym.
Z zespołem Texas wydała 9 albumów. Gościnnie zaśpiewała na płycie "Rosenrot" z niemieckim zespołem Rammstein w piosence "Stirb nicht vor mir/Don't die before I do" oraz w utworze "Nothing 2 prove" Rogera Sancheza. Ponadto udzielała swojego głosu w chórku do piosenek "I will be waiting" zespołu Gun, a także "Bad time" zespołu The Jayhawks.
Kariera solowa.
Od marca 2008 Sharleen zaczęła ponownie pokazywać się publicznie. Zaprezentowała w ten sposób swój nowy wizerunek stylizowany na lata 50. W takiej stylistyce utrzymany też jest pierwszy solowy projekt Sharleen, który, jak sama powiedziała, jest spełnieniem jej muzycznych dążeń. Płyta ukazała się 14 lipca i nosi tytuł "Melody". Pierwszym singlem był utwór "All The Times I Cried".
Po raz pierwszy "All The Times I Cried" usłyszeli słuchacze radia BBC2 w Wielkiej Brytanii 12 maja. Od dnia następnego piosenkę można było usłyszeć we wszystkich stacjach radiowych na Wyspach oraz na oficjalnej stronie fanów zespołu Texas.
O swoim nowym przedsięwzięciu muzycznym Sharleen otwarcie przyznała, że jest to płyta bardzo osobista, nawiązująca do związku z byłym partnerem Ashleyem Heathem. Wokalistka wyznała także, że jest to album, jaki zawsze chciała stworzyć, co było nieosiągalne z zespołem. Sharleen prócz tego, że jest autorką tekstów i kompozytorką piosenek z tej płyty, jest również jej producentką we współpracy z m.in. Bernardem Butlerem.
24 stycznia 2009 roku rozpoczęło się brytyjskie tournée Sharleen - pierwszy koncert miał miejsce w Aberdeen. Tournée zakończyło się 15 lutego, a supportem był zespół Tony'ego - Kizzy Star.
1 marca 2010 ukazała się druga solowa płyta Sharleen pt. "The Movie Songbook", na której znalazły się wyłącznie covery piosenek znanych z filmów, m.in. "Xanadu" i "Take my breath away", które promują płytę.
Działalność pozamuzyczna.
Sharleen Spiteri udziela się regularnie w akcjach charytatywnych. Wraz z aktorem Ewanem McGregorem patronuje szkockiemu hospicjum CHAS (Children’s Hospice Association of Scotland). W 1999 roku wspomogła budowę nowego hospicjum w Szkocji sumą 100 tysięcy funtów. Ponadto Sharleen patronuje założonemu w 1998 roku hospicjum CLIC Sargent opiekującemu się dziećmi z nowotworami. Rokrocznie występuje dla Children in Need, zbiórki pieniędzy w Szkocji, dla dzieci chorych na nowotwory.
Nagrody i wyróżnienia.
Dyskografia.
Z zespołem "Texas":
Solowe albumy:
Z Rogerem Sanchezem:
Z Rammstein:
Chórek:
Z Gun:
Z The Kevin McDermott Orchestra:
Z The Jayhawks

</doc>
<doc id="1268739" url="https://pl.wikipedia.org/wiki?curid=1268739" title="Tryckfrihetsförordning">
Tryckfrihetsförordning



</doc>
<doc id="1268741" url="https://pl.wikipedia.org/wiki?curid=1268741" title="Płanieta">
Płanieta

Płanieta, Poigne (czasem też stosowana jest nazwa puanieta lub płania, z jęz. francuskiego: "poignée") – sprzęt sportowy stosowany w speleologii (a właściwie: w alpinizmie podziemnym) czasem też w niektórych technikach wspinaczki oraz w ratownictwie. Obok takich urządzeń jak np. kroll czy dressler zaliczana jest do tzw. urządzeń zaciskowych.
Budowa.
Płanieta wykonana jest z trwałych stopów nierdzewnych. Dominują obecnie stopy aluminium, aczkolwiek stosowane były również różne stale, a nawet stopy tytanu.
Zasadniczo składa się z kawałka odpowiednio profilowanej, grubej blachy, wyposażonej w uchwyt (rączkę) oraz z umieszczonego w nim ruchomego bloczka, na którym znajdują się zadziorki, bruzdy lub nacięcia. W płaniecie znajdują się otwory, umożliwiające wpięcie karabinków.
Technika.
Płanieta jest urządzeniem zaciskowym służącym przede wszystkim do pokonywania pionowych odcinków jaskiń za pomocą liny, bez konieczności kontaktu ze ścianą. Możliwe jest to dzięki ruchomemu bloczkowi, który zaciska się pod obciążeniem na linie, przy czym zaciśnięcie możliwe jest tylko po obciążeniu w dół płaniety. Umożliwia to przesuwanie płaniety (a za nią osoby wspinającej się) tylko w jedną stronę liny.
Rodzaje, producenci.
W Polsce dominuje sprzęt produkowany przez firmę Petzl (przez co utrwaliła się spolszczona nazwa francuska tego urządzenia).

</doc>
<doc id="1268742" url="https://pl.wikipedia.org/wiki?curid=1268742" title="Alojzy Bełza">
Alojzy Bełza

Alojzy Bełza, ps. „Alik”, „Alfred Burzyński” (ur. 14 lutego 1900 w Schodnicy, zm. 6 grudnia 1976 w Wielopolu) – legionista, żołnierz błękitnej Armii, uczestnik wojny polsko-bolszewickiej, w okresie od maja 1943 do stycznia 1944 dowódca Placówki AK Zagórz w Obwodzie OP-23 (oddział partyzancki AK) Sanok V Okręg Kraków AK.
Życiorys.
Urodził się 14 lutego 1900 w Schodnicy. Był synem Marcina i Bronisławy z domu Jakubowskiej.
Uczęszczał do szkoły technicznej jako elektrotechnik. Podczas I wojny światowej dwukrotnie starał się o przyjęcie do Legionów Polskich. Po raz pierwszy uciekł z domu do Legionów w 1916 roku, jednak komisja wojskowa odrzuciła jego prośbę. W 1917 roku ponownie uciekł z domu i tym razem został przyjęty do batalionu szkolnego legionów w Bolechowie. W bitwie pod Rarańczą jego batalion został rozbrojony przez Austriaków, a żołnierzy internowano na Węgrzech (Bełza trafił do obozu w Talaborfalva). W kwietniu 1918 roku Bełza został wcielony do 110 pułku piechoty, który skierowano na front włoski w Udine. Tam dostał się do niewoli włoskiej, a w połowie marca wstąpił do Armii Hallera i w składzie pułku im. Czarnieckiego wrócił do kraju.
W wojnie polsko-bolszewickiej walczył w składzie 18 Dywizji Kralička-Krajowskiego. Kilka razy ranny, brał udział w walkach z konnicą Buddionnego i w bitwie warszawskiej. Wojnę zakończył w stopniu plutonowego-podchorążego, a w 1921 roku został odznaczony Krzyżem Walecznych nr. 635 przez gen. Krajowskiego. W okresie międzywojennym odbył służbę wojskową. 
W latach 20. pracował jako elektromonter. Dysponując ukończonymi kursami technicznymi przeniósł się do Leska, gdzie od 1934 do 1937 był kierownikiem Miejskiego Zakładu Elektrycznego. 25 sierpnia 1928 poślubił Elżbietę Bieniasz i zamieszkał z nią w Sanoku. W 1937 rodzina Bienaszów kupiła od Władysława Łepkowskiego dwór na Wielopolu i tam zamieszkała.
W czasie okupacji działał w konspiracji niepodległościowej Polskiej Organizacji Zbrojnej (POZ) jako referent organizacyjny. W 1942 roku po utracie kontaktów z POZ w organizacji „Miecz i Pług (kontaktował się z nim wówczas Mieczysław Przystasz, inspektor do spraw organizacyjnych na teren Małopolski MiP). Następnie wyjeżdżał do Komendy Głównej MiP do Warszawy, transportował prasę i instrukcje, jesienią brał udział w kursie dywersji zorganizowanym przez KH MiP w Warszawie. Po scaleniu z Armią Krajową od 1943 włączony do AK. Od maja 1943 roku był dowódcą Placówki AK nr X Zagórz w ramach Komendy Obwodu ZWZ-AK Sanok. Działał pod pseudonimami „Alik” i „Bogusławski”.
Został aresztowany w Zagórzu-Wielopolu przez gestapo. Był osadzony w więzieniu w Sanoku od 7 stycznia do 8 lutego 1944. Był brutalnie przesłuchiwany, a według relacji strażnika więziennego Nestora Kiszki ps. „Neron”, zaprzysiężonego do polskiej działalności podziemnej, podczas katowania wskazywał Niemcom swoich współpracowników, jednak informując wcześniej o tym Kiszkę, który miał w porę ich ostrzec przed aresztowaniem; następnie przystał na propozycję współpracy z Niemcami, zaś po zwolnieniu zbiegł z transportu kolejowego i zgłosił się do swoich polskich przełożonych z podziemia. Po zniknięciu Bełzy, została aresztowana jego żona Elżbieta 9 lutego 1944, po czym poddana ciężkiemu śledztwu i skierowana do obozu w Pustkowie, wzgl. do Krakowa.
Od stycznia 1944 roku adiutant d-cy OP-23 Zgrupowanie Południe Adama Winogrodzkiego ps. „Korwin”. Prowadził działalność dywersyjną i sabotażową. W 1944 brał udział w akcji „Burza”.
Jesienią 1944 roku zgłosił się do Wojska Polskiego, gdzie pracował jako szkoleniowiec. Aresztowany i uwięziony 1 lipca 1946 roku przez Informację Wojskową. Przeszedł ciężkie śledztwo. 20 czerwca 1947 roku skazany przez Okręgowy Sąd Wojskowy w Warszawie, syg. akt S.O. 421/47 na karę śmierci zamienioną na 15 lat więzienia z art. 86 KKWP. Więziony na warszawskim Mokotowie, potem Centralnym Więzieniu Karnym we Wronkach od 16 lipca 1948 w celi nr 357. Zaliczony do grupy więźniów antypaństwowych „A”. Karę odbywał w szczególnie ciężkich warunkach. W dniu 30 sierpnia 1955 roku został przetransportowany do ZK Racibórz, skąd został zwolniony w 1956 roku.
Autor nieopublikowanych "Wspomnień". Zmarł we dworze na Wielopolu 6 grudnia 1976 roku. Pochowany na Nowym Cmentarzu w Zagórzu.
Życie prywatne.
Jego żoną od 1928 była Elżbieta Antoni Ludwika z domu Bienasz (1909–1993, siostra Adama Bieniasza, podczas wojny kurierka ZWZ-AK ps. „Elza”, więziona przez Niemców, potem pod nazwiskiem Zwonarz). Mieli córkę Barbarę (1929–1998). Ich małżeństwo zostało rozwiązane w 1948.

</doc>
<doc id="1268744" url="https://pl.wikipedia.org/wiki?curid=1268744" title="Krążowniki typu Arethusa (1932)">
Krążowniki typu Arethusa (1932)



</doc>
<doc id="1268745" url="https://pl.wikipedia.org/wiki?curid=1268745" title="Dressler (sprzęt)">
Dressler (sprzęt)

Dressler, Basic (czasem też stosowana jest nazwa dresler) – sprzęt sportowy stosowany w speleologii (a właściwie: w alpinizmie podziemnym), czasem też w niektórych technikach wspinaczki oraz w ratownictwie. Obok takich urządzeń jak np. kroll czy płanieta zaliczany jest do tzw. małp.
Budowa.
Dressler wykonany jest z trwałych stopów nierdzewnych. Dominują obecnie stopy aluminium, aczkolwiek stosowane były również różne stale, a nawet stopy tytanu.
Zasadniczo składa się z kawałka odpowiednio profilowanej, grubej blachy, wyposażonej w uchwyt (rączkę) oraz z umieszczonego w nim ruchomego bloczka, na którym znajdują się zadziorki i bruzdy nacięcia. W dresslerze znajdują się otwory, umożliwiające wpięcie karabinków.
Od płaniety różni go brak rączki (uchwytu dla dłoni), co implikuje możliwości jego zastosowania.
Technika.
Dressler jest urządzeniem zaciskowym służącym przede wszystkim do pokonywania pionowych odcinków jaskiń za pomocą liny, bez konieczności kontaktu ze ścianą. Możliwe jest to dzięki ruchomemu bloczkowi, który zaciska się pod obciążeniem na linie, przy czym zaciśnięcie możliwe jest tylko po obciążeniu dresslera w dół. Umożliwia to przesuwanie (a za nią osoby wspinającej się) tylko w jedną stronę liny.
Dressler ze względu na brak rączki przymocowywany jest za pomocą karabinków na piersi osoby wspinającej się. Wykorzystywany jest również w ratownictwie, autoratownictwie i technikach transportu w skale i jaskini.
Rodzaje, producenci.
W Polsce dominuje sprzęt produkowany przez firmę Petzl (przez co utrwaliła się spolszczona nazwa francuska tego urządzenia).

</doc>
<doc id="1268748" url="https://pl.wikipedia.org/wiki?curid=1268748" title="Aleja gwiazd">
Aleja gwiazd

Aleja gwiazd, sala lub salon sław, galeria sławy, ściana chwały (lub inne kombinacje tych terminów; itd.) – forma upamiętnienia osób szczególnie zasłużonych na jakimś polu lub w jakiejś dziedzinie. W zależności od okoliczności może przybrać formę izby pamięci czy innego pomieszczenia wypełnionego pamiątkami związanymi z wyróżnionymi postaciami, bądź też ściany bądź chodnika, w których umieszczono tablice upamiętniające konkretne postaci. 
Przykładem alei sław jest Hollywood Walk of Fame, seria ponad 2400 pamiątkowych gwiazd wbudowanych w chodnik wzdłuż Hollywood Boulevard w Los Angeles, upamiętniających znane osobistości świata show-biznesu.

</doc>
<doc id="1268751" url="https://pl.wikipedia.org/wiki?curid=1268751" title="Spitownica">
Spitownica

Spitownica – niewielki element wyposażenia wspinaczkowego i speleologicznego, służący do ręcznego (niemechanicznego) osadzania kotw rozporowych (m.in. spitów) w skale, czyli tzw. spitowania.
Budowa.
Najprostsza spitownica ma formę stalowego pręta (walca), wyposażonego w ergonomiczny uchwyt dla dłoni. Jeden koniec spitownicy jest nagwintowany kompatybilnie do gwintu spita (który się na spitownicę nakręca), natomiast drugi ma formę kowadełka i służy do pobijania spitownicy młotkiem. Nowsze spitownice zawierają również mechanizm powodujący obrót osi z zamocowanym spitem lub wiertłem pod wpływem uderzeń młotka.
Długość spitownicy jest rzędu 30 cm, waga - kilkaset gramów.
Spitowanie.
Wybór miejsca.
Spitowanie rozpoczyna się od wyboru odpowiedniego fragmentu skały. Skała musi być lita, nie tylko z wierzchu, ale również pod powierzchnią (co można sprawdzić przez opukiwanie skały i słuchanie wydawanego dźwięku). Otwór pod osadzenie spita nie może się znajdować w pobliżu krawędzi skały ani w miejscach, gdzie skała jest szczególnie wypukła; w pobliżu nie mogą też przebiegać linie pęknięć ani tym bardziej rysy. Spitowanie nie ma sensu w miejscach grożących obrywem większych fragmentów skały - np. w przypadku odpękniętych płyt, luźnych bloków skalnych, fragmentów słabo związanych z litym podłożem.
Wiercenie otworu.
Zależnie od konstrukcji spitownicy do wywiercenia w skale otworu mogą służyć specjalne wiertła, bądź też tuleje samych spitów, o ile posiadają przeznaczoną do tego celu koronkę zębów na swojej czołowej powierzchni (tzw. spity koronkowe). Spity te nakręca się na gwintowaną końcówkę spitownicy. Następnie wiertło lub spit przykłada do ściany, zaś w drugi koniec spitownicy uderza się energicznie młotkiem. Dzięki konstrukcji spitownicy energia ruchu postępowego młotka zostaje zużyta na udarowe dociśnięcie wiertła (lub spita) do skały i jednoczesne wykonanie obrotu wiertła (lub spita) wokół własnej osi o kąt zależny od konstrukcji spitownicy - np. 90 stopni. W prostszych spitownicach obrót spita musi być wymuszony ręcznie. Na skutek udaru i obrotu wiertło lub ząbkowana tuleja spita systematycznie wgłębia się w skałę. 
Osadzenie kotwy.
W wykonanym spitownicą otworze można osadzać zarówno spity, jak i innego rodzaju kotwy, zatem sposób ich osadzania może być różny. Niektóre rodzaje kotew mechanicznych (w tym klasyczne spity) wymagają, by czoło otworu stanowiło równą i płaską powierzchnię prostopadłą do osi otworu - w takim przypadku otwór wykonany wiertłem należy odpowiednio wykończyć pogłębiając go koronką spita, po czym oczyścić wydmuchując pozostałości urobku.
Klasyczne spity (francuskiej firmy spit) oraz podobne do nich kotwy rozporowe składają się z tulei z nacięciami bocznymi, oraz wbijanego do środka tulei klina. Klin ten umieszcza się w tulei od strony dna otworu, po czym wbija się tuleję wraz z klinem w otwór, co powoduje zagłębianie się klina w tulei i rozpieranie się jej naciętych ścianek o ściany otworu. Dalsze rozpieranie się tulei uzyskiwane jest poprzez wkręcenie do klina śruby, służącej zarazem do przymocowania plakietki. Istnieją również kotwy w których rozparcie tulei uzyskiwane jest poprzez wbicie do niej trzpienia od zewnętrznej strony otworu.
Zastosowanie.
Zarówno we wspinaczce jak i speleologii rozpowszechnione są akumulatorowe wiertarki udarowe wypierające stopniowo ręczne wiercenie otworów pod spity. Ręczna spitownica jest wciąż stosowana jako narzędzie proste, bezobsługowe, znacznie lżejsze od wiertarki i stosunkowo w porównaniu do niej niewielkie, co ma duże znaczenie w speleologii eksploracyjnej.

</doc>
<doc id="1268754" url="https://pl.wikipedia.org/wiki?curid=1268754" title="Andrzej Butkiewicz">
Andrzej Butkiewicz

Andrzej Butkiewicz (ur. 30 czerwca 1955 w Nidzicy, zm. 7 marca 2008 w Norton koło Bostonu w USA) – polski działacz opozycji antykomunistycznej, przedsierpniowej opozycji demokratycznej oraz NSZZ ”Solidarność”.
Za swoją działalność usunięty ze studiów. Był w sierpniu 1980 r. organizatorem Wolnej Drukarni Stoczni Gdynia, a następnie kierownikiem drukarni ”Solidarności” w Gdańsku. W okresie stanu wojennego internowany przez rok w więzieniu w Strzebielniku. Po odzyskaniu wolności miał problemy z uzyskaniem zatrudnienia, w związku z czym zdecydował się na emigrację do USA.
13 marca 2008 "za wybitne zasługi na rzecz przemian demokratycznych w Polsce, za zaangażowanie w działalność polonijną" został przez prezydenta RP Lecha Kaczyńskiego pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="1268755" url="https://pl.wikipedia.org/wiki?curid=1268755" title="Kroll (sprzęt sportowy)">
Kroll (sprzęt sportowy)

Kroll (stosowana jest też nazwa krol lub niespolszczona croll) – sprzęt sportowy stosowany w speleologii (a właściwie: w alpinizmie podziemnym). Obok takich urządzeń jak np. płanieta czy dressler zaliczany jest do tzw. małp.
Budowa.
Kroll wykonany jest z trwałych stopów nierdzewnych. Dominują obecnie stopy aluminium, aczkolwiek stosowane były również różne stale, a nawet stopy tytanu.
Zasadniczo składa się z kawałka odpowiednio profilowanej, grubej blachy oraz z umieszczonego w nim ruchomego bloczka, na którym znajdują się zadziorki, bruzdy lub nacięcia. W krollu znajdują się dwa otwory, umożliwiające wpięcie karabinków. 
Technika.
Kroll jest urządzeniem zaciskowym służącym przede wszystkim do pokonywania pionowych odcinków jaskiń za pomocą liny, bez konieczności kontaktu ze ścianą. Możliwe jest to dzięki ruchomemu bloczkowi, który zaciska się pod obciążeniem na linie, przy czym zaciśnięcie możliwe jest tylko po obciążeniu w dół urządzenia. Umożliwia to poruszanie się tylko w jedną stronę liny.
Kroll ze względu na brak rączki i najprostszą wśród małp budowę używany jest wyłącznie jako sprzęt piersiowy tzn. przymocowany za pomocą karabinków na piersi osoby wspinającej się. 
Rodzaje, producenci.
W Polsce dominuje sprzęt produkowany przez firmę Petzl.

</doc>
<doc id="1268757" url="https://pl.wikipedia.org/wiki?curid=1268757" title="Bersagliere">
Bersagliere

„Bersagliere” – nazwa noszona na przestrzeni dziejów przez 3 okręty włoskiej marynarki wojennej; pochodzi od formacji włoskiej lekkiej piechoty – bersalierów:

</doc>
<doc id="1268760" url="https://pl.wikipedia.org/wiki?curid=1268760" title="Mauritz Vellingk">
Mauritz Vellingk

Mauritz Vellingk (ur. 1651, zm. 1727) – szwedzki oficer i dyplomata, baron, później hrabia.
Gubernator miasta Brema (Niemcy), należącego wówczas do Szwecji. Szwedzki poseł ("envoyé") w Polsce w latach 1699–1700.

</doc>
<doc id="1268762" url="https://pl.wikipedia.org/wiki?curid=1268762" title="Louis de Verjus">
Louis de Verjus

Louis Verjus, hrabia de Crécy (ur. 1629 w Paryżu, zm. 13 grudnia 1709) – francuski szlachcic i dyplomata, od 1679 r. członek Akademii Francuskiej (fotel 22).
Był francuskim plenipotentem, gdy podpisywano pokój w Rijswijk (1697). Potem już nie był wysyłany w misje dyplomatyczne.

</doc>
<doc id="1268763" url="https://pl.wikipedia.org/wiki?curid=1268763" title="Otton z Pilicy">
Otton z Pilicy



</doc>
<doc id="1268764" url="https://pl.wikipedia.org/wiki?curid=1268764" title="Otto Toporczyk">
Otto Toporczyk



</doc>
<doc id="1268765" url="https://pl.wikipedia.org/wiki?curid=1268765" title="Międzynarodowy Kongres Ornitologiczny">
Międzynarodowy Kongres Ornitologiczny

Międzynarodowy Kongres Ornitologiczny (ang. "International Ornithological Congress", IOC) – najstarszy i największy na świecie cykl spotkań ornitologów. Organizowany przez Międzynarodowy Komitet Ornitologiczny (ang. "International Ornithologists’ Union", dawniej "International Ornithological Committee") zrzeszający około 200 ornitologów. Pierwszy kongres odbył się w 1884 r. w Wiedniu. Kolejne odbywały się nieregularnie do 1926 r. Wszystkie następne odbywały się w odstępie 4 lat, z wyjątkiem dwóch opuszczonych z powodu II wojny światowej. Lata i miejsca kongresów:

</doc>
<doc id="1268767" url="https://pl.wikipedia.org/wiki?curid=1268767" title="Damian Hugo Virmond">
Damian Hugo Virmond

Damian Hugo Virmond (właściwie Damian Hugo Franz Adrian Anton von Viermund zu Neersen, a od roku 1706 "von Virmont", ur. 24 sierpnia 1666, Herten - zm. 21 kwietnia 1722, Sybin) – austriacki dyplomata.
W latach 1715-1716 był cesarskim posłem ("envoyé") w Berlinie, a w latach 1716-1720 ambasadorem Austrii w Stambule. W roku 1716 nieformalnie współpracował z konfederatami tarnogrodzkimi, uwzględniając ich interesy w rozmowach z Turkami.

</doc>
<doc id="1268770" url="https://pl.wikipedia.org/wiki?curid=1268770" title="Franz Ludwig von Zinzendorf">
Franz Ludwig von Zinzendorf

Franz Ludwig von Zinzendorf und Pottendorff ([ur. 23 marca 1661, zm. 17 lipca 1742, Karlstetten) - austriacki generał i dyplomata, arystokratycznego rodu Zinzendorf.
Walczył w wojnie przeciw Turkom (1683-1699). 26 stycznia 1700 został mianowany na stopień tytularnego . W latach 1702-1705 i 1706-1707 był posłem cesarskim w Sztokholmie. Jednym z problemów, z którymi przybył do króla Szwecji była tzw. "Ugoda altransztadzka" (1707).
W latach 1715-1717 marszałek dworu arcyksiężniczki Marii Józefy.

</doc>
<doc id="1268772" url="https://pl.wikipedia.org/wiki?curid=1268772" title="Iwata">
Iwata

 – miasto w Japonii, w prefekturze Shizuoka (środkowe Honsiu).
Położenie.
Miasto leży w zachodniej części prefektury Shizuoka nad ujściem rzeki Tenryū do Oceanu Spokojnego. Miasto graniczy z Hamamatsu i Fukuroi w prefekturze Shizuoka.

</doc>
<doc id="1268773" url="https://pl.wikipedia.org/wiki?curid=1268773" title="Robert Lewis Reid">
Robert Lewis Reid

Robert Lewis Reid (ur. 29 lipca 1862, zm. 2 grudnia 1929) – amerykański malarz impresjonista.
Urodził się w Stockbridge w Massachusetts. Uczył się w School of the Museum of Fine Arts w Bostonie. W 1884 wyjechał do Nowego Jorku, studiował w Art Students League, w 1885 wyjechał do Paryża, by kontynuować studia w Académie Julian.
Po powrocie do Nowego Jorku w 1889, pracował jako portrecista i instruktor w Art Students League i Cooper Union. Był członkiem Ten American Painters, którzy opuścili Society of American Artists. Malował głównie portrety młodych kobiet w otoczeniu kwiatów. Pod koniec XIX wieku wykonał kilka dużych projektów dekoracji ściennych (tzw. murale).
Zmarł w Clifton Springs w stanie Nowy Jork.

</doc>
<doc id="1268774" url="https://pl.wikipedia.org/wiki?curid=1268774" title="Małpowanie">
Małpowanie

Małpowanie – slangowe określenie technik podchodzenia na linie, stosowanych w alpinizmie podziemnym, wspinaczce (również lodowej) oraz w pracach na wysokości.
Technika.
Małpowanie możliwe jest dzięki wykorzystaniu urządzeń zaciskowych (tzw. „małp”), do których zalicza się np. płanietę czy krolla. Do małpowania stosuje się dwa (rzadziej trzy) urządzenia zaciskowe.

</doc>
<doc id="1268776" url="https://pl.wikipedia.org/wiki?curid=1268776" title="Słowo na L">
Słowo na L

Słowo na L () – amerykański serial telewizyjny produkowany przez telewizję Showtime. Przedstawia życie grupy lesbijek i biseksualistek oraz ich przyjaciół, rodziny i kochanków w West Hollywood (Los Angeles).
Serial został stworzony i jest produkowany przez Ilene Chaiken. Jest realizowany w Coast Mountain Films Studios w Vancouver. Pierwszy odcinek został wyemitowany w USA 18 stycznia 2004 roku. Powstało sześć sezonów serialu. Ostatni, ósmy odcinek sezonu szóstego został wyemitowany 8 marca 2009 roku.
W Polsce serial jest emitowany od 4 lipca 2009 roku na kanale Fox Life.
Tytuł serialu.
Pierwotnie nazwa serialu miała brzmieć "Earthlings", co jest rzadko używanym slangowym określeniem lesbijek. Wyrażenie "the L word" jest używane w zastępstwie słowa "lesbijka" co najmniej od czasów sztuki "My Blue Heaven" Jane Chambers z 1981, w której postać wyjąkała: "You're really…? The L-word? Lord God, I never met one before."
W serialu pojawiają się także inne "słowa na L", np. wszystkie odcinki, z wyjątkiem pierwszego ("Pilot"), mają tytuły rozpoczynające się od litery L, tytułowa plansza ma w tle szeregi haseł na L, odnoszących się do tematyki filmu (m.in. lust - pożądanie, liberal - liberalny, love - miłość).

</doc>
<doc id="1268779" url="https://pl.wikipedia.org/wiki?curid=1268779" title="Stanisław Korwin-Szymanowski">
Stanisław Korwin-Szymanowski

Stanisław Korwin-Szymanowski herbu Ślepowron pseudonim, "Corvinus" i "Kostek" (ur. 16 sierpnia 1926, zm. 3 marca 2008) – polski żołnierz, oficer Ludowego Wojska Polskiego, działacz środowisk harcerskich i kombatanckich, harcmistrz, twórca i komendant Ruchu Programowo-Metodycznego ZHP „Ruch Kamykowy”, w latach 1964–1985 drużynowy i szczepowy 16 Warszawskiej Drużyny Harcerskiej im. Zawiszy Czarnego, komendant hufca ZHP Warszawa-Ochota, członek komisji historycznych Chorągwi Warszawskiej ZHP oraz Społecznego Komitetu Opieki nad Grobami Poległych Żołnierzy Baonu „Zośka”.
Życiorys.
Syn Józefa Korwin-Szymanowskiego i Zofii z Bucholców, oraz wnuk Teodora Dyzmy Szymanowskiego i Julii z Bożeniec Jełowickich. Jego starsza siostra, Archangela, „Ela” była powstańcem warszawskim. Od 1938 był w 1 Korpusie Kadetów im. Józefa Piłsudskiego we Lwowie. W 1940 wstąpił do 10 Warszawskiej Drużyny Harcerskiej im. Stefana Batorego działającej w ramach Szarych Szeregów. W roku 1943 złożył przysięgę wojskową. W tym samym roku trafił do obozu w Kętrzynie. Po ucieczce, dotarł na Lubelszczyznę. W ramach „Akcji Burza” wyruszył do Warszawy wraz z 22 pułkiem piechoty AK. Ranny w walkach o Mińsk Mazowiecki trafił do sowieckiej niewoli, wywieziony do ZSRR zgłosił chęć zaciągu do 1 Armii Wojska Polskiego gen. Zygmunta Berlinga, wraz z którą przechodzi pełny szlak bojowy, następnie w ludowym Wojsku Polskim. Ukończył Oficerską Szkołę Artylerii w Chełmie, następnie skierowany do zwalczania partyzantki ukraińskiej i niepodległościowej. W 1945 podjął współpracę z podziemiem polskim (WiN). Po zdekonspirowaniu w 1946 został aresztowany, skazany na karę śmierci, ułaskawiony a następnie więziony do 1954 roku we Wronkach i Zamku w Lublinie.
Harcmistrz.
W latach 1957–1958 był drużynowym 64 Warszawskiej Drużyny Harcerskiej im. Stefana Czarneckiego oraz zastępcą komendanta Hufca ZHP Warszawa-Ochota, a w latach 1958–1963 jego komendantem. Od 1963 do 1980 był członkiem władz Chorągwi Stołecznej ZHP i Hufca ZHP Warszawa-Ochota. W 1971 roku z jego inicjatywy powstała w 16 Warszawskiej Drużynie Harcerskiej im. Zawiszy Czarnego pierwsza żeńska drużyna. W 1994 założył Krąg Instruktorów i Wychowawców „Ruchu Kamykowego” zajmujący się kultywowaniem dziedzictwa harcmistrza Aleksandra Kamińskiego. Od 2002 do momentu śmierci był członkiem Kapituły Krzyża „Za Zasługi dla ZHP”. Zmarł w miesiąc po śmierci swojej żony Krystyny, pozostawiając syna i córkę z wnukami.
Pochowany 14 marca 2008 roku na cmentarzu Powązkowskim (kwatera 265-1-5/6).

</doc>
<doc id="1268788" url="https://pl.wikipedia.org/wiki?curid=1268788" title="Ambasadorowie Austrii w Rosji i ZSRR">
Ambasadorowie Austrii w Rosji i ZSRR

Kontakty między Austrią a Wielkim Księstwem Moskiewskim nawiązano na początku XVI wieku. Zintensyfikowane zostały na początku XVIII wieku Ponieważ Francja popierała wówczas Szwecję, Austria traktowała Rosję jako przeciwwagę dla francuskich wpływów na Wschodzie.
W czasie wojny o sukcesję austriacką (1741–1748), Rosjanie posłali armię w sukurs Austriakom, lecz przybyła ona za późno by wziąć udział w walkach.
Poprawne, lub wręcz dobre stosunki między obu cesarstwami zakończyły się gdy, Katarzyna Wielka zdecydowała się (1763) związać z Prusami, a w XIX wieku, ze względu na konkurencję wpływów na Bałkanach oba kraje stały się śmiertelnymi wrogami. W 1914 roku relacje dyplomatyczne zostały zerwane.

</doc>
<doc id="1268792" url="https://pl.wikipedia.org/wiki?curid=1268792" title="Urządzenie zaciskowe">
Urządzenie zaciskowe

Urządzenie zaciskowe (zwane slangowo małpa, również przestarzale jumar – od historycznie jednego z pierwszych tego typu urządzeń) – urządzenie sportowe umożliwiające przemieszczanie się po pionowo przymocowanej linie. Stosowane w sportach typu wspinaczka (skałkowa, lodowa etc.), alpinizm podziemny oraz w pracach na wysokości.
Technika wychodzenia po linie nazywana jest małpowaniem.
Rodzaje urządzeń zaciskowych.
Do urządzeń zaciskowych zalicza się również czasem urządzenia asekuracyjno-zjazdowe, np. szant – choć te nie mogą (nie powinny) służyć do małpowania (w każdym razie nie jako jedyne urządzenie).

</doc>
<doc id="1268793" url="https://pl.wikipedia.org/wiki?curid=1268793" title="Autostrada Tōmei">
Autostrada Tōmei

 – płatna autostrada na wyspie Honsiu w Japonii łącząca Tokio z Nagoją. Przebiega przez miasta: Kawasaki, Jokohamę, Gotenbę, Fuji, Shizuokę, Hamamatsu, Toyotę i Okazaki. Stanowi fragment trasy azjatyckiej AH1.
Jej przebieg jest równoległy do drogi krajowej nr 1.
W 2016 roku na mocy realizacji numeracji autostrad wprowadzonej przez japońskie Ministerstwo Ziemi, Infrastruktury, Transportu i Turystyki, autostrada ta otrzymała oznaczenie E1.
Przebieg trasy.
W Tokio autostrada zaczyna się na węźle w dzielnicy Setagaya w Tokio, a kończy na węźle Komaki, gdzie łączy się z autostradami Meishin i Chūō.

</doc>
<doc id="1268794" url="https://pl.wikipedia.org/wiki?curid=1268794" title="Sąd Wyższy Prawa Niemieckiego">
Sąd Wyższy Prawa Niemieckiego



</doc>
<doc id="1268795" url="https://pl.wikipedia.org/wiki?curid=1268795" title="Georg Wachslager">
Georg Wachslager

Georg, baron Wachslager – torunianin na służbie szwedzkiej był szwedzkim dyplomatą żyjącym na przełomie XVII i XVIII wieku.
Georg Wachslager był trzykrotnie reprezentantem Szwecji w Polsce; początkowo jako sekretarz ambasady i rezydent (1693-1700), jako rezydent (1704-1705) i w końcu jako poseł nadzwyczajny (1708-1715).
W 1705 rokowania pokojowe z 12 komisarzami anty-saskiej Konfederacji Warszawskiej prowadzili Arvid Horn, Justus von Palmenberg i Wachslager.

</doc>
<doc id="1268797" url="https://pl.wikipedia.org/wiki?curid=1268797" title="Gotthard Helfried Weltz">
Gotthard Helfried Weltz

Gotthard Helfried, hrabia Weltz (ur. 1654, zm. 1724) – austriacki dyplomata.
Miał tytuł radcy dworu Rzeszy ("Reichshofrat")
Był posłem ("envoyé") Austrii w Sztokholmie w latach 1700-1702, a w okresie 1705-1711 gubernatorem belgijskiego (Niderlandy Austriackie) miasta Liège.

</doc>
<doc id="1268798" url="https://pl.wikipedia.org/wiki?curid=1268798" title="Georg von Werthern">
Georg von Werthern

Georg, hrabia von Werthern-Beichlingen (ur. 1663, zm. 1721) – saski polityk i dyplomata.
W latach 1696-1711 saski wysłannik na sejm Rzeszy w Ratyzbonie). W latach 1710–1711 saski poseł w Hadze. W latach 1712–1713 reprezentant Saksonii na kongres w Utrechcie. Podpisał w imieniu Saksonii pokój w Utrechcie (1713). Razem z nim uczynił to katolicki hrabia Robert von Lagnasco Werthern był protestantem. 
Od roku 1710 minister gabinetu Saksonii ("Kabinetsminister") w Dreźnie. Od roku 1715 kanclerz Elektoratu Saksonii.
W okresie 1710 – 4 II 1721 pierwszy minister Saksonii. Odznaczony Orderem Orła Białego. 

</doc>
<doc id="1268800" url="https://pl.wikipedia.org/wiki?curid=1268800" title="Franceco Giuseppe Wicardel de Triviè">
Franceco Giuseppe Wicardel de Triviè

Franceco Giuseppe Wicardel de Triviè – włoski (sabaudzki) dyplomata żyjący na przełomie XVII i XVIII wieku.
W latach 1707-1711 był posłem Sabaudii przy jednym z pretendentów do tronu Hiszpanii Karolu III (Carlos III, później cesarz Karol VI Habsburg. Tron hiszpański wywalczył sobie jednak w 1711 roku Filip V Burbon, wnuk Ludwika XIV, popierany przez Francję - wrogiej Sabaudii, więc de Triviè powrócił do Turynu.
W latach 1713-1715 de Triviè był sabaudzkim ambasadorem w Londynie.

</doc>
<doc id="1268804" url="https://pl.wikipedia.org/wiki?curid=1268804" title="Ambasadorowie Sabaudii">
Ambasadorowie Sabaudii

Księstwo Sabaudii-Piemontu ze stolicą w Turynie stało się w początkach XVIII wieku najsilniejszym państwem w Italii i jedynym, jakie mogło prowadzić niezależna od poza-włoskich czynników i nacików, politykę. Władcy Sabaudii (zwłaszcza Wiktor Amadeusz II) wzmocnili armię i dyplomację, zręcznie lawirując między monarchami, tak jak Królestwo Prus czyniło w Niemczech.
W 1743 roku Sabaudia-Piemont przejęła Sardynię tworząc Królestwo Sardynii, w przyszłości (1859- "Risorgimento"-Camillo Cavour) miała zaś zjednoczyć całą Italię pod władzą swej dynastii.
Większość sabaudzkich dyplomatów pochodziła z wpływowych rodzin tego kraju: Simeone, Albati, Agapito, Meaglia, Balbo di Vernone, Manfredi, Barata i Lanteri.

</doc>
<doc id="1268815" url="https://pl.wikipedia.org/wiki?curid=1268815" title="Oblężenie Tuluzy">
Oblężenie Tuluzy

Oblężenie Tuluzy (bitwa pod Tuluzą) w niedzielę wielkanocną 10 kwietnia 1814 było jednym z ostatnich starć wojen napoleońskich, a tym samym wojny na Półwyspie Pirenejskim, cztery dni po kapitulacji Napoleona przed armiami VI koalicji. Setki żołnierzy poległo w czasie tej niepotrzebnej bitwy, zanim wiadomości o ostatnich wydarzeniach dotarły na południe Francji.
Wstęp.
Po inwazji południowo-zachodniego skrawka Francji na początku roku, armia sprzymierzonych, składająca się z brytyjskich, hiszpańskich i portugalskich wojsk pod naczelnym dowództwem feldmarszałka markiza Wellington, podeszła pod Tuluzę, jedno z niewielu miast we Francji wciąż lojalnych wobec Napoleona.
W Tuluzie stacjonował niewielki kontyngent wojsk francuskich podporządkowanych marszałkowi Soultowi. Wojska francuskie u podnóża Pirenejów, zmuszone po raz pierwszy walczyć z nieprzyjacielem na swej własnej ziemi, a także z powodu powtarzających się zwycięstw koalicji na północy i wschodzie kraju, ulegały demoralizacji. Wojska w Hiszpanii były – od roku 1810 – w stałym odwrocie i do końca 1813 straciły ponad 300 tysięcy ludzi.
Bitwa.
Marszałek Soult dowodził około 40 tys. ludzi, którzy z odpowiednim wyprzedzeniem przystąpili do budowy fortyfikacji, przygotowując się do obrony, która – zdaniem Soulta – mogła zatrzymać nieprzyjaciół pod murami do nadejścia odsieczy z Włoch. Licząca ponad 50 tys. armia sprzymierzonych zamierzała – przed szturmem – zająć pasmo wzgórz na wschód od miasta; zadanie to powierzono marszałkowi Beresfordowi przy jednoczesnym odciążającym uderzeniu wprost na miasto sił generała Rowlanda Hilla. Wywiad brytyjski nie docenił jednak poziomu morale obrońców, co przyczyniło się do ciężkich strat w szeregach atakujących. W końcu jednak brytyjsko-hiszpańskie oddziały zajęły wzgórza, co pozwoliło na ostrzał artyleryjski miasta i jego fortyfikacji. Wojska sprzymierzonych zaczęły zamykać pierścień oblężenia, dokonując od czasu do czasu sporadycznych ataków na umocnienia. Wszystkie zostały odparte.
Wieczorem 10 kwietnia Soult otrzymał oficjalną wiadomość z Paryża, że Napoleon skapitulował. W tej sytuacji sztab Soulta proponował marszałkowi poddanie miasta, argumentując, że przybycie odsieczy jest raczej wątpliwe. Po kilku godzinach nadeszła kolejna wiadomość o poddawaniu się armii francuskich w całym kraju. W tej sytuacji Soult wysłał do Wellingtona parlamentariuszy i podjął rozmowy kapitulacyjne. Miasto – po krótkotrwałej okupacji wojsk koalicji latem 1814, które wycofały się za Pireneje we wrześniu – zostało przejęte przez rojalistów.

</doc>
<doc id="1268819" url="https://pl.wikipedia.org/wiki?curid=1268819" title="Onieginowska strofa">
Onieginowska strofa



</doc>
<doc id="1268820" url="https://pl.wikipedia.org/wiki?curid=1268820" title="Strofa oniginowska">
Strofa oniginowska



</doc>
<doc id="1268821" url="https://pl.wikipedia.org/wiki?curid=1268821" title="Varsovia">
Varsovia

Zobacz też: Warszawa (ujednoznacznienie)

</doc>
<doc id="1268824" url="https://pl.wikipedia.org/wiki?curid=1268824" title="Superfuzz Bigmuff">
Superfuzz Bigmuff



</doc>
<doc id="1268825" url="https://pl.wikipedia.org/wiki?curid=1268825" title="Michał Jan Zienkowicz">
Michał Jan Zienkowicz

Michał Jan Zienkowicz herbu Siekierz (ur. 1670 koło Drohiczyna, zm. 23 stycznia 1762) – biskup wileński, duchowny pisarz wielki litewski w 1724 roku, dyrektor wileńskiego sejmiku relacyjnego i przedelekcyjnego w 1733 roku, kanclerz Akademii i Uniwersytetu Wileńskiego Towarzystwa Jezusowego w latach 1730-1761.
Życiorys.
Był kanonikiem wileńskim i archidiakonem żmudzkim. Na przełomie 1717/1718 roku został biskupem tytularnym Juliopolis i sufraganem żmudzkim. W 1730 roku został biskupem wileńskim. Należał do stronników Stanisława Leszczyńskiego. W czasie elekcji 1733 roku jako deputat litewski podpisał "pacta conventa" Stanisława Leszczyńskiego. Członek konfederacji generalnej Wielkiego Księstwa Litewskiego w 1734 roku.
W 1736 odznaczony Orderem Orła Białego.
U schyłku życia należał do stronników Czartoryskich i Massalskich na Litwie. 
Pochowany w katedrze Św. Stanisława i Św. Władysława w Wilnie.

</doc>
<doc id="1268828" url="https://pl.wikipedia.org/wiki?curid=1268828" title="Michał Zienkowicz">
Michał Zienkowicz



</doc>
<doc id="1268829" url="https://pl.wikipedia.org/wiki?curid=1268829" title="Gabor Straka">
Gabor Straka



</doc>
<doc id="1268830" url="https://pl.wikipedia.org/wiki?curid=1268830" title="Kanał 1 (Izrael)">
Kanał 1 (Izrael)

Kanał 1 (hebr. הערוץ הראשון, Ha’Aruc Ha’Riszon) – dawniej kanał telewizyjny w Izraelu, był jednym z dwóch dostępnych w kraju (drugim był Kanał 2). Rozpoczął nadawanie 2 maja 1968. Był zarządzany przez rządową instytucję Israel Broadcasting Authority i finansowany z abonamentu telewizyjnego oraz wpływów z reklam. 14 maja 2017 roku, kilka minut po emisji 62. Konkursu Piosenki Eurowizji Kanał 1 został oficjalnie zamknięty.
Historia.
Kneset uchwalił prawo o telewizji 6 czerwca 1965. Na tej podstawie utworzono Zarząd Radia i Telewizji ("Israel Broadcasting Authority"; "Rashùt Ha-Shidúr"), a emisję pierwszego kanału telewizyjnego uruchomiono 2 maja 1968. Początkowo była to telewizja czarno-biała, a od 13 stycznia 1981 telewizja kolorowa. Wcześniej przeprowadzano sporadyczne transmisje kolorowe, np. wizytę egipskiego prezydenta w Izraelu w 1977 i konkurs piosenki Eurowizji.
Do 1994 kanał nazywano "Ha-Televizia ha-Klalit" (hebr.: הטלוויזיה הכללית) albo "Ha-Televizia ha-Jisra’elit" (hebr.: הטלוויזיה הישראלית).
Reklamy.
Pomimo że kanał nie nadawał typowych bloków reklamowych, to jednak podczas programów o wysokiej oglądalności (np. transmisje meczów piłki nożnej) spiker odczytywał tekst reklam. Dodatkowo prezentowane były publiczne filmy informacyjne zamówione przez rząd oraz wyborcze programy przygotowane przez partie polityczne.
Dane techniczne.
Sygnał telewizyjny był nadawany według standardów: PAL i DVB. Programy były przygotowywane w językach: hebrajskim i arabskim. Zasięg nadajników obejmował cały Bliski Wschód.

</doc>
<doc id="1268832" url="https://pl.wikipedia.org/wiki?curid=1268832" title="Jerzy Ferek-Błeszyński">
Jerzy Ferek-Błeszyński

Jerzy Seweryn Witold Ferek-Błeszyński (ur. 14 kwietnia 1888 w Bielanach, zm. 1946 w Poznaniu) – tytularny generał brygady Wojska Polskiego, szef Oddziału II Sztabu Generalnego (1926), wiceminister wyznań religijnych i oświecenia publicznego, kawaler Orderu Virtuti Militari.
Życiorys.
Ukończył Gimnazjum św. Jacka w Krakowie w 1907, następnie studiował filologię romańską na Uniwersytecie Jagiellońskim, a także w Collège de France. Od 1911 do 1914 działał w Związku Strzeleckim.
16 sierpnia 1914 wstąpił do Legionów Polskich. Był m.in. adiutantem 5 pułku piechoty Legionów. Po kryzysie przysięgowym został internowany w Beniaminowie.
Od 1 listopada 1918 służył w Wojsku Polskim. Był dowódcą batalionu w 5 pułku piechoty Legionów, a następnie szefem sztabu Dowództwa Okręgu Wojskowego Przemyśl oraz szefem sztabu Grupy Odsieczy Lwowa. 15 czerwca 1919 został powołany do Szkoły Sztabu Generalnego w Warszawie, w charakterze słuchacza I Kursu. 4 grudnia 1919, po ukończeniu kursu, został zaliczony do korpusu oficerów Sztabu Generalnego. 11 czerwca 1920 został zatwierdzony z dniem 1 kwietnia 1920 w stopniu podpułkownika, w piechocie, w grupie oficerów byłych Legionów Polskich. Pełnił wówczas służbę w Naczelnym Dowództwie Wojska Polskiego. Podczas wojny polsko-bolszewickiej dowodził m.in. Grupą Operacyjną „Ostrołęka” i I Brygadą w Dywizji Ochotniczej.
W latach 1920–1921 był szefem Oddziału III Sztabu 1 Armii, a potem szefem sztabu Wojska Litwy Środkowej. W październiku 1921 rozpoczął studia w Wyższej Szkole Wojennej (Ecole Superieure de Guerre) w Paryżu. Z dniem 1 lutego 1924 został przydzielony do Generalnego Inspektora Piechoty na stanowisko oficera sztabu. W marcu tego roku przydzielony Inspektora Szkół Wojskowych na stanowisko I oficera sztabu.
W latach 20. był członkiem Wojskowego Klubu Samochodowego i Motocyklowego. Po przewrocie majowym pełnił obowiązki szefa Oddziału II Sztabu Generalnego. Z dniem 1 września 1926 roku został przydzielony do Generalnego Inspektora Sił Zbrojnych w Warszawie na stanowisko szefa Biura Inspekcji. 30 czerwca 1927 mianowany został szefem Departamentu I Piechoty MSWojsk. 18 lutego 1928 został zwolniony ze stanowiska szefa departamentu.
Od 14 lutego 1928 do 5 stycznia 1936 był attaché wojskowym w Paryżu. Od 6 stycznia 1939 roku pozostawał w stanie nieczynnym bez prawa do poborów. W tym okresie piastował urząd wiceministra wyznań i oświecenia publicznego.
Podczas kampanii 1939 został wyznaczony przez marszałka Edwarda Śmigłego-Rydza dowódcą dywizji polskiej we Francji, objął stanowisko p.o. komendanta Camp de Coëtquidan, jednak już od listopada 1939 pozostawał bez przydziału. Władysław Sikorski traktował go jako osobistego wroga. Po ewakuacji do Anglii, do 14 sierpnia 1941 osadzony był w Stacji Zbornej Oficerów Rothesay, na wyspie Bute, Szkocja. Ze względu na zły stan zdrowia zwolniony z obozu w styczniu 1942 i przeniesiony w stan nieczynny. Powrócił do Polski w kwietniu 1946 i wkrótce zmarł.

</doc>
<doc id="1268836" url="https://pl.wikipedia.org/wiki?curid=1268836" title="Medal Jędrzeja Śniadeckiego">
Medal Jędrzeja Śniadeckiego

Medal Jędrzeja Śniadeckiego (pot. "Medal Śniadeckiego") – medal przyznawany członkom Polskiego Towarzystwa Chemicznego za wybitne osiągnięcia naukowe w dziedzinie chemii. Jest to najwyższe wyróżnienie Towarzystwa za osiągnięcia naukowe. Na brązowym medalu w kształcie zaokrąglonego kwadratu wybita jest podobizna Jędrzeja Śniadeckiego, rok jego urodzin i śmierci. Na rewersie znajduje się napis "Polskie Towarzystwo Chemiczne" i nazwisko osoby której medal ten przyznano. Oprócz medalu wręczany jest dyplom.

</doc>
<doc id="1268840" url="https://pl.wikipedia.org/wiki?curid=1268840" title="Serratia marcescens">
Serratia marcescens



</doc>
<doc id="1268842" url="https://pl.wikipedia.org/wiki?curid=1268842" title="Oskar Tauschinski">
Oskar Tauschinski

Oskar Jan Tauschinski (ur. 1914 w Żabokrukach w Galicji, zm. 14 sierpnia 1993 w Wiedniu) – pisarz i poeta austriacki.
Wczesne dzieciństwo spę­dził w Wiedniu. Ukończył szkoły we Lwowie i w Gdańsku, a w 1933 jego rodzina osiadła na stałe w Wiedniu, gdzie ukończył Wyższą Szkołę Handlu Za­granicznego. 
Brał udział w kampanii wrześniowej, walcząc po stronie polskiej. Został wzięty do niewoli, następnie zwolniony, po­wrócił do Wiednia. W 1944 był aresztowany przez gestapo. Mieszkał w Wiedniu, pracował w wydawnictwie publikującym literaturę dla młodzieży.
Dorobek pisarski Tauschinskiego jest duży i różnorodny — są to powieści, opowia­dania, sztuki teatralne, poezja. Był również tłumaczem literatury polskiej na język niemiecki.
Tauschinski był laureatem nagród literackich: im. Kórnera (1955 i 1961), miasta Wiednia (1957), nagrody państwowej w dziedzinie literatury młodzie­żowej (1957 i 1962) oraz nagrody SEC-u, którą otrzymał w 1977 w Polsce. 
Autor współpracował z Towarzystwem Austriacko-Polskim w Wiedniu oraz z Towarzystwem Polsko-Austriackim w Warszawie. 

</doc>
<doc id="1268843" url="https://pl.wikipedia.org/wiki?curid=1268843" title="Microsoft SharePoint Foundation">
Microsoft SharePoint Foundation

Microsoft SharePoint Foundation (do wersji 2007 jako Microsoft Windows SharePoint Services) – oprogramowanie firmy Microsoft, podstawowa i bezpłatna dla posiadaczy licencji na Windows Server wersja serwera obsługującego technologię Sharepoint. Wersja zaawansowana i płatna jest zaimplementowana w Microsoft Office SharePoint Server.
SharePoint Foundation obsługuje między innymi takie funkcjonalności jak biblioteki dokumentów, listy zadań, strony typu wiki oraz strony do organizowania spotkań.

</doc>
<doc id="1268846" url="https://pl.wikipedia.org/wiki?curid=1268846" title="Medal Śniadeckiego">
Medal Śniadeckiego



</doc>
<doc id="1268850" url="https://pl.wikipedia.org/wiki?curid=1268850" title="Super Gangster (Extraordinary Gentleman)">
Super Gangster (Extraordinary Gentleman)

Super Gangster (Extraordinary Gentleman) – trzeci solowy album amerykańskiego rapera Stylesa P. Wydany przez Koch Records oraz D-Block Records 4 grudnia 2007. W Internecie dostępy był już 28 listopada.
Pierwszy singel to "Blow Ya Mind" ze Swizz Beatzem. "Gangster, Gangster" został wydany w lutym 2008 roku.
Album zadebiutował na #51 miejscu listy Billboard 200, sprzedając się w nakładzie około 25,000 kopii w pierwszym tygodniu od wydania.

</doc>
<doc id="1268852" url="https://pl.wikipedia.org/wiki?curid=1268852" title="Pantoea agglomerans">
Pantoea agglomerans

Pantoea agglomerans - Gram (-), wokołorzęse bakterie występujące powszechnie na roślinach, izolowane czasami także od ludzi. Według starszej klasyfikacji gatunek zaliczany był m.in. do rodzaju "Erwinia" (jako "Erwinia herbicola").
Bakteria fermentuje węglowodany, powoli rozkłada żelatynę i nie ma zdolności do dekarboksylacji aminokwasów. Izolowana jest często od pracowników zakładów zbożowych i jest możliwym czynnikiem etiologicznym (jako fitopatogen) gorączki zbożowej (zespołu toksycznego wywołanego pyłem organicznym).
Synonimy.
Inne, starsze nazwy tej bakterii to:&lt;br&gt;
"Enterobacter agglomerans" &lt;br&gt; "Bacillus agglomerans" &lt;br&gt; "Erwinia herbicola" &lt;br&gt; "Bacterium herbicola" &lt;br&gt; "Bacterium herbicola" &lt;br&gt; "Pseudomonas herbicola" &lt;br&gt;"Corynebacterium beticola" &lt;br&gt; "Pseudomonas trifolii" 

</doc>
<doc id="1268853" url="https://pl.wikipedia.org/wiki?curid=1268853" title="Enterobacter agglomerans">
Enterobacter agglomerans



</doc>
<doc id="1268854" url="https://pl.wikipedia.org/wiki?curid=1268854" title="Bacillus agglomerans">
Bacillus agglomerans



</doc>
<doc id="1268855" url="https://pl.wikipedia.org/wiki?curid=1268855" title="Erwinia herbicola">
Erwinia herbicola



</doc>
<doc id="1268856" url="https://pl.wikipedia.org/wiki?curid=1268856" title="Bacterium herbicola">
Bacterium herbicola



</doc>
<doc id="1268857" url="https://pl.wikipedia.org/wiki?curid=1268857" title="Pseudomonas herbicola">
Pseudomonas herbicola



</doc>
<doc id="1268858" url="https://pl.wikipedia.org/wiki?curid=1268858" title="Corynebacterium beticola">
Corynebacterium beticola



</doc>
<doc id="1268859" url="https://pl.wikipedia.org/wiki?curid=1268859" title="Pseudomonas trifolii">
Pseudomonas trifolii



</doc>
<doc id="1268860" url="https://pl.wikipedia.org/wiki?curid=1268860" title="Kroll (ujednoznacznienie)">
Kroll (ujednoznacznienie)



</doc>
<doc id="1268867" url="https://pl.wikipedia.org/wiki?curid=1268867" title="Medal Jana Harabaszewskiego">
Medal Jana Harabaszewskiego

Medal Jana Harabaszewskiego (pot. Medal Harabaszewskiego) – polskie odznaczenie przyznawane od 1990 przez Polskie Towarzystwo Chemiczne za wybitne osiągnięcia związane z dydaktyką chemii oraz za działalność popularyzatorską w dziedzinie chemii.
Medal odlewany jest w brązie i ma kształt koła. Na awersie medalu widnieje podobizna Jana Harabaszewskiego, a na rewersie napis "Polskie Towarzystwo Chemiczne" i nazwisko laureata.

</doc>
<doc id="1268869" url="https://pl.wikipedia.org/wiki?curid=1268869" title="Michael Bowen (aktor)">
Michael Bowen (aktor)

Michael Bowen Jr. (ur. 21 czerwca 1953 w Teksasie) − amerykański aktor telewizyjny i filmowy.
Życiorys.
Wczesne lata.
Urodził się w Teksasie jako syn aktorki Sonii Sorel (z domu Henius; ur. 18 maja 1921, zm. 24 września 2004) i artysty malarza z ruchu Beatnicy Michaela Bowena Sr. (ur. 8 grudnia 1937, zm. 7 marca 2009). Pradziadek jego matki Max Henius (1859–1935) był duńsko-amerykańskim biochemikiem, a prababka jego matki była siostrą historyka Johana Ludviga Heiberga (1854–1928). Jego rodzice rozwiedli się. Kiedy miał 11 lata, matka ponownie wyszła za mąż 13 sierpnia 1944 za aktora Johna Carradine, z którym miała dwóch synów: Keitha (ur. 8 sierpnia 1949) i Roberta (ur. 24 marca 1954). Carradine z poprzedniego związku z Ardanelle McCool miał także dwóch synów: Bruce’a (ur. 10 kwietnia 1933) i Davida (ur. 8 grudnia 1936, zm. 3 czerwca 2009).
Kariera.
W 1982 pojawił się po raz pierwszy na szklanym ekranie w dwóch operach mydlanych CBS: "Knots Landing" jako Roy Thompson i "Falcon Crest" jako Bill Reed oraz serialu kryminalnym NBC "CHiPs" z Erikiem Estradą. Po występie w komedii romantycznej Marthy Coolidge "Dziewczyna z doliny" ("Valley Girl", 1983) u boku Nicolasa Cage, zagrał w dramacie "Mniej niż zero" ("Less Than Zero", 1987) z Robertem Downeyem Jr., "Ojciec chrzestny III" ("The Godfather Part III", 1990), "Magnolia" (1999) i "Kill Bill" ("Kill Bill Volume 1", 2003).
Najczęściej grywał gościnnie postacie ze świata przestępczego, a czasami mało znaczące role w odcinkach seriali: "Nieustraszony" (1983), "Drużyna A" (1986), "21 Jump Street" (1989), "Gliniarz i prokurator" (1991), "Matlock" (1992), "Ostry dyżur" (1994), "Niebieski Pacyfik" (1996), "Nowojorscy gliniarze" (1996), "Z Archiwum X" (2001), "Obrońca" (2002), "Babski oddział" (2002) czy "" (2003, 2010). W serialu "Zagubieni" ("Lost", 2006–2007) wcielił się w postać Danny’ego Picketta.

</doc>
<doc id="1268871" url="https://pl.wikipedia.org/wiki?curid=1268871" title="Kołobrzeg Stadion">
Kołobrzeg Stadion

Kołobrzeg Stadion – przystanek kolejowy w Kołobrzegu, w województwie zachodniopomorskim, w Polsce. Zlokalizowany w miejscu zbiegu ulic Solnej, Bałtyckiej i Jedności Narodowej.
W roku 2017 przystanek obsługiwał 20–49 pasażerów na dobę.
Historia.
W okresie przed II wojną światową w miejscu dzisiejszego przystanku istniała mijanka oraz peron dla podróżnych, a także dworzec kolei wąskotorowej "Kolberg Siederland "wraz z lokomotywownią.
W latach 60. XX wieku kolej wąskotorową zlikwidowano, a na terenie dworca Kostrzewno utworzono bazę przeładunkową Kombinatu Budowlanego w Kołobrzegu, znajdowały się tam 2 suwnice bramowe, które obsługiwały trzy bocznice kolejowe dla pociągów dostarczających m.in. kruszywo do wytwórni prefabrykatów (nazywanej przez mieszkańców Kołobrzegu „fabryką domów”) znajdującej się w miejscowości Bezpraw pod Zieleniewem. W latach 90. XX wieku zlikwidowano suwnice bramowe, a także dwie bocznice kolejowe, zaś trzeci tor był wykorzystywany pod kolejowe wczasy wagonowe. Od lata 2005 roku w wyniku likwidacji zwrotnicy kolejowej wagony były odcięte od linii kolejowej. We wrześniu 2010 roku bocznica wraz z taborem została zezłomowana (jeden wagon na szprychowych kołach z okresu I wojny światowej został przejęty przez Muzeum Oręża Polskiego w Kołobrzegu). W pobliżu dworca Kostrzewno pomiędzy ulicą Bałtycką a mostem na Kanale Drzewnym odchodziła bocznica do portu wojennego Kołobrzeg i spółdzielni rybackiej „Barka” – tor będący własnością Agencji Mienia Wojskowego został zlikwidowany we wrześniu 2007 roku ze związku z remontem nawierzchni ulicy Bałtyckiej. W śladzie po bocznicy do portu wojennego powstała ścieżka rowerowa, będąca częścią ścieżki Velo Baltica.
W 2013 roku z racji modernizacji mostu na Parsęcie położonym na linii kolejowej Szczecin – Kołobrzeg wybudowano peron i reaktywowano przystanek Kołobrzeg Kostrzewno, na którym bieg kończyły pociągi ze Szczecina. Po zakończeniu modernizacji peron przystanku pozostał nieczynny dla ruchu. W następnym roku podjęto decyzję o reaktywacji przystanku w ruchu pasażerskim z powodu dużej popularności. Zarządca infrastruktury podjął prace przy dostosowaniu peronu do wymagań technicznych i budowy oświetlenia. Przystanek pod nazwą Kołobrzeg Stadion ponownie został uruchomiony 15 czerwca 2014 roku.
Obecnie.
Do dziś istnieje grupa bocznic dworca Kostrzewno, odchodząca od głównej linii po zachodniej stronie ulicy Jedności Narodowej; jeden z torów przecina ulicę Sienkiewicza i prowadzi do dawnej bazy paliwowej CPN (obecnie PKN Orlen) przy ul. Rolnej – był używany w latach 2005–2007 przez pociągi dostarczające głazy i kruszec z Kotliny Kłodzkiej do przebudowy falochronu kołobrzeskiego portu. Od tego toru odchodzi też obecnie nieużywana bocznica do punktu skupu złomu, a także tor do dawnej rozlewni wody mineralnej „Perła Bałtyku” (przy czym tor wyciągowy dojazdu do rozlewni zajęty jest przez wagony wczasowe dla pracowników i emerytów PKP).

</doc>
<doc id="1268872" url="https://pl.wikipedia.org/wiki?curid=1268872" title="Hula-hop">
Hula-hop



</doc>
<doc id="1268873" url="https://pl.wikipedia.org/wiki?curid=1268873" title="7 Brygada Kadrowa Strzelców">
7 Brygada Kadrowa Strzelców

7 Brygada Kadrowa Strzelców (7 BKS) – kadrowa brygada piechoty Polskich Sił Zbrojnych.
Historia brygady.
7 Brygada Kadrowa Strzelców została sformowana 24 listopada 1940 roku w Dunfermline, w Szkocji, w składzie I Korpusu. Wraz z nią został utworzony Oddział Wydzielony 7 Brygady Kadrowej Strzelców w Kirkcaldy pod tymczasowym dowództwem pułkownika artylerii Ludwika Ząbkowskiego.
Brygada została zorganizowana na podstawie decyzji Naczelnego Wodza z 5 listopada 1940 roku, rozkazu L.dz. 12811/O.I.tjn. dowódcy I Korpusu z 5 listopada 1940 roku i rozkazu organizacyjnego L.dz. 387/O.I.tjn.40 dowódcy 7 Brygady Kadrowej Strzelców z 26 listopada 1940 roku.
Jednostka została utworzona na bazie oficerskiego obozu w Broughton, położonego na wschód od Biggar i na południowy zachód od Peebles.
Kronikarz brygady zauważył, że "„baony w ordre de bataille Brygady stanowiły równowartość plutonów piechoty o stanach około 50 ludzi. Te same mniej więcej liczby bagnetów można odnieść do OR [Oddziału Rozpoznawczego], dyonu artylerii oraz grupy saperów. Razem stanowiło to siłę bojową około 300 karabinów z pewną ilością broni maszynowej”".
30 listopada 1940 roku inspektor sił alianckich w Wielkiej Brytanii, generał George Norton Cory przeprowadził inspekcję brygady.
Ze względu na potrzebę jej użycia do służby przeciwdesantowej, tworzyła ona organizacyjnie oficerski batalion piechoty.
10 lipca 1941 roku do jednostki przydzieleni zostali oficerowie z rozformowanej 8 Brygady Kadrowej Strzelców.
15 lipca 1941 roku zorganizowana została kompania ciężkich karabinów maszynowych. Instruktorzy kompanii mieli za zadanie przeszkolić cały stan osobowy brygady w obsłudze i użyciu broni ciężkiej. Przeszkolenie odbywało się w formie miesięcznych kursów.
Na podstawie rozkazu L.dz. 774/Szef.Sąd./Tjn./41 Naczelnego Wodza i Ministra Spraw Wojskowych z 30 września 1941 roku zostały zniesione Sądy Polowe przy 4, 5, 7 i 8 Brygadach Kadrowych Strzelców, a w ich miejsce został utworzony 2 Sąd Polowy przy Brygadzie Szkolnej.
Z dniem 1 grudnia 1941 roku 7 Brygada Kadrowa Strzelców została przeformowana w II Oficerski Batalion Szkolny, który wszedł w skład Brygady Szkolnej.
Organizacja brygady.
Organizacja 7 Brygady Kadrowej Strzelców w latach 1940-1941
Obsada personalna oddziałów.
7 dywizjon kadrowy artylerii lekkiej
oficerowie:
bateria kadrowa artylerii przeciwlotniczej
7 kompania kadrowa łączności
Na czas skadrowania brygady oficerowie łączności, przydzieleni do poszczególnych batalionów i oddziału rozpoznawczego, zostali służbowo przydzieleni do 7 Kompanii Kadrowej Łączności, która wykazywała ich w swoich raportach stanu i żywionych.
Zgrupowanie Saperów
7 kompania kadrowa saperów
oficerowie:
7 kompania kadrowa przeciwpancerna
7 kompania kadrowa sanitarna
7 kadrowy park samochodowy
7 kadrowy park uzbrojenia
7 pluton kadrowy żandarmerii
sąd polowy 7 BKS został zlikwidowany 14 listopada 1941, a jego skład osobowy przeniesiony do sądu polowego nr 2.
kompania ciężkich karabinów maszynowych

</doc>
<doc id="1268874" url="https://pl.wikipedia.org/wiki?curid=1268874" title="Hula hoop">
Hula hoop



</doc>
<doc id="1268875" url="https://pl.wikipedia.org/wiki?curid=1268875" title="Baby-AT">
Baby-AT

Baby AT – standard konstrukcji płyt głównych oraz zasilaczy i obudów komputerowych wprowadzony przez firmę IBM w 1985 roku. Obecnie wyparty przez ATX.
Płyty Baby-AT miały wymiary 220x330 mm i były wykorzystywane z procesorami Intel 80286 i wczesnymi modelami Pentium.
Przyłączenie karty dźwiękowej ze złączem ISA było czasem niemożliwe ze względu na to, że kolidowało ono z gniazdem procesora, które umieszczone było w linii prostej za złączami ISA.

</doc>
<doc id="1268878" url="https://pl.wikipedia.org/wiki?curid=1268878" title="Washita River">
Washita River

Washita – rzeka w USA, w stanie Oklahoma, o długości 1007 km.
Źródła rzeki znajdują się na Wielkich Równinach, a uchodzi ona do rzeki Red River. Jej główny dopływ to Wildhorse. Większe miasta leżące nad rzeką – Clinton, Anadarko, Cheyenne, Chickasha. Rzeka jest wykorzystywana do produkcji energii elektrycznej.
27 listopada 1868 miała miejsce masakra nad Washita River.

</doc>
<doc id="1268879" url="https://pl.wikipedia.org/wiki?curid=1268879" title="Carrefour Mova">
Carrefour Mova

Carrefour Mova (wcześniej Carrefour Mova Mobile) – polski operator sieci telefonii komórkowej w Polsce.
Informacje ogólne.
Carrefour Mova jako operator wirtualny (MVNO) korzystał z infrastruktury sieci należącej do Polkomtel S.A.
Historia.
Carrefour Mova rozpoczął działalność 9 kwietnia 2008. Zamknięcie działalności nastąpiło 30 września 2012.
Oferta.
Carrefour Mova udostępniał wyłącznie usługi bez abonamentu (na kartę). Zestawy startowe sieci Carrefour Mova dostępne były w sklepach Carrefour. Do oferty należały zestawy startowe (podstawowy oraz dla klientów korzystających z karty Rodzinka) z telefonem i bez. Carrefour Mova umożliwiał przyłączenie się klientów z innych sieci z zachowaniem dotychczas posiadanego numeru telefonicznego. Za wydane pieniądze na zakupy klient mógł otrzymać darmowe minuty na rozmowy do Mova i innych sieci (bez Play).
Carrefour Mova oferował także darmowy dostęp do internetu w telefonie komórkowym w zamian za oglądanie reklam.

</doc>
<doc id="1268880" url="https://pl.wikipedia.org/wiki?curid=1268880" title="Ochotniczy Pułk Desna">
Ochotniczy Pułk Desna

Ochotniczy Pułk "Desna" ("Freiwillige Regiment "Desna""), nazywany też Ukraińskim Pułkiem, Pułkiem do Zadań Specjalnych, Pułkiem mjr. Weisse – ochotnicza kolaboracyjna jednostka wojskowa Wehrmachtu złożona głównie z Rosjan, Białorusinów i Ukraińców podczas II wojny światowej.
Historia.
Pułk był jedną z wielu "wschodnich" jednostek wojskowych formowanych przez Niemców na okupowanych obszarach ZSRR od jesieni 1941 r. w celach ochronnych i antypartyzanckich. 18 kwietnia 1942 r. przybył ze sztabu niemieckiej 2 Armii Pancernej do okupowanego Briańska nowy dowódca tyłowych wojsk gen. mjr Berngard. Przywiózł ze sobą rozkaz o utworzeniu ochotniczego pułku złożonego z b. sowieckich jeńców wojennych. 
Wkrótce rozpoczęło się w miejscowości Ordżonikidze w okręgu orłowskim formowanie dwóch batalionów pułku. Z niemieckich jednostek wojskowych wydzielono 6 oficerów, 16 podoficerów i 42 szeregowych jako kadrę dla niego. Tworzenie pułku nadzorował mjr Weiss, który potem stanął na jego czele. Funkcję szefa sztabu i jednocześnie dowódcy oddziału zwiadowczego objął rtm. Wuppermann. Major Weiss dążył do tego, aby do pułku wstępowali przedstawiciele różnych narodowości zamieszkujących ZSRR. Nazywał jednak swoją jednostkę rosyjskim pułkiem, podczas gdy w oficjalnych dokumentach występowała ona jako ukraiński pułk (jeden batalion składał się wyłącznie z Ukraińców). Ostatecznie nazwano go od nazwiska dowódcy ochotniczym pułkiem mjr. Weissa. 
Trzon pułku został sformowany do 16 lipca 1942 r. Jednostka składała się wówczas z 1 batalionu pod dowództwem b. oficera Armii Czerwonej kpt. Kubełki, dzielącego się na trzy kompanie piechoty, kompanię karabinów maszynowych i kompanię moździerzy, 2 batalionu por. Munscheida, dzielącego się na trzy kompanie piechoty i kompanię karabinów maszynowych i 3 batalionu szkoleniowego mjr. Lemberga, w skład którego wchodziła tylko jedna kompania. Ponadto w skład pułku wchodził 3-bateryjny dywizjon artylerii wyposażony w 6 zdobycznych dział 76,2 mm i 2 haubice 122 mm oraz 150-osobowy szwadron konny. Przy sztabie dywizjonu istniała też bateria 6 działek przeciwpancernych 45 mm. 1 batalion jeszcze przed ostatecznym sformowaniem został przydzielony do ochrony mostów kolejowych w okręgu briańskim. 
Od pocz. maja 1942 r. uczestniczył w akcjach antypartyzanckich (m.in. operacja "Anton"). Spośród najlepszych żołnierzy batalionu Niemcy utworzyli kompanię specjalnego przeznaczenia, która została przydzielona do Abwehrgruppe 107 "Vidder". W sierpniu 1942 r. pułk działał nad rzeką Desna, mając za sąsiadów na drugim brzegu oddziały dowodzone przez Bronisława W. Kaminskiego. W listopadzie 1942 r. nowym dowódcą pułku został płk Cebisch. 21 listopada jednostkę wizytował gen. Berngard. Latem 1943 r. przeszło do partyzantów 30 żołnierzy z 3 batalionu na czele z kpt. Korobejnikowem oraz grupa żołnierzy z 4 batalionu. Jednakże były to nieliczne przypadki. W tym czasie jednostka została przemianowana na Ochotniczy Pułk "Desna". W czerwcu 1943 r. składał się on ze sztabu (dowódca – płk Cebisch, zastępca – mjr Autsch, adiutant – por. Etling), kompanii sztabowej, 1 batalionu (615. Ostbataillon) w sile 350-400 ludzi pod dowództwem por. Kulbise, 2 batalionu (616. Ostbataillon) – por. Munscheida, 3 batalionu (617. Ostbataillon) – mjr. Lamberga, dywizjonu artylerii – mjr. von Weisse, szwadronu konnego i oddziału specjalnego przeznaczenia (zwiadowcy i dywersanci). 
Wkrótce w miejscowości Trubeck Niemcy sformowali 4 batalion (618. Ostbataillon). Na jego czele stanął por. Herbert. Pułk liczył ok. 2,5-2,7 tys. żołnierzy z okręgu orłowskiego i briańskiego. Byli to b. jeńcy wojenni z Armii Czerwonej, dezerterzy, miejska młodzież i b. partyzanci. Byli głównie narodowości rosyjskiej, ukraińskiej i białoruskiej. Wśród nich było ok. 120 Niemców na kluczowych stanowiskach dowódczych i specjalistycznych. Byli sowieccy oficerowie początkowo byli przyjmowani na szeregowców, ale po okazaniu męstwa w walce mogli być awansowani na podoficerów. Po pewnym czasie stali się oni dowódcami części kompanii i baterii artylerii. 
Na uzbrojeniu pułku znajdowały się rosyjskie pistolety TT, niemieckie karabiny ręczne Mauser 98k i rosyjskie Mosin wz. 1891/1930, niemieckie pistolety maszynowe МР38/40, rosyjskie karabiny maszynowe Diegtiariew i Maxim, rosyjskie moździerze, działa polowe i haubice. Pułk działał w rejonie Briańska do końca sierpnia 1943 r., kiedy został przesunięty na okupowaną Białoruś, a następnie do Francji (615 i 618 Ostbataliony i 621 dywizjon artylerii) i Włoch (616 i 617 Ostbataliony). Bataliony walczyły z tamtejszymi partyzantami. Pod koniec 1944 r. 618 Ostbatalion został przydzielony do formowanej 1 dywizji Sił Zbrojnych Komitetu Wyzwolenia Narodów Rosji, zaś 621 dywizjon artylerii do 2 dywizji.

</doc>
<doc id="1268883" url="https://pl.wikipedia.org/wiki?curid=1268883" title="Wracając do powrozu">
Wracając do powrozu

Wracając do powrozu () – opowiadanie s-f Rogera Zelazny’ego, którego akcja rozgrywa się w świecie Amberu. Po raz pierwszy zostało opublikowane w czasopiśmie „Pirate Writings” w 1995 roku.
Przedstawia historię po zakończeniu "Księcia Chaosu". Narratorem jest Frakir – obdarzony żeńską świadomością, magiczny powróz-dusiciel Merlina.
W Polsce opowiadanie to ukazało się 25 maja 2017 roku w miesięczniku „Nowa Fantastyka” w tłumaczeniu Piotra W. Cholewy.
Fabuła.
Przebudzenie powrozu kontynuuje historię od punktu, w którym zakończyło się opowiadanie "Całunnik i Guisel". Czarodziej odpowiedzialny za zdarzenia zza lustra ucieka do pokoju Flory przed Guiselem, którego Merlin wysłał przez lustro w Amberze. Flora woła do pomocy Luke’a, a ten zabija Guisela za pomocą miecza Branda o nazwie Werewindle. Czarodziejowi zza lustra udaje się zbiec. Opowiadanie opisuje również dalsze losy Frakir. Okazuje się, że jej zwiększona wrażliwość, nabyta w trakcie podróży z Merlinem po miejscu pomiędzy Cieniami, nie zanikła. Powracając do rzeczywistości doznała szoku, utraciła na nowo mowę, lecz powoli zaczęła dochodzić do siebie. Przekazała pewne szczegóły na temat Werewindle’a oraz spikarda znalezionego przez Merlina Luke’owi i Fionie. Werewindle to według niej przemieniony spikard Rawg. Przy jego pomocy można zgromadzić wystarczająco dużo mocy, by zniszczyć świat.

</doc>
<doc id="1268884" url="https://pl.wikipedia.org/wiki?curid=1268884" title="Korzystno (przystanek kolejowy)">
Korzystno (przystanek kolejowy)

Korzystno - nieczynny przystanek kolejowy w Korzystnie, w województwie zachodniopomorskim, w Polsce.

</doc>
<doc id="1268889" url="https://pl.wikipedia.org/wiki?curid=1268889" title="GDOP">
GDOP



</doc>
<doc id="1268890" url="https://pl.wikipedia.org/wiki?curid=1268890" title="VDOP">
VDOP



</doc>
<doc id="1268891" url="https://pl.wikipedia.org/wiki?curid=1268891" title="TDOP">
TDOP



</doc>
<doc id="1268892" url="https://pl.wikipedia.org/wiki?curid=1268892" title="PDOP">
PDOP



</doc>
<doc id="1268893" url="https://pl.wikipedia.org/wiki?curid=1268893" title="HDOP">
HDOP



</doc>
<doc id="1268896" url="https://pl.wikipedia.org/wiki?curid=1268896" title="Rezerwat przyrody Jezioro Dębiniec">
Rezerwat przyrody Jezioro Dębiniec

Rezerwat przyrody Jezioro Dębiniec – krajobrazowy rezerwat przyrody położony w gminie Pobiedziska, powiecie poznańskim (województwo wielkopolskie), na terenie Parku Krajobrazowego Promno. Obszar rezerwatu podlega ochronie czynnej.
Powierzchnia i historia.
Powierzchnia: 37,25 ha (oddział leśny 221).
Został utworzony w 1959 roku w celu ochrony śródleśnego jeziora z otaczającymi go łąkami i bagnami oraz stanowiska kłoci wiechowatej ("Cladium mariscus"). Początkowo zajmował 33,34 ha. Powierzchnię skorygowano w 1967 podczas prac urządzania lasu.
Przyroda.
Jezioro otaczają torfowiska i lasy, z bogatą roślinnością torfowisko-łąkową (m.in. zbiorowisko "Cladietum marisci"), którą tworzą m.in. rosiczki, żurawina, tłustosz, wełnianka i skrzypy. Brzegi porasta trzcina, sitowie, pałka wodna i kłoć wiechowata. Wśród roślin pływających spotkać można: grzybień biały, grążel żółty i rdestnicę pływającą. Zbiornik otaczają też łozowiska wierzby szarej, płaty olsu ze smugami łęgu, a także zbiorowisko zastępcze grądu środkowoeuropejskiego.
Ptactwo wodne licznie reprezentowane jest przez dzikie kaczki (krzyżówka, ogorzałka, rdzawogłowa), bąki, łyski, perkozy dwuczube i kurki wodne.

</doc>
<doc id="1268897" url="https://pl.wikipedia.org/wiki?curid=1268897" title="Alejandro de Tomaso">
Alejandro de Tomaso

Alejandro de Tomaso (ur. 10 lipca 1928 w Buenos Aires, zm. 21 maja 2003 w Modenie) – argentyński kierowca i przedsiębiorca, założyciel firmy motoryzacyjnej de Tomaso.
Urodzony w Argentynie w 1928 r. Po pewnym czasie z Argentyny przeniósł się do Europy gdzie rozpoczął karierę jako kierowca F1. W wieku 27 lat pojechał do Modeny, poznał tam swoją żonę i po kilku latach w 1959 r. założył własną markę samochodową.

</doc>
<doc id="1268901" url="https://pl.wikipedia.org/wiki?curid=1268901" title="Rezerwat przyrody Jezioro Pławno">
Rezerwat przyrody Jezioro Pławno

Rezerwat przyrody Jezioro Pławno – krajobrazowy rezerwat przyrody położony w gminie Murowana Goślina, powiecie poznańskim (województwo wielkopolskie). Wchodzi w skład obszaru Natura 2000 „Uroczyska Puszczy Zielonki” PLH300058 oraz Parku Krajobrazowego Puszcza Zielonka.
Rezerwat obejmuje jeziora Pławno i Kociołek oraz otaczające je bagna i lasy.
Powierzchnia: 16,71 ha.
Został utworzony w 1978 roku w celu ochrony rzadkich gatunków roślinności wodnej i torfowiskowej z jaskrem wielkim ("Ranunculus lingua"), kłocią wiechowatą ("Cladium mariscus"), rdestnicą błyszczącą ("Potamogeton rutilus").

</doc>
<doc id="1268902" url="https://pl.wikipedia.org/wiki?curid=1268902" title="Pontificio Istituto Orientale">
Pontificio Istituto Orientale



</doc>
<doc id="1268908" url="https://pl.wikipedia.org/wiki?curid=1268908" title="Fahrenheit (album)">
Fahrenheit (album)

Fahrenheit – album Toto wydany w 1986. Pierwszy album z udziałem Josepha Williamsa w roli wokalisty. W dodatku był to ostatni album Toto z udziałem Steve'a Porcaro, odszedł z zespołu po trasie koncertowej "Fahrenheit". Album nigdy nie został złotą płytą. Piosenkarka Paula Abdul pojawia się w wideo trzeciego singla "Till The End".

</doc>
<doc id="1268909" url="https://pl.wikipedia.org/wiki?curid=1268909" title="Rezerwat przyrody Jodły Ostrzeszowskie">
Rezerwat przyrody Jodły Ostrzeszowskie

Rezerwat przyrody Jodły Ostrzeszowskie – florystyczny rezerwat przyrody położony w gminie Doruchów, powiecie ostrzeszowskim (województwo wielkopolskie).
Powierzchnia: 8,73 ha (akt powołujący podawał 8,96 ha).
Został utworzony w 1963 roku w celu ochrony boru mieszanego z jodłą pospolitą ("Abies alba") na granicy jej zasięgu.

</doc>
<doc id="1268912" url="https://pl.wikipedia.org/wiki?curid=1268912" title="Białoruski Instytut Gospodarki i Kultury">
Białoruski Instytut Gospodarki i Kultury

Białoruski Instytut Gospodarki i Kultury (biał. "Беларускі Інстытут Гаспадаркі і Культуры") – białoruska instytucja kulturalno-gospodarcza działająca w latach 1926-1937
Instytut powstał w czerwcu 1926 r. w Warszawie z inicjatywy działaczy 2 umiarkowanych białoruskich ugrupowań politycznych, tj. Białoruskiego Zjednoczenia Chrześcijańsko-Demokratycznego i Białoruskiego Związku Włościańskiego. Na jego czele stanął Adam Bildziukiewicz, zaś funkcję sekretarza pełnił poeta Haliasz Laukowicz. Choć siedzibą Instytutu miała być Warszawa, to jednak główna działalność przez cały okres jego istnienia skupiała się w Wilnie, gdzie działała Rada Centralna, zwana też Zarządem Centralnym. Należeli do niej ksiądz Adam Stankiewicz, Fabian Jaremicz, Stefan Świstun, Aleksander Nazarewski, Konstanty Budźko, Aleksander Babiański, Jan Wasileuski, Konstanty Juchniewicz, Paweł Karuza, Edward Budźko, Jan Paźniak, Wiaczesław Bogdanowicz.
Organizacja działała na obszarach Polski zamieszkanych przez Białorusinów. Podstawowym celem jej działalności było rozbudzanie białoruskiej świadomości narodowej, popieranie przedsiębiorczości, rolnictwa, przemysłu, rzemiosła i sztuki ludowej, kształcenie zawodowe ludności białoruskiej oraz pomoc w rozwoju oświaty i kultury białoruskiej. Odbywało się to poprzez zakładanie spółdzielni rolniczych, organizowanie odczytów oświatowych, imprez rocznicowych, wystaw gospodarczych, koncertów i innych występów artystycznych, otwieranie bibliotek, czytelni i domów ludowych. Członkiem Instytutu mógł zostać każdy Białorusin bez względu na przynależność partyjną. Władze centralne i oddziałowe wyznaczały kierunki rozwoju i pełniły funkcje koordynujące działalność Instytutu, zaś główna praca odbywała się w organizowanych w terenie kołach.
W krótkim czasie Instytut stał się najbardziej aktywną instytucją białoruskiego życia gospodarczego-kulturalnego. Do końca 1926 r. zostały zorganizowane jego oddziały w Wilnie, Radoszkowiczach i Nowogródku. Pod koniec 1927 r. oddziały istniały już w 50 miejscowościach województwa wileńskiego i nowogródzkiego, zaś na pocz. lat 30. było ich aż 69, skupiających ok. 700 członków. Instytut prowadził też 36 bibliotek w województwach wileńskim, nowogródzkim, poleskim i białostockim. W 1933 r. liczebność członków osiągnęła szczyt, wynosząc 937 osób. Jednakże już w 1935 r. było ich 580, a w 1936 r. – 457.
Jedną z najważniejszych dziedzin w działalności Instytutu była walka o szkoły białoruskie. Zdołano uzyskać od władz 6 koncesji szkolnych na białoruskie prywatne szkoły ludowe, ale otwarto tylko jedną w Szawlanach. Przeszkodą były wydane przez polskie władze oświatowe negatywne opinie o osobach kandydujących na stanowiska nauczycieli. Niepowodzeniem zakończyły się starania o otrzymanie zezwolenia na otwarcie Białoruskiego Seminarium Nauczycielskiego. Z inicjatywy Instytutu przekazywano też władzom polskim deklaracje domagającej się otwarcia publicznych szkół białoruskich. Władze skutecznie odrzucały żądania, motywując niemożność otwarcia szkół brakiem odpowiednio wykształconych nauczycieli Białorusinów. Władze Instytutu wypowiadały się również w sprawie podręczników wykorzystywanych w szkołach białoruskich. Instytut organizował ponadto akcję odczytów na wsiach. Dotyczyły one problemów parcelacji, komasacji gruntów, likwidacji serwitutów oraz sposobów przeprowadzania melioracji gruntów.
W dziedzinie gospodarczej Instytut podjął pewne działania w 1927 r. Z jego inicjatywy w lutym tego roku w Wilnie zostały otwarte kursy spółdzielczości i kursy handlowe, które miały przygotować kierowników przyszłych spółdzielni i pracowników handlu. Jesienią rozpatrywano pomysł utworzenia w Wilnie Białoruskiego Przemysłowo-Rolniczego Banku Spółdzielczego, który udzielałby kredytów chłopom białoruskim. Ostatecznie do uruchomienia tej instytucji nie doszło. Do innych przejawów działalności gospodarczej Instytutu należała też pomoc pieniężną dla Towarzystwa Dobroczynności. Akcje te popularyzowały Instytut wśród miejscowej ludności. W dziedzinie gospodarki dużą rolę odgrywało pismo "Samopomoc. Białoruskie Spółdzielczo-Ekonomiczne Czasopismo", redagowane przez A. Klimowicza, w którym ukazywało się wiele porad gospodarczych. Instytut energicznie propagował tworzenie własnej spółdzielczości twierdząc, że udział Białorusinów w spółdzielniach polskich i litewskich nie zaspokaja ambicji i nie daje dużych zysków. Jednakże brak odpowiednich środków finansowych zmusił kierownictwo Instytutu do skupienia się na działalności kulturalno-oświatowej.
Na pocz. 1929 r. doszło do zmiany dotychczasowego kierownictwa Instytutu. 6 stycznia A. Bildziukiewicz zrezygnował z funkcji prezesa, wobec czego 3 lutego dokonano wyboru nowego Zarządu Centralnego. Na czele Instytutu stanął ks. Wincent Hadleuski, znany z działalności w ruchu chadeckim. Funkcję wiceprezesa objął Adolf Klimowicz. W skład Zarządu Centralnego weszli też P. Karuzo, Albin Stepowicz, Bazyli Rohulia, J. Wasileuski, Bronisłau Turonak, K. Juchniewicz, J. Paźniak. W latach 30. najbardziej aktywnymi działaczami Instytutu byli ponadto ksiądz A. Stankiewicz, W. Bohdanowicz, Leon Dubiejkouski, Mikałaj Szkialonak, Uładysłau Kazłouski, Marian Pieciukiewicz, Jan Szutowicz, Józef Najdziuk, Józef Malecki, Alaksandar Jacyna, Iwan Pieszka. Taki skład kierownictwa i głównych działaczy organizacji reprezentował umiarkowany nurt w białoruskim ruchu narodowym.
Na pocz. lat 30. nastąpił szczytowy okres działalności Instytutu. W 1931 r. w Białoruskim Wydawnictwie im. Franciszka Skaryny z inicjatywy Instytutu zostały wydane 4 książki po białorusku: poemat "Новая зямля" Jakuba Kołasa, zbiory wierszy Franciszka Bohuszewicza "Дудка беларуская" i "Смык беларускі" wraz z krytycznym szkicem o życiu i twórczości poety autorstwa ks. A. Stankiewicza, sceniczny obrazek z białoruskiego życia na Białostocczyźnie "Pierwsze jaskółki" oraz broszurę instruktażowo-regulaminową dotyczącą zakładania i prowadzenia kół terenowych Instytutu. W tym samym roku w terenie odbyło się 27 odczytów oświatowych i ponad 30 przedstawień teatralnych, pomimo dużych utrudnień ze strony władz samorządowych. Nowym przedsięwzięciem Instytutu w 1935 r. było rozpoczęcie wydawania w Wilnie białoruskiego kwartalnika literacko-naukowego "Kałossie". W latach 30. nawiązano też współpracę z inną białoruską instytucją oświatowo-kulturalną Towarzystwem Szkoły Białoruskiej. Efektem porozumienia było wydanie wspólnych odezw skierowanych do ludności białoruskiej, nawołujących do przeprowadzenia tzw. plebiscytu szkolnego. Akcja na rzecz szkolnictwa białoruskiego przybrała wkrótce większe rozmiary. Nadzorował ją utworzony przez obie instytucje Sekretariat Szkolny. Kolejnym przejawem działalności było wydanie 16 czerwca 1936 r. przez Sekretariat jednodniówki "Za szkołę białoruską", informującej Białorusinów o szykanach ze strony polskich władz szkolnych. Pismo zostało jednak skonfiskowane przez policję.
Kierownictwo i działacze Instytutu angażowali się także w działalność polityczną. Starali się odciągnąć Białorusinów od wyborów samorządowych, twierdząc, że udział w nich jest jednoznaczny z poparciem dla państwa polskiego. Zalecali tworzenie własnych organów samorządowych. Było to jedną z przyczyn, dla których władze polskie podjęły działania wymierzone w działalność Instytutu. Od pocz. lat 30. administracja państwowa przeciwdziałała tworzeniu nowych placówek oraz utrudniała urządzanie zebrań i imprez kulturalnych. Pracę Instytutu skutecznie ograniczył również brak odpowiednich środków finansowych. Negatywny stosunek do Instytutu przejawiali komuniści, rywalizujący o wpływy wśród ludności białoruskiej. Dokonywali oni nawet prowokacji w celu doprowadzenia do likwidacji kół terenowych Instytutu, np. podrzucali nielegalną literaturę komunistyczną, a następnie zawiadamiali policję. Ostatecznie polskie władze uznały, że Instytut działa pod wpływem czynników komunistycznych, zagrażając bezpieczeństwu publicznemu. Decyzją wojewody wileńskiego z grudnia 1936 r. działalność Białoruskiego Instytutu Gospodarki i Kultury została zawieszona, zaś 27 stycznia 1937 r. rozwiązano go.

</doc>
<doc id="1268913" url="https://pl.wikipedia.org/wiki?curid=1268913" title="Wells (Somerset)">
Wells (Somerset)

Wells – miasto i civil parish w Wielkiej Brytanii, w Anglii, w hrabstwie Somerset, w dystrykcie Mendip. Leży 37,5 km na północny-wschód od miasta Taunton, 30,6 km na południe od miasta Bristol i 182,3 km na zachód od Londynu. W 2001 roku miasto liczyło 10 406 mieszkańców. W 2011 roku civil parish liczyła 10 536 mieszkańców. Wells jest wspomniana w Domesday Book (1086) jako "Welle"/"Wella". Miasto słynie jako najmniejsze spośród miast Wielkiej Brytanii posiadających tytuł "city".
W Wells nakręcono komedię policyjną Hot Fuzz – Ostre psy, choć akcja umieszczona jest w hrabstwie Gloucestershire. W okolicy Wells znajduje się Glastonbury, gdzie odbywa się co roku festiwal muzyczny.

</doc>
<doc id="1268914" url="https://pl.wikipedia.org/wiki?curid=1268914" title="D-Wave">
D-Wave

D-Wave (wcześniej Digital Wave) - marka odtwarzaczy MP3/MP4. Odtwarzacze tej marki maja zastosowana pamięć Flash firmy Samsung o pojemności od 128 MB do 8 GB (aktualnie w sprzedaży od 1 GB – 8 GB).
Marka zadebiutowała na rynku odtwarzaczy 1 maja 2005, a jej właścicielem jest firma Empire Audio Sp. z o.o..
Odtwarzacze D-Wave posiadają dodatkowe funkcje: aparat cyfrowy, kamerę video, gry (PMP), dyktafon, radio FM, przeglądarka zdjęć, ebook (książka elektroniczna).
Odtwarzacze posiadają wyświetlacze w technologii TFT LCD o różnych przekątnych (od 1,5 cala do 3,2 cala).
12 marca 2008 D-Wave wprowadził na rynek 24 modele odtwarzaczy MP4 oraz 4 modele odtwarzaczy MP3, 

</doc>
<doc id="1268916" url="https://pl.wikipedia.org/wiki?curid=1268916" title="Jacek Urban">
Jacek Urban

Jacek Urban (ur. 12 sierpnia 1953 w Nisku) – ksiądz katolicki, prałat (kapelan Jego Świątobliwości), kanonik krakowskiej kapituły katedralnej, doktor habilitowany nauk humanistycznych, specjalista w zakresie historii, specjalność: historia Kościoła, profesor Uniwersytetu Papieskiego Jana Pawła II w Krakowie. Specjalista historii powszechnej XIX wieku oraz dziejów Kościoła Powszechnego, zwłaszcza w XIX i XX wieku.
Znawca dziejów Krakowa i katedry wawelskiej.
Życiorys.
Ukończył Liceum Ogólnokształcące w Rudniku nad Sanem (1972), Wyższe Seminarium Duchowne w Krakowie (1978). W 1996 obronił napisaną pod kierunkiem Bolesława Kumora pracę doktorską "Krakowska Kapituła Katedralna w latach 1795-1945". W 2001 uzyskał stopień doktora habilitowanego na podstawie dorobku naukowego oraz rozprawy pt. "Katedra na Wawelu 1795-1918".
Od 2009 jest kanonikiem gremialnym, a od 2019 dziekanem kapituły katedralnej na Wawelu. W 2009 wydał kolejne dzieło dotyczące krakowskiej katedry "Katedra na Wawelu 1918-2008".
Od września 2016 pełni funkcję dziekana Wydziału Historii i Dziedzictwa Kulturowego Uniwersytetu Papieskiego Jana Pawła II w Krakowie.
Odznaczony Srebrnym (2007) i Złotym (2021) Krzyżem Zasługi.

</doc>
<doc id="1268918" url="https://pl.wikipedia.org/wiki?curid=1268918" title="Białoruski Związek Włościański">
Białoruski Związek Włościański

Białoruski Związek Włościański (biał. Беларускі Сялянскі Саюз, Biełaruski Sialański Sajuz) – partia białoruskiej mniejszości narodowej działająca w latach 1925-1932 na terenie północno-wschodnich ziem II Rzeczypospolitej. 
Została założona 10 listopada 1925 roku przez działaczy Białoruskiej Partii Socjaldemokratycznej. Głosiła poglądy zbliżone do chrześcijańskiej demokracji – domagała się autonomii dla mieszkających w Polsce Białorusinów, prawa do rozwoju oświaty i kultury w języku ojczystym, zaprzestania szykan wobec działaczy białoruskiego ruchu narodowego, zniesienia osadnictwa wojskowego, podziału ziemi obszarniczej między chłopów, swobody wyznania oraz zmniejszenia obciążeń wobec białoruskiego chłopstwa. 
Organizacja współpracowała z chrześcijańskimi demokratami. Do jej głównych działaczy należeli Fabian Jeremicz i Bazyli Rogula. 
Partia wydawała w latach 1926-1929 gazetę "Sialanskaja Niwa".

</doc>
<doc id="1268921" url="https://pl.wikipedia.org/wiki?curid=1268921" title="Ion Vlădoiu">
Ion Vlădoiu

Ion Vlădoiu (ur. 5 listopada 1968 w Călineşti) – piłkarz rumuński grający na pozycji napastnika.
Kariera klubowa.
Vlădoiu pochodzi z okolic miasta Piteşti. Piłkarską karierę rozpoczął w zespole FC Argeş Piteşti i 31 października 1987 roku zadebiutował w pierwszej lidze w wygranym 2:0 meczu z Oţelul Galaţi. W Argeş występował przez trzy i pół sezonu na ogół zajmując miejsca w środku tabeli. Na początku 1991 roku przeszedł do Steauy Bukareszt. W pierwszych dwóch sezonach wywalczył z nią wicemistrzostwo Rumunii, a w 1992 roku dodatkowo zdobył Puchar Rumunii. Natomiast w 1993 roku został mistrzem kraju i przyczynił się także do wywalczenia tego tytułu w sezonie 1993/1994, pomimo że w połowie sezonu odszedł do Rapidu Bukareszt. W sezonie 1994/1995 zdobył 16 goli i to wzbudziło ponowne zainteresowanie szefów Steauy, którzy z powrotem ściągnęli zawodnika do swojego klubu. Sezon później z 25 golami na koncie Ion został królem strzelców pierwszej ligi Rumunii i trzeci raz w karierze został mistrzem kraju (zdobył też swój drugi puchar kraju).
Latem 1996 roku Vlădoiu wyjechał do niemieckiego 1. FC Köln. W Bundeslidze zadebiutował 18 sierpnia w wygranym 3:0 wyjazdowym meczu z Fortuną Düsseldorf. Już w następnej kolejce ligowej zdobył zwycięskiego gola z TSV 1860 Monachium. Łącznie zaliczył 8 trafień i był drugim strzelcem zespołu po Tonim Polsterze. Sezon 1997/1998 był już mniej udany dla Rumuna, który strzelił tylko 2 gole w lidze i spadł z Köln do drugiej ligi.
Latem 1998 Vlădoiu wrócił do Rumunii. Został zawodnikiem Dinama Bukareszt, w którym odzyskał dawną skuteczność. W sezonie 1998/1999 zdobył 14 bramek i został wicemistrzem Rumunii, a w rundzie jesiennej sezonu 1999/2000 zaliczył 12 trafień w 12 meczach i zimą 2000 przeszedł do niemieckiego drugoligowca Kickers Offenbach, z którym spadł jednak z ligi. Następnie powrócił do Steauy i został z nią po raz kolejny mistrzem kraju. W sezonie 2001/2002 był zawodnikiem Argeş Piteşti, a latem 2002 wypożyczono go do Universitatei Craiova. Strzelał jednak coraz mniej bramek - 2 dla Universitatei, a przez rok nie zdobył gola w barwach Argeş. Pierwszą połowę 2004 roku spędził w drugoligowym UTA Arad i następnie zakończył piłkarską karierę.
Kariera reprezentacyjna.
W reprezentacji Rumunii Vlădoiu zadebiutował 14 listopada 1992 roku w zremisowanym 1:1 meczu z Czechami. W 1994 roku był w kadrze Rumunii na Mistrzostwach Świata w USA. Tam zagrał w jednym spotkaniu, przegranym 1:4 ze Szwajcarią. Na boisku pojawił się w 70. minucie zmieniając Ilie Dumitrescu, a w 73. minucie otrzymał czerwoną kartkę za faul na Christophe Ohrelu. W 1996 roku został powołany przez Anghela Iordănescu na Mistrzostwa Europy w Anglii, gdzie wystąpił tylko przez 12 minut meczu z Hiszpanią (1:2). Karierę reprezentacyjną zakończył w 2000 roku. W kadrze narodowej zagrał 28 razy i zdobył 2 bramki.

</doc>
<doc id="1268922" url="https://pl.wikipedia.org/wiki?curid=1268922" title="Ion Vladoiu">
Ion Vladoiu



</doc>
<doc id="1268923" url="https://pl.wikipedia.org/wiki?curid=1268923" title="Welur (miasto)">
Welur (miasto)

Welur – miasto w Indiach, w dystrykcie Namakkal, w stanie Tamilnadu. W 2001 r. zamieszkiwało je 18 393 osób.
W Welurze rozwinął się przemysł spożywczy. Znajduje się tam ośrodek handlowy regionu rolniczego.

</doc>
<doc id="1268925" url="https://pl.wikipedia.org/wiki?curid=1268925" title="2 Brygada Strzelców Imperium Rosyjskiego">
2 Brygada Strzelców Imperium Rosyjskiego

2 Brygada Strzelców Imperium Rosyjskiego – jedna z rosyjskich brygad strzeleckich okresu Imperium Rosyjskiego. Jej sztab mieścił się w Radomiu.
Wchodziła w skład 14 Korpusu Armijnego z dowództwem w Lublinie.
Skład brygady w 1914.
sztab 2 Brygady Strzelców – Radom

</doc>
<doc id="1268927" url="https://pl.wikipedia.org/wiki?curid=1268927" title="Marsz weselny (film)">
Marsz weselny (film)

Marsz weselny ("The Wedding March") – amerykański dramat nakręcony w scenerii Wiednia w okresie przed wybuchem I wojny światowej. Fabuła filmu o prowokatorskiej historii miłości. Film ten w czasie montażu został reżyserowi odebrany i skrócony. Był to ostatni jego film.

</doc>
<doc id="1268933" url="https://pl.wikipedia.org/wiki?curid=1268933" title="Puszcza Napiwodzko-Ramucka">
Puszcza Napiwodzko-Ramucka

Puszcza Napiwodzko-Ramucka – kompleks leśny położony w województwie warmińsko-mazurskim pomiędzy Olsztynem, Olsztynkiem, Nidzicą, Szczytnem i Pasymiem, w powiatach: olsztyńskim, ostródzkim, nidzickim i szczycieńskim. Jest to rozległy kompleks borów sosnowych o powierzchni 117 319,9 ha. Poszczególne części puszczy stanowią:
Puszcza znajduje się pod nadzorem Regionalnej Dyrekcji Lasów Państwowych w Olsztynie i wchodzi w skład następujących nadleśnictw: Jagiełek, Jedwabno, Korpele, Nidzica, Nowe Ramuki, Olsztyn, Olsztynek, Szczytno, Wielbark i Wipsowo.
Historia.
Puszcza Napiwodzko-Ramucka jest pozostałością potężnego kompleksu leśnego rozpościerającego się między Nidzicą, Olsztynem, Giżyckiem, Ełkiem a rzeką Narew – w średniowieczu określanego mianem Puszczy Galindzkiej (od zamieszkującego ją pruskiego plemienia Galindów).
Geografia.
Znajduje się tu ponadto wiele małych zbiorników wodnych, lecz oprócz nich występują tu także większe jeziora: Łańskie (1070 ha), Kośno (552 ha) i Omulew (549 ha).
Flora.
W drzewostanie dominuje sosna, poza tym dość licznie występuje: świerk, brzoza, buk, dąb, grab.
Rośliny chronione i rzadkie.
Ze względu na duże zróżnicowanie siedlisk na terenie puszczy występuje dość szeroka lista rzadkich i chronionych roślin. Są to:
bagno zwyczajne ("Ledum palustre"), bobrek trójlistkowy ("Henyanthes trifoliata"), brzoza niska ("Betula humilis"), cis pospolity ("Taxus baccata"), goździk kosmaty ("Dianthus armeria"), grążel żółty ("Nuphar lutea"), grzybienie białe ("Numphaea alba"), jodła pospolita ("Abies alba"), kocanki piaskowe ("Helichrysum arenarium"), konwalia majowa ("Convallaria majalis"), kopytnik pospolity ("Asarum eureopaeum"), kosaciec syberyjski ("Iris sibirica"), kruszczyk szerokolistny ("Epipactis helleborine"), kruszyna pospolita ("Frangula alnus"), kukułka (storczyk) krwista ("Dactylorhiza incarnata"), kukułka (storczyk) plamista ("Dactylorhiza maculata"), lilia bulwkowata ("Lilium bulbiferum"), lilia złotogłów ("Lilium martagon"), lipiennik Loesela ("Liparis Loeselii"), mącznica lekarska ("Arctostaphylos uva-ursi"), naparstnica zwyczajna ("Digitalis grandiflora"), orlik pospolity ("Aquilegia vulgaris"), paprotka zwyczajna ("Polypodium vulgare"), pierwiosnek lekarski ("Primulla veris"), płonnik pospolity ("Polytrichum commune"), pływacz drobny ("Urticularia minor"), podejźrzon rutolistny ("Botrychium multifidum"), podkolan biały ("Platanthera bifolia"), podkolan zielonawy ("Platanthera chloranta"), pomocnik baldaszkowaty ("Chimaphila umbellata"), przylaszczka pospolita ("Hepatica nobilis"), przytulia wonna ("Galium odoratum"), rojownik (rojnik) pospolity ("Jovibarba sobolifera"), rosiczka długolistna ("Drosera anglica"), rosiczka okrągłolistna ("Drosera rotundifolia"), sasanka otwarta ("Pulsatilla patens"), sierpiec błyszczący ("Drepanocladus vernicosus"), skrzyp olbrzymi ("Equisetum telmateia"), storczyk kukawka ("Orchis militaris"), wawrzynek wilczełyko ("Daphne mezereum"), widłak goździsty ("Lycopodium clavatum"), widłak jałowcowaty ("Lycopodium annotinum"), widłak spłaszczony ("Lycopodium complanatum"), zimoziół północny ("Linnea borealis").
Fauna.
Ssaki.
Wśród ssaków można tu spotkać m.in. łosia, jelenia szlachetnego, sarnę, dzika, borsuka, bobra europejskiego, wydrę, jenota, wilka.
Od 2003 roku pojawiają się informacje o obserwowaniu rysi, w tym samicy z młodymi. Do tej pory oficjalne dane mówią, że ostatni raz rysia na tym terenie widziano pod koniec lat 80. XX wieku. Ponownie rysie przywędrowały tu z obszaru Puszczy Piskiej, co jest to związane z wichurą, która przeszła tam 4 lipca 2002 roku i zniszczyła kilkanaście tysięcy hektarów lasu, w tym naturalne ostoje tych kotów.
Dawniej występowały tu: niedźwiedzie, tury i żubry.
Ptaki.
Na bagnistych terenach Lasów Napiwodzko-Ramuckich stwierdzono gniazdowanie 160 gatunków ptaków. Wiele rzadkich gatunków, są to m.in.: bielik, rybołów, orlik krzykliwy, kania czarna, kania ruda, bocian czarny, dudek, kraska, cietrzew, derkacz, lelek, kropiatka, jastrząb, żuraw.
Płazy i gady.
Płazy i gady reprezentują prawie wszystkie krajowe nizinne gatunki, są to m.in.
Ochrona przyrody.
Na obszarze puszczy (planowany Park Krajobrazowy Puszczy Napiwodzko-Ramuckiej) znajduje się 11 rezerwatów przyrody:
Puszcza objęta jest Obszarem Chronionego Krajobrazu Puszczy Napiwodzko-Ramuckiej, ponadto znajduje się tu kilkanaście użytków ekologicznych, w tym „Obiekt Stawowy Tylkowo” (192,3 ha).
Ze względu na to, że puszcza jest ostoją ptaków o randze europejskiej, została objęta obszarem Natura 2000 „Puszcza Napiwodzko-Ramucka” (PLB 280007). Innym obszarem sieci Natura 2000 chroniącym sporą część terenów puszczy jest obszar mający znaczenie dla Wspólnoty „Ostoja Napiwodzko-Ramucka” (PLH280052), składający się z 9 enklaw.

</doc>
<doc id="1268934" url="https://pl.wikipedia.org/wiki?curid=1268934" title="Veraval">
Veraval

Veraval – miasto portowe w Indiach, w stanie Gudźarat, nad Morzem Arabskim. W 2001 r. miasto to zamieszkiwało 141 207 osób.
W tym mieście rozwinął się przemysł włókienniczy na bazie bawełny oraz olejarski.

</doc>
<doc id="1268935" url="https://pl.wikipedia.org/wiki?curid=1268935" title="Chalda wa Tila al-Ali">
Chalda wa Tila al-Ali

Chalda wa Tila al-Ali (arab. خلدا و تلاع العلي) – miasto w Jordanii, w muhafazie Amman. Według danych szacunkowych na rok 2008 liczy 163 906 mieszkańców.

</doc>
<doc id="1268937" url="https://pl.wikipedia.org/wiki?curid=1268937" title="Tambu (album)">
Tambu (album)

Tambu – album muzyczny grupy Toto wydany w maju 1995 roku. Sprzedano wówczas 600,000 kopii na całym świecie. Jest to ich dziewiąty album. Pierwszy ich album z udziałem Simona Phillipsa, który przejął obowiązki zmarłego Jeffa Porcaro w 1992 roku.

</doc>
<doc id="1268938" url="https://pl.wikipedia.org/wiki?curid=1268938" title="Małe roboty">
Małe roboty



</doc>
<doc id="1268941" url="https://pl.wikipedia.org/wiki?curid=1268941" title="Frakir">
Frakir



</doc>
<doc id="1268942" url="https://pl.wikipedia.org/wiki?curid=1268942" title="Browky Perszi">
Browky Perszi

Browky Perszi () – wieś na Ukrainie, w obwodzie żytomierskim, w rejonie berdyczowskim, w hromadzie Andruszówka, nad rzeką Kamjanką. W 2001 roku liczyła 961 mieszkańców.
Wieś położona jest ok. 110 km na południowy zachód od Kijowa. Od zachodu graniczy z Łebedyncami, od południa z Jareszkami, a od północy z Horodyszczem.
Historia.
Pierwsza wzmianka o miejscowości pochodzi z 1617 roku. Wieś wchodziła w skład starostwa białocerkiewskiego w województwie kijowskim, a po rozbiorach – wołości Browki w ujeździe skwirskim, w guberni kijowskiej. Stanowiła własność książąt Lubomirskich, następnie Rohozińskich. Do 1918 roku wieś była własnością Ściborów-Rylskich. W XIX wieku powstała stacja kolei oraz linia do Kijowa. W 1870 roku wieś liczyła 723 prawosławnych oraz 39 katolików. W miejscowości znajdowała się cerkiew parafialna. 
Dwór.
We wsi znajdują się ruiny parterowego dworu krytego dachem czterospadowym, wybudowanego na wysokiej oficynie; od frontu portyk z sześcioma kolumnami podtrzymującymi trójkątny fronton. Kolumnady łączyły dwór z bocznymi oficynami. Do wejścia prowadziły schody.

</doc>
<doc id="1268945" url="https://pl.wikipedia.org/wiki?curid=1268945" title="Imre Garaba">
Imre Garaba

Imre Garaba (ur. 29 lipca 1958) – piłkarz węgierski grający na pozycji obrońcy.
Kariera piłkarska.
W Reprezentacji Węgier w latach 1980–1991 zagrał 82 razy i strzelił 3 gole. Wystąpił na Mistrzostwa Świata 1982 i 1986.

</doc>
<doc id="1268947" url="https://pl.wikipedia.org/wiki?curid=1268947" title="Szczuczarz (jezioro)">
Szczuczarz (jezioro)

Szczuczarz (Zamieć) – jezioro położone niedaleko miejscowości Szczuczarz w województwie zachodniopomorskim, w powiecie wałeckim, w gminie Człopa, tuż przy drodze krajowej nr 22, na południowy zachód od Człopy.
Powierzchnia ogólna zbiornika wynosi 149,13 ha, w tym lustra wody 136,13 ha; długość 3025 m, szerokość maksymalna 1750 m, zaś średnia 500 m, długość obrzeża 10625 m, głębokość maksymalna 17,4 m, zaś średnia 6,3 m. Jezioro swym kształtem przypomina monstrualnej wielkości ptaka z rozłożonymi do lotu skrzydłami.
Jego linia brzegowa jest bardzo urozmaicona, nieregularna. Największa szerokość „skrzydła” znajduje się w części północno-zachodniej, wydłużenie zaś w południowo-wschodniej. Cały zaś akwen położony jest w kierunku północno-południowym. Teren wokół jeziora jest zalesiony drzewami liściastymi i iglastymi. Drzewa i krzewy miejscami wdzierają się w toń wody, tworząc maleńkie półwysepki i wysepki.
Roślinność wodna jest słabo rozwinięta. Reprezentują ją: trzcina pospolita, sitowie, skrzyp, moczarka kanadyjska, grążel żółty i grzybień biały. Dno zbiornika jest głównie twarde: piaszczyste oraz piaszczysto-żwirowe i bardzo urozmaicone. Na całym akwenie dość licznie występują podwodne górki i półki. Jest też duża, o powierzchni 1 ha, niezagospodarowana wyspa porośnięta lasem.
Jezioro odwadnia niewielki ciek, poprzez który Szczuczarz łączy się z jeziorem Przesieki II. Przy odpływie wykształciło się trzęsawisko.
Pod względem rybackim jezioro zakwalifikowano do typu leszczowego. Występują tam m.in.: sielawa, węgorz, szczupak, leszcz, płoć. W zacisznych zatoczkach można trafić na okazy karpi i linów.

</doc>
<doc id="1268948" url="https://pl.wikipedia.org/wiki?curid=1268948" title="Marek Chowaniec">
Marek Chowaniec

Marek Piotr Chowaniec (ur. 24 stycznia 1966 w Oświęcimiu) – polski scenograf teatralny, telewizyjny i filmowy, prodziekan Wydziału Scenografii warszawskiej ASP.
Doktorat (2010) i habilitację (2012) uzyskał na Wydziale Sztuki Mediów i Scenografii ASP w Warszawie. 
Jako scenograf zrealizował około 50 przedstawień teatralnych, m.in. "Marat-Sade" i "Czarna maska" - reż. Krzysztof Nazar, "Miss Saigon" i "Grease" - reż. Wojciech Kępczyński, "Kuglarze i wisielcy", "Garderobiany", "Parady", "Tak daleko, tak blisko", "Cyrano de Bergerac", "Nie-Boska komedia" – reż. Krzysztof Zaleski, "Tyle miłości" i "Romeo i Julia" - reż. Janusz Józefowicz, "Anioły Ameryki" - reż. Wojciech Nowak, "Chicago" - reż. Krzysztof Jasiński, "Pięciu braci Moe" - reż. Olaf Lubaszenko.
Współtworzył również około 30 przedstawień teatru telewizji, m.in.: "Doktor Halina" - reż. Marcin Wrona, "Oskarżeni – Śmierć sierżanta Karosa" - reż. Stanisław Kuźnik, "Słowo honoru" i "Tajny agent" - reż. Krzysztof Zaleski, "Nasze miasto" - reż. Maria Zmarz-Koczanowicz, "Małpa" - reż. Janusz Zaorski, "Kariera Arturo Ui" - reż. Piotr Szulkin. Stworzył również scenografię do filmu "List" w reżyserii Denijala Hasanovica oraz serialu telewizyjnego "Policjanci" w reżyserii Łukasza Wylężałka. 
W 2010 roku był twórcą scenografii do widowiska baletowego "Let's dance, Chopin" (w reżyserii Marii Stokłosy) na otwarcie dnia polskiego EXPO w Szanghaju. 27 marca 2023 odznaczony Brązowym Medalem „Zasłużony Kulturze Gloria Artis”

</doc>
<doc id="1268949" url="https://pl.wikipedia.org/wiki?curid=1268949" title="Churajbat as-Suk">
Churajbat as-Suk

Churajbat as-Suk (arab. خريبة السوق) – miasto w Jordanii (muhafaza Amman). Według danych szacunkowych na rok 2008 liczy 122 304 mieszkańców.

</doc>
<doc id="1268953" url="https://pl.wikipedia.org/wiki?curid=1268953" title="Konkordancja Stronga">
Konkordancja Stronga

Konkordancja Stronga (ściślej Pełna Konkordancja Biblii Stronga) – konkordancja Pisma Świętego sporządzona z wykorzystaniem Biblii króla Jakuba (KJV), zredagowana pod przewodnictwem dr. (1822–1894) i pierwotnie opublikowana w 1890 roku. W tym czasie Strong posiadał tytuł profesora nauk teologii egzegetycznej przy .
Dzieło to jest typem pełnego odsyłacza każdego słowa z przekładu KJV, tzn. odsyła z powrotem do oryginalnego tekstu.
W odróżnieniu od innych publikacji tego typu, celem konkordancji Stronga nie jest dostarczenie treści lub komentarza na temat Biblii, ale udostępnienie indeksu do Pisma Świętego. Pomaga ona w ten sposób czytelnikowi w odnalezieniu słów, tam gdzie się one pojawiają w Biblii. Indeks ten umożliwia badaczom Biblii ponowne odnalezienie frazy lub wersetu wcześniej badanego lub porównanie, jak podobny aspekt jest poruszony w innej części Pisma Świętego. 
Konkordancja Stronga zawiera:
James Strong nie stworzył tego dzieła w pojedynkę, ale dzięki wysiłkowi ponad stu współpracowników. Konkordancja ta stała się najszerzej stosowaną konkordancją dla Biblii Króla Jakuba.
Polska wersja konkordancji Stronga, oparta na tekście Biblii gdańskiej i uszeregowana wedle słów greckich i hebrajskich, została opublikowana przez wydawnictwo Na Straży jako „Biblia w systemie Stronga” – ST (2004) i NT (1996, 2007).

</doc>
<doc id="1268956" url="https://pl.wikipedia.org/wiki?curid=1268956" title="Al-Dżubajha">
Al-Dżubajha

Al-Dżubajha (arab. الجبيهه) – miasto w Jordanii (muhafaza Amman). Według danych szacunkowych na rok 2008 liczy 80 542 mieszkańców.

</doc>
<doc id="1268960" url="https://pl.wikipedia.org/wiki?curid=1268960" title="Kingdom of Desire">
Kingdom of Desire

Kingdom of Desire – album wydany przez Toto w 1992 roku. Perkusista Jeff Porcaro zmarł krótko po nagraniu albumu (na jego miejsce do zespołu trafił brytyjski perkusista Simon Phillips). Album został zmiksowany przez Boba Clearmountaina. Jest to "najcięższy" pod względem gatunku muzycznego, album wydany przez Toto do chwili obecnej.

</doc>
<doc id="1268961" url="https://pl.wikipedia.org/wiki?curid=1268961" title="Mistrzostwa świata w szachach 1886">
Mistrzostwa świata w szachach 1886

Mistrzostwa świata w szachach 1886 – pierwszy oficjalny mecz o tytuł mistrza świata pomiędzy Wilhelmem Steinitzem i Johannesem Zukertortem, który odbył się w trzech miastach Stanów Zjednoczonych w styczniu, lutym i marcu 1886 r. Pierwsze pięć partii meczu rozegrano w Nowym Jorku, kolejne cztery – w Saint Louis, a ostatnie jedenaście – w Nowym Orleanie. Zgodnie z regulaminem, pojedynki remisowe nie były liczone do klasyfikacji, a tytuł mistrza świata zdobył zawodnik, który jako pierwszy uzyskał 10 punktów. W 20. partii meczu dziesiąte zwycięstwo odniósł Steinitz i to on został pierwszym oficjalnym mistrzem świata.

</doc>
<doc id="1268963" url="https://pl.wikipedia.org/wiki?curid=1268963" title="Vidisa">
Vidisa

Vidisa – miasto w Indiach, w stanie Madhja Pradesz, nad rzeką Betwa. W 2001 roku miasto zamieszkiwało 125 457 osób.
W mieście rozwinął się przemysł spożywczy oraz rzemiosło tkackie.
Doktor R. Balasubramaniam z Indian Institute of Technology w Kanpurze, po przeprowadzeniu badań metalurgicznych oraz ikonograficznych sugeruje, że Żelazna kolumna z Delhi pierwotnie znajdowała się przy świątyni w pobliżu jaskiń Udayagiri niedaleko miasta Vidishā.

</doc>
<doc id="1268966" url="https://pl.wikipedia.org/wiki?curid=1268966" title="Wydawnictwo Miniatura">
Wydawnictwo Miniatura

Wydawnictwo Miniatura czyli Wydawnictwo Miniatura – Stowarzyszenie Siwobrodych Poetów – wydawnictwo z siedzibą w Krakowie publikujące pozycje z zakresu poezji, aforystyki oraz literatury z pogranicza filozofii i mistyki.
Historia.
Pierwsze oficjalne publikacje miały miejsce w 1988 roku. Założycielem wydawnictwa jest Mieczysław Mączka. Wydawnictwo ma siedzibę od dwudziestu lat przy ul. Barskiej 13 w Krakowie.
Publikacje.
Dorobek wydawniczy to 1300 pozycji do końca 2007 roku, w tym także książki obcojęzyczne. 
Wśród publikacji znajdują się również pozycje z zakresu pogranicza filozofii i mistycyzmu.

</doc>
<doc id="1268967" url="https://pl.wikipedia.org/wiki?curid=1268967" title="Enguerrand Quarton">
Enguerrand Quarton

Enguerrand Quarton lub Charonton (ur. ok. 1410-1420, zm. po 1466) – malarz francuski, przedstawiciel malarstwa późnogotyckiego.
Pochodził z Pikardii (z Laon lub jego okolic); prawdopodobnie tam też się kształcił. Niewykluczone także, że odbył podróż do Niderlandów. Działał w Prowansji w latach 1444-1466, najpierw w Aix-en-Provence, później w Arles i Awinionie. Zaliczany jest do tzw. drugiej "szkoły z Awinionu" – grupy artystów, tworzących na południu Francji pod protektoratem mieszczaństwa i króla Rene Andegaweńskiego w XV i na początku XVI wieku. Dzieła tych artystów noszą cechy gotyku międzynarodowego oraz malarstwa niderlandzkiego i burgundzkiego. Obok Enguerranda Quartona do tego nurtu zaliczani są m.in. Jacques Yverni, Guillaume Dombet, Nicolas Froment oraz inni anonimowi autorzy.
Za jego dzieła bezspornie uważane są dwa obrazy: "Madonna Miłosierdzia", wykonana wraz z Pierre’em Villattem (1452) oraz "Koronacja Marii" (1454). Oprócz tego, na podstawie podobieństw stylistycznych, część badaczy przypisuje mu "Pietę z Villeneuve-lès-Avignon", datowaną na ok. 1455. Przypisuje mu się także inne dzieła: iluminacje w kilku manuskryptach, trzy inne obrazy, znany tylko z dokumentów witraż i fresk, znany z kopii.
"Koronacja Marii", namalowana dla kartuzji w Villeneuve-lès-Avignon, przedstawia Trójcę Świętą, koronującą Maryję na Królową Niebios. Wokół nich zgromadzeni są święci, apostołowie, prorocy i aniołowie. Poniżej, na ziemi, odbywa się Sąd Ostateczny. Ukazane miasta to Rzym i Jerozolima. "Madonna Miłosierdzia" ukazuje popularny w średniowieczu temat Madonny, w której płaszczu chronią się wierni. Dzieło nazywane jest także "Ołtarzem Cadard" od nazwiska fundatorów.

</doc>
<doc id="1268968" url="https://pl.wikipedia.org/wiki?curid=1268968" title="Enguerrand Charonton">
Enguerrand Charonton



</doc>
<doc id="1268972" url="https://pl.wikipedia.org/wiki?curid=1268972" title="Szarcz (jezioro)">
Szarcz (jezioro)

Szarcz – jezioro położone na Pojezierzu Lubuskim w Bruździe Zbąszyńskiej, województwo lubuskie, powiat międzyrzecki, gmina Pszczew, na północno-zachodnim krańcu wsi Pszczew. Północny brzeg jeziora graniczy ze wsią Szarcz.
Misa jeziorna o gruszkowatym kształcie, północna część mocno zarośnięta roślinnością pływającą. Zgodnie z wymogami SOJJ jezioro Szarcz zaliczono do II klasy czystości. Jezioro zostało zagospodarowane na potrzeby turystyki i rekreacji. Liczna zabudowa rekreacyjna zlokalizowana jest na krańcu południowo-wschodnim i zachodnim. Jezioro łączy się poprzez wąski ciek, na południowo-wschodnim krańcu, z Jeziorem Chłop.
Hydronimia.
Do 1945 roku jezioro było nazywane "Scharziger See". Obecna nazwa została wprowadzona urzędowo 17 września 1949 roku. Według urzędowych spisów opracowanych przez Komisję Nazw Miejscowości i Obiektów Fizjograficznych (KNMiOF) oraz przez Państwowy rejestr nazw geograficznych nazwa tego jeziora to "Szarcz". W dokumentach PZW jezioro jest określane jako "Szarcz Duży," natomiast w dokumentacji Wojewódzkiego Inspektoratu Ochrony Środowiska podawana jest również druga nazwa jezioro "Szarzeńskie".
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 169,8 ha. Średnia głębokość zbiornika wodnego wynosi 7,9 m, a maksymalna – 14,5 m. Lustro wody znajduje się na wysokości 56,3 m n.p.m. Objętość jeziora wynosi 13 365,8 tys. m³. Natomiast A. Choiński szacuje wielkość jeziora na 163,5 ha.
Według Mapy Podziału Hydrograficznego Polski leży na terenie zlewni szóstego poziomu "Zlewnia jez. Szarcz". Identyfikator MPHP to 187781. Powierzchnia zlewni jeziora wynosi 3,9 km².
Zagospodarowanie.
Administratorem wód jeziora jest Regionalny Zarząd Gospodarki Wodnej w Poznaniu. Utworzył on obwód rybacki, który obejmuje wody cieku Struga Lubikowska oraz jeziora Szarcz (Obwód rybacki jeziora Szarcz na cieku Struga Lubikowska – Nr 1). Gospodarkę rybacką na jeziorze prowadzi Polski Związek Wędkarski Okręg w Gorzowie Wielkopolskim.
Jezioro pełni również funkcje rekreacyjne. Na jeziorze funkcjonują dwa kąpieliska wyznaczone z zasadami dyrektywy kąpieliskowej: "Kąpielisko OW Karina nad Jeziorem Szarcz Duży" oraz "Kąpielisko Gminne nad jeziorem Szarcz Duży". W 2021 roku jakość wód kąpieliska gminnego oceniono jako dobrą.
Czystość i ochrona środowiska.
Według danych z lat 1993, 1999 oraz 2005 wody jeziora zaliczane były do II klasy czystości. Badania z 2016 roku zaliczyły wody jeziora do wód o dobrym stanie ekologicznym, co odpowiada II klasie jakości. Klasa jakości została utrzymana również w 2019 roku, wyniki badań wskazały na przekroczenie dopuszczalnego dla I klasy jakości stężenia azotu oraz fosforu. Elementy biologiczne jeziora również mieściły się w granicach II klasy jakości. Przeźroczystość wód została określona na 3,7 metra.
Jezioro Szarcz zostało zakwalifikowane jako niezbyt odporne na degradujące wpływy zewnętrzne, w związku z czym zostało zaliczone do II kategorii podatności na degradację. Oznacza to, że jest to jezioro o średnich warunkach naturalnych. Z jednej strony ma dość dobre warunki morfometryczne zabezpieczające jezioro przed degradującym wpływem zanieczyszczeń antropogennych, w szczególności jezioro ma dość dużą głębokością średnią oraz bardzo niski procent wymiany wód w ciągu roku (4%). Jednak z drugiej strony niska stratyfikacja termiczna niekorzystnie wpływa na jakość wód jeziora.
Jezioro w całości znajduje się na obszarze Pszczewskiego Parku Krajobrazowego oraz na obszarach chronionych w ramach programu Natura 2000. W ramach dyrektywy siedliskowej chroniony obszar nazywa się "Rynna Jezior Obrzańskich", natomiast dyrektywę ptasią reprezentuje obszar "Jeziora Pszczewskie i Dolina Obry".

</doc>
<doc id="1268975" url="https://pl.wikipedia.org/wiki?curid=1268975" title="Bartłomiej Bobrowski">
Bartłomiej Bobrowski

Bartłomiej Bobrowski (ur. 1976) – polski aktor.
W 1999 ukończył studia na Akademii Teatralnej w Warszawie. Grał gościnnie w Teatrze Ateneum w Warszawie, Teatrze Atelier w Sopocie i Teatrze Miejskim w Gdyni. Od 2001 roku jest w zespole Teatru Narodowego. Współpracuje ze Studiem Teatralnym KOŁO, Teatrem Ochoty i Teatrem Powszechnym w Warszawie.

</doc>
<doc id="1268978" url="https://pl.wikipedia.org/wiki?curid=1268978" title="HMS Yarra">
HMS Yarra



</doc>
<doc id="1268979" url="https://pl.wikipedia.org/wiki?curid=1268979" title="Vizianagaram">
Vizianagaram

Vizianagram, Vizianagram (telugu: విజయనగరం) – miasto w Indiach, w stanie Andhra Pradesh. W 2003 r. miasto to zamieszkiwało 184 000 osób.

</doc>
<doc id="1268981" url="https://pl.wikipedia.org/wiki?curid=1268981" title="Vizianagram">
Vizianagram



</doc>
<doc id="1268983" url="https://pl.wikipedia.org/wiki?curid=1268983" title="Al-Mafrak">
Al-Mafrak

Al-Mafrak (arab. المفرق) – miasto w północnej Jordanii, w oazie, na północny wschód od Ammanu; stolica muhafazy Al-Mafrak; 56,3 tys. mieszkańców (2008); główny węzeł komunikacyjny północnej części kraju; ośrodek handlu i rzemiosła.

</doc>
<doc id="1268984" url="https://pl.wikipedia.org/wiki?curid=1268984" title="Gale Sondergaard">
Gale Sondergaard

Edith Holm Sondergaard (ur. 15 lutego 1899 w Litchfield, zm. 14 sierpnia 1985 w Los Angeles) − amerykańska aktorka, laureatka pierwszej przyznanej statuetki Oscara w kategorii "najlepsza aktorka drugoplanowa". Nagrodę odebrała za swoją pierwszą na dużym ekranie rolę w filmie "Anthony Adverse".
Sondergaard rozpoczęła karierę aktorską w teatrze; w filmach występowała począwszy od 1936 roku. Była pierwszą laureatką Oscara dla najlepszej aktorki drugoplanowej za debiut w filmie "Anthony Adverse" (1936). Zagrała drugoplanowe role w filmach "Czarownica z Salem" (1937), "Życie Emila Zoli" (1937), "List" (1940) czy "Znak Zorro" (1940). Została nominowana ponownie do Oscara dla najlepszej aktorki drugoplanowej rolę w filmie "Anna i król Syjamu" (1946), lecz drugiej statuetki nie otrzymała.
Życiorys.
Urodziła się jako Edith Holm Sondergaard w Litchfield w stanie Minnesota, w rodzinie o korzeniach duńsko-amerykańskich, jej rodzicami byli Hans Sondergaard i Christin Holm. Studiowała aktorstwo w Minneapolis School of Dramatic Arts, przed wstąpieniem do John Keller Shakespeare Company. Później koncertowała w Ameryce Północnej w takich przedstawieniach jak "Hamlet", "Juliusz Cezar", "Kupiec wenecki" i "Makbet". Jej młodsza siostra Hester Sondergaard, również została aktorką.
Sondergaard w filmie zadebiutowała rolą w obrazie "Anthony Adverse" (1936). Jej kariera aktorska zaczęła się rozwijać, wystąpiła u boku Paula Muni w obrazie "Życie Emila Zoli" (1937).
Zaproponowano jej rolę Złej Czarownicy w filmie "Czarnoksiężnik z Oz", jednak po zdjęciach próbnych zrezygnowano z tego pomysłu.
W 1940 roku zagrała u boku Bette Davis w obrazie "List". Otrzymała drugą nominację do Oscara jako najlepsza aktorka drugoplanowa za rolę w filmie "Anna i król Syjamu" w 1946 roku. W latach 50. jej kariera filmowa zakończyła się za sprawą zeznań, jakie złożyła przed Senatem USA w sprawie śledztwa antykomunistycznego. W 1978 Sondegaard grała Cesarzową Marię Fiodorowną w sztuce Marcella Maurette'a "Anastasia" na scenie University of Massachusetts Amherst.
Swojego drugiego męża Howarda J. Bibermana poślubiła w 1930 roku. Po wybuchu tzw. drugiej czerwonej paniki, oraz umieszczeniu Bibermana na tzw. czarnej liście Hollywood, para sprzedała swój dom w Hollywood i przeniosła się do Nowego Jorku, gdzie Sondergaard mogła pracować w teatrze. Herbert Biberman zmarł w 1971 roku. Sondergaard wystąpiła jeszcze w kilku filmach telewizyjnych zanim przeszła na emeryturę.
Zmarła z powodu zakrzepicy naczyń mózgowych w Woodland Hills, w Kalifornii w wieku 86 lat. Została poddana kremacji, a jej prochy zostały rozrzucone po Oceanie Spokojnym.

</doc>
<doc id="1268986" url="https://pl.wikipedia.org/wiki?curid=1268986" title="Kassam">
Kassam

Kassam – nazwa pocisków rakietowych domowej produkcji, wytwarzanych przez palestyńskie ugrupowania. Są one wykorzystywane do ostrzeliwania izraelskich osiedli i miast. Nazwa pochodzi od nazwiska palestyńskiego bojownika z okresu powstania przeciwko Brytyjczykom z lat 30. XX wieku, Izz ad-Dina al-Kassama. Pierwsze ich użycie, miało miejsce jesienią 2001. Ocenia się, że do marca 2008 oddziały palestyńskie wystrzeliły około 3000 takich rakiet na Izrael. Od ich wybuchów straciło życie 12 Izraelczyków, a 500 odniosło rany.
Rakieta składa się z metalowej rury, najczęściej rury wodociągowej, wypełnionej materiałem wybuchowym, często uzupełnionym dla wzmocnienia siły rażenia metalowymi kulkami, śrubami itp. Za paliwo służy mieszanka saletry potasowej oraz cukru.

</doc>
<doc id="1268988" url="https://pl.wikipedia.org/wiki?curid=1268988" title="Ołobok (dopływ Odry)">
Ołobok (dopływ Odry)

Ołobok ("Ołoboczek") – rzeka w województwie lubuskim, prawy dopływ Odry o długości 29,53 km. Jej dopływami są: Borowianka, Świebódka i Słomka – wszystkie lewobrzeżne.
Szlak kajakowy.
Cały odcinek Ołoboku nadaje się do spływu kajakowego. Jest to trudna trasa o mocno zarośniętym nurcie, obfitującym w liczne przeszkody.

</doc>
<doc id="1268989" url="https://pl.wikipedia.org/wiki?curid=1268989" title="Beulah Bondi">
Beulah Bondi

Beulah Bondi, właśc. Beulah Bondy (ur. 3 maja 1889 w Chicago, zm. 11 stycznia 1981 w Hollywood) − amerykańska aktorka, dwukrotnie nominowana do Oscara w kategorii "najlepsza aktorka drugoplanowa". Nominacje otrzymała za role w filmach "Tylko raz kochała" (1936) i "W ludzkich sercach" (1938).

</doc>
<doc id="1268994" url="https://pl.wikipedia.org/wiki?curid=1268994" title="Grytviken">
Grytviken

Grytviken – opuszczona stacja wielorybnicza w brytyjskim terytorium zamorskim Georgia Południowa, na południowym Atlantyku. Znajdują się tam miejsca odwiedzane przez turystów przybywających na wyspę, m.in. Muzeum Georgii Południowej i grób sir Ernesta Shackletona. Funkcję stolicy terytorium pełni obecnie sąsiednie King Edward Point.
Grytviken założył w 1904 roku norweski kapitan żeglugi morskiej Carl Anton Larsen, gdyż w okolicznych wodach występowały ogromne stada wielorybów. Stacja działała do sezonu 1965/1966 – zamknięto ją, jak inne na wyspie, z powodu doprowadzenia na skraj wymarcia pogłowia wielkich, opłacalnych ekonomicznie wielorybów w antarktycznych wodach. Po założeniu bazy wielorybniczej w tym miejscu, rozpoczęła się era przemysłowych połowów wielorybów w Antarktyce. Baza była pionierskim przedsięwzięciem. 
Przed II wojną światową wybudowano tutaj skocznię narciarską o punkcie konstrukcyjnym umieszczonym na 35 metrze. Obecnie (2020 rok) jest ona niemal całkowicie zniszczona – zachowały się jedynie jej drewniane pozostałości.

</doc>
<doc id="1268995" url="https://pl.wikipedia.org/wiki?curid=1268995" title="Kęszyce (przystanek kolejowy)">
Kęszyce (przystanek kolejowy)

Kęszyce – przystanek kolejowy w Kęszycach-Wsi, w województwie łódzkim, w Polsce. Znajdują się tu 2 perony.
W roku 2017 przystanek obsługiwał 150–199 pasażerów na dobę.

</doc>
<doc id="1268997" url="https://pl.wikipedia.org/wiki?curid=1268997" title="Olesia Zykina">
Olesia Zykina

Olesia Zykina (ros. Олеся Николаевна Зыкина; ur. 7 października 1980 w Kałudze) – rosyjska lekkoatletka, specjalistka biegów krótkich i średniodystansowych, srebrna medalistka olimpijska w sztafecie 4 x 400 m, 2-krotna medalistka mistrzostw świata, 5-krotna medalistka halowych mistrzostw świata, 2-krotna medalistka mistrzostw Europy.
Rekordy życiowe.
Stadion
Hala

</doc>
<doc id="1269001" url="https://pl.wikipedia.org/wiki?curid=1269001" title="Opisthocomiformes">
Opisthocomiformes



</doc>
<doc id="1269002" url="https://pl.wikipedia.org/wiki?curid=1269002" title="Zwycięstwo nad śmiercią">
Zwycięstwo nad śmiercią

Zwycięstwo nad śmiercią (tyt. oryg. "Ngadhnjim mbi vdekjen") – albański film fabularny z roku 1967 w reżyserii Gezima Erebary i Piro Milkaniego.
Opis fabuły.
Akcja filmu rozgrywa się w czasie II wojny światowej, w okresie okupacji niemieckiej. Niemcy uwięzili dwie młode kobiety, od których torturami próbują wydobyć informacje na temat ruchu oporu. W celu zastraszenia miejscowej ludności obie kobiety zostają powieszone przed zgromadzonymi na rynku mieszkańcami miasta.
Film oparty na wydarzeniach autentycznych – w 1944 Niemcy schwytali dwie działaczki komunistycznego ruchu oporu: Bule Naipi i Persefonę Kokedhimę, które 17 lipca 1944 r. zostały powieszone w Gjirokastrze.
Film powstał w okresie albańskiej rewolucji kulturalnej, kiedy w szczególny sposób akcentowano rolę kobiet w przemianach społecznych, dokonujących się w Albanii. Kolaudacji filmu dokonał późniejszy przywódca Albańskiej Partii Pracy – Ramiz Alia. Realizatorzy filmu zostali wyróżnieni nagrodą państwową. Był to jeden z nielicznych filmów albańskich, które wyświetlano w kinach chińskich (pod koniec lat 60. Albania była najbliższym sojusznikiem Chin w Europie).

</doc>
<doc id="1269003" url="https://pl.wikipedia.org/wiki?curid=1269003" title="Tinamiformes">
Tinamiformes



</doc>
<doc id="1269005" url="https://pl.wikipedia.org/wiki?curid=1269005" title="Procellariiformes">
Procellariiformes



</doc>
<doc id="1269007" url="https://pl.wikipedia.org/wiki?curid=1269007" title="Port lotniczy Fredericton">
Port lotniczy Fredericton

Port lotniczy Frederiction (IATA: YFC, ICAO: CYFC) – port lotniczy położony w Lincoln, w pobliżu Fredericton, w prowincji Nowy Brunszwik, w Kanadzie.

</doc>
<doc id="1269008" url="https://pl.wikipedia.org/wiki?curid=1269008" title="Phaethontiformes">
Phaethontiformes



</doc>
<doc id="1269009" url="https://pl.wikipedia.org/wiki?curid=1269009" title="Cathartiformes">
Cathartiformes



</doc>
<doc id="1269011" url="https://pl.wikipedia.org/wiki?curid=1269011" title="Phoenicopteriformes">
Phoenicopteriformes



</doc>
<doc id="1269019" url="https://pl.wikipedia.org/wiki?curid=1269019" title="Air Europe">
Air Europe

Air Europe – włoska linia lotnicza z siedzibą w Weronie działająca w latach 1989–2008. Głównym węzłem był Port lotniczy Mediolan-Malpensa.

</doc>
<doc id="1269023" url="https://pl.wikipedia.org/wiki?curid=1269023" title="Ananda Sutram">
Ananda Sutram

Ananda Sutram to podstawowe teksty współczesnej Jogi napisane w Sanskrycie przez Shrii Shrii Anandamurtiego (1921-1990) w 1961 roku. Skomponowane według najlepszych tradycji literatury sutr, sutry owe (jest ich osiemdziesiąt pięć), służą jako zwięzły zarys całej ideologii Ananda Margi. "Ananda Sutram" oznacza "aforyzmy prowadzące ku anandam, świętej błogości." Sutry na przestrzeni wieków cenione były, jako potężne narzędzie przekazywania głębokiej filozofii w sposób skondensowany, łatwy do zapamiętania. Dosłowne znaczenie słowa "sutra" to "wątek".
Shrii Shrii Anandamurti w tych kilku jasnych sentencjach przedstawił ludzkości oryginalną koncepcję metafizyki, epistemologii, etyki i makrohistorii. Ustanowił po raz pierwszy społeczno-ekonomiczne podejście postrzegane w świetle teistycznej filozofii będącej połączeniem podmiotowego podejścia z obiektywnym dostosowaniem, które oferuje światu mocny i progresywny system społeczny oparty na gospodarczej sprawiedliwości. Zdrowe społeczeństwo opisane jest jako ruch postępowego użytkowania, w którym zaspokajane są wszystkie podstawowe potrzeby wszystkich a standard życia jest progresywnie podnoszony "dla dobra wszystkich".
Ananda Sutram składają się z pięciu rozdziałów opisujących wszechświat, umysł, ducha i podstawy zdrowego społeczeństwa.
Rozdział 1: Brahma Cakra.
1-1. "Shivashaktyátmakam Brahma": Brahma jest kompozycją Shivy i Shakti
1-2. "Shaktih Sá Shivasya Shaktih": Shakti (Zasada Operująca) jest shakti (mocą) Shivy.
1-3. "Tayoh siddhih saincare pratisaincare ca": Akt spełnienia się dwojga (Shivy i Shakti) następuje poprzez Saincarę i Pratisaincarę. 
1-4. "Paramashivah Puruśottamah vishvasya kendram": Puruśottama, Najwyższa Świadomość, jest centrum wszechświata.
1-5. "Pravrttimukhii saincarah guńadháráyám": Saincara (w Cyklu Kosmicznym) jest stopniowym, ukierunkowanym na zewnątrz ruchem, powodowanym wzrostem wpływu gun (działających zasad).
1-6. "Nivrttimukhii pratisaincarah guńávakśayeńa": Pratisaincarja jest powolnym dośrodkowym ruchem wynikającym z zanikania wpływu gun (działających zasad).
1-7. "Drk Puruśah darshanam Shaktishca": Purusza jest obserwatorem a Prakrti jest aktem obserwacji.
1-8. "Guńabandhanena guńábhivyaktih": Gdy guny zwiększają swe więzy, pełniej się przejawiają.
1-9. "Guńádhikye jad´asphot´ah bhútasámyábhávát": Na skutek zbyt dużego napięcia w gunach zanika w pięciu czynnikach elementarnych odpowiednia równowaga i prymitywny czynnik stały eksploduje.
1-10. "Guńaprabhávena bhútasaungharśádbalam": Na skutek oddziaływania gun następuje pośród pięciu elementarnych czynników tarcie i tworzy się bala czyli energia.
1-11. "Dehakendrikáńi parińámabhútáńi baláni práńáh": Wynikła wewnętrzna siła formująca wewnątrz fizycznej struktury jądro i zachowująca jego jedność nazywana jest „Práńáh” lub „energią witalną”.
1-12. "Tiivrasaungharśeńa cúrńiibhútáni jad´áni cittáńumánasadhátuh vá": W wyniku zbyt dużych napięć część prymitywnych czynników zostaje rozdrobniona i rozwijają się ektoplazmatyczne cząstki – budulec umysłu.
1-13. "Vyaśt´idehe cittáńusamaváyena cittabodhah": Poprzez łączenie się ektoplazmatycznych cząstek w strukturze jednostki ewoluuje w niej poczucie citty czyli obiektywności.
1-14. "Cittát guńávakśaye rajoguńaprábalye aham": Dzięki zanikaniu krępujących zasad i dominacji siły mutacyjnej z citty ewoluuje Aham czyli ego.
1-15. "Súkśmábhimukhinii gatirudaye ahamtattvánmahat": Wraz z dalszym poruszaniem się ku subtelności z Ahamtattvy rozwija się Mahat.
1-16. "Cittádahamprábalye buddhih": Gdy nad cittą zaczyna dominować Aham, rozwija się intelekt.
1-17. "Ahamtattva mahadprábalye bodhih": Gdy nad Ahamem zaczyna dominować Mahat, rozwija się intuicja.
1-18. "Mahadahamvarjite anagrasare jiivadehe latágulme kevalamcittam": U nierozwiniętych struktur żywych, pnączy i krzewów brakuje Mahatu i Ahamu, jest tam tylko citta. 
1-19. "Mahadvarjite anagrasare jiivadehe latágulme cittayuktáham": U niewyewoluowanych żywych struktur, pnączy i krzewów brakuje Mahatu, jest tam tylko Aham i citta.
1-20. "Prágrasare jiive latágulme mánuśe mahadaham cittáni": U wyewoluowanych istot żywych, pnączy i krzewów, a także u ludzi, jest Mahat, Aham i citta.
1-21. "Bhúmávyápte Mahati aham cittayorprańáshe saguńásthitih savikalpasamádhih vá": Gdy Aham i citta zostają na powrót przekształcone w Mahat, połączenie owo nazywane jest “Savikalpa Samádhi” – “Stanem ograniczonej absorpcji”, wchłonięcia w Nacechowany Stan.
1-22. "Átmani mahadprańáshe nirguńásthitih nirvikalpasamádhih vá": Gdy Mahat przekształca się i powraca w Átman, wynikły stan nazywany jest „Nirvikalpa Samádhi” lub też „stanem nieuwarunkowanego wchłonięcia,” całkowitym rozpuszczeniem się umysłu.
1-23. "Tasyasthitih amánasikeśu": Stan ten (Nirvikalpa Samádhi) jest poza umysłem.
1-24. "Abhávottaránandapratyayálambaniirvrttih tasya pramáńam": Błogość poprzedzająca pustkę jest oznaką tego stanu.
1-25. "Bhávah bhávátiitayoh setuh Tárakabrahma": Most pomiędzy Nirguńa i Saguńa Brahma nazywany jest „Táraka Brahma” lub „Brahmanem Wyzwalającym.”
Rozdział 2: Dharma i natura wszechświata.
2-1. "Anukúlavedaniiyam sukham": Szczęście jest wrodzonym mentalnym odczuciem.
2-2. "Sukhánuraktih paramá jaeviivrttih": Głębokie pragnienie szczęścia jest najważniejszą skłonnością istot żywych.
2-3. "Sukhamanantamánandam": Nieskończona przyjemność to błogość.
2-4. "Ánandam Brahma ityáhuh": Nieskończona błogość jest nazywana Brahmanem.
2-5. "Tasminnupalabdhe paramá trśńánivrttih": W tym osiągnięciu (Brahmana) zaspokajane jest całe pragnienie.
2-6. "Brhadeśańáprańidhánam ca dharmah": Pragnienie i podążanie za Wielkim jest Dharmą (podstawową właściwością) ludzkości.
2-7. "Tasmád dharmah sadákáryah": Dlatego też Dharma (podstawowa właściwość), zawsze musi być praktykowana, tzn. we wszystkich działaniach należy kierować się Dharmą.
2-8. "Viśaye puruśávabhásah jiivátmá": Odzwierciedlenie Świadomości w jednostkowym obiekcie znamy jako „Jiivátmá”, Jednostkową Duszę.
2-9. "Átmani sattásamsthitih": Każda jednostka jest ostatecznie osadzona w Átmanie.
2-10. "Otahprotah yogábhyám samyuktah Puruśottamah": Kosmiczne Jądro, Puruśottama, połączone jest z każdym bytem indywidualnie i ze wszystkimi wspólnie.
2-11. "Mánasátiite anavastháyám jagadbiijam": Nasienie wszechświata leży poza umysłem, w stanie, którego umysł nie może objąć.
2-12. "Saguńát srśt´irutpattih": Stworzenie pochodzi od Saguńa Brahmy (Nacechowanej Świadomości).
2-13. "Puruśadehe jagadábhásah": Wszechświat przybiera swą postać wewnątrz ciała Puruszy.
2-14. "Brahma Satyam jagadapi satyamápekśikam": Brahman jest prawdą absolutną, wszechświat także jest prawdą, lecz relatywną.
2-15. "Puruśah akartá phalasákśiibhútah bhávakendrasthitah guńayantrákashca": Świadomość nie jest w sposób bezpośredni wykonującą akcje, lecz bytem obserwującym akcje i reakcje; Umiejscowiona w jądrze Saguńa Brahmy, jest kontrolerem gun.
2-16. "Akartrii viśayasamyuktá Buddhih Mahadvá": Buddhitattva lub Mahattattva nie jest wykonującym, lecz pozostaje w połączeniu z obiektami.
2-17. "Aham kartá pratyakśaphalabhoktá": Aham jest sprawcą i bezpośrednio czerpie przyjemności ból z rezultatów akcji.
2-18. "Karmaphalam cittam": Citta przybiera postać rezultatów akcji.
2-19. "Vikrtacittasya púrvávasthápráptirphalabhogah": Osiągnięcie poprzedniego stanu odmienionej citty jest cieszeniem się lub odczuwaniem rezultatów akcji.
2-20. "Na svargo na rasátalah": Nie istnieje ani piekło, ani niebo.
2-21. "Bhúmácitte saincaradháráyám jad´ábhásah": Materia przybiera swą postać wewnątrz Kosmicznej Citty w przepływie Saincary.
2-22. "Bhútalakśańátmakam bhútabáhitam bhútasaungharśaspandanam tanmátram": Tanmátry (najmniejsze drobiny bhút czyli czynników elementarnych) reprezentują bhúty, są przenoszone przez bhúty oraz wytwarzane przez wibrację wynikłe z tarć pomiędzy bhútami.
2-23. "Bhútam tanmátreńa pariciiyate": Czynniki elementarne rozpoznawane są dzięki powiązanym z nimi Tanmátrom.
2-24. "Dvárah nád´iirasah piit´hátmakáni indriyáńi": Organy (indriye) skomponowane są z bramy, nerwów, płynu nerwowego i odpowiedniego siedziska organów (połączonego z cittą).
Rozdział 3: Umysł i sadhana.
3-1. "Paincakośátmiká jaeviisattá kadaliipuśpavat": Istota żywa jest skomponowana z pięciu poziomów (umysłu), podobna do kwiatu bananowca.
3-2. "Saptalokátmakam Brahmamanah": Umysł Brahmana składa się z siedmiu poziomów.
3-3. "Kárańamanasi diirghanidrá marańam": Długi sen w umyśle przyczynowym to śmierć.
3-4. "Manovikrtih vipákápekśitá samskárah": Zaburzenie materii umysłu powodowane wyrażeniem się go jest samskárą (reakcją w formie potencjalnej).
3-5. "Videhiimánase na kartrtvam na sukháni na duhkháni": W bezcielesnym umyśle nie ma wykonywania akcji, nie występuje ani odczuwanie przyjemności, ani bólu.
3-6. "Abhibhávanát cittáńusrśt´apretadarshanam": Obraz ducha tworzony jest przez ektoplazmę (budulec umysłu) poprzez skoncentrowane myślenie.
3-7. "Hitaeśańápreśito’pavargah": Wyrównanie się akcji kierowane jest przez (świętą) wolę dobrobytu.
3-8. "Muktyákáunkśayá sadgurupráptih": Dzięki intensywnemu pragnieniu wyzwolenia dosięgamy Doskonałego Mistrza.
3-9. "Brahmaeva gururekah náparah": Jedynie Guru jest Brahmanem, nikt inny.
3-10. "Vádhá sá yuśamáná shaktih sevyam sthápayati lakśye": Przeszkody są pomocną siłą, która ugruntowuje aspiranta w dążeniu do celu.
3-11. "Prárthanárcaná mátraeva bhramamúlam": Modlitwa i praktyki rytualne stają się jedynie źródłem zamętu.
3-12. "Bhaktirbhagavadbhávaná na stutirnárcaná": Oddanie jest ideacją w Bogu, nie modlitwą czy rytualnym oddawaniem czci.
Rozdział 4: Stworzenie wszechświata i kundalini.
4-1. "Triguńátmiká srśt´imátrká asheśatrikońadhárá": Pra-matka stworzenia składa się z trzech gun, w nieskończonym w trójkącie sił.
4-2. "Tribhúje Sá svarúpaparińámátmiká": Trójkąt sił składa się z wzajemnie zmieniających się trzech sił.
4-3. "Prathamá avyakte Sá Shivánii kendre ca Paramashivah": W pierwszym, nie przejawionym stadium, nazywamy Ją „Shivánii” a Puruszę w Jej centrum "Paramashiva" (świadek).
4-4. "Dvitiiyá sakale prathamodgame Bhaeravii Bhaeraváshritá": Druga faza, kiedy ziarno ewolucji kiełkuje i porusza się dalej w linii prostej, nazywa się „náda”. Prakrti w tym stadium, nazywa się "Bhaeravii", a świadczący Purusza -"Bhaerava.”
4-5. "Sadrshaparińámena Bhavánii Sá Bhavadárá": Wibracyjnym świecie istnieje sekwencja podobieństwa zakrzywień; wówczas Prakrti nazywana jest „Bhavánii” a Świadczący Purusza „Bhava.”
4-6. "Shambhúliungát tasya vyaktih": Proces stworzenia rozpoczyna się od Shambhúliunga.
4-7. "Sthúliibhavane nidritá sá kuńd´alinii": W ostatecznym stanie prymitywności Paráshakti spoczywająca w Svayambhú-liunga nazywana jest kuńdalinii („zwiniętą serpentyną”).
4-8. "Kuńd´alinii sá múliibhútá rńátmiká": Kuńdalini jest (siłą) fundamentalnej negatywności.
Rozdział 5: Cykl społeczny i teoria społeczno-ekonomiczna.
5-1. "Varńapradhánatá cakradháráyám": W ruchu cyklu społecznego zawsze dominuje jedna klasa.
5-2. "Cakrakendre sadvipráh cakraniyantrakáh": Umiejscowieni w jądrze cyklu społecznego, ludzie o mentalności sadvipra kontrolują ten cykl.
5-3. "Shaktisampátena cakragativardhanam krántih": Przyspieszenie ruchu cyklu społecznego poprzez użycie siły nazywa się "ewolucją."
5-4. "Tiivrashaktisampátena gativardhanam viplavah": Przyspieszenie ruchu cyklu społecznego poprzez użycie ogromnej siły nazywa się " rewolucją."
5-5. "Shaktisampátena vipariitadháráyám vikrántih": Odwrócenie ruchy cyklu społecznego przy użyciu siły nazywa się "kontr-ewolucją."
5-6. "Tiivrashaktisampátena vipariitadháráyam prativiplavah": Odwrócenie ruchy cyklu społecznego przy użyciu ogromnej siły nazywa się "kontr-rewolucją."
5-7. "Púrńávartanena parikrántih": Kompletna rotacja cylu społecznego nazywa się "ewolucją peryferyjną."
5-8. "Vaecitryam prákrtadharmah samánam na bhaviśyati": Różnorodność, nie identyczność, jest prawem natury.
5-9. "Yugasya sarvanimnaprayojanam sarveśám vidheyam": Zaspokojenie minimalnych potrzeb epoki powinno być zagwarantowane wszystkim.
5-10. "Atiriktam pradátavyam guńánupátena": Nadwyżka bogactwa powinna być rozdzielona pomiędzy zasłużonych ludzi zgodnie z ich zasługami.
5-11. "Sarvanimnamánavardhanam samájajiivalakśańam": Podnoszenie minimalnego standardu życia ludzi jest wskaźnikiem witalności społeczeństwa.
5-12. "Samájádeshena viná dhanasaincayah akartavyah": Żadnej osobie nie powinno się pozwolić na gromadzenie fizycznego majątku bez wyraźnego pozwolenia lub aprobaty kolektywu.
5-13. "Sthúlasúkśmakárańeśu caramopayogah prakartavyah vicárasamarthitam vańt´anainca": Powinno mieć miejsce maksymalne użytkowanie i racjonalna dystrybucja wszystkich dóbr doczesnych, ponadmaterialnych i duchowego potencjału wszechświata.
5-14. "Vyaśt´isamaśt´isháriiramánasádhyátmikasambhávanáyám caramo’payogashca": Powinno mieć miejsce maksymalne użytkowanie i racjonalna dystrybucja wszystkich fizycznych, metafizycznych, doczesnych i ponadmaterialnych oraz duchowych potencjałów jednostki i całego ludzkiego społeczeństwa.
5-15. "Sthúlasúkśma kárańo’payogáh susantulitáh vidheyáh": Użytkowanie dóbr fizycznych, metafizycznych, doczesnych, ponadmaterialnych i duchowych powinno być w odpowiedni sposób regulowane.
5-16. "Deshakálapátraeh upayogáh parivarttante te upayogáh pragatishiiláh bhaveyuh": Metoda użytkowania dóbr powinna zmieniać się wraz z okolicznościami (czasem, przestrzenią i ludźmi); użytkowanie powinno być z natury postępowe.
Pragatishiila upayogatattvamidam sarvajanahitártham sarvajanasukhártham pracáritam. [Oto Teoria Postępowego Użytkowania, przedłożona dla szczęścia i dobrobytu wszystkich].

</doc>
<doc id="1269025" url="https://pl.wikipedia.org/wiki?curid=1269025" title="Lizergol">
Lizergol

Lizergol – organiczny związek chemiczny, pochodna ergoliny. .

</doc>
<doc id="1269028" url="https://pl.wikipedia.org/wiki?curid=1269028" title="Rezerwat przyrody Rozumice">
Rezerwat przyrody Rozumice

Rezerwat przyrody Rozumice – leśny rezerwat przyrody w gminie Kietrz, w powiecie głubczyckim, w województwie opolskim. Leży kilkaset metrów na południowy wschód od wsi Rozumice, tuż przy granicy z Czechami.
Należy do Nadleśnictwa Rudy Raciborskie. Rezerwat został utworzony w roku 2000 dla ochrony lasu liściastego „o cechach naturalnych z udziałem chronionych i rzadkich gatunków w runie”. Ma powierzchnię 93,10 ha. Las odznacza się dobrym stanem zdrowotnym, zróżnicowaniem gatunkowym oraz niezakłóconym układem pięter. Rezerwat charakteryzuje się ciekawymi zbiorowiskami leśnymi: lasem jesionowym – występuje u wlotu wąwozu, łęgiem jesionowo-olszowym oraz jesionowo-wiązowym (wiązowy występuje na większej powierzchni niż jesionowy), grądem występującym na stokach o zróżnicowanych warunkach glebowych, lasem dębowo-brzozowym na glebach bielicowych oraz acydofilnym lasem mieszanym, który występuje na zboczu zachodnim.
Flora rezerwatu jest bogata. Występuje tu 171 gatunków roślin naczyniowych, z czego 7 chronionych. Do najciekawszych elementów roślinnych należą cieszynianka wiosenna, która występuje na Morawach i wkroczyła tu przez Bramę Morawską, lilia złotogłów oraz turzyca zgrzebłowata, która w Polsce występuje jedynie w okolicach Szczecina.
Obszar rezerwatu podlega ochronie ścisłej (58,18 ha) i czynnej (34,92 ha).

</doc>
<doc id="1269029" url="https://pl.wikipedia.org/wiki?curid=1269029" title="Nie mów mamie, że niania nie żyje">
Nie mów mamie, że niania nie żyje

Nie mów mamie, że niania nie żyje (tytuł oryg. "Don't Tell Mom the Babysitter's Dead") – amerykański film fabularny (czarna komedia) z 1991 roku.
Fabuła.
Rodzice piątki dzieci wyjeżdżają do Australii. Dla dzieci jest to wolność, chociaż niebawem pojawia się opiekunka, starsza pani. Chce całą piątkę nauczyć wojskowego drylu. Jednak wkrótce umiera na serce. Dzieci nie mogą powiedzieć prawdy rodzicom, ale teraz mogą robić to, na co mają ochotę, bo przecież są wakacje.

</doc>
<doc id="1269037" url="https://pl.wikipedia.org/wiki?curid=1269037" title="Masai Mara">
Masai Mara

Masai Mara National Reserve (MMNR) także Masai Mara Game Reserve – obszar chroniony w Kenii, północna część ekosystemu Mara–Serengeti, zajmująca obszar o powierzchni 1510 km². Leży na wysokości ponad 1500 m n.p.m.
W 2010 roku obszar chroniony Masai Mara został wpisany na Listę Informacyjną UNESCO w celu zgłoszenia do wpisu na listę światowego dziedzictwa UNESCO.
Nazwa.
Nazwa obszaru "Masai Mara" pochodzi od zamieszkujących te tereny Masajów i od nazwy przepływającej rzeki Mara.
Geografia.
Obszar chroniony "Masai Mara" położony jest na terenie Prowincji Wielkiego Rowu, w dystryktach Narok i Trans-Mara i graniczy z Parkiem Narodowym Serengeti w Tanzanii. Obszar chroniony to jedynie 25% kenijskiej części ekosystemu Mara–Serengeti, pozostałe 75%, zamieszkałe przez społeczności Masajów, nie jest objęte oficjalną ochroną.
Obszar chroniony rozciąga się w północno-środkowej części Wielkich Rowów Afrykańskich – jest to szeroka dolina zamknięta od północy skarpą, wznoszącą się na ponad 2000 m n.p.m. Środowisko Masai Mara jest zróżnicowane – od sawanny, poprzez lasy akacjowe, bagna, lasy nadrzeczne do scrubu z przewagą akacji oraz roślin z rodzaju "Croton" i "Tarchonanthus".
Obszar przecinają rzeki Mara i Talak River. Mara to jedyna nieokresowa rzeka przepływająca przez Masai Mara i Serengeti, zapewniająca źródło wody pitnej podczas pory suchej. We wschodniej części obszaru klimat jest bardziej suchy – średnie opady roczne wynoszą tu ok. 800 mm, a w zachodniej bardziej wilgotny ze średnimi opadami w roku ok. 1200 mm. Przez cały rok średnie dzienne temperatury wynoszą 30–35 °C, nocami temperatury rzadko spada poniżej 8 °C.
Na ziemi tej mieszkają Masajowie, których zwykle można spotkać podczas wypasu bydła.
Historia.
Początki obszaru chronionego "Masai Mara" sięgają 1948 roku, kiedy utworzono tam obszar chroniony dzikiej przyrody (ang. "Wildlife Sanctuary"); jego powierzchnia była znacznie mniejsza niż obecnego obszaru, lecz obejmowała również tzw. "Mara Triangle" między "Siria Escarpment", granicą z Tanzanią i rzeką Mara.
W 1961 roku teren rezerwatu poszerzono do 1831 km², a jego administracją zajęła się rada dystryktu Narok.
W 1974 roku teren o powierzchni 1672 km² otrzymał status narodowego obszaru chronionego, a pozostała ziemia została zwrócona lokalnym społecznościom. W 1976 roku po rozmowach między rządem kenijskim a władzami dystryktu, powierzchnię obszaru pomniejszono o tereny na północnym wschodzie, południowym wschodzie i północy do obecnych 1510 km². Od 1995 roku zarządzanie obszarem sprawują wspólnie władze dystryktu Narok i Trans-Mara.
W 2001 roku "Mara Triangle" przeszedł pod zarządzanie organizacji non-profit "Mara Conservancy".
W 2010 roku obszar chroniony Masai Mara został wpisany na listę informacyjną UNESCO w celu zgłoszenia do wpisu na listę światowego dziedzictwa UNESCO.
Przyroda.
Na terenie obszaru występuje wiele gatunków dużych roślinożerców – ich gęstość występowania szacowana jest na 240 osobników na km², a biomasa na 30 ton na km². Liczba większych i mniejszych roślinożerców w ekosystemie Mara szacowana jest na 2,5 miliona. Żyje tu największa na świecie liczba zwierząt występujących na sawannie: 650 tys. gazeli, 62 tys. bawołów, ponad 64 tys. impali, ponad 61 tys. sasebi nadbrzeżnych, 7,5 tys. bawolców krowich, ponad 7 tys. żyraf, 3 tys. elandów i 4 tys. słoni, a także krytycznie zagrożony wyginięciem nosorożec czarny.
Występuje tu duża liczba drapieżników: lwów, gepardów, hien i likaonów. Są też niezliczone hipopotamy, guźce, dzikany i dzikacze, a także krokodyle, antylopy.
Stwierdzono tu ponad 500 gatunków ptaków, m.in. 12 gatunków z rodzaju "Cisticola" i 53 gatunki szponiastych. Zimuje tu wiele ptaków migrujących, m.in. bocian biały i sieweczka długonoga. Występują tu zagrożone wyginięciem baletnik i czołoczub duży.
Przeprawy zwierząt.
W lipcu i sierpniu, ma tu miejsce niezwykły spektakl natury – wielka migracja stad antylop gnu ("Connochaetes taurinus") i zebr ("Equus burchelli"), które co roku przemierzają drogę z równin Serengeti do Masai Mara w poszukiwaniu pożywienia, przeprawiając się przez rzekę Mara. Podczas przepraw ginie rocznie ok. 3 tysiące zwierząt, w większości stratowanych przez napierające na siebie zwierzęta.

</doc>
<doc id="1269040" url="https://pl.wikipedia.org/wiki?curid=1269040" title="Godfrey Khotso Mokoena">
Godfrey Khotso Mokoena

Godfrey Khotso Mokoena (ur. 6 marca 1985 w Heidelbergu) – południowoafrykański lekkoatleta, specjalista skoku w dal (były rekordzista Afryki) i trójskoku (rekordzista kraju).
W gimnazjum rywalizował we wszystkich konkurencjach lekkoatletycznych poza pchnięciem kulą.
W 2001 zajął 5. miejsce w konkursie skoku wzwyż podczas mistrzostw świata juniorów młodszych. W późniejszych latach startował już głównie w skoku w dal i trójskoku.
Srebrny medalista olimpijski 2008 z Pekinu, wicemistrz świata z Berlina i halowy mistrz świata z Walencji w skoku w dal.
Największy jak dotąd sukces odniósł w igrzyskach olimpijskich w Pekinie. 18 sierpnia 2008 w konkursie skoku w dal został wicemistrzem olimpijskim, skacząc na odległość 8,24 m, przegrywając z reprezentantem Panamy Irvingiem Saladino o dziesięć centymetrów.
Rekordy życiowe.
Stadion
Hala

</doc>
<doc id="1269041" url="https://pl.wikipedia.org/wiki?curid=1269041" title="Bertrand de Montfavez">
Bertrand de Montfavez

Bertrand de Montfavez (ur. 1270 w Cahors – zm. 1 grudnia 1342 w Awinionie) – francuski kardynał.
Pochodził z okolic Cahors. Studiował prawo na uniwersytecie w Tuluzie, uzyskując tytuł doktora, a następnie został profesorem na tym uniwersytecie. Był przyjacielem kardynała Jacques d'Euse, który w 1316 został papieżem Janem XXII. Na konsystorzu 18 grudnia 1316 został przez niego mianowany kardynałem diakonem Santa Maria in Aquiro. Archiprezbiter bazyliki laterańskiej od 1327. Uczestniczył w konklawe 1334. W latach 1337-1340 jako legat Benedykta XII bezskutecznie usiłował doprowadzić do zawarcia pokoju między Francją a Anglią w tzw. wojnie stuletniej. Nie uczestniczył w konklawe 1342. Zmarł w Awinionie krótko po wyborze papieża Klemensa VI.

</doc>
<doc id="1269044" url="https://pl.wikipedia.org/wiki?curid=1269044" title="Uznany za niewinnego">
Uznany za niewinnego

Uznany za niewinnego – amerykański kryminał z 1990 roku na podstawie powieści Scotta Turowa.

</doc>
<doc id="1269051" url="https://pl.wikipedia.org/wiki?curid=1269051" title="Ipomoea violacea">
Ipomoea violacea

Ipomoea violacea – gatunek roślin zielnych należący do rodziny powojowatych. W Polsce uprawiany jako roślina ozdobna.

</doc>
<doc id="1269052" url="https://pl.wikipedia.org/wiki?curid=1269052" title="Aleja Jana Pawła II w Krakowie">
Aleja Jana Pawła II w Krakowie

Aleja Jana Pawła II – aleja w Krakowie, przebiegająca przez kilka dzielnic: III Prądnik Czerwony, XIV Czyżyny, XVIII Nowa Huta, mająca swój początek kilkadziesiąt metrów przed skrzyżowaniem z ul. Janusza Meissnera, gdzie staje się przedłużeniem ul. Mogilskiej, a koniec na skrzyżowaniu z ul. Bulwarową i ul. Klasztorną, której przedłużeniem staje się ul. Tadeusza Ptaszyckiego. Ulica ta, to fragment dawnego traktu wiodącego z Krakowa do Sandomierza.
Pochodzenie nazwy.
Nazwa alei poświęcona jest obecnie papieżowi Janowi Pawłowi II. Pierwotna nazwa nadana po włączeniu Nowej Huty do Krakowa to ul. Wojewódzka, natomiast początkowy odcinek nosił nazwę ul. Wieczysta. W czasach PRL odcinek od skrzyżowania z ul. J. Meissnera do Placu Centralnego nosił nazwę Al. Planu 6-Letniego, natomiast odcinek od Placu Centralnego do skrzyżowania z ul. Bulwarową do 1975 r. był częścią ul. Igołomskiej, a później był ul. Rewolucji Kubańskiej.
Przebieg.
Al. Jana Pawła II jest ważnym odcinkiem trasy łączącej Stare Miasto, Rakowice i Czyżyny z Nową Hutą. Od Placu Centralnego do ul. Bulwarowej pokrywa się z odcinkiem drogi krajowej nr 79.
Na całej długości jest to dwujezdniowa droga o dwóch pasach ruchu w obu kierunkach. Jedynie na Rondzie Czyżyńskim, skrzyżowaniu z ul. Izydora Stella-Sawickiego/Nowohucką i skrzyżowaniu z ul. Janusza Meissnera/Stanisława Lema jezdnie poszerzają się do czterech pasów. Jezdnie rozdzielone są pasem zieleni, na którym umieszczone jest torowisko tramwajowe.

</doc>
<doc id="1269055" url="https://pl.wikipedia.org/wiki?curid=1269055" title="Alfred Bisanz">
Alfred Bisanz

Alfred Bisanz, ukr. Альфред Бізанц (ur. 15 listopada 1890 we wsi Dornfeld, zm. 1951 we Włodzimierzu) – austriacki, a następnie ukraiński wojskowy, ostatecznie podpułkownik Sztabu Generalnego Armii Ukraińskiej Republiki Ludowej. W okresie II wojny światowej referent wydziału do spraw ludności ukraińskiej przy władzach Generalnego Gubernatorstwa (1940–41), następnie referent wydziału opieki społecznej w urzędzie Dystryktu Galicja (1941–44), szef Zarządu Wojskowego 14 Dywizji Grenadierów SS (1943–44).
Życiorys.
Urodził się w Galicji – ojciec Karl Bisanz był Niemcem, zamożnym kolonistą, matka Ukrainką. Ród Bisanzów wywodził się z francuskich hugenotów z okolic Besançon (niem. "Bisanz"), którzy wyemigrowali po odwołaniu w 1685 przez Ludwika XIV edyktu nantejskiego do Szwajcarii, później do Niemiec, wreszcie po I rozbiorze Polski osiedli w nowo utworzonej Galicji, gdzie założyli kolonię Dornfeld. Stryj Alfreda, Gustaw Bisanz był znanym we Lwowie architektem – wieloletnim dziekanem Wydziału Architektury Politechniki Lwowskiej i dwukrotnie (1888–1889 i 1898–1899) jej rektorem.
W 1909 ukończył V klasę w C. K. I Gimnazjum w Przemyślu (w tej szkole kształcili się także Ernest Bisanz (1884–1945), późniejszy inżynier oraz Ewald Bisanz ur. 1888 – obaj zostali oficerami Wojska Polskiego).
Następnie wstąpił do lwowskiego korpusu kadetów. 1 września 1910 został mianowany na stopień chorążego i wcielony do 33 Pułku Piechoty Obrony Krajowej w Stryju. 1 listopada 1912 został mianowany na stopień podporucznika. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. Po trzech latach służby wstąpił do Terezjańskiej Akademii Wojskowej w Wiener Neustadt. W związku z wybuchem I wojny światowej w sierpniu 1914 zajęcia przerwano, a Bisanz powrócił do macierzystego pułku. Walczył na froncie bałkańskim, później włoskim. 1 stycznia 1915 został mianowany na stopień porucznika, a później kapitana. Od 1917 jego macierzysty oddział nosił nazwę „Pułk Strzelców Nr 33”. Po rozpadzie Austro-Węgier w listopadzie 1918 powrócił z frontu do Galicji.
Wstąpił ochotniczo do Ukraińskiej Armii Halickiej, początkowo dowódca batalionu, uczestniczył w walkach z Wojskiem Polskim w okolicach Lwowa, w tym w operacji wowczuchowskiej (15 lutego–19 marca 1919), awansowany na majora. Od wiosny 1919 był dowódcą 7 Brygady Piechoty, dosłużył się stopnia podpułkownika, dowodził brygadą w ofensywie czortkowskiej (8–28 czerwca 1919). Po klęsce w wojnie polsko-ukraińskiej i przekroczeniu Zbrucza przez UHA uczestniczył w sierpniu 1919 w ofensywie Armii URL na Kijów przeciw Armii Czerwonej. Po zajęciu terytorium Ukraińskiej Republiki Ludowej przez Armię Czerwoną w styczniu 1920, został dowódcą 1 Brygady Czerwonej Ukraińskiej Armii Halickiej. W trakcie wyprawy kijowskiej brygada pod jego dowództwem została otoczona przez wojska polskie i wzięta do niewoli. 10 maja 1920 Bisanz, wraz z 330 żołnierzami brygady (przeważnie oficerami i podoficerami) wstąpił w Winnicy do Armii Ukraińskiej Republiki Ludowej, sojusznika Wojska Polskiego w wojnie polsko-bolszewickiej. W latach 1920–1921 naczelnik oddziału w Sztabie Generalnym Armii URL. W listopadzie 1920 wraz z innymi żołnierzami armii URL internowany w obozie internowanych w Kaliszu-Szczypiornie, zwolniony ze służby na własną prośbę, uwolniony z internowania zimą 1920/21
W okresie międzywojennym zarządzał swoim majątkiem ziemskim pod Lwowem, mieszkał we Lwowie. Utrzymywał kontakt ze środowiskiem kombatantów UHA, 2 lipca 1938 wygłosił adres pożegnalny na pogrzebie byłego dowódcy gen. Myrona Tarnawskiego na Cmentarzu Janowskim.
Po agresji ZSRR na Polskę, okupacji i aneksji wschodnich terenów państwa polskiego przez ZSRR, korzystając z niemiecko-sowieckich umów repatriacyjnych, przesiedlił się do Krakowa, na teren okupacji niemieckiej. W Krakowie zaprzyjaźniony z Bisanzem Hans Koch, były sotnik (kapitan) Ukraińskiej Armii Halickiej, oficer Abwehry zajmujący się sprawami ukraińskimi, ówcześnie doradca generalnego gubernatora Hansa Franka do spraw ukraińskich, zatrudnił w 1940 Bisanza jako referenta wydziału do spraw ludności ukraińskiej przy władzach Generalnego Gubernatorstwa, a wyjeżdżając do Lwowa na funkcję przewodniczącego niemiecko-sowieckiej komisji repatriacyjnej, przekazał mu swoje obowiązki.
Od sierpnia 1941 Bisanz był referentem wydziału opieki społecznej w urzędzie Dystryktu Galicja (niem. "Referent für Bevölkerungswesen und Fürsorge im Distriktamt"), utworzonego 1 sierpnia 1941, po ataku III Rzeszy na ZSRR i zajęciu Lwowa przez Wehrmacht. 15 kwietnia 1943 mianowany na szefa Zarządu Wojskowego, zajmującego się formowaniem 14 Dywizji Grenadierów SS. Według Beglara Nawruzowa jako urzędnik III Rzeszy był opiekunem wielu znaczących ukraińskich współpracowników Abwehry.
Był jednym z bliskich współpracowników gubernatora Dystryktu Galicja Otto Wächtera. Według brytyjskiego pisarza i producenta filmowego Christophera Hale był jednym z organizatorów i wykonawców „przesiedlenia” 30 000 Żydów z dystryktu galicyjskiego, w latach 1941–1942 uczestniczył w akcji „Marzec” (części Einsatz Reinhardt – eksterminacji Żydów w Generalnym Gubernatorstwie).
W lecie 1945 został aresztowany w Wiedniu przez funkcjonariuszy Smiersza. Został skazany na rozstrzelanie za sabotaż, wyrok wykonano w 1951 w .
Kim Naumenko przytacza relację Kosta Pankiwskiego, według której po aresztowaniu w Wiedniu Bisanz został w końcu 1945 przekazany przez NKWD komunistycznym władzom polskim, osądzony przez sąd wojskowy jako zbrodniarz wojenny, skazany na długoletnie więzienie, następnie wywieziony do ZSRR, do łagru w Potmie (Mordowia), gdzie w 1949 został stracony.

</doc>
<doc id="1269057" url="https://pl.wikipedia.org/wiki?curid=1269057" title="Fałszywa ofiara">
Fałszywa ofiara

Fałszywa ofiara (ang. "The Gingerbread Man") – amerykański thriller z 1998 roku w reżyserii Roberta Altmana. Film powstał na podstawie niewydanej powieści Johna Grishama.

</doc>
<doc id="1269058" url="https://pl.wikipedia.org/wiki?curid=1269058" title="Abubaker Kaki Khamis">
Abubaker Kaki Khamis

Abubaker Kaki Khamis (ur. 21 czerwca 1989 w Elmuglad) – sudański lekkoatleta, specjalista od średnich dystansów.
Jako lider list światowych był faworytem igrzysk olimpijskich w Pekinie (2008), jednak odpadł w półfinałowym biegu na 800 metrów. W 2008 roku Abubaker Kaki Khamis zdobył dla Sudanu pierwszy w historii medal halowych mistrzostw świata oraz został mistrzem świata juniorów. Podczas halowego czempionatu w roku 2010 obronił tytuł mistrzowski w biegu na 800 metrów.
Rekordy życiowe.
Stadion
Hala

</doc>
<doc id="1269063" url="https://pl.wikipedia.org/wiki?curid=1269063" title="Joyful">
Joyful

Joyful – debiutancki album niemieckiej piosenkarki jazzowej Ayọ.
Płyta została nagrana w styczniu 2006 roku, w pięć dni. Wszystkie piosenki napisała Ayọ (J. O. Ogunmakin) oprócz "And it's supposed to be love", gdzie pomogła jej Abbey Lincoln.
Po wydaniu płyty w Europie "Joyful" uzyskał status podwójnej platyny we Francji i w Polsce, platyny w Niemczech oraz złotej płyty w Szwajcarii, Grecji i we Włoszech.
Album został wydany w Stanach Zjednoczonych 20 listopada 2007 roku.

</doc>
<doc id="1269066" url="https://pl.wikipedia.org/wiki?curid=1269066" title="Mindfields">
Mindfields

Mindfields – dziesiąty album amerykańskiej grupy Toto. Został wydany 16 marca 1999 w Europie, 16 listopada 1999 w USA. Pierwszy album grupy z Bobbym Kimballem, który powrócił do grupy po 15-stu latach.

</doc>
<doc id="1269069" url="https://pl.wikipedia.org/wiki?curid=1269069" title="Giacomo Caetani Stefaneschi">
Giacomo Caetani Stefaneschi

Giacomo Caetani Stefaneschi (ur. 1260/70 w Rzymie, zm. 23 czerwca 1341 w Awinionie) – włoski kardynał.
Życiorys.
Pochodził z rzymskiej rodziny patrycjuszowskiej, skoligaconej z rodem Orsini. Studiował w Rzymie, Paryżu i Bolonii. Na uniwersytecie bolońskim uzyskał tytuł doktora prawa. Uzyskał stanowiska w wielu francuskich kapitułach katedralnych. Ok. 1291 powrócił do Rzymu i został kanonikiem bazyliki św. Piotra. papież Bonifacy VIII na konsystorzu 17 grudnia 1295 mianował go kardynałem diakonem San Giorgio in Velabro, a rok później wysłał jako legata do Romanii. Uczestniczył w konklawe 1303, Konklawe 1304–1305, Konklawe 1314–1316 i konklawe 1334. Protektor zakonu franciszkanów od lipca 1334. Nigdy nie przyjął święceń kapłańskich.
Kardynał Stefaneschi był patronem sztuk i protektorem artystów (m.in. Giotta). Sam był autorem żywotów papieży i świętych (m.in. żywota papieża św. Celestyna V "Opus Metricum") oraz dzieł liturgicznych (np. "Liber ceremoniarum Curiæ Romanæ", będącego źródłem cennych informacji o obchodach roku jubileuszowego 1300).

</doc>
<doc id="1269072" url="https://pl.wikipedia.org/wiki?curid=1269072" title="Zamek w Niemodlinie">
Zamek w Niemodlinie

Zamek w Niemodlinie () – późnorenesansowa budowla z elementami barokowymi oraz gotyckimi reliktami, znajdująca się w Niemodlinie; rezydencja książąt opolskich, niemodlińskich i strzeleckich.
Architektura.
Czteroskrzydłowy, wokół zasadniczo prostokątnego dziedzińca, skrzydło zachodnie z kwadratową wieżą bramną (w górnej części ośmioboczną), skrzydło wschodnie niższe (dwukondygnacyjne, pozostałe skrzydła - trzykondygnacyjne). W narożnikach dziedzińca częściowo wtopione w bryłę cztery wieże z klatkami schodowymi. Dachy mansardowe (skrzydła północne i południowe) oraz dwuspadowe (skrzydła wschodnie i zachodnie), hełm wieży dwukondygnacyjny, prześwitowy, późnobarokowy. 
Historia.
W 1313 roku książę Bolesław, syn księcia opolskiego Bolka I, wzniósł nizinny, murowany zamek na miejscu XIII-wiecznej kasztelanii, na wschodnim krańcu miasta, na lewym brzegu Ścinawy. Pierwotna, niewielka budowla średniowieczna wtopiła się całkowicie w późniejsze, nowożytne mury. Pozostałości gotyckiej zendrówki oraz fragmenty kamieniarki zauważalne są w południowo-zachodnim skrzydle zamku.
W 1428 roku zamek został zniszczony przez najazd husytów, w 1552 przez pożar, w 1643 ucierpiał w efekcie wojny trzydziestoletniej. Po katastrofalnym pożarze z 1552 roku, został przejęty w zastaw przez hrabiego von Logau, który następnie sprzedał go wraz z całym Niemodlinem Kasparowi von Pückler. Nowożytna rezydencja budowana była w trzech etapach (1573–1577, 1589–1592, 1610). Fundatorami była rodzina Pücklerów, a od XVII w. kolejnych właścicieli zamku – Promnitzów. Czteroskrzydłowa budowla z prostokątnym dziedzińcem z arkadami, podobnie jak w nieodległych pałacach w Brzegu czy Prószkowie, inspirowana była renesansowymi założeniami krużgankowymi, w tym zamkiem na Wawelu. W tej fazie szczególnie efektowne było skrzydło kurtynowe od strony rzeki - z pomieszczeniami w przyziemiu i ażurowym krużgankiem na II kondygnacji, otwierającym widok na krajobraz i rzekę poniżej zamku. Po roku 1787, z inicjatywy nowego właściciela, hrabiego Jana II Nepomuka von Praschma, w zamku zmieniono wystrój wnętrz i dokonano licznych przeróbek na poszczególnych kondygnacjach. Kolejne prace, z wieku XIX, doprowadziły m.in. do zamurowania arkad krużganków i przebudowy kaplicy. 
Szczególnie charakterystyczna dla niemodlińskiego pałacu jest sylwetka wieży bramnej, ozdobionej techniką sgraffito. Zachowały się też elementy wyposażenia i dekoracji z różnych faz budowy (eklektyczne stiuki, klasycystyczny kominek w sali południowego skrzydła, ornamenty kolebkowego sklepienia, polichromowane kasetony stropów, neostylowe malowidła w kaplicy). Nad dawną fosą istnieje kamienny most ozdobiony rzeźbami świętych (Wendelina, Floriana, Antoniego Padewskiego, Jana Nepomucena). 
Po II wojnie światowej.
Ostatnim przedstawicielem dawnych rodów, których własnością był zamek w Niemodlinie, był do 1945 hrabia Fryderyk Leopold von Praschma.
Po II wojnie światowej zamek był siedzibą: Państwowego Urzędu Repatriacyjnego, liceum, szkoły podoficerskiej. W roku 1990 zrujnowany i bezustannie dewastowany i rozkradany obiekt kupił prywatny inwestor. We wnętrzach zamku Jan Jakub Kolski nakręcił film "Jasminum", który miał premierę w 2006 roku (do dziś zachowały się malowane na sklejkach obramowania filmowych cel mnichów na dziedzińcu, polichromia z ucieczką do Egiptu w pomieszczeniu nad bramą wjazdową i "witraże" z kolorowej folii w krużgankach). W tym samym roku właścicielem zabytku został łódzki Instytut Postępowania Twórczego. W 2015 roku zamek w Niemodlinie trafił w ręce nowego właściciela, spółki Centrum z Łodzi. Powołana została Fundacja na Rzecz Zamku Książęcego Niemodlin 1313. Prace remontowe doprowadziły do zabezpieczenia bryły nowymi dachami, osuszenia fundamentów, udrożnienia piwnic, dzięki czemu możliwe było otworzenie obiektu dla zwiedzających. W 2016 roku przy finansowym wsparciu Ministerstwa Kultury i Dziedzictwa Narodowego wymieniono na prawie 4 tys. mkw. poszycie dachowe, układając „w łuskę” ok. 120 tys. dachówek. W planach jest wymiana stolarki, w tym wszystkich okien oraz renowacja elewacji. Ma ona, według nowatorskiej koncepcji, eksponować kolejne etapy budowy i rozbudowy zamku. 
Zamek, dzięki promocji i atrakcjom – takim jak średniowieczna izba tortur, kopia Bursztynowej Komnaty w jednej z sal zamku, biesiady i widowiska rycerskie, stado danieli zamieszkujących park – stał się jednym z najpopularniejszych obiektów turystycznych województwa opolskiego. W ciągu dwóch miesięcy 2017 roku odniósł zwycięstwa w konkursach Polskiej Organizacji Turystycznej. W listopadzie 2017 roku zdobył "Certyfikat Internautów – Najlepszy Produkt Turystyczny 2017", a wcześniej – we wrześniu – zajął I miejsce w głosowaniu "Top Zamki i Pałace w Polsce". Aktualnie - stan na lato 2022 - trasa turystyczna obejmuje ciąg piwnic pod trzema skrzydłami zamku oraz kaplicę. == Przypisy ==

</doc>
<doc id="1269073" url="https://pl.wikipedia.org/wiki?curid=1269073" title="Zupče">
Zupče

Zupče - wioska położona w północnym Kosowie, na obszarze Zubin Potoku.

</doc>
<doc id="1269074" url="https://pl.wikipedia.org/wiki?curid=1269074" title="Deresse Mekonnen">
Deresse Mekonnen

Deresse Mekonnen (ur. 20 października 1987 w Sheno) – etiopski lekkoatleta, średniodystansowiec.
Wicemistrz świata z Berlina (2009) oraz dwukrotny halowy mistrz świata (Walencja 2008 i Ad-Dauha 2010) w biegu na 1500 m.
Rekordy życiowe.
Stadion
Hala

</doc>
<doc id="1269077" url="https://pl.wikipedia.org/wiki?curid=1269077" title="Serau">
Serau

Serau ("Capricornis") – rodzaj ssaka z podrodziny antylop (Antilopinae) w obrębie rodziny wołowatych (Bovidae).
Zasięg występowania.
Rodzaj obejmuje gatunki występujące w górach Azji od Himalajów po Sumatrę oraz na Tajwanie i w Japonii. 
Morfologia.
Długość ciała 80–170 cm, długość ogona 6–16 cm, długość ucha 17–21 cm, wysokość w kłębie 50–100 cm; długość rogów 12–34 cm; masa ciała 18–160 kg. 
Systematyka.
Podział systematyczny.
Do rodzaju należą następujące występujące współcześnie gatunki:
Opisano również wymarły plejstoceński gatunek z Chińskiej Republiki Ludowej:

</doc>
<doc id="1269083" url="https://pl.wikipedia.org/wiki?curid=1269083" title="Francesco Napoleone Orsini">
Francesco Napoleone Orsini

Francesco Napoleone Orsini (zm. 6 grudnia 1311) — włoski duchowny, z rzymskiego rodu arystokratycznego Orsini. Kardynał-diakon S. Lucia in Silice od 17 grudnia 1295, z nominacji papieża Bonifacego VIII. Archiprezbiter bazyliki S. Maria Maggiore od 1298. Uczestniczył w konklawe 1303 i Konklawe 1304–1305. Był jednym z legatów na koronację cesarską Henryka VII w Rzymie w 1311. Zmarł w Rzymie i pochowany został w bazylice watykańskiej.

</doc>
<doc id="1269084" url="https://pl.wikipedia.org/wiki?curid=1269084" title="Jewgienij Łukjanienko">
Jewgienij Łukjanienko

Jewgienij Jurjewicz Łukjanienko (; ur. 23 stycznia 1985 w Sławiańsku nad Kubaniem) – rosyjski lekkoatleta specjalizujący się w skoku o tyczce.
Międzynarodowy debiut nie był dla niego udany – w 2007 podczas zawodów pucharu Europy w Monachium nie zaliczył żadnej wysokości. W tym samym sezonie uplasował się na szóstym miejscu podczas mistrzostw świata. Pierwszy duży sukces odniósł zimą 2008 zostając w Walencji halowym mistrzem globu. 1 lipca 2008 podczas Europejskiego Festiwalu Lekkoatletycznego Tamex Cup w Bydgoszczy pokonał poprzeczkę zawieszoną na wysokości 6,01 i stał się pierwszym w historii tyczkarzem, który w Polsce osiągnął wysokość sześciu metrów. Kilka tygodni później, przegrywając tylko z Steve'em Hookerem, zdobył srebrny medal igrzysk olimpijskich w Pekinie. Stawał na podium mistrzostw Rosji.
Rekordy życiowe: stadion – 6,01 (1 lipca 2008, Bydgoszcz); hala – 5,90 (9 marca 2008, Walencja).

</doc>
<doc id="1269086" url="https://pl.wikipedia.org/wiki?curid=1269086" title="Andrzej Sadowski (scenograf)">
Andrzej Sadowski (scenograf)

Andrzej Sadowski (ur. 25 czerwca 1926 we Lwowie, zm. 9 czerwca 2009 w Warszawie) – polski scenograf, twórca dekoracji i kostiumów, żołnierz Armii Krajowej, powstaniec warszawski.
Dyplom Wydziału Scenografii warszawskiej ASP obronił w 1954 roku.
Na scenie debiutował w 1945 roku przygotowując dekoracje do „Rewii Polskiej Ballady” w Krakowie. Później pracował przede wszystkim na scenach warszawskich – m.in. w Teatrze Ludowym, Teatrze Dramatycznym, Teatrze Ateneum i Teatrze Narodowym. Współpracował również z teatrami poznańskimi – Nowym i Polskim oraz wrocławskimi – m.in. Polskim i Współczesnym. W teatrach dramatycznych współpracował z wieloma reżyserami – m.in. Izabellą Cywińską, Bohdanem Korzeniewskim, Jerzym Markuszewskim, Tadeuszem Mincem, Januszem Warmińskim, Lidią Zamkow, Jerzym Zegalskim.
Andrzej Sadowski zasłynął jako twórca scenografii i kostiumów do przedstawień operowych, gdzie pracował głównie z Ryszardem Perytem, oraz Jitką Stokalską i Markiem Weiss-Grzesińskim. Od 1971 roku stale współpracuje z Warszawską Operą Kameralną. Spektakle operowe realizował także m.in. w Teatrze Wielkim w Warszawie, Operze im. Moniuszki w Poznaniu oraz w Operze we Wrocławiu.
Do jego najbardziej znanych przedstawień operowych należą m.in. „Joanna D’Arc na stosie” Arthura Honeggera – zrealizowana w Operze im. Moniuszki w Poznaniu, „Otello” Giuseppe Verdiego, „Stabat Mater” Karola Szymanowskiego, „Reqiuem” Giuseppe Verdiego, „Śmierć w Wenecji” Benjamina Brittena – w Teatrze Wielkim w Poznaniu, „Borys Godunow” Modesta Musorgskiego, „Straszny dwór” Stanisława Moniuszki – w Teatrze Wielkim w Warszawie, „Il Ritorno D’Ulisee”, „Koronacja Poppei” Claudia Monteverdiego, oraz „Dido And Aeneas” Henry’ego Purcella – na scenie Warszawskiej Opery Kameralnej.
Począwszy od roku 1987 na deskach Warszawskiej Opery Kameralnej stworzył razem z reżyserem Ryszardem Perytem cykl przedstawień Mozartowskich rozpoczęty „Czarodziejskim fletem”. W ramach cyklu twórcy przygotowali m.in. takie opery jak „Apollo et Hyacintus”, „La Clemenza di Tito”, „Così fan tutte”, „Don Giovanni”, „Uprowadzenie z seraju”, czy „Wesele Figara”.
Andrzej Sadowski był współtwórcą i do 2000 roku kierownikiem Katedry Scenografii warszawskiej ASP.
Pochowany na cmentarzu Powązkowskim (kwatera 119-4-4).
Niektóre nagrody:

</doc>
<doc id="1269091" url="https://pl.wikipedia.org/wiki?curid=1269091" title="Bonita Granville">
Bonita Granville

Bonita Granville (ur. 2 lutego 1923 w Chicago, zm. 11 października 1988 w Santa Monica) − amerykańska aktorka, nominowana do Oscara za rolę drugoplanową w filmie "Ich troje".
Filmografia (wybrana).
Opracowano na podstawie źródła

</doc>
<doc id="1269092" url="https://pl.wikipedia.org/wiki?curid=1269092" title="Musashi (1940)">
Musashi (1940)

 – japoński pancernik typu "Yamato" służący w Japońskiej Cesarskiej Marynarce Wojennej w okresie II wojny światowej. Nazwa okrętu pochodzi od historycznej japońskiej prowincji Musashi. „Musashi” oraz bliźniaczy okręt „Yamato” były największymi i najcięższymi pancernikami w historii.
Okręt, zbudowany w latach 1938–1941, został oddany do służby w 1942 r. i pełnił funkcję okrętu flagowego japońskiej Połączonej Floty admirałów Isoroku Yamamoto (1941–1943) oraz Mineichi Koga (1943–1944). Pancernik został zatopiony 24 października 1944 podczas bitwy morskiej o Leyte przez amerykańskie samoloty startujące z lotniskowców.
Wrak okrętu został odnaleziony 1 marca 2015, w wyniku poszukiwań trwających ponad osiem lat, przez zespół pod kierownictwem Paula Allena.

</doc>
<doc id="1269094" url="https://pl.wikipedia.org/wiki?curid=1269094" title="Through the Looking Glass (album)">
Through the Looking Glass (album)

Through the Looking Glass – jedenasty album grupy muzycznej Toto. Wydany w 2002 roku, trzy lata po albumie Mindfields. Album to covery piosenek zainspirowany przez zespół.

</doc>
<doc id="1269095" url="https://pl.wikipedia.org/wiki?curid=1269095" title="Pedro Rodríguez (kardynał)">
Pedro Rodríguez (kardynał)

Pedro Rodríguez, zwany też Pedro Ispano (zm. 20 grudnia 1310 w Awinionie) – hiszpański duchowny.
Życiorys.
Był opatem kanoników z Husillos od 1295, a następnie biskupem Burgos 1300 do 1303. Od grudnia 1302 roku kardynał biskup Sabiny, z nominacji papieża Bonifacego VIII. Gubernator Sabiny (1303) i Terni (1308). Uczestniczył w konklawe 1303 i Konklawe 1304–1305. Zmarł w Awinionie.

</doc>
<doc id="1269097" url="https://pl.wikipedia.org/wiki?curid=1269097" title="Giordano Pironti">
Giordano Pironti

Giordano Pironti (zm. w październiku 1269) — włoski duchowny katolicki, z rodziny hrabiów Terracina. Między 12 czerwca 1256 a 5 lipca 1262 podpisywał bulle papieskie jako notariusz papieski i wicekanclerz Świętego Kościoła Rzymskiego. W 1262 został mianowany kardynałem-diakonem Santi Cosma e Damiano. Gubernator Kampanii od 1252 do 1264. Uczestniczył w papieskiej elekcji 1264-65. Zmarł w trakcie sediswakancji po śmierci Klemensa IV.

</doc>
<doc id="1269098" url="https://pl.wikipedia.org/wiki?curid=1269098" title="Ammachi">
Ammachi



</doc>
<doc id="1269100" url="https://pl.wikipedia.org/wiki?curid=1269100" title="Andrea Leeds">
Andrea Leeds

Antoinette Lees (ur. 14 sierpnia 1914 w Butte, zm. 21 maja 1984 w Palm Springs) − amerykańska aktorka, nominowana do Oscara za rolę drugoplanową w filmie "Obcym wstęp wzbroniony".

</doc>
<doc id="1269104" url="https://pl.wikipedia.org/wiki?curid=1269104" title="Amritanadamayi">
Amritanadamayi



</doc>
<doc id="1269107" url="https://pl.wikipedia.org/wiki?curid=1269107" title="Gierasowa Góra">
Gierasowa Góra

Gierasowa Góra – wzgórze o wysokości 421,5 m n.p.m.. Znajduje się na Wyżynie Olkuskiej pomiędzy miejscowościami Filipowice (na działce wsi nr 760) a Karniowicami w województwie małopolskim. Z zachodnich stoków wypływa potok, który tworzy rzekę Dulówkę, ze wschodnich zboczy potoki zasilają Filipówkę, a z południowej strony wypływa potok, który wpływa w zachodniej części Woli Filipowskiej do Dulówki. Na południowym zboczu położony jest Las Kozik.

</doc>
<doc id="1269112" url="https://pl.wikipedia.org/wiki?curid=1269112" title="Góra Lewicki">
Góra Lewicki

Góra Lewicki – wzgórze o wysokości 379,1 m n.p.m.. Znajduje się na Wyżynie Olkuskiej pomiędzy miejscowościami Filipowice (na ich terenie; działka 2150) oraz Dulową w województwie małopolskim.

</doc>
<doc id="1269114" url="https://pl.wikipedia.org/wiki?curid=1269114" title="Anne Shirley (aktorka)">
Anne Shirley (aktorka)

Dawn Evelyn Paris (ur. 17 kwietnia 1918 w Nowym Jorku, zm. 4 lipca 1993 w Los Angeles), znana również jako Anne Shirley − amerykańska aktorka, nominowana do Oscara za rolę drugoplanową w filmie "Wzgardzona".

</doc>
<doc id="1269115" url="https://pl.wikipedia.org/wiki?curid=1269115" title="Tischner">
Tischner



</doc>
<doc id="1269116" url="https://pl.wikipedia.org/wiki?curid=1269116" title="Baba Lokenath Brahmaczari">
Baba Lokenath Brahmaczari

Baba Lokenath Brahmaczari, Baba Lokenath (1730–1890) – na pół legendarny hinduistyczny święty i filozof pochodzącym z Bengalu.
"Lokenath" to Pan (nath) Światów (loka). Był uczniem Pandita Bhagawana Ganguli. Nauczał wiedzy duchowej, a według hinduistów dokonywał cudów. Propagował jogę integralną.
Młodość.
Baba Lokenath Brahmaczari urodził się w dniu święta Dźanmasztami, rocznicę urodzin Kryszny w 1730 (18. Bhadra, 1137 Bangabda) w rodzinie bramińskiej we wsi Czaurasi Czakla, kilka mil od Kalkuty. Jedynym życzeniem jego ojca Ramnarajana Ghoszala było dziecko, które by wstąpiło na drogę ascezy, aby rodzina osiągnęła wyzwolenie. Gdy jego żonie Kamaladewi urodziło się czwarte dziecko, wiedział, że nadszedł czas aby oddać dziecko w służbę Bogu. Błagał sześćdziesięcioletniego wówczas Pandita Bhagawana Ganguliego z pobliskiej wioski Koczuja, aby został guru jego syna i aby nauczył go mądrości śastr. W wieku 11 lat młody Lokenath jako inicjowany tradycji "najszthika brahmaćarja" opuścił dom ze swym guru.
Praktyka duchowa.
Odwiedził świątynię Kalighat w Kalkucie, a następnie mieszkał w lesie przez prawie 25 lat służąc swojemu guru i praktykując jogę Patańdźalego razem z najtrudniejszymi ćwiczeniami hathajogi. Potem wybrał się w podróż do Himalajów, gdzie spędzał życie medytując przez prawie pięć dekad. W końcu osiągnął wyzwolenie w wieku dziewięćdziesięciu lat, po osiemdziesięcioletniej sadhanie, przewyższając nawet poziom swojego nauczyciela.
Założenie aśramu.
Podróżował pieszo do Afganistanu, Persji, Arabii i Izraela. Kiedy dotarł do małego miasta Badari koło Dhaki, bogata rodzina zbudowała mu małą pustelnią, która stała się jego aśramem. Miał wówczas sto trzydzieści sześć lat. Tam przyjął świętą bramińską nić upanajanam i podjął sannjasę przywdziewając szafronowe szaty. Zwracano się do niego indyjskim tytułem Baba.
Synkretyzm religijny.
Śri Lonath studiował Koran oraz odbył pielgrzymki do Mekki. Gdy osiadł na stałe w aśramie w Badri, przyjmował na równi zarówno wielbicieli hinduistycznych, jak i wyznawców islamu. Pragnął doprowadzić do harmonii pomiędzy wyznawcami tych zwalczających się religii.
Muzułmańscy mieszkańcy Bhadri uważali go za pira, a sam Baba określał siebie publicznie "„Jestem muzułmaninem”".
Zwracano się do niego o rozsądzanie sporów pomiędzy lokalnymi hinduistami i muzułmanami.
Swami Shuddhanada Brahmachari podaje, iż Baba Loknath nauczał odwiedzających go, również w oparciu własne praktyki islamskie i treść Koranu.
Nauki.
Jego nauki charakteryzowały się prostotą. Nauczał miłości do guru i do Boga, oddania, niezachwianej wiary w Boga i głębszą niezmienną Jaźń, nieustannej badawczej samooceny. Odmawianie mantr określał jako elementy pomocnicze. Po osiągnięciu wyzwolenia powiedział: „Widziałem tylko moją Jaźń. Jestem związany moją karmą. Świat materialny związany jest językiem i narządem płciowym. Kto umie je powściągnąć warty jest osiągnięcia wyzwolenia.”
Wygląd.
Powiada się, że Baba Lokenath miał prawie siedem stóp i był chudy. Był ascetą, odmawiającym sobie fizycznych przyjemności. Mógł nawet powstrzymać swój sen, nie zamykając oczu ani nawet nie mrugając.
Wpływ na świat.
Obecnie Lokenath Brahmaczari jest domowym bóstwem (kuladewata) milionów rodzin bengalskich po obydwu stronach granicy banglo-indyjskiej. Uważany jest za świętego pośród hinduistów. Według powtarzanej legendy Baba Lokenath Brahmaczari był emanacją Śiwy.
Świadoma śmierć.
19. dnia miesiąca dźjesztha 1297 (1890 n. e.), ok. godziny 11:45, podczas medytacji Baba wszedł w trans z otwartymi oczami, i zmarł podczas medytacji (mahasamadhi). Miał 160 lat. Powiedział przed odejściem –
"„Jestem wieczny, nigdy nie umieram. Gdy to ciało zginie, nie myślcie, że wszystko się skończy. Będę mieszkał w ciałach wszystkich żywych istot w mej subtelnej postaci astralnej. Ktokolwiek będzie szukał u mnie schronienie otrzyma moją łaskę”".

</doc>
<doc id="1269118" url="https://pl.wikipedia.org/wiki?curid=1269118" title="Schody przedsionka">
Schody przedsionka

Schody przedsionka (łac. "scala vestibuli") – jedna z 3 przestrzeni zawartych w ślimaku (ucho wewnętrzne). Na przekroju poprzecznym umiejscowiona najwyżej. Wypełniona jest przychłonką ("perilympha").
Ograniczenia:

</doc>
<doc id="1269119" url="https://pl.wikipedia.org/wiki?curid=1269119" title="Nicolas de Besse">
Nicolas de Besse

Nicolas de Besse (ur. 1322, Limoges — zm. 5 listopada 1369 w Rzymie) – francuski duchowny katolicki, kardynał.
Życiorys.
Był kuzynem papieża Klemensa VI, który mianował go biskupem Limoges (27 sierpnia 1343), a następnie kardynałem diakonem Santa Maria in Via Lata (1344). Brał udział w konklawe 1352 i konklawe 1362. Protektor zakonu franciszkanów po 1364. W 1367 powrócił z papieżem Urbanem VI do Rzymu. Kardynał protodiakon od kwietnia 1368.

</doc>
<doc id="1269123" url="https://pl.wikipedia.org/wiki?curid=1269123" title="Hrabstwo Lake (Ohio)">
Hrabstwo Lake (Ohio)

Hrabstwo Lake (ang. "Lake County") – hrabstwo w Stanach Zjednoczonych, w stanie Ohio. Według danych z 2000 roku hrabstwo miało 227 511 mieszkańców.

</doc>
<doc id="1269124" url="https://pl.wikipedia.org/wiki?curid=1269124" title="Narodowe Stowarzyszenie – Bułgarski Ludowy Związek Chłopski">
Narodowe Stowarzyszenie – Bułgarski Ludowy Związek Chłopski

Narodowe Stowarzyszenie – Bułgarski Ludowy Związek Chłopski (bułg. "Национално сдружение - Български земеделски народен съюз", NS-BLZCh) - bułgarska centroprawicowa partia polityczna powstała pod koniec 2000 jako jedna z organizacji aspirujących do roli następczyni Bułgarskiego Ludowego Związku Chłopskiego. W 2005 ugrupowanie weszło w skład szerokiej prawicowej koalicji politycznej nazwanej Zjednoczone Siły Demokratyczne. 11 grudnia tego samego roku NS-BLZCh przekształciło się w partię Porządek, Prawo i Sprawiedliwość, na czele której stanął Georgi Markow.
Historia Narodowego Stowarzyszenie - Bułgarski Ludowy Związek Chłopski.
W okresie transformacji ustrojowej w Bułgarii na przełomie lat 80. i 90. oraz w późniejszych latach 90. powstało kilka partii, które nawiązywały do ponad stuletnej tradycji Bułgarskiego Ludowego Związku Chłopskiego. Jedną z nich było Narodowe Stowarzyszenie – Bułgarski Ludowy Związek Chłopski Jane Janewa, które zostało zarejestrowane w sądzie pod koniec 2000. W 2001, przed pierwszymi w swojej historii wyborami parlamentarnymi (do Zgromadzenia Narodowego 39. kadencji), organizacja Janewa nawiązała współpracę z inną partią ludowców, BLZCh im. Nikoły Petkowa i utworzyła z nią koalicję „Zjednoczone Siły Chłopskie” (bułg. "Обединени земеделски сили"). Koalicja zdobyła w wyborach tylko 0,34% głosów i nie uzyskała mandatu.
W wyborach samorządowych w 2003 NS-BLZCh wystartowało samodzielnie, wysuwając m.in. kandydaturę Wolena Siderowa na stanowisko burmistrza Sofii. Na Siderowa oddało głos zaledwie 1728 wyborców (poniżej 0,5%), w efekcie czego odpadł on z walki o urząd. W pozostałych okręgach wyborczych NS-BLZCh otrzymało łącznie prawie 30 tys. głosów, co dało działaczom partii 44 mandaty radnych.
8 marca 2005, przed wyborami do Zgromadzenia Narodowego 40. kadencji, NS-BLZCh zawiązało koalicję z Bułgarskim Ludowym Związkiem Chłopskim Georgiego Pinczewa. Początkowo liderzy koalicji, nazwanej „BLZCh-zjednoczony” (bułg. "БЗНС-обединен"), zamierzali włączyć do niej również Bułgarski Ludowy Związek Chłopski - Związek Narodowy, na czele którego stała Anastazja Dimitrowa-Moser. Mimo podjętych negocjacji ugrupowanie Dimitrowej-Moser ostatecznie nie przystąpiło do koalicji. 25 marca działacze „BLZCh-zjednoczony” podpisali porozumienie o współpracy ze Związkiem Sił Demokratycznych, Partią Demokratyczną, Ruchem „Dzień Św. Jerzego” i Ruchem na rzecz Równoprawnego Modelu Społecznego. Jego efektem było utworzenie szerokiej koalicji wyborczej, która została nazwana Zjednoczone Siły Demokratyczne. Na czele koalicji stanęła Nadeżda Michajłowa. W wyborach, przeprowadzonych 25 czerwca, Zjednoczone Siły Demokratyczne zdobyły 7,7% głosów, co dało im 20 mandatów deputowanych. Do parlamentu dostał się lider NS-BLZCh, Jane Janew.
Pod koniec 2005 Janew ogłosił konieczność przekształcenia partii w nowe ugrupowanie, lepiej dopasowane do współczesnych realiów politycznych. 11 grudnia, podczas 4. Nadzwyczajnego Zjazdu Delegatów podjęto decyzję o samorozwiązaniu organizacji i powołaniu partii Porządek, Prawo i Sprawiedliwość. Jej liderem został były sędzia Trybunału Konstytucyjnego, Georgi Markow. Janew objął w PPiS stanowisko sekretarza generalnego.

</doc>
<doc id="1269125" url="https://pl.wikipedia.org/wiki?curid=1269125" title="Schody bębenka">
Schody bębenka

Schody bębenka, "scala tympani"- jedna z 3 przestrzeni zawartych w ślimaku (ucho wewnętrzne). Jest umiejscowiona najbardziej dolnie, czyli od strony podstawy. Wypełniona jest przychłonką ("perilympha").
Ograniczenia:

</doc>
<doc id="1269126" url="https://pl.wikipedia.org/wiki?curid=1269126" title="May Whitty">
May Whitty

May Whitty, DBE (właśc. Mary Louise Whitty; ur. 19 czerwca 1865 w Liverpoolu, zm. 29 maja 1948 w Beverly Hills) − angielska aktorka filmowa i teatralna, dwukrotnie nominowana do Oscara za drugoplanowe role w filmach "Noc musi zapaść" (1937) i "Pani Miniver" (1942).

</doc>
<doc id="1269127" url="https://pl.wikipedia.org/wiki?curid=1269127" title="OKD (przedsiębiorstwo)">
OKD (przedsiębiorstwo)

OKD, a.s. (do 1991 "Ostravsko-karvinské doly" – Kopalnie Ostrawsko-Karwińskie) – czeskie przedsiębiorstwo z siedzibą w Karwinie funkcjonujące w branży górniczej. Obecnie jest to jedyny producent węgla kamiennego w Czechach.
Prowadzi wydobycie w kopalniach głębinowych w południowej części Górnośląskiego Zagłębia Węglowego – w rejonie ostrawsko-karwińskim. Firma zajmuje się poszukiwaniem, wydobyciem, obróbką, uszlachetnianiem i sprzedażą węgla kamiennego z niską zawartością siarki i innych domieszek. Jest właścicielem m.in. spółki KARBONIA PL eksploatującej pozostałości KWK Morcinek.
Początek OKD to rok 1945, kiedy upaństwowionych i skonsolidowanych zostaje 6 przedwojennych spółek, do których należało łącznie trzydzieści kopalni w Ostrawsko-Karwińskim Zagłębiu Węglowym, jak również inne zakłady przemysłu ciężkiego. Obecnie spółka zarządza pięcioma czynnymi kopalniami o rocznym wydobyciu ok. 13 milionów ton. Są to:
W kopalniach OKD zatrudnionych jest wielu Polaków, głównie mieszkańców nadgranicznych powiatów w tym wodzisławskiego i cieszyńskiego oraz miast m.in. Cieszyna, Żor i Wodzisławia Śląskiego.

</doc>
<doc id="1269129" url="https://pl.wikipedia.org/wiki?curid=1269129" title="Biskup Ostia e Velletri">
Biskup Ostia e Velletri



</doc>
<doc id="1269133" url="https://pl.wikipedia.org/wiki?curid=1269133" title="Igrzyska Azjatyckie">
Igrzyska Azjatyckie



</doc>
<doc id="1269135" url="https://pl.wikipedia.org/wiki?curid=1269135" title="Zimowe Igrzyska Azjatyckie">
Zimowe Igrzyska Azjatyckie



</doc>
<doc id="1269136" url="https://pl.wikipedia.org/wiki?curid=1269136" title="Halowe Igrzyska Azjatyckie">
Halowe Igrzyska Azjatyckie



</doc>
<doc id="1269139" url="https://pl.wikipedia.org/wiki?curid=1269139" title="Anton Anderledy">
Anton Anderledy

Anton Maria Anderledy SJ (ur. 3 czerwca 1819, Berisal (Valais), Szwajcaria, zm. 18 stycznia 1892, Fiesole (Florencja), Włochy) – szwajcarski jezuita, 23. Przełożony Generalny Towarzystwa Jezusowego.
Religijna i akademicka formacja.
Syn dyrektora poczty wstąpił do nowicjatu jezuitów w Brig w 1838. Po nowicjacie przez dwa lata (1842-44) uczył języków klasycznych w Kolegium we Fryburgu, gdzie wyróżniał się jako nauczyciel łaciny. Filozofię studiował w Rzymie (1844-47) i tam rozpoczął studia teologiczne. Z powodów zdrowotnych powrócił jednak do Fryburga. Gdy jezuici zostali wygnani ze Szwajcarii (listopad 1847), Anderledy zaangażował się w studia w Chambéry (Savoie) skąd kolejne wygnanie zakonu (marzec 1848) rzuciło go wraz z pięćdziesięciu innymi jezuitami do Stanów Zjednoczonych. Wciąż jako student teologii ukończył kursy w Saint Louis (Missouri) i został tam wyświęcony na kapłana (29 września 1848) przez arcybiskupa Petera Kenricka.
Misjonarz, Rektor, Prowinciał.
Przez dwa lata (1848-50)opiekoował się Anderledy niemieckimi emigrantami w Green Bay (Wisconsin), czemu oddawał się z wielkim zaangażowaniem. Do Europy został odwołany w 1850 przede wszystkim w celu dokończenia formacji zakonnej ('Trzecia probacja') w Drongen (Belgia) i wkrótce potem (1851) do Niemiec, aby przyłączyć się do grupy misjonarzy ludowych przewodzonych przez o. Petera Roha. Wraz z nim przeprowadził ponad 40 misji ludowych w różnych miastach niemieckich. W 1853 został wybrany rektorem kleryków w Kolonii. Towarzyszył im w przenosinach do Paderborn i pozostał na urzędzie do 1859, kiedy to mianowano go Prowincjałem prowincji niemieckiej. Podczas jego sześcioletniej kadencji zakupiono wspaniałe średniowieczne Opactwo Maria Laach, koło Bonn (1863), gdzie ustanowiono dom wyższych studiów prowincji – "Collegium Maximum" (do 1892). W 1865 sam Anderledy został profesorem teologii moralnej w Maria Laach. Tam zaczął wydawać pismo teologiczne "Stimmen aus Maria-Laach". W 1870 Anderledy został powołany asystentem generała dla asystencji niemieckojęzycznej Towarzystwa.
XXIII Kongregacja Generalna.
Przełożony generalny Pieter Beckx, 88-letni i słaby na zdrowiu, zwołał Kongregację w celu obrania Wikariusza Generalnego. Na skutek niestabilnej sytuacji politycznej, XXIII Kongregacja odbyła się w Fiesole (Florencja) w 1883. Elektorzy niemal jednomyślnie obrali Antona Anderledego Wikariuszem Generalnym z prawem następstwa po Pieterze Becksie. Ta sama Kongregacja wydała dekrety potępiające 'Liberalizm w Kościele' i wzmacniające teologiczną i naukową formację w zakonie. Zaowocowało to wzmocnieniem Uniwersytetu Gregoriańskiego.
Wikariusz Generalny, Generał.
W styczniu 1884 Anderledy podjął wszystkie obowiązki Wikariusza Generalnego, gdy Beckx zapadał coraz bardziej na zdrowiu. Po śmierci Becksa w 1887, Anderledy został kolejnym Przełożonym Generalnym Towarzystwa Jezusowego.

</doc>
<doc id="1269140" url="https://pl.wikipedia.org/wiki?curid=1269140" title="Bagno Grzybna">
Bagno Grzybna

Rezerwat przyrody Bagno Grzybna – torfowiskowy rezerwat przyrody na terenie Borów Tucholskich w województwie kujawsko-pomorskim. Utworzony w 1982 roku w celu ochrony ze względów naukowych i dydaktycznych śródleśnego torfowiska z roślinnością charakterystyczną dla torfowisk wysokich oraz przejściowych.
Powierzchnia rezerwatu wynosi 6,26 ha, wokół niego wyznaczono otulinę o powierzchni 6,38 ha.
Obszar rezerwatu podlega ochronie czynnej.
Lokalizacja.
Rezerwat położony jest w gminie Tuchola w powiecie tucholskim na terenie Tucholskiego Parku Krajobrazowego. Najbliższe miejscowości to wsie Biała oraz Okoniny. Rezerwat leży na obszarze Nadleśnictwa Woziwoda.
Charakterystyka.
Rezerwat „Bagno Grzybna” znajduje się w bezodpływowym obniżeniu wytopiskowym. Na jego terenie wykształciły się charakterystyczne dla torfowisk zespoły roślinne, takie jak:
Inne rzadkie gatunki roślin występujące w rezerwacie to:
Fauna występująca na terenie rezerwatu to m.in.:
Turystyka.
W pobliżu rezerwatu „Bagno Grzybna” swój przebieg ma szlak turystyki pieszej PTTK:
Rezerwat znajduje się nieopodal drogi gruntowej z Białej do Okonin, jednak dotarcie do niego jest utrudnione z powodu braku parkingu.

</doc>
<doc id="1269144" url="https://pl.wikipedia.org/wiki?curid=1269144" title="Ovidiu Stîngă">
Ovidiu Stîngă

Ovidiu Stîngă (ur. 5 grudnia 1972 w Krajowej), piłkarz rumuński grający na pozycji środkowego pomocnika.
Kariera klubowa.
Piłkarską karierę Stîngă rozpoczął w rodzinnej Krajowej w klubie Viitorul Craiova. W 1990 roku został zawodnikiem bardziej znanego lokalnego rywala, Universitatei Craiova. 28 listopada zadebiutował w pierwszej lidze w wygranym 8:1 spotkaniu z Corvinulem Hunedoara. Do końca sezonu został jednak wypożyczony do trzecioligowego Jiul IELIF Craiova, ale już latem 1991 znów występował w Universitatei. W sezonie 1992/1993 był jej podstawowym zawodnikiem i zajął 3. miejsce w lidze oraz zdobył Puchar Rumunii. W sezonie 1993/1994 uzyskał swój najlepszy dorobek bramkowy w karierze - 12 goli. Zarówno w tamtym, jak i następnym sezonie, wywalczył z Universitateą wicemistrzostwo Rumunii. W barwach klubu z Krajowej występował też w rozgrywkach Pucharu UEFA i Pucharu Zdobywców Pucharów.
Latem 1995 Stîngă wyjechał zagranicę i został piłkarzem hiszpańskiej UD Salamanca. W Primera División zadebiutował 3 września w przegranym 1:3 wyjazdowym meczu z Espanyolem. W Salamance był podstawowym zawodnikiem i zdobył 11 bramek, będąc drugim najlepszym strzelcem drużyny po Joanie Barbarze, jednak klub zajmując ostatnią 22. pozycję spadł do Segunda División.
W 1996 roku Ovidiu przeszedł do holenderskiego PSV Eindhoven. W swoim pierwszym sezonie w Eredivisie zaliczył tylko siedem spotkań, ale został mistrzem Holandii. W sezonie 1997/1998 był podstawowym zawodnikiem PSV, ale zespół z Eindhoven nie obronił tytułu mistrza Holandii, zajmując 2. pozycję. W 1998 odniósł kontuzję, która spowodowała, że w sezonie 1998/1999 ani razu nie pojawił się na boisku. Natomiast w 2000 i 2001 roku wywalczył kolejne dwa tytuły mistrza kraju, ale rozegrał w przez ten okres tylko 19 spotkań.
Latem 2001 Stîngă wrócił do Rumunii. Przez rok występował w Dinamie Bukareszt, z którym wywalczył tytuł mistrza kraju. Kolejne dwa sezony spędził w Universitatei Craiova, do której wrócił po 7 latach. W sezonie 2004/2005 był wypożyczony do holenderskiego drugoligowca Helmond Sport. W 2006 roku wywalczył z Universitateą awans z drugiej ligi do pierwszej, a w 2007 zakończył piłkarską karierę.
Kariera reprezentacyjna.
W reprezentacji Rumunii Stîngă zadebiutował 31 stycznia 1993 roku w przegranym 0:3 towarzyskim meczu z Ekwadorem. W 1994 roku był w kadrze Rumunii na Mistrzostwach Świata w USA, jednak nie wystąpił tam w żadnym spotkaniu. W 1996 roku został powołany przez Anghela Iordănescu na Mistrzostwa Europy w Anglii, gdzie wystąpił tylko w meczu z Hiszpanią, przegranym przez Rumunów 1:2. Natomiast w 1998 roku zaliczył 2 mecze na Mistrzostwach Świata we Francji: z Kolumbią (1:0) i z Anglią (2:1). Karierę reprezentacyjną zakończył w tym samym roku. W kadrze narodowej zagrał 24 razy.

</doc>
<doc id="1269145" url="https://pl.wikipedia.org/wiki?curid=1269145" title="Ovidiu Stinga">
Ovidiu Stinga



</doc>
<doc id="1269149" url="https://pl.wikipedia.org/wiki?curid=1269149" title="Takasaki (stacja kolejowa)">
Takasaki (stacja kolejowa)

 – stacja kolejowa w Takasaki, w prefekturze Gunma, w Japonii. Znajduje się tu 5 peronów.

</doc>
<doc id="1269155" url="https://pl.wikipedia.org/wiki?curid=1269155" title="Święte Chao">
Święte Chao

Święte chao – dyskordiański symbol uzupełniających się sił porządku i chaosu. Kształtem nawiązuje do yin i yang. Pięciokąt po jednej stronie diagramu symbolizuje porządek, a jabłko niezgody po drugiej – chaos. Według dyskordiańskiej filozofii siły porządku jak i chaosu mogą być zarówno konstruktywne jak i destruktywne, nie są zaś same w sobie dobre lub złe. Nazwą chao nawiązuje do dao – uniwersalnej zasady kierującej wszechświatem. W języku angielskim nazwa (sacred chao) w wymowie brzmi podobnie do "sacred cow" (święta krowa).
Trylogia Illuminatus! opisuje święte chao jako symbol Mummu, boga chaosu, który w mitologii sumeryjskiej był kapłanem Tiamat i Abzu.

</doc>
<doc id="1269156" url="https://pl.wikipedia.org/wiki?curid=1269156" title="ORP Grom (niszczyciel 1957)">
ORP Grom (niszczyciel 1957)



</doc>
<doc id="1269167" url="https://pl.wikipedia.org/wiki?curid=1269167" title="William Ralph Dean">
William Ralph Dean



</doc>
<doc id="1269171" url="https://pl.wikipedia.org/wiki?curid=1269171" title="Gare de Limoges-Bénédictins">
Gare de Limoges-Bénédictins

Gare de Limoges-Bénédictins – stacja kolejowa w Limoges, w regionie Nowa Akwitania, we Francji. Znajduje się tu 5 peronów.
Historia.
Chemin de Fer de Paris à Orléans otworzyła pierwszą linię kolejową w mieście w latach 50. XIX w. Pierwsza stacja, zbudowana z drewna, otworzona została w dniu 16 czerwca 1856 roku. Pierwszy kamień budowanej stacji położono w 1860 roku.
W dniu 21 listopada 1918 Rada Miejska w Limoges i CF du PO podpisała umowę dotyczącą budowy nowej stacji. Prace trwały od 1924 do 1929. Stacja została otwarta w dniu 2 lipca 1929. Prace w celu przywrócenia wielkiego holu zakończono w 1979 roku.
O 13:20 w dniu 5 lutego 1998 wybuchł pożar w kopule budynku. Kopuła została odbudowana do swojego pierwotnego wyglądu.
Architektura.
Stacja Bénédictins została zaprojektowana przez architekta Rogera Gonthiera. 
Budynek jest wykonany z betonu, wypełnienia z wapienia. Kopuła, która obejmuje aleję pasażerską, składa się z ramy metalowej, pokrytej miedzią.
W południowo-zachodnim narożniku znajduje się 60-metrowa wieża zegarowa, składająca się z 12 poziomów. Jest zamontowany tam zegar o szerokości 4 m.

</doc>
<doc id="1269174" url="https://pl.wikipedia.org/wiki?curid=1269174" title="Stolberg">
Stolberg



</doc>
<doc id="1269189" url="https://pl.wikipedia.org/wiki?curid=1269189" title="Ślad ekologiczny">
Ślad ekologiczny

Ślad ekologiczny – wskaźnik umożliwiający oszacowanie zużycia zasobów naturalnych w stosunku do możliwości ich odtworzenia przez Ziemię. Stanowi podstawę analizy zapotrzebowania człowieka na zasoby naturalne biosfery. Porównywana jest ludzka konsumpcja zasobów naturalnych ze zdolnością planety Ziemi do ich regeneracji. Ślad ekologiczny to szacowana liczba hektarów powierzchni lądu i morza potrzebna do rekompensacji zasobów zużytych na konsumpcję i absorpcję odpadów. Ślad mierzony jest w globalnych hektarach (gha) na osobę.
Przyczyny.
Europejska Agencja Środowiska wymienia eksploatację ziemi, wzorce konsumpcyjne i modele handlowe jako największe zagrożenia przyrodnicze w Europie. Obecnie największym wyzwaniem są zanieczyszczenia ze źródeł rozproszonych.
Ślad ekologiczny Polski.
Według raportu WWF "Europa 2007", mimo że wszystkie kraje Unii Europejskiej pogłębiają ekologiczny deficyt Ziemi, Polska zajmuje 20. pozycję z 24 analizowanych państw UE. Mniejszy ślad ekologiczny zostawiają tylko Bułgaria, Słowacja, Łotwa i Rumunia.
Mimo że Polacy nadal eksploatują prawie 2 razy więcej niż wynoszą zasoby naturalne kraju, od 1990 r. udało się zmniejszyć deficyt ekologiczny z 3,83 globalnych ha na mieszkańca do 3,3 gha na mieszkańca.

</doc>
<doc id="1269203" url="https://pl.wikipedia.org/wiki?curid=1269203" title="Winterthur (stacja kolejowa)">
Winterthur (stacja kolejowa)

Winterthur – stacja kolejowa w Winterthur, w kantonie Zurych, w Szwajcarii. Znajdują się tu 4 perony.

</doc>
<doc id="1269204" url="https://pl.wikipedia.org/wiki?curid=1269204" title="Nagroda Templetona">
Nagroda Templetona

Nagroda Templetona (ang. "Templeton Prize for Progress Toward Research or Discoveries about Spiritual Realities") – ustanowione w 1972 roku wyróżnienie, przyznawane corocznie za „wyjątkowy wkład w afirmację duchowego wymiaru życia poprzez spostrzeżenie, odkrycie lub prace praktyczne”. Nagroda ma postać pieniężną. Jej wartość w roku 2015 wynosiła 1,1 mln funtów. Zwykle jest przyznawana jednej osobie, choć dwukrotnie (w 1989 i 1990) laureatów była dwójka.
Nagrodę przyznaje Fundacja Templetona (nazwa pochodzi od nazwiska Johna Templetona, przedsiębiorcy i filantropa); przez wiele lat wręczał ją Filip (książę Edynburga), podczas ceremonii odbywającej się w Pałacu Buckingham. Kwota nagrody została tak zdefiniowana przez głęboko religijnego fundatora, aby jej wartość finansowa zawsze przekraczała tę nagrody Nobla, która ignoruje duchowość. Przed zmianą, nazwa nagrody brzmiała: "Templeton Prize for Progress in Religion", jednak fundacja się z niej wycofała w 2001 roku.
Wśród nagrodzonych Nagrodą Templetona znaleźli się między innymi nobliści (do 2022 roku – sześcioro):
W 2008 po raz pierwszy nagrodą został uhonorowany Polak – Michał Heller.
Krytyka.
Nagroda jest krytykowana między innymi przez Richarda Dawkinsa, który mówił o niej w swojej książce "Bóg urojony", przy odniesieniu do pozycji "Plan Stwórcy" Paula Daviesa: „jest to znaczna suma pieniędzy, którą Fundacja Templetona co roku przyznaje tym naukowcom, którzy gotowi są powiedzieć coś dobrego o religii”. Implikuje to jego zdaniem, że każdy profesor, który w ten sposób zostałby przekupiony, nie jest w kwestiach intelektualnych uczciwy.
Sean M. Carroll, naukowiec na wydziale fizyki California Institute of Technology, także otwarcie krytykował nagrodę. W 2005 roku stwierdził on: „W ostatnich latach mamy wezbranie historii w znaczących mediach jak to nowe odkrycia w nauce zbliżają współczesną naukę do religii. Oczywiście nie było takich odkryć. Z czym natomiast mamy do czynienia, to pieniądze – kubły i kubły pieniędzy, w dużym stopniu od ludzi Templetona, aby rozdawać nagrody, przeprowadzać konferencje i wspierać naukowców, którzy powiedzą coś miłego o religii”.
W podobnym stylu wypowiada się Jerry Coyne, który podsumowuje, że Fundacja Templetona jest „bardziej podstępna niż kreacjoniści”.
Odpowiedzi na krytykę.
Do krytyki odniósł się Martin Rees – beneficjent nagrody, astronom, były prezes Royal Society, który okazjonalnie chodzi do kościoła pomimo tego, że nie wierzy w Boga ani też nie akceptuje żadnych religijnych dogmatów, gdyż jak sam stwierdził jest to dla niego „tradycyjny rytuał” oraz w jego kościele występuje jeden z najlepszych chórów. Przyjęcie przez siebie nagrody uzasadniał następująco:

</doc>
<doc id="1269213" url="https://pl.wikipedia.org/wiki?curid=1269213" title="Weißwasser/O.L.">
Weißwasser/O.L.

Niemcy:

</doc>
<doc id="1269214" url="https://pl.wikipedia.org/wiki?curid=1269214" title="Antoine Artaud">
Antoine Artaud



</doc>
<doc id="1269222" url="https://pl.wikipedia.org/wiki?curid=1269222" title="Wetter">
Wetter

Niemcy:
Szwecja:
Osoby:
Zobacz też:

</doc>
<doc id="1269225" url="https://pl.wikipedia.org/wiki?curid=1269225" title="Parafia św. Józefa w Tczewie">
Parafia św. Józefa w Tczewie

Parafia św. Józefa w Tczewie - rzymskokatolicka parafia położona w dekanacie Tczew. 
Jest to parafia tzw. Nowego Miasta. Kościół parafialny pw. św. Józefa umiejscowiony jest na skrzyżowaniu ul. Gdańskiej i Jana III Sobieskiego w kierunku zachodnim.

</doc>
<doc id="1269231" url="https://pl.wikipedia.org/wiki?curid=1269231" title="Rap-A-Lot Records">
Rap-A-Lot Records

Rap-A-Lot Records, znana również jako Rap-a-Lot 4 Life to założona w Houston w 1986 roku hip-hopowa wytwórnia płytowa. Jedną z podległych jej wytwórni jest Smoke-a-Lot Records. Założona przez Jamesa Smitha (również znanego jako J Prince). 
Do nazwy tej wytwórni nawiązał Notorious B.I.G. w remiksie „Flava in Ya Ear” mówiąc „I'm not from Houston, but I Rap-a-Lot.” (nie jestem z Houston, ale dużo rapuję/Rap-a-Lot). Na końcu piosenki Devina the Dude, „What a Job” ze Snoop Doggiem, Snoop gratuluje wytwórni „J. Prince, Jazz Prince, Rap-a-Lot, still on top, 2007" („wciąż na topie, 2007").

</doc>
<doc id="1269235" url="https://pl.wikipedia.org/wiki?curid=1269235" title="Skrypturalizm">
Skrypturalizm

Skrypturalizm (albo islam koraniczny) – ruch religijny za jedyne źródło islamu uznający Koran. 
Skrypturalizm opiera się w całości lub w znacznej mierze na autorytecie wyłącznie samego Koranu. Tym samym odrzuca całkowicie lub w części Sunnę (Tradycję) – nie traktując jej jako źródła objawienia. Nurt ten wywodzi się z opozycji wyrosłej w sunnizmie, ma swoich zwolenników w Arabii Saudyjskiej i innych krajach muzułmańskich, takich jak Iran, Pakistan czy Egipt. Ruch ten coraz częściej jest też reprezentowany w takich krajach jak Anglia, Stany Zjednoczone, Holandia oraz Polska. Islam koraniczny ewoluował na przestrzeni lat. Muzułmanie koraniczni są skupieni w szeregu mniej lub bardziej rozbudowanych struktur. Swoje działania prowadzą najczęściej ponad podziałami państwowymi. Propagują swoje idee w Internecie, jak również w realnym świecie, wydając publikacje, prowadząc kursy koraniczne oraz organizując stacje radiowe itp. Do największych ugrupowań islamu koranicznego należą: "Submitters", "Tolu-e-Islam" i "Free-Minds/Progressive Muslims".

</doc>
<doc id="1269240" url="https://pl.wikipedia.org/wiki?curid=1269240" title="Gare du Stade de France – Saint-Denis">
Gare du Stade de France – Saint-Denis

Gare du Stade de France – Saint-Denis – stacja kolejowa w Saint-Denis, w regionie Île-de-France, we Francji, w pobliżu stadionu Stade de France. Znajdują się tu 2 perony.

</doc>
<doc id="1269244" url="https://pl.wikipedia.org/wiki?curid=1269244" title="Dr. Luke">
Dr. Luke

Dr. Luke, właściwie Łukasz Sebastian Gottwald (ur. 26 września 1973 w Westerly, Rhode Island) – amerykański muzyk polskiego pochodzenia, autor tekstów piosenek oraz producent muzyczny, z którym współpracowali dotąd tacy artyści jak Miley Cyrus, Britney Spears, Katy Perry, Shakira, Kesha, Avril Lavigne, Flo Rida, Sugababes, Kelly Clarkson, Missy Elliott, Pink, Lil’ Mama, Jibbs, Lady Sovereign, Kelis, Mos Def, Marion Raven, Backstreet Boys, Daughtry, The Veronicas, Carlos Santana, Vanessa Hudgens i One Direction. Dr. Luke grał na gitarze w Saturday Night Live Band przez dziesięć lat, opuścił zespół na końcu sezonu 2006-2007.
Ojciec Gottwalda, Janusz (1944–2010), był Żydem z Łasku.

</doc>
<doc id="1269245" url="https://pl.wikipedia.org/wiki?curid=1269245" title="Sigurimi">
Sigurimi

Dyrektoriat Bezpieczeństwa Państwa (alb. Drejtoria e Sigurimit të Shtetit), określany potocznie jako Sigurimi (Bezpieczeństwo) – albańska policja polityczna, działająca w okresie rządów Envera Hodży.
Historia.
20 marca 1943 r. powstały w albańskim ruchu oporu pierwsze struktury odpowiedzialne za bezpieczeństwo wewnętrzne (Służba Wywiadu Armii Narodowo-Wyzwoleńczej). 14 grudnia 1944 r. utworzono Departament Obrony Ludu ("Drejtoria e Mbrojtjes së Popullit"), którym kierował Koçi Xoxe. Do pracy w Departamencie skierowano 5000 osób, selekcjonując je z grona b. partyzantów. Początkowo była to formacja podlegająca ministrowi spraw wewnętrznych. Nazwa Sigurimi pojawiła się w marcu 1946 r., na wzór jugosłowiańskiej UDBA. W tym czasie na czele służb stał Nesti Kerenxhi, a w skład Sigurimi wchodziło pięć sekcji (wywiadu, ochrony władz, ekonomiczna, personalna, kontrwywiadu).
W latach 80. podlegało Sigurimi także pięć wielkich jednostek piechoty zmotoryzowanej, które zamierzano wykorzystać w przypadku realnego zagrożenia dla kierownictwa partii komunistycznej. W tym czasie liczebność Sigurimi przekraczała 10 000 osób.
Formalne zakończenie działalności Sigurimi miało miejsce 12 lipca 1991. Zastąpiła ją Narodowa Służba Wywiadowcza ShIK (Shërbimi Informativ Kombëtar). W jej szeregach znalazło się wielu byłych funkcjonariuszy Sigurimi, w nowych służbach zachowano też strukturę organizacyjną wzorowaną na Sigurimi.
Struktura.
W obrębie Sigurimi działały trzy odrębne piony (dyrektoriaty)
Dyrektoriat III mieścił się na czwartym piętrze Ministerstwa Spraw Zagranicznych, a jego funkcjonariusze występowali oficjalnie jako pracownicy służb dyplomatycznych.
Na rzecz Sigurimi pracowali: rezydenci (organizujący sieć agenturalną), agenci (odpowiednik tajnego współpracownika) i dysponenci lokali, które wykorzystywała Sigurimi (alb. strehues). Członek APP nie mógł być współpracownikiem Sigurimi, bez zgody władz partii.
Działalność.
Głównym celem działalności Sigurimi było zapobieganie jakimkolwiek próbom obalenia ustroju komunistycznego czy też przewrotu, zmierzającego do zmiany elity rządzącej. Głównym celem Sigurimi na przełomie lat. 40 i 50. XX wieku, było utrzymanie stabilizacji w państwie, kiedy to w ramach operacji "Valuable" kierowano do Albanii grupy dywersyjne, złożone z emigrantów politycznych. Fiasko tej akcji było możliwe dzięki współpracy z wywiadem sowieckim, w ramach operacji o kryptonimie "Jezioro Bajkał".
Działalność Sigurimi była skierowana przeciwko jakiejkolwiek opozycji politycznej, która mogła zagrozić stabilności reżimu. Większość funkcjonariuszy Sigurimi stanowili ludzie rekomendowani przez funkcjonariuszy partyjnych, podlegający drobiazgowej selekcji i szkoleniu.
W ramach Sigurimi działały wyspecjalizowane struktury zajmujące się cenzurą, organizowaniem więzień i obozów pracy, kontrwywiadem i zabezpieczeniem osobistym przywódców partii i państwa. Regionalne struktury Sigurimi działały na poziomie każdego okręgu (rreth), a także w każdym zakładzie pracy. Pod nadzorem Sigurimi znajdowały się także placówki dyplomatyczne, jak również przedstawicielstwa handlowe i kulturalne Albanii, działające poza granicami kraju.
Według Aleksandra Meksiego w latach 1989-1992 na podstawie rozkazu ministra Hekurana Isaia zostało zniszczonych w sposób nieodwracalny ponad 75 % teczek personalnych zgromadzonych przez Sigurimi.

</doc>
<doc id="1269248" url="https://pl.wikipedia.org/wiki?curid=1269248" title="Zell">
Zell



</doc>
<doc id="1269263" url="https://pl.wikipedia.org/wiki?curid=1269263" title="Michał Jan Borch">
Michał Jan Borch

Michał Jan Borch herbu Borch (niem. "Michael von der Borch-Lubeschütz", ros. "Михаил Иванович Борх"), ps. i krypt.: "L’auteur de la Minéralogie, Michał B., M... B..., M. B. A." (ur. 30 czerwca 1753 w Warklanach, zm. 10 stycznia 1811 tamże, Inflanty) – hrabia, poeta, dramatopisarz, tłumacz, mineralog, bibliofil, przyrodnik.
Życiorys.
Pochodził ze spolszczonej rodziny westfalskiej osiadłej w Inflantach. Syn Jana Andrzeja (podkanclerzego wielkiego koronnego, później kanclerza, właściciela dóbr warklańskich w Inflantach Polskich) i Ludwiki z Zyberków.
Otrzymał wychowanie francuskie, uczył się w Collegium Nobilium i stosunkowo wcześnie wstąpił na służbę wojskową. W 1771 roku został kapitanem litewskiej gwardii piechoty. Starosta lucyński od 1772, w latach 1781–1787 oboźny wielki litewski, od 17 marca 1783 hrabia cesarstwa, poseł na sejm 1786, od 1778 generał lejtnant wojsk koronnych, w latach 1787–1791 piastował urząd wojewody bełskiego, wolnomularz. Był członkiem konfederacji Sejmu Czteroletniego w 1789.
Działalność naukową rozpoczął już w młodości, przy czym jej szczyt przypadł na lata 1774–1778. Już wtedy interesował się geologią. Uznawany jest za twórcę podstaw nowej gałęzi geochemii – geobiochemii; w rodzinnych dobrach Warklany rozbudował bibliotekę. Interesował się nie tylko nauką, ale i literaturą piękną, czego przykładem była napisana przez niego tragedia, pt. "Wiktor Amadeusz".
W latach 1776-1777 podróżował do Włoch, odwiedził Sycylię i (jako rycerz maltański) Maltę.
W 1780 odznaczony Orderem Świętego Stanisława, a w 1789 Orderem Orła Białego, Kawaler Maltański zaszczycony Krzyżem Dewocji, od 1786 dziedziczny komandor "devotionis" tego zakonu.
Z hrabianką Eleonorą Krystyną z Braunów miał trzech synów Karola Jerzego, Aleksandra Antoniego i Józefa Kazimierza oraz cztery córki.

</doc>
<doc id="1269266" url="https://pl.wikipedia.org/wiki?curid=1269266" title="Skirwoiłło">
Skirwoiłło



</doc>
<doc id="1269267" url="https://pl.wikipedia.org/wiki?curid=1269267" title="Łza Avo">
Łza Avo



</doc>
<doc id="1269271" url="https://pl.wikipedia.org/wiki?curid=1269271" title="Miecz Aeonów">
Miecz Aeonów



</doc>
<doc id="1269272" url="https://pl.wikipedia.org/wiki?curid=1269272" title="Papieska elekcja 1198">
Papieska elekcja 1198

Papieska elekcja 8 stycznia 1198 – odbyła się po śmierci Celestyna III i zakończyła wyborem Innocentego III. Była to pierwsza w historii papieska elekcja, w której wyboru dokonano w drodze pisemnego głosowania ("scrutinium").
Śmierć Celestyna III.
Papież Celestyn III zmarł 8 stycznia 1198 roku w wieku około 92 lat. Kilka tygodni przed swoją śmiercią wyraził wolę abdykacji, pod warunkiem wszakże, że nowym papieżem zostanie jego bliski współpracownik Giovanni di San Paolo. Kardynałowie odrzucili jednak tę sugestię.
Lista uczestników.
Święte Kolegium liczyło wówczas 29 kardynałów, jednak w elekcji uczestniczyło najprawdopodobniej nie więcej niż 21:
Trzech elektorów mianował Celestyn III, czterech Lucjusz III, jednego papież Aleksander III, a pozostałych trzynastu papież Klemens III.
Nieobecni.
Co najmniej ośmiu kardynałów, w tym trzech mianowanych przez Aleksandra III, dwóch przez Klemensa III, dwóch przez Lucjusza III i jeden przez Celestyna III nie uczestniczyło w tej elekcji:
Kandydaci na papieża.
Według współczesnego kronikarza Rogera z Howden czterej kardynałowie dążyli do zdobycia tiary: Ottaviano di Paoli, Pietro Gallocia, Giordano di Ceccano i Graziano da Pisa.
Wybór Innocentego III.
Kardynałowie w dniu śmierci Celestyna III zebrali się w budynku "Septizonium" w dobrowolnej klauzurze. Po raz pierwszy w historii papieskich elekcji zastosowano procedurę głosowania pisemnego, za pomocą kartek wyborczych ("scrutinium"). W pierwszym głosowaniu najwięcej głosów (dziesięć) dostał kardynał Giovanni di Salerno, który jednak nie zgodził się kandydować. W drugim głosowaniu jednomyślnie wybrano najmłodszego, zaledwie 37-letniego kardynała Lotario Conti di Segni, który przyjął imię Innocenty III. 22 lutego odbyła się uroczysta inauguracja pontyfikatu, w trakcie której kardynał Ottaviano z Ostii udzielił elektowi sakry biskupiej, a kardynał Graziano da Pisa dopełnił obrzędu jego koronacji.

</doc>
<doc id="1269276" url="https://pl.wikipedia.org/wiki?curid=1269276" title="Aleja Władysława Andersa w Krakowie">
Aleja Władysława Andersa w Krakowie



</doc>
<doc id="1269283" url="https://pl.wikipedia.org/wiki?curid=1269283" title="Rondo Grunwaldzkie">
Rondo Grunwaldzkie



</doc>
<doc id="1269285" url="https://pl.wikipedia.org/wiki?curid=1269285" title="Marynarka Wojenna (II RP)">
Marynarka Wojenna (II RP)

Marynarka Wojenna II RP – jeden z dwóch, obok wojska, jak ówcześnie nazywano wojska lądowe, rodzajów Sił Zbrojnych II Rzeczypospolitej Polskiej. Rozwiązana 31 marca 1947 roku w Wielkiej Brytanii.
Od 1928 roku Marynarka Wojenna swoje święto obchodziła 10 lutego.
Formowanie Marynarki Wojennej.
W listopadzie 1918 roku Polska składała się z niecałej Kongresówki i zachodniej części Galicji. Wizja dostępu do morza, jak i tworzenia własnej marynarki wojennej, była jeszcze niepewna. Jednak już w listopadzie pierwsze rozkazy związane z tworzeniem polskiej marynarki wojennej wydał gen. Tadeusz Rozwadowski. Komendę nad powracającymi do kraju marynarzami oddał pułkownikowi marynarki wojennej Bogumiłowi Nowotnemu, który w dniach 8-10 listopada przejął od Niemców Flotę Wiślaną. W wyniku tych działań powstał zalążek polskiej marynarki wojennej. Po 28 listopada 1918 roku Naczelnik Państwa Józef Piłsudski powołał do życia swoim opublikowanym w Monitorze Polskim rozkazem „Marynarkę Polską”, mianując jednocześnie pułkownika marynarki Bogumiła Nowotnego szefem Sekcji Marynarki Wojennej przy Ministerstwie Spraw Wojskowych. W Modlinie sformowano pierwsze jednostki: Flotyllę Rzeczną, Oddział Zapasowy Marynarzy i Batalion Morski. W skład jednostek weszli marynarze z byłych flot zaborczych. Polską marynarkę budowali oficerowie w 72% z zaboru rosyjskiego, 6% z zaboru niemieckiego i 22% z zaboru austriackiego. Stwarzało to duże trudności w nazewnictwie i procedurach. Język fachowy stworzył weteran Floty Austro-Węgierskiej kpt. mar. Antoni Ledóchowski.
W grudniu przystąpiono do tworzenia Flotylli Wiślanej z pozostawionego przez Niemców sprzętu pływającego, a w kwietniu 1919 roku Flotylli Pińskiej na rzece Pinie z łodzi i motorówek poniemieckich. Flotylla powstała z połączenia flotylli w Krakowie oraz Flotylli w Warszawie i w Modlinie. Pierwszym dowódcą Flotylli Pińskiej był por. mar. J. Giedroyć. 11 marca 1919 roku do dymisji podał się komandor Nowotny, a dymisja została przyjęta przez Piłsudskiego, który wymusił ją z powodu buntu marynarzy w Twierdzy Modlin. W połowie 1919 roku na szefa Departamentu dla spraw Morskich został wyznaczony wiceadmirał Kazimierz Porębski z marynarki rosyjskiej. W Międzynarodowej Komisji ds. żeglugi na Odrze Polskę po I wojnie światowej reprezentował admirał Napoleon Louis-Wawel, przybyły z Cesarsko-Królewskiej Floty Austro-Węgier.
Traktat wersalski przyznał Polsce ponad 140 km wybrzeża z małymi portami w Helu i Pucku. Ten drugi stał się bazą rodzącej się polskiej Marynarki Wojennej i bazowania pierwszego okrętu wojennego ORP „Pomorzanin”, kupionego prywatnie przez komandora Józefa Unruga (państwo Polskie nie miało jeszcze wtedy „osobowości prawnej”).
Marynarze czynnie uczestniczyli w kształtowaniu granic wolnej Rzeczypospolitej, m.in. w wojnie polsko-bolszewickiej z lat 1919-1920. Pierwsze działania wojenne podjęły uzbrojone jednostki pływające Flotylli Pińskiej w dorzeczu rzeki Prypeć już w 1919 roku. Zajmowały się one dostarczaniem zaopatrzenia dla wojsk polskich, a w maju 1919 roku stoczyły pierwszą potyczkę z jednostkami nieprzyjaciela. 3 lipca 1919 pod Horodyszczem współdziałały z wojskami gen. A. Listowskiego w ofensywie na Łuniniec. W kwietniu 1920 jednostki Flotylli Pińskiej (polski statek uzbrojony „Pancerny” oraz kilka motorówek) stoczyły z 6 uzbrojonymi statkami sowieckimi największą, zwycięską bitwę pod Czarnobylem. Jeden statek sowiecki został zatopiony, 2 prawdopodobnie uszkodzone, a kolejny wraz z kilkoma jednostkami transportowymi zdobyty. Na lądzie walczyło z wojskami bolszewickimi ok. 2,5 tys. marynarzy z Pułku Morskiego, Flotylli Pińskiej i Wiślanej. Wojna polsko-bolszewicka była regresem rozwijającej się Marynarki Wojennej. W czasie ofensywy sowieckiej 20 sierpnia 1920 roku Flotylla Pińska została rozwiązana, a jej statki zatopione. W tym samym roku, z inicjatywy kapitana A. Mohuczego, Batalion Morski został przeformowany w Pułk Morski pod dowództwem kapitana Konstantego Jacynicza. Formowano go na bazie kadry Marynarki Wojennej z Torunia, Batalionu Morskiego z Pucka i Specjalistów Morskich z Modlina.
Dowódcami batalionów byli: 1 – kpt. mar. Antoni Wąsowicz, 2 – kpt. mar. Adam Mohuczy, 3 – kpt. mar. Włodzimierz Steyer. Pułk Morski nigdy nie walczył całością sił. Do akcji batalionu Pułku wchodziły oddzielnie w różnym czasie i odległych od siebie rejonach. 1 Batalion Morski walczył pod Ostrołęką, 2 Batalion Morski z Modlina pod dowództwem kapitana Konstantego Jacynicza wraz z generałem J. Hallerem w dniu 10 lutego 1920 zaślubił Polskę z Bałtykiem, wrzucając platynowy pierścień na znak przynależności Polski do Bałtyku i Bałtyku do Polski (w lutym 1920 na teren Pomorza wkroczył wraz z wojskiem polskim gen. Józef Haller, dowódca Frontu Pomorskiego). 2 Batalion uczestniczył w krwawych walkach pod Grodnem i Białymstokiem. 3 Batalion udziału w walkach nie brał. Pułk Morski został rozwiązany jesienią 1920.
Obsada personalna najważniejszych stanowisk służbowych w Marynarce Wojennej w 1922 roku
Do 1926 roku w jej skład wchodziły: 2 kanonierki („Komendant Piłsudski” i „Generał Haller”), 4 trawlery („Jaskółka”, „Mewa”, „Rybitwa” i „Czajka”), 5 torpedowców („Mazur”, „Krakowiak”, „Ślązak”, „Podhalanin” i „Kujawiak”), 4 monitory rzeczne („Warszawa”, „Toruń”, „Pińsk” i „Horodyszcze”) oraz 2 transportowce („Warta” i „Wilia”). Przewidywano dalszy rozwój floty wojennej.
Rozbudowa sił morskich.
Pierwszy program rozbudowy floty opracowano już na początku 1920. Przewidywał on nabycie lub budowę do końca 1929: 2 okrętów liniowych, 6 krążowników, 28 kontrtorpedowców, 42 okrętów podwodnych, 3 podwodnych stawiaczy min, 28 trałowców, 54 kutrów torpedowych, 14 jednostek pomocniczych, ponad 80 jednostek rzecznych i ponad 70 samolotów. Ponieważ okazał się on dalece nierealny, nie uzyskał aprobaty Ministerstwa Spraw Wojskowych i na stałe trafił do archiwum.
Pierwszymi okrętami morskimi były otrzymane w 1921 w wyniku podziału byłej floty niemieckiej małe torpedowce: „Kaszub”, „Mazur”, „Krakowiak”, „Kujawiak”, „Ślązak” i „Góral” (przemianowany na „Podhalanina”). W latach 1920-1921 sprowadzono je do kraju i wyremontowano. Ponadto zakupiono w Finlandii 2 kanonierki o wyporności 342 t każda: „Komendant Piłsudski” i „Generał Haller”, 4 trałowce o wyporności 150 t każdy: „Czajka”, „Jaskółka”, „Mewa” i „Rybitwa”, a w Gdańsku 4 monitory rzeczne, okręt hydrograficzny i kilka motorówek. W 1922 ukształtowała się Marynarka Wojenna jako samodzielny rodzaj Sił Zbrojnych. Na czele stało Kierownictwo MW.
Połowa lat 20. przyniosła złożenie zamówień we Francji na dwa kontrtorpedowce i trzy okręty podwodne. W latach 30. rozpoczęto budowę nowych okrętów we Francji (stawiacza min), Anglii (dwóch kontrtorpedowców) i Holandii (dwóch okrętów podwodnych). Nie pozostawał bez zamówień przemysł rodzimy. Wybudowano 6 trałowców oraz przygotowywano się do budowy dwóch kontrtorpedowców. Kierownictwo Marynarki w osobach wiceadmirała Kazimierza Porębskiego, kontradmirała Jerzego Świrskiego i kontradmirała Józefa Unruga rozpoczęło rozwój infrastruktury lądowej Marynarki Wojennej. Powstała główna baza Polskiej Marynarki Wojennej w Gdyni z nowoczesnym portem, baza pomocnicza na Helu oraz jednostki piechoty, artylerii, logistyczne, specjalistyczne i inne. Utworzone zostało Lotnictwo Marynarki Wojennej. Jego twórcą był komandor Karol Trzasko-Durski. Samoloty Morskiego Dywizjonu Lotniczego bazowały w Pucku. W 1924 został opracowany projekt lądowej organizacji obrony wybrzeża, oparty na rozbudowie systemu fortyfikacji i artylerii dużych kalibrów z głównym punktem obrony na Helu. Plan przewidywał tylko obronę pasa nabrzeżnego w oderwaniu od położenia operacyjnego wojsk Okręgów korpusów.
W latach 1930-1932 do służby weszły zamówione we Francji dwa nowoczesne niszczyciele: „Wicher” i „Burza”, oraz trzy okręty podwodne: „Ryś” (pierwszy okręt podwodny w polskiej marynarce), „Wilk” i „Żbik”. W latach 1935–1938 zbudowano w kraju 6 małych trałowców, którym nadano imiona złomowanych trałowców poniemieckich oraz „Żuraw” i „Czapla”. W 1937 roku przybyły do Polski zamówione w Anglii dwa duże niszczyciele: „Grom” i „Błyskawica”, a w 1938 roku zbudowany we Francji stawiacz min „Gryf” i dwa duże okręty podwodne: „Sęp” i „Orzeł” oraz samoloty rozpoznawcze. W 1928 sformowano morski dyon artylerii 75 mm w składzie 4 baterii po 2 działa, dyslokowany koło Gdyni. W 1935 sformowano morski dyon 75 mm artylerii plot. do obrony Helu. W 1931 sformowano w Gródku Jagiellońskim morski batalion strzelców przeniesiony do Wejherowa, jako element lądowej obrony wybrzeża.
W 1936 roku, kiedy przystąpiono do realizacji planu modernizacji i rozbudowy wojska, Marynarka Wojenna posiadała już dość znaczny potencjał bojowy. Składały się nań: dywizjon kontrtorpedowców („Wicher” i „Burza”), dywizjon okrętów podwodnych („Wilk”, „Ryś”, „Żbik”) oraz torpedowiec „Kujawiak” i 2 okręty pomocnicze „Sławomir Czerwiński”) i „Smok”, dywizjon minowców (kanonierki: „Komendant Piłsudski” i „Generał Haller” oraz trałowce: „Jaskółka”, „Mewa”, „Czajka” i „Rybitwa”), zespół okrętów wydzielonych (okręty pomocnicze: „Wilia”, „Iskra” i „Pomorzanin”).
Centrum Wyszkolenia Specjalistów Floty posiadało 5 okrętów (okręt pomocniczy „Bałtyk” i torpedowce: „Mazur”, „Ślązak”, „Krakowiak” i „Podhalanin”).
Dowództwu Floty podlegały ponadto: morski dywizjon lotniczy (25 wodnopłatowców), morski batalion strzelców, morski dywizjon artylerii przeciwlotniczej (8 dział 75 mm).
Siły obronne na Helu to: dywizjon artylerii przeciwlotniczej (6 dział 75 mm) i dywizjon artylerii nadbrzeżnej (4 działa 152 mm i 6 dział 100-105 mm).
Flota dysponowała ponadto kompanią łączności i oddziałem minowym (okręt pomocniczy „Smok” i 3 krypy minowe).
Rozbudowano też flotyllę rzeczną w Pińsku (2 monitory rzeczne, 2 kanonierki, 5 uzbrojonych statków rzecznych i 3 uzbrojone kutry rzeczne). Tuż przed wojną został utworzony Oddział Wydzielony „Wisła” operujący na Wiśle, podobny do Flotylli Pińskiej.
W wyniku realizacji planu rozbudowy sił morskich flota wojenna miała się składać z 6 niszczycieli, 8 okrętów podwodnych, jednego stawiacza min, 8 trałowców, 3 ścigaczy oraz ww. okrętów wojennych i pomocniczych. W ciągu 20 lat powstała silna flota wojenna.
Wojna obronna 1939.
1 września 1939 Marynarka Wojenna RP miała 4 niszczyciele: „Burza”, „Wicher”, „Grom” i „Błyskawica”, 5 okrętów podwodnych: „Wilk”, „Ryś”, „Sęp”, „Orzeł” i „Żbik”, jeden stawiacz min „Gryf”, 6 trałowców, 2 kanonierki, jednostki szkolne i pomocnicze. 30 sierpnia wyszły z Gdyni i wzięły kurs na Wielką Brytanię niszczyciele: „Grom”, „Błyskawica” i „Burza”. Polska Marynarka, choć o wiele słabsza, stawiała opór Niemcom. 1 września okręty polskie w Zatoce Gdańskiej stoczyły walki z samolotami Luftwaffe. 3 września niszczyciel „Wicher”, stawiacz min „Gryf” i bateria artylerii nabrzeżnej na Helu stoczyły zwycięski bój z dwoma niszczycielami niemieckimi, lekko uszkadzając jeden. Małe okręty nawodne broniły wybrzeża do 15 września. Okręt podwodny „Orzeł” został internowany od 15-18 września w Tallinnie. Po brawurowej ucieczce z Tallinna bez map, kodów i torped opuścił wody Bałtyku i przedarł się do Anglii, gdzie dotarł 7 października. Blokadę niemiecką przerwał także okręt podwodny „Wilk”. Flotylla Pińska weszła w skład Samodzielnej Grupy Operacyjnej „Polesie” gen. F. Klebeerga jako jej odwód. Pododdziały piesze Flotylli zamknęły przeprawy przez Jasiołdę i Prypeć w celu zamknięcia możliwości przedostania się Niemców na wschód od Pińska. Okręty po obronie z następującymi Sowietami, zostały zatopione przez polskich marynarzy. Spieszone załogi walczyły w składzie SGO „Polesie”, m.in. w bitwie pod Kockiem 5 października. Flotylla Wiślana w okresie 1-9 września brała udział w działaniach bojowych. Nie odegrała jednak większej roli ze względu na szczupłe siły i bardzo niski stan wody Wisły. Zgodnie z rozkazem dowódcy Flotylli, 9 września zatopiono jednostki pływające pod Duninowem i Płockiem. Spieszone pododdziały Flotylli brały udział w walkach w ramach Armii Pomorze.
Podczas kampanii wrześniowej w 1939 polska Obrona Wybrzeża nie miała szans nawiązania równorzędnej walki z przeważającą armią niemiecką. Większość okrętów została zatopiona lub zdobyta, dwóm udało się przedostać do Wielkiej Brytanii, a trzy okręty podwodne zostały internowane w Szwecji. Marynarze broniący Półwyspu Helskiego poddali się 2 października jako jeden z ostatnich punktów obrony w kraju.
We wrześniu 1939 Polska Marynarka Wojenna straciła stawiacz min „Gryf”, niszczyciel „Wicher”, 6 trałowców, 2 kanonierki, 8 pływających jednostek pomocniczych. Okręty podwodne; „Sęp”, „Ryś” i „Żbik” zostały internowane w Szwecji. Okręty, które wcześniej opuściły Bałtyk, i okręty podwodne, które przerwały blokadę, stanowiły zalążek Polskiej Marynarki Wojennej na Zachodzie.
Udział Polaków w walkach na Morzu Północnym.
Polskie niszczyciele ORP Burza, ORP Grom i ORP Błyskawica 30 sierpnia w ramach Planu Peking opuściły polskie porty i 1 września na Morzu Północnym weszły w podporządkowanie floty brytyjskiej. Od 4 września 1939 zostały przebazowane do bazy Harwich, skąd miały operować na Morzu Północnym w składzie 22 Flotylli Niszczycieli, a po jej rozwiązaniu w składzie 1 Flotylli, w której działały do kwietnia 1940 r. Od 6 września 1939 brały udział w licznych patrolach bojowych na morzach, eskortowaniu konwojów, stawianiu min itp.. Błyskawica dwukrotnie w listopadzie 1939 podejmowała z morza załogi zatopionych statków: japońskiego i angielskiego. 17 listopada dywizjon niszczycieli odwiedził premier Władysław Sikorski, podziękował marynarzom za służbę i podkreślił, ze pokłady okrętów stanowią terytorium wolnej i niepodległej Polski. Błyskawica w grudniu 1939 osłaniała stawianie zagród minowych koło Borkum. W pierwszych dniach kwietnia Dywizjon Kontrtorpedowców, w którym działały polskie okręty, przeszedł w podporządkowanie Home Fleet. 7-8 IV 1940 niszczyciele: ORP Burza, ORP Grom i ORP Błyskawica dokonały wypadu na południowe wybrzeża Norwegii, operując w fiordzie Rombakken. 19 kwietnia 1940 Dywizjon Kontrtorpedowców został skierowany w rejon Narwiku na Morze Norweskie, skąd Niemcy transportowali szwedzką rudę. Po drodze Błyskawica była atakowana przez U-Boota, lecz torpeda chybiła. W działaniach pod Narwikiem brały udział statki pasażerskie: MS Chrobry, MS Batory i MS Sobieski.
ORP Orzeł po ucieczce z Tallinna 14 października zameldował się w angielskiej bazie Rosyth. Po remoncie wszedł w skład 2 Flotylli Okrętów Podwodnych z numerem taktycznym 85 A i rozpoczął patrole po angielskich wodach przybrzeżnych. 29 grudnia 1939 r. Orzeł wyszedł na pierwszy patrol na Morze Północne, jako eskorta konwoju do Bergen razem z 4 niszczycielami brytyjskimi. Do połowy marca 1940 okręt odbył cztery patrole na wodach norweskich. Na piąty patrol wyszedł 3 kwietnia na Morze Północne. 8 kwietnia Orzeł zatopił niemiecki transportowiec „Rio de Janeiro” przewożący żołnierzy do inwazji na Norwegię. „Rio de Janeiro” płynął bez bandery i przewoził 400 niemieckich żołnierzy. Norweska straż przybrzeżna uratowała ze storpedowanego statku 120 żołnierzy. 23 maja 1940 r. wyszedł na ostatni patrol na Morze Północne, z którego nie powrócił. Uznany za zaginiony 1 czerwca 1940 r.
4 maja 1940, w czasie patrolu w fiordzie Rombakken, ORP Grom, ostrzeliwujący most i linię kolejową, został zbombardowany z dużej wysokości (5000 m). 2 bomby trafiły w śródokręcie, powodując przełamanie okrętu. Okręt zatonął w ciągu trzech minut. Zginęło na nim 59 marynarzy, 159 marynarzy wyciągnął brytyjski okręt HMS „Resolution”, który przekazał rozbitków na pokład ORP Burza. W Narwiku została wmurowana tablica z napisem: „Pamięci polskich marynarzy niszczyciela ORP Grom, który w walce o wolność Norwegii i Polski został zatopiony w dniu 4 maja 1940”. 5 i 6 maja ORP Błyskawica w tym fiordzie zestrzeliła dwa niemieckie samoloty, unikając uderzeń 50 bomb niemieckich. Wojska ekspedycyjne wycofały się z Narwiku, a 10 maja Burza i Błyskawica odpłynęły do Anglii. Po kilkudniowym odpoczynku zostały skierowane w rejon Dunkierki.
24 maja 1940 ORP Burza brała udział w ostrzeliwaniu zmotoryzowanych kolumn Wehrmachtu maszerujących na lądzie. W czasie nalotu lotnictwa niemieckiego została ciężko uszkodzona przez bomby niemieckie. Załoga Burzy odparła ataki 15 samolotów niemieckich i zestrzeliła dwa z nich. Za boje z samolotami dwóch marynarzy ORP Burzy zostało odznaczonych: jeden Krzyżem Virtuti Militari, drugi Krzyżem Walecznych. Przy eskorcie kontrtorpedowca brytyjskiego Burza ruszyła do Dover. Wyremontowano ją i przezbrojono w Portsmouth.
26 maja 1940 dywizjon brał udział w Operacji Dynamo, gdzie ewakuował Brytyjski Korpus Ekspedycyjny i wojska francuskie z Dunkierki. Błyskawica śmiałym nocnym rajdem rozpoznawała przydatność portu w Dunkierce do ewakuacji, a następnie odholowała do Dover uszkodzony niszczyciel „Greyhound” z ok. 1000 żołnierzy na pokładzie i osłaniała kolejny okręt. Dwa dni później Błyskawica wyratowała 15 żołnierzy francuskich przewożonych na francuskim kontrtorpedowcu „Sirocco” uszkodzonym torpedą i zbombardowanym. Uszkodzona Błyskawica od 11 czerwca do 14 sierpnia stała w doku remontowym. W czasie remontu dwa razy odpierała naloty niemieckie, zestrzeliwując jeden samolot. Później walczyła przeciwko niemieckim bazom w Norwegii. Spod Dunkierki, na Batorym, Sobieskim, Lechistanie, Katowicach, Lewancie, Chorzowie, Korabiu I i Korabiu II, Delfinie I z 6 portów francuskich ewakuowano 7,5 tys. polskich żołnierzy i ok. 1000 cywili. SS Chorzów wywiózł z Bordeaux 83 skrzynie ze skarbami wawelskimi. Batory przewiózł 34 skrzynie ze skarbami wawelskimi. Gen. Sikorski wysoko ocenił działania polskich marynarzy w 1940 r. w notatce z września 1940 r. W okresie 1943-1945 ORP Błyskawica brała udział w operacjach morskich na Atlantyku i Morzu Północnym.
ORP Wilk skrycie przedostał się do Anglii. W okresie listopad 1939 – styczeń 1941 brał udział w działaniach na Morzu Północnym odbywając 9 patroli. Był kilka razy uszkodzony z broni pokładowej samolotów. 20 czerwca 1940 ORP Wilk staranował prawdopodobnie zanurzający się niemiecki okręt podwodny. 2 kwietnia 1942 wycofany do rezerwy. Pozostawał w bazie Harwich.
W operacji normandzkiej w czerwcu 1944 uczestniczyły polskie okręty: ORP Błyskawica, ORP Dragon, ORP Krakowiak, ORP Piorun, ORP Ślązak oraz 8 statków transportowych. Okręty w składzie 10 Flotylli zabezpieczały flotę inwazyjną przed atakami lotnictwa osłaniając prawe skrzydło operacji. 8 czerwca Błyskawica wraz z jednostkami alianckimi stoczyła potyczkę z niemieckimi kontrtorpedowcami koło wyspy Ouessant st. Ogień okrętu przyczynił się do zniszczenia niemieckiego „Z 32”, który osiadł na brzegu. ORP Dragon uszkodzony 18 czerwca odszedł do bazy w Portsmouth, wrócił do działań 7 lipca. 8 lipca został trafiony przez żywą torpedę. Zginęło 37 marynarzy, a 114 odniosło rany. Okręt odholowano i zatopiono jako falochron. 26 czerwca na pokład Błyskawicy przybył Naczelny Wódz gen. Kazimierz Sosnkowski. Pod koniec czerwca Błyskawica wraz z Piorunem prowadziła rejsy patrolowe wybrzeża francuskiego. Transportowała też broń dla francuskiego ruchu oporu.
Działania marynarzy polskich w konwojach i bitwach morskich na Morzu Północnym zostały upamiętnione na Grobie Nieznanego Żołnierza w Warszawie, napisem na jednej z tablic po 1990 r. – „MORZE PÓŁNOCNE 3 IX 1939 – 8 V 1945”.

</doc>
<doc id="1269286" url="https://pl.wikipedia.org/wiki?curid=1269286" title="Ulica Hamernia w Krakowie">
Ulica Hamernia w Krakowie



</doc>
<doc id="1269289" url="https://pl.wikipedia.org/wiki?curid=1269289" title="Plac Centralny">
Plac Centralny



</doc>
<doc id="1269292" url="https://pl.wikipedia.org/wiki?curid=1269292" title="L.K. Avalon">
L.K. Avalon



</doc>
<doc id="1269295" url="https://pl.wikipedia.org/wiki?curid=1269295" title="Plac Na Stawach">
Plac Na Stawach



</doc>
<doc id="1269299" url="https://pl.wikipedia.org/wiki?curid=1269299" title="Plac Szczepański">
Plac Szczepański



</doc>
<doc id="1269302" url="https://pl.wikipedia.org/wiki?curid=1269302" title="Plac Wolnica">
Plac Wolnica



</doc>
<doc id="1269303" url="https://pl.wikipedia.org/wiki?curid=1269303" title="Frederick Colon">
Frederick Colon



</doc>
<doc id="1269304" url="https://pl.wikipedia.org/wiki?curid=1269304" title="Plac na Groblach">
Plac na Groblach



</doc>
<doc id="1269321" url="https://pl.wikipedia.org/wiki?curid=1269321" title="Linia kolejowa nr 27">
Linia kolejowa nr 27

Linia kolejowa nr 27 Nasielsk – Toruń Wschodni – jednotorowa, pierwszorzędna, niezelektryfikowana linia kolejowa zaliczona do linii o znaczeniu państwowym, łącząca Nasielsk z Toruniem przez Płońsk, Raciąż, Sierpc i Lipno. Położona w granicach województw mazowieckiego i kujawsko-pomorskiego. Pierwotnie linia z 1902 r. łącząca Toruń z Lubiczem, przedłużona następnie w latach 1915–1918 jako wąskotorowa do Nasielska. Odcinki z Nasielska do Sierpca w latach 1919–1924, a z Sierpca do Torunia w latach 1935–1937 przebudowano na linię normalnotorową.
Historia do 1939 r..
Ważniejsze daty.
Literatura przynosi w niektórych przypadkach rozbieżne informacje o datach otwarcia poszczególnych odcinków linii:
W ostatnim przypadku precyzyjną datę przynosi rozporządzenie Ministra Kolei Żelaznych z dnia 17 czerwca 1924 r. o otwarciu tymczasowego ruchu osobowego na linji kolejowej Nasielsk-Sierpc, wchodzące w życie 30 czerwca 1924 r.
Wydane w tej sprawie rozporządzenie Ministra Kolei z dnia 11 grudnia 1924 r. weszło w życie 1 stycznia 1925 r. – wydaje się, że to właśnie tę datę należy uznać za właściwą.
Notatka prasowa z 11 grudnia 1936 r. wydaje się wskazywać na pierwszą z tych dat:
"Na nowo wybudowanej linii kolejowej Sierpc – Toruń ruch kolejowy już się rozpoczął. Kiedy nastąpi uroczyste otwarcie linii, na razie jeszcze nie wiadomo. Jak podaje jeden z dzienników toruńskich, nastąpić to ma w dniu 19 bm. Data ta nie jest jeszcze definitywnie ustalona. Tenże dziennik podaje również wiadomość, że w uroczystości otwarcia weźmie także udział marsz. Śmigły-Rydz."
Z kolei uroczyste otwarcie i poświęcenie linii miało miejsce w Sierpcu 23 stycznia 1937 r. w obecności przedstawicieli władz cywilnych i wojskowych, m.in. ministra komunikacji Juliusza Ulrycha, inspektora armii gen. Władysława Bortnowskiego i dowódcy Okręgu Korpusu nr VIII w Toruniu gen. Wiktora Thommée.
Kleinbahn Mocker – Leibitsch.
Kolej prywatna o długości 10,31 km łącząca stację Toruń Mokre (obecnie Toruń Wschodni) z Lubiczem, wybudowana w 1902 r. na podstawie koncesji i jeszcze za czasów pruskich oddana w zarząd państwowy (1908). Jako przyczynę takiej decyzji wskazuje się m.in. kłopoty finansowe spółki. Linia miała duże znaczenie gospodarcze, obsługując młyny i cegielnie. W ruchu towarowym przewożono duże ilości zboża importowanego z ówczesnej Rosji. Lubicz był swego rodzaju miejscowością letniskową dla Torunia. W 1908 r. w związku z przesunięciem stacji Toruń Wschodni linię skrócono do 9,2 km. Od 1916 r. Lubicz służył również jako stacja przesiadkowa dla pasażerów i ładunków kolei wąskotorowej do Raciąża, a potem Nasielska. Po 1918 r. linia została upaństwowiona i przejęta przez Polskie Koleje Państwowe. Pociągi zatrzymywały się również na stacji Grębocin i przystanku Lubicz Budowa. Linia została włączona w wybudowaną w 1936 r. linię Sierpc – Toruń Wschodni po częściowej zmianie trasy względem pierwotnego przebiegu; pozostałości po nim wykorzystano jako bocznicę, a w pozostałej części rozebrano. Obecnie ślady linii nie są praktycznie widoczne w terenie.
Kolej wąskotorowa Lubicz – Nasielsk.
Przed 1914 r. władze rosyjskie unikały budowy linii kolejowych w tej części kraju zgodnie ze strategią utrzymywania „pustki” komunikacyjnej na wypadek wojny.
"Biegi Wisły, Sanu i Bugu z Narwią układające się w charakterystyczny wzór „X” powodowały, że północy brzeg Wisły był w Niemczech a południowy w Austrii. Wobec tego wojska tych obu mocarstw mogły przejść Wisłę u siebie – niejako „w domu” – i dopiero dalej rozwijać uderzenie na Rosję, nie kłopocząc się forsowaniem wielkiej przeszkody, jaką jest Wisła. (...) Również z tego powodu specjalnie pozostawiono te obszary bez należytej komunikacji i dróg. (...) Kolei żelaznej na lewym brzegu też było zdecydowanie mniej niż na prawym. Natomiast na prawym brzegu kolej budowano przy utrzymaniu zasady przepustowości jednego korpusu na linię kolejową".
Sytuację zmieniło wyparcie Rosjan z tego obszaru przez niemiecką armię w 1915 r. Budowa linii wąskotorowej, o standardowym rozstawie 600 mm, łączącej twierdzę Toruń z frontem niemiecko – rosyjskim w kierunku twierdzy Modlin została zainicjowana przez oficera ds. komunikacji z garnizonu toruńskiego majora Flaskampa, który kierował później również budową części odcinków linii. Propozycja została zatwierdzona przez gubernatora Torunia i dowódcę wojsk grupy Wschód. W końcu stycznia 1915 r. przystąpiono do budowy siłami niemieckiej armii wspieranej przez cywilnych robotników. W tym czasie walki trwały w okolicach Lipna. Linia miała służyć zaopatrzeniu armii i transportowi rannych. Pierwotny rozkaz budowy dotyczył odcinka do Czernikowa. W miarę szybkiego postępu wojsk (już 12 lutego 1915 r. został zdobyty Sierpc) rozkazy przesuwały punkt docelowy linii kolejno na Lipno, Sierpc i Raciąż. 8 kwietnia 1915 r. kolej osiągnęła Sierpc. Kolejne 33 km linii do Raciąża powstały do 1 maja 1915 r. Trasa miała wówczas 120 km długości. Kolej zaczynała się pierwotnie w Toruniu Mokre. W 1916 r. rozebrano tor między Toruniem i Lubiczem. W latach 1917/1918 wybudowano odcinek z Raciąża do Nasielska (54 km).
Pierwotnie linia o przeznaczeniu czysto wojskowym, w późniejszym okresie miała znaczenie wyłącznie gospodarcze, służąc do wywozu produktów rolnych i leśnych w głąb Prus.
"Z chwilą wybuchu I wojny światowej nastał okres budowy linii wojennych, charakteryzujący się bardzo gwałtownym tempem budowy, w wyniku którego powstały długie nawet linie w przeciągu kilku tygodni lub miesięcy. Były one zbudowane co prawda prowizorycznie i po wojnie wymagały gruntownej przebudowy. Linie te były dwojakiego rodzaju: jedne z nich służyły celom bezpośrednio wojskowym – prowadziły w kierunku frontu lub łączyły sieć kolejową własną z siecią nieprzyjaciela; drugi rodzaj linii służył do eksploatacji okupowanego obszaru. Te ostatnie były przeważnie liniami wąskotorowymi, rozbudowywanymi na obszarach rolnych lub leśnych. (...) Najdłuższa linia wąskotorowa powstała na trasie Lubicz – Sierpc – Nasielsk. (...) Szereg wojennych linii wąskotorowych po wojnie unieruchomiono jako zbędne, większość jednak okazała się pożyteczna, a niektóre z nich nawet rozbudowano względnie przebudowano na normalnotorowe".
Materiał wykorzystany do budowy pochodził ze zdobytego w listopadzie 1914 r. Włocławka i był efektem wcześniejszych rozbiórek dokonanych przez rosyjską armię. Wszystkie obiekty na linii budowano z drewna. Największe problemy powstały przy pokonywaniu koryta Drwęcy koło Lubicza. Większe układy torowe w 1915 r. wybudowano w Lubiczu, Lipnie, Sierpcu i Raciążu. Transporty prowadzono na potrzeby wojska, miejscowej gospodarki i przewozów pasażerskich. Pociągi miały maksymalną prędkość 15 km/h i pokonywały trasę w czasie 11,5 godz., m.in. z uwagi na manewry stacyjne i długie postoje na dobranie węgla i wody przez parowozy. Planowe postoje na dobranie wody miały miejsce co 15 km. Pod koniec 1916 r. poszczególne odcinki linii obsługiwała skromna liczba planowych pociągów: Lubicz – Lipno 4 pary pociągów, Lipno – Sierpc 3 pary i Sierpc – Raciąż 2 pary. W późniejszym okresie pociągów było mniej, ale podróż skróciła się do 10 godzin.
Koleje wąskotorowe wybudowane w czasie wojny miały infrastrukturę o prowizorycznym charakterze, m.in. wykorzystywały drogi bite zamiast podtorza i miały drewniane budowle inżynierskie. Odpowiadały jedynie potrzebom polityki okupacyjnej. Szybkie tempo budowy, brak wywłaszczenia, wykorzystanie do budowy wyeksploatowanych materiałów, prowizoryczne budowle inżynierskie i dworcowe oraz przeprowadzenie linii przez wsie (zagrożenie pożarowe) wywoływały poważne kłopoty w kolejnych latach. Natomiast taka charakterystyka tłumaczy związanie ówczesnej trasy kolei wąskotorowej z drogami i położenie stacji kolejowych w ich bliskim sąsiedztwie (przykładowo w Sierpcu).
Do czasu wybudowania linii normalnotorowej kolej wąskotorowa zapewniała obsługę komunikacyjną terenu, mając dostrzegalne znaczenie gospodarcze. Po wojnie przeprowadzono prace modernizacyjne, m.in. wzniesiono nowy most na Skrwie pod Sierpcem, co spowodowało zmianę trasy linii. Po wybudowaniu linii normalnotorowej Sierpc – Nasielsk linię wąskotorową przełożono prawdopodobnie w pobliże obecnej stacji Sierpc.
Cele inwestycji.
Po odzyskaniu niepodległości rozpoczęto prace nad budową nowych, wariantowych połączeń pomiędzy terenami dawnych zaborów, dostosowując je do potrzeb nowego państwa i jego aktualnych granic. Jednym z nich miała być linia łącząca Nasielsk z Toruniem i będąca najkrótszym połączeniem między Warszawą i Toruniem. "Szło o dodatkowe połączenie linii mławskiej z toruńsko – bydgoską" a być może również gdyńsko-gdańską.
Połączenie regionu z portami było jednym ze wskazywanych celów, podobnie jak odciążenie linii kolejowych lewobrzeżnej Warszawy. Jako cele inwestycji wskazuje się również nadrobienie zaniedbań komunikacyjnych z okresu zaborów, wykorzystanie potencjału miejscowego rolnictwa i przyspieszenie rozwoju gospodarczego regionu. Nie można wykluczyć wojskowego uzasadnienia dla decyzji o budowie linii, a w przypadku odcinka Sierpc – Toruń było ono decydujące. Dla przypomnienia, jedyne dotychczas połączenie Pomorza z Warszawą, alternatywne do Kolei Warszawsko – Bydgoskiej, prowadziło przez przygraniczne Działdowo. Nie bez znaczenia była również możliwość zatrudnienia bezrobotnych.
Odcinek Sierpc – Nasielsk.
"Jeszcze w roku 1918, przed opracowaniem całkowitego programu rozwoju sieci kolejowej, pod naciskiem konieczności rozpoczęto przygotowania do działalności budowlanej na linjach kolejowych Kutno-Strzałków, Nasielsk-Sierpc-Płock i Łódź-Kutno-Płock." Rok 1919 upłynął na organizacji robót. Do prac przystąpiono na podstawie ustawy z dnia 11 kwietnia 1919 r. Zgodnie z nią do prac miano przystąpić niezwłocznie celem zatrudnienia bezrobotnych i rzeczywiście rozpoczęto je jeszcze w warunkach wojennych, przerywając na czas wojny polsko-bolszewickiej 1920 r. Natomiast już 1 czerwca 1920 r. Naczelnik Państwa wydał dekret o wywłaszczeniu gruntów niezbędnych do budowy linii, będący podstawą dla uregulowania stanu prawnego gruntów przyszłej linii kolejowej.
Teren, przez który prowadzi linia, był w sierpniu 1920 r. miejscem walk w toku bitwy o Nasielsk. Jędrzej Giertych, służący jako ochotnik w 201. pp Dywizji Ochotniczej, wspominał, że w Cieksynie na moście kolei wąskotorowej na Wkrze "„stało kilka karabinów maszynowych rosyjskich, które strzelały w naszą stronę. Piechota rosyjska przechodziła po moście i biegła na nasze spotkanie”". Z kolei 17 sierpnia 1920 r. w Arcelinie miała miejsce szarża 1. Pułku Szwoleżerów na oddziały bolszewickie:
"„Teren przez który miał 1. Pułk Szwoleżerów szarżować, lekko wznosił się w kierunku Ćwiklina, był płaski i przecięty kilkoma niezbyt szerokimi rowami, co nie stanowiło zbyt dużej przeszkody dla nacierającej jazdy. Największy kłopot mógł stanowić niezbyt wysoki nasyp kolejowy biegnący z Płońska przez Baboszewo do Raciąża, równolegle do szosy, choć w zachowanych relacjach z szarży problem ten jest wyraźnie marginalizowany, co być może wynika z faktu pełnego zaskoczenia nieprzyjaciela, który nie zdołał skorzystać z tej osłony.”"
Do prac powrócono po dokończeniu prac na linii Kutno – Strzałkowo, które trwały do końca 1921 r. Prace te polegały na przebudowie istniejącej linii wąskotorowej na linię o normalnym prześwicie torów na odcinku Raciąż – Nasielsk. Główne utrudnienia napotkane na budowie wynikały z braku dokonania przez Niemców wywłaszczenia zajętych obszarów, przebiegu linii częściowo wzdłuż drogi, dużych spadków i łuków o małych promieniach. W czasie budowy utrzymywano normalny ruch na linii wąskotorowej, co podwyższało koszty inwestycji. Natomiast na odcinku Raciąż – Sierpc była budowana nowa linia kolejowa, niezależnie od trasy linii wąskotorowej, co aprobująco oceniono w literaturze fachowej.
W 1921 r. na budowie trwały nadal roboty ziemne, budowa mostów i przepustów, wykonano niektóre budynki i rozpoczęto układanie toru. Na tempo prac bardzo źle wpływały kłopoty gospodarcze kraju (hiperinflacja i kłopoty z pozyskiwaniem kredytów): "Linje, prawie już wykończone, na których już przez dłuższy czas odbywał się ruch tymczasowy, nie mogły być oddawane do eksploatacji wobec braku niektórych urządzeń, na które brak było środków, pomimo niewielkich sum do tego potrzebnych." Na odcinku od Nasielska do Raciąża już w 1922 r. była ułożona nawierzchnia normalnotorowa, natomiast szyny były tymczasowo przekute na tor wąski, po którym kursowały nadal pociągi dawnej kolejki wąskotorowej. Trudne warunki finansowe przełożyły się na wykorzystanie na linii szyn lekkiego profilu pozyskanych z wcześniejszych rozbiórek linii kolejowych na wschodzie kraju. Z braku materiałów Ministerstwo Kolei Żelaznych zarządziło rozbieranie drugich torów na szlakach, które uznano za niemające większego znaczenia gospodarczego. Do budowy odcinka wykorzystano materiał pozyskany z linii Wileńszczyzny. W niektórych mostach (większych otworów) zastosowano prowizoryczne konstrukcje nośne (na Sierpienicy) między stałymi przyczółkami albo też pozostawiono tymczasowo stare konstrukcje żelazne (Wkra, Płonka i Raciążyca), wzmocnione dla potrzeb ruchu lżejszych parowozów. Inne budowle na tych liniach (pozostałe mosty, przepusty i wiadukty oraz budynki wybudowane w latach 1923–1925) odpowiadały natomiast przepisom w sprawie budowy nowych linii kolejowych. Statystyczny bilans budowy linii wyglądał następująco: roboty ziemne – 1 053 200 m³, budowle sztuczne – 57 szt., 7 915 m³ muru, budynki – 4 426 m². Obiekty prowizoryczne w kolejnych latach były zastępowane przez konstrukcje stałe – np. most na Sierpienicy powstał dopiero ok. 1937 r. w nowoczesnej wówczas technice dźwigarów spawanych.
Ruch otwarto dnia 30 czerwca 1924 r. Z tą datą zbiega się oddanie do użytku projektowanej jako węzłowa stacji Sierpc. Oficjalnie linia została uznana za otwartą dnia 1 stycznia 1925 r. Oprócz stacji Sierpc na trasie nowej linii znalazły się również stacje Zawidz, Raciąż, Baboszewo, Płońsk, Wkra i Nasielsk. W 1939 r., po 14 latach eksploatacji i budowie przedłużeń do Torunia i Brodnicy, oceniano, że nakład środków na linię nie został skompensowany przez zyski z jej eksploatacji. Na linii był słaby ruch (2 pary pociągów osobowych i 1-2 towarowych).
Odcinek Sierpc – Toruń.
Przebudowa na linię normalnotorową odcinka linii wąskotorowej Sierpc – Lubicz została zrealizowana dopiero po kilkunastu latach od oddania do użytku odcinka Nasielsk – Sierpc. Do tego czasu na odcinku Sierpc – Lubicz trwała eksploatacja linii wąskotorowej (600 mm) zarządzanej przez PKP. Nowy odcinek (68,9 km) podłączono do byłej Kleinbahn Toruń Mokre – Lubicz (8,3 km), którą przetrasowano, otwierając nową stację w Lubiczu. Wykorzystano jedynie 3-kilometrowy odcinek dotychczasowej linii od stacji Toruń Wschodni do Lubicza, przenosząc stację Grębocin w kierunku zachodnim i rezygnując z przystanku Lubicz Budowa. W przeciwieństwie do odcinka Nasielsk – Raciąż linia nie została wybudowana śladem kolei wąskotorowej biegnącej wzdłuż szosy Sierpc – Lipno – Toruń.
Budowę (80 km) rozpoczęto w 1935 r. na podstawie rozporządzenia Prezydenta Rzeczypospolitej z dnia 18 kwietnia 1935 r. i wykonano całkowicie na koszt Skarbu Państwa. Nie wyklucza to jednak, że korzystano z kredytów o których mowa w treści rozporządzenia. Rozporządzenie określało charakter linii jako kolej drugorzędną i precyzowało, że koło stacji Lubicz dojdzie do połączenia z linią kolejową Toruń Mokre – Lubicz. Zarządzeniem Ministra Komunikacji z 24 sierpnia 1935 r. budowę powierzono Oddziałowi Budowy Kolei Państwowych Sierpc – Toruń i Sierpc – Brodnica z siedzibą w Toruniu, funkcjonującemu do 1 marca 1939 r.
W 1935 r. wykonano roboty ziemne w wielkości około 1 068 000 m², wylano 12.850 m³ betonu w przyczółkach mostowych i przepustach oraz rozpoczęto budowę dworców i innych budynków stacyjnych. W 1936 r. ułożono tor na podłożu żwirowym, dokończono budowę budynków niezbędnych dla potrzeb ruchu oraz zaopatrzono linię w urządzenia bezpieczeństwa, telegraf i telefon. W okresie najbardziej intensywnych robót pracowało przy budowie linii około 2.350 robotników. We wrześniu 1936 r. informowano, że "z wyjątkiem drobnych robót uzupełniających na większych nasypach, roboty ziemne są już ukończone. Budynki są na ukończeniu; układanie torów prowadzi się z 2-ch końców. W ślad za układaniem torów idzie jego balastowanie. W najbliższym czasie przystąpi się do montażu urządzeń zabezpieczających. Linja ta pod względem terenu jest trudniejsza, niż linja Zegrze-Tłuszcz-Wyszków i roboty ziemne są też na niej większe. Mosty na rzece Skrwie pod Sierpcem i Drwęcą około stacji Lubicz, najbliższej stacji od Torunia, są już ukończone. Na linji tej poza wyżej wymienioną stacją Lubicz będą jeszcze stacje: Czernikowo, Lipno, Skępe i Kozioły". Na budowie wykonano roboty ziemne wielkości 1,2 mln m³ i zużyto 13 tys. m³ betonu. Do ważniejszych obiektów należą mosty przez Drwęcę pod Lubiczem i Skrwę pod Sierpcem. Most przez Drwęcę był pierwszym mostem na ówczesnym terenie Polski, w którym wykorzystano 2 boczne dźwigary spawane. W czasie budowy wykonano również nowe łącznice w rejonie stacji Toruń Mokre, umożliwiające m.in. bezpieczny wjazd pociągów od strony Sierpca w kierunku Chełmży.
Linia została otwarta dla ruchu tymczasowego dnia 9 grudnia 1936 r. lub 23 stycznia 1937 r., natomiast oficjalne otwarcie miało miejsce dnia 21 lub 23 listopada 1937 r. (różnice w zależności od źródła). Po uruchomieniu linii wykonano jeszcze prace przy rozbudowie stacji w Sierpcu oraz pomniejsze prace uzupełniające i wykończeniowe. Również preliminarz Funduszu Inwestycyjnego PKP na 1938 r., zatwierdzony przez Radę Ministrów 22 stycznia 1938 r., przewidywał wykonanie uzupełniających robót na tym odcinku, jak również na linii Sierpc – Brodnica.
W literaturze można znaleźć rozbieżne dane dotyczące kosztów budowy odcinka:
Budowę linii zalicza się do najważniejszych osiągnięć krajowego kolejnictwa w 2. połowie lat 30, zarazem już w 1939 r. wskazywano na lokalny charakter tej linii: "Ma ona swój lokalny teren do obsługi. Chociaż kierunek jej jest bliski do promieniowego z Warszawy, dublując poniekąd kierunek do Mławy, to nie prowadzi linia ta wyraźnie do żadnego większego ośrodka i dlatego należy przypuszczać, że ruch na niej będzie stosunkowo słaby, przeważnie miejscowy. Na tranzyt naturalny nie można liczyć. Kierunek ten w znacznym stopniu obsługiwała przed tym wąskotorowa linia do Lubicza, obecnie unieruchomiona".
Rola linii w przygotowaniach obronnych i okres 1939−1945.
Program inwestycji kolejowych dla potrzeb wojska na lata 1936–1940 zakładał m.in. (w pierwszym okresie i w pierwszej kolejności) budowę linii Sierpc – Toruń i Sierpc – Brodnica (po 36 par pociągów), a także powiększenie przelotności linii Sierpc – Nasielsk (do 36 par pociągów). Pomimo wykonania tych prac już w 1940 r. oceniano, że przyjęte w 1939 r. przez Wojsko Polskie pozycje obronne sprawiły, że linie kolejowe wychodzące z Sierpca nie miały żadnej wartości dla działań w czasie wojny i nie posłużyły do przeprowadzenia żadnego transportu wojskowego.
Odcinek Sierpc – Nasielsk.
Linia została wykorzystana do przeprowadzenia ogłoszonej 23 marca 1939 r. mobilizacji jednostek wojskowych. Przewieziono nią do Sierpca Nowogródzką Brygadę Kawalerii (z rejonu Baranowicze – Nieśwież – Prużana) a 20 Dywizję Piechoty (z rejonu Baranowicze – Słonim – Prużana) w rejon Nasielsk – Płońsk; m.in. 28 marca 1939 r. wyładowano w Sierpcu 26 Pułk Ułanów Wielkopolskich.
22 sierpnia 1939 r. odnotowano na linii zapalenie się – z nieustalonej przyczyny – wagonu ze sprzętem lotniczym, co powiązano jednak z innymi licznymi w tym okresie aktami sabotażów. 3 września 1939 r. stacja Sierpc została zbombardowana: "Na stacji Sierpc widać było ślady ataków powietrznych. Rozbite pociągi i dymiące magazyny".
"Inwestycje, które zrealizowano w okresie międzywojennym, w wielu wypadkach nabierały nowego znaczenia kilka lat później. Przykładem może być powstała wówczas stacja węzłowa w Sierpcu, która na skutek wzmożonego ruchu podczas II wojny światowej otrzymała powiększoną parowozownię""." W czasie wojny Niemcy rozbudowali infrastrukturę linii, m.in. na stacji Sierpc, Raciąż (piętrowy gmach dyspozytorni z lat 1940–1943, nakryty czterospadowym dachem i obłożony ciemnowiśniową cegłą klinkierową) i Płońsk (podobny gmach dyspozytorni).
Linia stała się miejscem akcji dywersyjnych oddziałów Gwardii Ludowej i Armii Ludowej: "W październiku 1944 r. na trasie Sierpc – Raciąż, między Koziebrodami a Małą Wsią został wysadzony przy pomocy trotylu most betonowy". "Pod kierownictwem Stanisława Wiśniewskiego grupa partyzantów wysadziła pociąg wojskowy w pobliżu Baboszewa na linii Raciąż – Płońsk." "Na krótko przed rozpoczęciem radzieckiej ofensywy pułtuskie oddziały AL wysadziły następny pociąg wojskowy na odcinku Nasielsk – Cieksyn". Również Kazimierz German opisywał podłożenie ładunku wybuchowego na moście kolejowym pod nadjeżdżający pociąg na trasie Sierpc – Raciąż.
Odcinek Sierpc – Toruń.
Budowa odcinka miała bezpośrednie uzasadnienie we względach wojskowych ("Duże znaczenie strategiczne miała linia Sierpc – Toruń, umożliwiająca dowiezienie na Pomorze o 24 transporty wojska dziennie więcej"), służąc zwiększeniu możliwości obrony tego regionu. Odcinek łączył centrum kraju z pomorskim ośrodkiem ześrodkowania. W tym samym czasie poszerzono do linii 2-torowej linię Kutno – Toruń, prowadzącą w tym samym kierunku, a w Toruniu most kolejowy został rozbudowany i dostosowany do ruchu dwutorowego (1936 r.).
Podczas wojny również i na tym odcinku Armia Ludowa dokonywała aktów dywersji: "W listopadzie i grudniu 1944 r. oddział nadwiślański z czwartego baonu AL przeprowadził 15 różnego rodzaju akcji bojowych. (…) W miejscowości Koziołek partyzanci spowodowali zderzenie się dwóch transportów wojskowych. Obydwa pociągi zostały rozbite. Sześćdziesięciu hitlerowców poniosło śmierć lub zostało ciężko rannych, reszta zbiegła w okoliczne lasy. Przerwa w ruchu trwała sześć dni. Nieprzyjaciel musiał zbudować dodatkowy boczny tor długości 2,5 km. Była to największa z akcji kolejowych na północnym Mazowszu". Analogiczną relację przedstawił Kazimierz German, dodając, że jeden pociąg był załadowany bronią i amunicją a drugi żywnością.
Historia po 1945 r..
Wkroczenie Armii Czerwonej w 1945 r. nie oznaczało przekucia linii na linię szerokotorową, w przeciwieństwie do wielu innych linii na terenie Polski. Linia nie była zatem wykorzystywana bezpośrednio na potrzeby frontu. Być może ma to związek z nieznanymi bliżej zniszczeniami o których mowa w literaturze, a które wymagały powojennej odbudowy. Wpływ na niewielkie znaczenie linii mogło mieć też zniszczenie w 1945 r. mostu kolejowego w Toruniu, odbudowanego dopiero 15 kwietnia 1947 r.
Po II wojnie światowej po linii kursowały pociągi głównie w relacji Toruń Główny ↔ Sierpc ↔ Nasielsk (osobowe, kilka par dziennie), przez wiele lat także pospieszny Warszawa ↔ Kołobrzeg. W pewnych latach jeździły pociągi w relacjach Warszawa ↔ Toruń Główny (osobowy) i Warszawa ↔ Toruń Wschodni ↔ Grudziądz (pospieszny). Pociągi osobowe były obsługiwane przez parowozy Ok1, natomiast pospieszne przez Pt47. Lokomotywownie znajdowały się w Toruniu, Sierpcu i Nasielsku. W połowie lat 70. parowozy Ok1 zastąpiono Ol49, natomiast Pt47 zastąpiono lokomotywami spalinowymi SP45. W takim układzie pociągi kursowały do 1992 r., kiedy to z linii wycofano trakcję parową i zastąpiono ją spalinową reprezentowaną przez lokomotywy SP45. Ostatni pociąg parowy pasażerski prowadzony trakcją parową (sierpecka Ol49-50) przejechał linią z Torunia Głównego do Nasielska 19 kwietnia 1992 r.
1 maja 1972 r. na stacji Sierpc miał miejsce wypadek kolejowy – zderzenie parowozu Ty2-1191 z 3 wagonami osobowymi.
"Druga połowa XX wieku, po części zapewne na skutek ogólnych procesów zachodzących wówczas w Polsce, była czasem kontrastów. W latach siedemdziesiątych przed lokalnym węzłem w Sierpcu rysowała się przyszłość (powstanie browaru z największą w Polsce słodownią), a dwadzieścia lat później zawieszono ruch pociągów do Płocka, w kolejnych latach również w pozostałych kierunkach wychodzących z tej stacji""."
Kolejne zmiany miały miejsce w 2002 r., kiedy zawieszono przewozy pasażerskie na linii. Z powodu protestów ludności przywrócono pociągi w 2004 r., ale były to już tylko pociągi Toruń – Sierpc i Sierpc – Nasielsk. W lutym 2007 r. zawieszono przewozy pasażerskie na odcinku Toruń – Sierpc, by uruchomić je po 5 miesiącach. Pod koniec 2007 r. obsługę na odcinku Toruń – Sierpc przejął operator Arriva RP, używając do tego szynobusów MR/MRD.
Stan dzisiejszy.
Obecnie (styczeń 2020) na linii są prowadzone przewozy pasażerskie na odcinku Sierpc – Nasielsk (wagony motorowe VT627, szynobusy SA135 spółki Koleje Mazowieckie). Prędkość maksymalna na linii jest zależna od odcinka (odcinek Toruń – Lipno od 50 km/h do 70 km/h), odcinek Lipno – Sierpc od 70 km/h do 50 km/h, odcinek Sierpc – Nasielsk 60 km/h. Prowadzone są również liczne przewozy towarowe, głównie z Torunia do Płocka (od Sierpca linią 33). W okresie kampanii cukrowniczej przeważają przewozy do Glinojecka przez Raciąż. Na odcinku Toruń – Raciąż zastosowano podkłady betonowe, natomiast na pozostałej części linii – drewniane.
Przykładowo, Urząd Marszałkowski Województwa Kujawsko – Pomorskiego odpowiedział odmownie w 2016 r. na petycję w sprawie zwiększenia liczby par pociągów i dostosowania rozkładu do potrzeb podróżnych argumentując, że linia przechodzi przez tereny o słabym zaludnieniu.
Również czasy przejazdów na linii nie zmieniają się znacząco od lat:
W 2019 roku Dokonano prac remontowych na odcinku Nasielsk – Cieksyn oraz na odcinku Koziołek – Podwierzbie, co pozwoliło na zwiększenie prędkości szlakowej oraz likwidację ograniczeń prędkości.
Linie graniczące.
Linia graniczy z różnymi liniami i bocznicami. W Sierpcu linia krzyżuje się z linią 33 Brodnica – Kutno, natomiast w Raciążu odchodzi bocznica do stacji Glinojeck (stacja kolejowa) w Zygmuntowie.
Niezrealizowane plany.
Przed Wielkim Kryzysem, w czasie dobrej koniunktury gospodarczej do 1930 r., postulowano przedłużenie linii Sierpc – Nasielsk nie tylko do Torunia, lecz również do Ostrołęki. Upatrywano w takiej linii poważne znaczenie tranzytowe dla handlu pomiędzy Niemcami a Rosją. Poza tym łączyłaby ona "obszary leśne na wschodzie z portami na Bałtyku z ominięciem Warszawy". Można znaleźć informację, że Ministerstwo Komunikacji planowało taką inwestycję.
W opracowanych w latach 80. XX w. planach elektryfikacji (tzw. wielka elektryfikacja) planowano elektryfikację linii między latami 1996 i 2000.
Linki zewnętrzne.
Zdjęcia:

</doc>
<doc id="1269331" url="https://pl.wikipedia.org/wiki?curid=1269331" title="The Last Legion">
The Last Legion



</doc>
<doc id="1269333" url="https://pl.wikipedia.org/wiki?curid=1269333" title="Droga krajowa B191 (Niemcy)">
Droga krajowa B191 (Niemcy)

Droga krajowa 191 () – niemiecka droga krajowa przebiegająca z zachodu na wschód od skrzyżowania z drogą B3 w Celle w Dolnej Saksonii do skrzyżowania z drogą B103 w Plau am See w Meklemburgii-Pomorzu Przednim.
Miejscowości leżące przy B191.
Dolna Saksonia.
Celle, Garßen, Eschede, Holdenstedt, Uelzen, Pieperhöfen, Riestedt, Stöcken, Neumühle, Schwemlitz, Hohenzethen, Sellien, Zernien, Karwitz, Dannenberg (Elbe), Seybruch.
Meklemburgia-Pomorze Przednie.
Dömitz, Heiddorf, Malliß, Malk Göhren, Eldena, Karstädt, Ludwigslust, Neustadt-Glewe, Brenz, Alt Brenz, Spornitz, Parchim, Rom, Lutheran, Lübz, Riederfelde, Broock, Barkow, Klebe, Plau am See.

</doc>
<doc id="1269337" url="https://pl.wikipedia.org/wiki?curid=1269337" title="Harold Lever">
Harold Lever

Norman Harold Lever, "baron Lever of Manchester" (ur. 15 stycznia 1914 w Manchesterze, zm. 6 sierpnia 1995) – brytyjski prawnik i polityk, członek Partii Pracy, minister w rządach Harolda Wilsona i Jamesa Callaghana.
Wykształcenie odebrał w Manchester Grammar School oraz na tamtejszym uniwersytecie. W 1935 r. rozpoczął praktykę adwokacką w Middle Temple. Podczas II wojny światowej służbył w Royal Air Force. W 1945 r. zasiadł w Izbie Gmin jako reprezentant okręgu Manchester Exchange. W 1950 r. zmienił okręg wyborczy na Manchester Cheetham. Od 1974 r. był reprezentantem okręgu Manchester Central.
Lever wniósł projekt ustawy o zniesławieniu, który został uchwalony w 1952 r. pod nazwą Defamation Act. W 1967 r. otrzymał swoje pierwsze stanowisko w administracji rządowej - stanowisko parlamentarnego podsekretarza stanu w ministerstwie spraw ekonomicznych. W latach 1969–1970 był finansowym sekretarzem skarbu. W latach 1969–1970 był Paymaster-General. W latach 1970–1973 był przewodniczącym komisji wydatków publicznych. Po powrocie laburzystów do władzy w 1974 r. został Kanclerzem Księstwa Lancaster i pozostał na tym stanowisku do wyborczej porażki Partii Pracy w 1979 r.
Od 1971 r. był gubernaotrem London School of Economics. W latach 1973–1986 stał na czele English Speaking Union. W latach 1974–1982 był mężem zaufania Royal Opera House. W latach 1975–1987 zasiadał w Sądzie Uniwersytetu w Manchesterze. Od 1981 r. był honorowym członkiem Trustees of the Royal Academy. Był honorowym doktorem prawa, literatury, fizyki i technologii. W 1979 r. otrzymał Krzyż Wielki niemieckiego Orderu Zasługi.
W 1969 r. został członkiem Tajnej Rady. W 1979 r. otrzymał dożywotni tytuł parowski "barona Lever of Manchester" i zasiadł w Izbie Lordów. W 1980 r. pełnił funkcję arbitra podczas strajku pracowników przemysłu stalowego. W 1983 r. został członkiem komisji Franksa zajmującej się wojną o Falklandy. W 1984 r. został przewodniczącym Komisji Premierów Wspólnoty Narodów ds. światowego zadłużenia. W 1984 r. opublikował książę "Długi i zagrożenie" ("Debt and Danger"). Zmarł w 1995 r.

</doc>
<doc id="1269345" url="https://pl.wikipedia.org/wiki?curid=1269345" title="Okręg wyborczy Manchester Exchange">
Okręg wyborczy Manchester Exchange

Okręg wyborczy Manchester Exchange powstał w 1918 r. i wysyłał do brytyjskiej Izby Gmin jednego deputowanego. Okręg położony był w Manchesterze. Został zlikwidowany w 1974 r.

</doc>
<doc id="1269348" url="https://pl.wikipedia.org/wiki?curid=1269348" title="Okręg wyborczy Manchester Cheetham">
Okręg wyborczy Manchester Cheetham

Okręg wyborczy Manchester Cheetham powstał w 1950 r. i wysyłał do brytyjskiej Izby Gmin jednego deputowanego. Okręg położony był w Manchesterze. Został zlikwidowany w 1974 r.

</doc>
<doc id="1269352" url="https://pl.wikipedia.org/wiki?curid=1269352" title="Okręg wyborczy Manchester Central">
Okręg wyborczy Manchester Central

Okręg wyborczy Manchester Central powstał w 1974 r. i wysyła do brytyjskiej Izby Gmin jednego deputowanego. Okręg położony jest w centrum Manchesteru.

</doc>
<doc id="1269353" url="https://pl.wikipedia.org/wiki?curid=1269353" title="Mettlach">
Mettlach

Mettlach – gmina w zachodnich Niemczech, w północnej części kraju związkowym Saara, w powiecie Merzig-Wadern.
Geografia.
Gmina leży przy granicy z Nadrenią-Palatynatem, nad rzeką Saara (zakole meandru Saary).
Obszar gminy Mettlach wynosi 78,08 km², zamieszkuje ją 12 305 osób (2010). 49,8% powierzchni gminy stanowią lasy, 41,2% użytki rolne, pozostałe 9% zajmują siedliska ludzkie.
Mettlach położone jest ok. 40 km na północny zachód od Saarbrücken i ok. 35 km na południowy wschód od Luksemburga.
Części miejscowości.
W skład gminy wchodzi 10 części miejscowości: Bethingen, Dreisbach, Faha, Mettlach, Nohn, Orscholz, Saarhölzbach, Tünsdorf, Wehingen i Weiten.
Mettlach.
Dzielnica Mettlach liczy 3370 mieszkańców (stan na lipiec 2003) i 9,54 km² powierzchni. Leży na wysokości 159–388 m n.p.m. Mettlach leży na dwóch brzegach Saary, w jego obrębie znajduje się koniec meandru.
Historia.
Francuski książę Lutwin, późniejszy biskup Trewiru, wybudował w 676 opactwo na miejscu obecnej miejscowości Mettlach. W 990 za poleceniem opata Lioffina wybudowano kościół Mariacki ("Marienkirche"), w których pochowano szczątki założyciela opactwa. Kościół ten został wzniesiony w formie oktogonu (wzorowano się na katedrze w Akwizgranie), dziś znany jest jako "Alter Turm" (pol. "stara wieża") i uchodzi za najstarszą budowlę sakralną w Saarze. Obecne budynki opactwa pochodzą z XVIII w. ma tam swoją siedzibę firma Villeroy &amp; Boch.
Gmina Mettlach powstała w wyniku reform administracyjnych w 1974 r.
5 grudnia 2006 w Mettlach spotkali się Angela Merkel, Jacques Chirac i Lech Kaczyński – przywódcy państw Trójkąta Weimarskiego,
Polityka.
Od 2003 wójtem gminy jest Judith Thieser.
Rada gminy.
Rada gminy składa się z 33 członków:
26 stycznia 2007 radny Albert Kirchen zrezygnował z członkostwa w SPD i ogłosił bezpartyjność.
Współpraca.
Mettlach posiada dwie miejscowości partnerskie:
Zabytki i atrakcje.
Bethingen
Dreisbach
Faha
Mettlach
Nohn
Orscholz
Saarhölzbach
Tünsdorf
Wehingen
Weiten
Infrastruktura.
Transport.
Mettlach leży przy drodze krajowej B51 i linii kolejowej "Saarstrecke" (Saarbrücken – Trewir), na której znajduje się Mettlacher Tunnel. Pociągi osobowe zatrzymują się przeważnie co godzinę na dwóch stacjach:
Przedsiębiorstwa.
W Mettlach znajduje się główna siedziba firmy Villeroy &amp; Boch, która zajmuje się produkcją ceramiki od ponad 200 lat. Ma tu również swoją niemiecką siedzibę firma odzieżowa Lands' End, przy której znajduje się sklep outlet.
Turystyka.
Od lat 80. XX wieku ważną rolę w gospodarce Mettlach odgrywa turystyka, gmina posiada 1400 miejsc noclegowych.
Gmina leży na szlaku turystycznym Saarland-Rundwanderweg.

</doc>
<doc id="1269364" url="https://pl.wikipedia.org/wiki?curid=1269364" title="Krótkodzioby polski">
Krótkodzioby polski



</doc>
<doc id="1269365" url="https://pl.wikipedia.org/wiki?curid=1269365" title="Stanisław Ostaszewski">
Stanisław Ostaszewski

Stanisław Ostaszewski herbu Ostoja (ur. 30 września 1862 we Wzdowie, zm. 30 maja 1915 w Klimkówce) – przemysłowiec, wynalazca i promotor nowoczesnych technologii; hodowca; organizator towarzystw hodowlanych. 
Życiorys.
Był synem Teofila Ostaszewskiego (1807-1889) i Emmy z Załuskich (1831-1912). Studiował prawo w Krakowie, a następnie rolnictwo w Halle. Po ojcu odziedziczył 500-hektarowy majątek ziemski w Klimkówce.
Po studiach rozwinął działalność hodowlaną. Jego osiągnięcia w rolnictwie były wyróżniane na licznych wystawach krajowych i zagranicznych, a jego konie wyścigowe wygrywały biegi na wielu torach wyścigowych. Jednocześnie postawił na rozwój przemysłu w swoim majątku. Był inicjatorem i sponsorem nowatorskich przedsięwzięć. Uruchomił eksperymentalną produkcję węgla aktywnego, produktu który stał się podstawą rozwoju wielu nowoczesnych gałęzi przemysłu. Do spółki z kanadyjskim przemysłowcem Williamem Henrym McGarveyem (1843-1914) zbudował jedną z pierwszych kopalni ropy naftowej. Uruchomił również fabrykę nawozów sztucznych (superfosforatu kostnego). 
W pamiętnikach chemika, prof. Kazimierza Klinga, został scharakteryzowany jako człowiek o "umyśle na wskroś twórczym, pionierskim, wynalazczym". Według Klinga produkcja węgla aktywnego w Klimkówce była pierwszą na świecie. 
Należał do towarzystw rolniczych. Był prezesem sanockiego oddziału Towarzystwa „Kółek Rolniczych” we Lwowie i prezesem Towarzystwa Gospodarskiego Jasielskiego, Gorlickiego i Krośnieńskiego.
Należał do Sodalicji Mariańskiej. Był rezerwowym nadporucznikiem 3 pułku ułanów w wojsku austriackim.
Zmarł 30 maja 1915 w Klimkówce Z małżeństwa z Anielą z Sękowskich (1882-1937) pozostawił syna Józefa (1904-1989) i trzy córki: Marię Rodich-Laskowską, Zofię Tarnowską i Izabellę Zielińską. 
W 2016 roku został opublikowany dziennik jego żony, Anieli z Sękowskich Ostaszewskiej, napisany w latach 1914-1915.

</doc>
<doc id="1269369" url="https://pl.wikipedia.org/wiki?curid=1269369" title="Not Bad for No Tour">
Not Bad for No Tour

Not Bad for No Tour – drugi album minialbum zespołu R.E.M. wydany w 2001 roku.

</doc>
<doc id="1269380" url="https://pl.wikipedia.org/wiki?curid=1269380" title="Droga krajowa B192 (Niemcy)">
Droga krajowa B192 (Niemcy)

Droga krajowa 192 () – niemiecka droga krajowa przebiegająca z zachodu na wschód rozpoczynając swój bieg na skrzyżowaniu z drogą B105 i autostradą A14 koło Kritzow na wschód od Wismar do Neubrandenburgu w Meklemburgii-Pomorzu Przednim, gdzie krzyżuje się z drogami B96 i B104.
Miejscowości leżące przy B192.
Kritzow, Zurow, Reinstorf, Warin, Blankenberg, Brüel, Weitendorf, Sternberg, Holzendorf, Dabel, Borkow, Neu Woserin, Kläden, Dobbertin, Goldberg, Wendisch Waren, Karow, Alt Schwerin, Malchow, Penkow, Roez, Sietow, Klink, Waren (Müritz), Schloen, Rockow, Möllenhagen, Penzlin, Wulkenzin, Neubrandenburg.

</doc>
<doc id="1269385" url="https://pl.wikipedia.org/wiki?curid=1269385" title="Marcel Simon">
Marcel Simon

Marcel Simon (ur. 10 kwietnia 1907 w Wasserling; zm. 26 października 1986 w Strasburgu) – francuski profesor i znawca historii religii, a szczególnie relacji pomiędzy chrześcijaństwem a judaizmem w starożytności.
Studiował w Paryżu literaturę klasyczną i historię. Od 1939 roku wykładał na uniwersytecie w Strasburgu na wydziale humanistycznym. Od 1947 roku był profesorem tej uczelni. Na uniwersytecie założył też Ośrodek Badania Historii Religii, którego był dyrektorem. Oprócz książek opublikował ponad 300 artykułów i sprawozdań w różnych czasopismach francuskich i zagranicznych. Współpracował z licznymi uniwersytetami europejskimi i amerykańskimi.

</doc>
<doc id="1269387" url="https://pl.wikipedia.org/wiki?curid=1269387" title="Heikki Alikoski">
Heikki Alikoski

Heikki A. Alikoski (ur. 1912 w Oulu, zm. 28 grudnia 1997 w Turku) – fiński astronom.
Pracował w obserwatorium w Turku w latach 1937–1956, był uczniem i asystentem Yrjö Väisälä. Odkrył 13 planetoid.
Planetoida (1567) Alikoski została nazwana jego imieniem.

</doc>
<doc id="1269389" url="https://pl.wikipedia.org/wiki?curid=1269389" title="Droga krajowa B193 (Niemcy)">
Droga krajowa B193 (Niemcy)

Droga krajowa 193 () – niemiecka droga krajowa przebiegająca z południa na północ od skrzyżowania z drogą B96 na obwodnicy Neustrelitz do skrzyżowania z drogą B192 na obwodnicy Penzlin w Meklemburgii-Pomorzu Przednim.

</doc>
<doc id="1269390" url="https://pl.wikipedia.org/wiki?curid=1269390" title="Heikki A. Alikoski">
Heikki A. Alikoski



</doc>
<doc id="1269391" url="https://pl.wikipedia.org/wiki?curid=1269391" title="Billie Burke">
Billie Burke

Mary William Ethelbert Appleton Burke (ur. 7 sierpnia 1884 w Waszyngtonie, zm. 14 maja 1970 w Los Angeles) − amerykańska aktorka, nominowana do Oscara za rolę drugoplanową w filmie "Merrily We Live".
Była żoną producenta z Broadwayu, Florenza Ziegfelda. Mieli jedną córkę, Patricię Ziegfeld Stephenson (1916–2008).

</doc>
<doc id="1269402" url="https://pl.wikipedia.org/wiki?curid=1269402" title="Dummy (album)">
Dummy (album)

Dummy – debiutancki album angielskiej grupy Portishead wydany w 1994 roku przez wytwórnię Go! Beat. Zdobył Mercury Prize w 1995 roku, a w 1998 w rankingu albumów wszech czasów magazynu "Q" znalazł się na 16. miejscu. W Europie sprzedano 2 miliony egzemplarzy.
W 2003 album został sklasyfikowany na 419. miejscu listy 500 albumów wszech czasów magazynu Rolling Stone.

</doc>
<doc id="1269408" url="https://pl.wikipedia.org/wiki?curid=1269408" title="Glory Times">
Glory Times

Glory Times – drugi album grupy Portishead z 1995 roku, zawierający remiksy utworów z debiutanckiego albumu "Dummy" i temat przewodni z filmu "To Kill a Dead Man" Alexandra Hemminga, do którego grupa stworzyła ścieżkę dźwiękową.
Lista utworów.
CD1
CD2

</doc>
