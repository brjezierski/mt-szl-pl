<doc id="1269409" url="https://pl.wikipedia.org/wiki?curid=1269409" title="Spring Byington">
Spring Byington

Spring Byington (ur. 17 października 1886 w Colorado Springs, zm. 7 września 1971 w Los Angeles) − amerykańska aktorka, nominowana do Oscara za rolę drugoplanową w filmie "Cieszmy się życiem".

</doc>
<doc id="1269414" url="https://pl.wikipedia.org/wiki?curid=1269414" title="Wiaczesław Bohdanowicz">
Wiaczesław Bohdanowicz

Wiaczesław Bohdanowicz, biał. "Wiaczasłau Bahdanowicz" (ur. 26 września 1878 w Dziśnie, zm. 1939 lub 1940 w ZSRR) – teolog prawosławny i białoruski działacz społeczny, senator I i II kadencji w II RP (1922–1930). 
Życiorys.
Urodził się w rodzinie księdza prawosławnego na Wileńszczyźnie. Ukończył seminarium duchowne w Witebsku i Wydział Filologiczny Akademii Duchownej w Kijowie. Od 1903 wykładał historię Cerkwi prawosławnej w Witebsku. Udzielał się w kampaniach wyborczych do I i II dumy. Od 1904 był związany z prawosławnym seminarium duchownym w Wilnie, od 1919 do 1922 był jego rektorem. W latach 1915–1918 przebywał w Riazaniu, po powrocie na Litwę zakładał Gimnazjum Białoruskie w Wilnie, stanął na czele Białoruskiego Komitetu Narodowego, został członkiem Białoruskiego Instytutu Gospodarki i Kultury oraz Komitetu Prawosławnego w Wilnie (zastępca przewodniczącego). Sprawował mandat radnego Wilna. W 1922 i 1928 wybierany senatorem (odpowiednio I i II kadencji) z okręgu Wilno z listy Bloku Mniejszości Narodowych. Od 1927 do 1930 stał na czele Prawosławnego Białoruskiego Zjednoczenia Demokratycznego. Redagował liczne broszury o tematyce religijnej (m.in. "„Epokę 60 lat w kazaniach cerkiewnych rosyjskich”"), pisywał do czasopism rosyjskich, polskich i białoruskich.
W 1934 roku Bohdanowicz został zastępcą prezesa Białoruskiego Komitetu Narodowego w Wilnie, który w latach trzydziestych XX wieku dzięki reorganizacji struktur przybrał charakter ugrupowania narodowo-demokratycznego. Jako przeciwnik autokefalii przebywał w obozie w Berezie Kartuskiej do 17 września 1939. 17 października 1939 aresztowany przez NKWD i wywieziony w głąb ZSRR, możliwe, że zmarł podczas transportu z Mołodeczna do Mińska lub został rozstrzelany zaraz po aresztowaniu w więzieniu wilejskim.
Pochowany w nieznanym miejscu, jego symboliczny nagrobek znajduje się na prawosławnym cmentarzu Wszystkich Świętych w Białymstoku.

</doc>
<doc id="1269415" url="https://pl.wikipedia.org/wiki?curid=1269415" title="Droga krajowa B194 (Niemcy)">
Droga krajowa B194 (Niemcy)

Droga krajowa 194 () – niemiecka droga krajowa przebiegająca z południa na północ od skrzyżowania z drogą B192 koło Groß Plasten do skrzyżowania z drogami B96 i B105 w Stralsund w Meklemburgii-Pomorzu Przednim.

</doc>
<doc id="1269416" url="https://pl.wikipedia.org/wiki?curid=1269416" title="Gianluca Pagliuca">
Gianluca Pagliuca

Gianluca Pagliuca (ur. 18 grudnia 1966 w Bolonii) – włoski piłkarz, występował na pozycji bramkarza. Ma na koncie 592 występy w Serie A – piąty najlepszy wynik w historii włoskiej ligi.
Kariera klubowa.
Gianluca Pagliuca zawodową piłkarską karierę rozpoczynał w 1987 roku w Sampdorii. Miejsce w podstawowym składzie swojego zespołu wywalczył sobie w sezonie 1988/1989, kiedy to zagrał w 33 ligowych spotkaniach. Z Sampdorią Pagliuca odnosił wiele sukcesów – w 1990 roku zdobył Puchar Zdobywców Pucharów, w sezonie 1990/1991 wywalczył mistrzostwo kraju, trzy razy sięgnął po Puchar i raz po Superpuchar Włoch. W barwach klubu z Genui włoski bramkarz zagrał łącznie w 198 pojedynkach Serie A.
W 1994 roku Pagliuca podpisał kontrakt z Interem Mediolan. W ekipie „Nerazzurrich” od razu stał się podstawowym bramkarzem. Razem z Interem włoski piłkarz zanotował wygraną w Pucharze UEFA w sezonie 1997/1998. Dla Mediolańczyków Pagliuca w ciągu pięciu sezonów rozegrał 165 ligowych meczów. Latem 1999 roku zdecydował się jednak zmienić klub i przeniósł się do Bologny. W barwach tej drużyny przez pięć lat kończył ligowe rozgrywki w środku tabeli Serie A, jednak Bologna w sezonie 2004/2005 zajęła osiemnastą lokatę i spadła do drugiej ligi.
Pagliuca po roku spędzonym w tych rozgrywkach zdecydował się na odejście z zespołu. Latem 2006 roku rafił do Ascoli Calcio, z którym uplasował się dopiero na dziewiętnastej pozycji w Serie A i spadł z drużyną do drugiej ligi. Wraz z końcem sezonu 2006/2007 włoski gracz zdecydował się zakończyć piłkarską karierę. 
Kariera reprezentacyjna.
W 1990 roku Pagliuca został powołany do kadry reprezentacji Włoch na mistrzostwa świata. Na turnieju Włosi zdobyli brązowy medal pokonując w meczu o trzecie miejsce 2:1 Anglię. Debiut w drużynie narodowej Pagliuca zanotował 16 czerwca 1991 roku w spotkaniu przeciwko Związkowi Radzieckiemu rozegranego w Sztokholmie w ramach turnieju Scania Cup.
Były zawodnik Bologny Pagliuca wystąpił również na Mistrzostwach Świata 1994, na których był już podstawowym bramkarzem swojej drużyny narodowej. Włosi zdobyli wicemistrzostwo świata przegrywając w finałowym pojedynku z Brazylią 2:3 po serii rzutów karnych. Pagliuce udało się obronił strzał Márcio Santosa. W 1996 roku włoski bramkarz wystąpił w Igrzyskach Olimpijskich w Atlancie, na których reprezentacja Włoch zajęła ostatnie miejsce w swojej grupie i odpadła z turnieju.
Ostatnią wielką imprezą w karierze Pagliuki były Mistrzostwa Świata 1998. Mundial ten skończył się dla podopiecznych Cesare Maldiniego na 1/4 finału, w którym Włosi przegrali z późniejszymi triumfatorami mistrzostw – Francją 3:4 po rzutach karnych. Pagliuca obronił wówczas rzut karny wykonywany przez Bixente Lizarazu. Łącznie dla drużyny narodowej wychowanek Sampdorii zanotował 39 występów.
Sukcesy.
 UC Sampdoria
 Inter Mediolan
 Reprezentacja Włoch

</doc>
<doc id="1269417" url="https://pl.wikipedia.org/wiki?curid=1269417" title="Portishead (album)">
Portishead (album)

Portishead – drugi studyjny album grupy o tej samej nazwie, wydany w 1997 roku przez GO! Beat Records (część Go! Discs Records).
Lista utworów.
Utwory napisane przez Geoffa Barrowa, Beth Gibbons i Adriana Utleya, o ile nie zaznaczono inaczej.

</doc>
<doc id="1269423" url="https://pl.wikipedia.org/wiki?curid=1269423" title="Aniela Aszpergerowa">
Aniela Aszpergerowa

Aniela Aszpergerowa, z domu Kamińska (ur. 29 listopada 1816 w Warszawie, zm. 27 stycznia 1902 we Lwowie) – polska aktorka.
Życiorys.
Była córką Stefana Kamińskiego i Marii z Wasińskich. Została żoną Wojciecha Aszpergera (do 1838 r. występowała pod nazwiskiem panieńskim).
Rozpoczęła karierę w Warszawie, debiutowała na deskach Warszawskich Teatrów Rządowych wiosną 1835 r. 30 marca tego roku zadebiutowała w roli Ludwiki ("Zaz­drośni w miłości") na scenie Teatru Rozmaitości i została doń zaangażowana. Grała też na deskach teatrów Mińska Litewskiego i Wilna. Przez kolejne kilkadziesiąt lat związana była ze lwowską sceną teatralną. Występowała na scenie Teatru Skarbkowskiego podczas jego uroczystego otwarcia w 1842 r., grając rolę Anieli w "Ślubach panieńskich" Aleksandra Fredry, zaś w 1900 r. podczas ostatniego w tym teatrze przedstawienia zasiadała w jednej z lóż jako honorowy gość. Była aktorką wszechstronną – w jej repertuarze były role melodramatyczne, komediowe i współczesne. Początkowo powierzano jej role amantek, później role tragiczne. Grała w dramatach Williama Szekspira (Ofelia w "Hamlecie"), Juliusza Słowackiego (Wdowa w "Balladynie"), komediach Fredry (Aniela, Klara w "Ślubach panieńskich").
Za działalność patriotyczną została aresztowana w 1864 r. i skazana na 1 rok więzienia. We Lwowie cieszyła się ogromnym uznaniem i popularnością. Jej pogrzeb na Cmentarzu Łyczakowskim stał się wielką manifestacją. Poślubiła aktora Wojciecha Aszpergera. Była teściową Adama Giełguda, prababką angielskiego aktora Johna Gielguda. Po jego śmierci prasa brytyjska przypisywała Aszpergerowej litewskie pochodzenie, łącząc litewskie korzenie rodu Gielgudów i krótki pobyt aktorki w Wilnie.

</doc>
<doc id="1269424" url="https://pl.wikipedia.org/wiki?curid=1269424" title="Baszłyk">
Baszłyk

Baszłyk (tat. "Başlıq", tur. "Başlık", od "baş" – głowa) – rodzaj nakrycia głowy, kaptur z długimi końcami do zawiązywania pod brodą lub owijania wokół szyi albo pasa. Szyty był z grubego sukna lub filcu.
W połowie XVIII wieku wprowadzono go w armii rosyjskiej. Przyjął się również, na krótko, we Francji w połowie XIX wieku jako element kobiecego stroju. Było to połączenie szala z kapturem zwieńczonym ozdobnym chwostem (rodzaj pompona). W Polsce i Rosji baszłyk nosili głównie wojskowi i dzieci. Te ostatnie widywano w baszłykach jeszcze w dwudziestoleciu międzywojennym. Długie końce kapturów skrzyżowane z przodu jak szalik wiązano z tyłu w pasie. W czasie srogich zim dobrze chronił przed mroźnym wiatrem .

</doc>
<doc id="1269427" url="https://pl.wikipedia.org/wiki?curid=1269427" title="Liviu Ciobotariu">
Liviu Ciobotariu

Liviu Ciobotariu (ur. 26 marca 1971 w Ghimpaţi) – rumuński piłkarz grający na pozycji środkowego obrońcy.
Kariera klubowa.
Piłkarską karierę Ciobotariu rozpoczął w klubie Progresul Bukareszt. W pierwszej drużynie zaczął występować w sezonie 1989/1990 i wtedy też awansował z nią z trzeciej ligi do drugiej. Następnie latem 1990 na pół roku wypożyczono go do Pandurii Târgu Jiu, ale już w 1991 roku powrócił do drugogligowego już Progresulu. W 1992 roku wywalczył z nim awans do pierwszej ligi, a na tym szczeblu rozgrywek zadebiutował 16 sierpnia w zremisowanym 2:2 spotkaniu z Farulem Constanţa. W sezonie 1992/1993 pomógł mu w utrzymaniu w lidze, a w sezonie 1995/1996 wywalczył z nim (Progresul grał już pod nazwą Naţional Bukareszt) wicemistrzostwo Rumunii. W sezonie 1996/1997 zadebiutował w europejskich pucharach, a konkretnie w Pucharze UEFA. Drugi raz z rzędu został wicemistrzem kraju, a także dotarł do finału Pucharu Rumunii, w którym Naţional musiał uznać wyższość rywala z Bukaresztu, zespołu Steauy (2:4). W sezonie 1997/1998 wystąpił w Pucharze Zdobywców Pucharów, ale już w jego trakcie odszedł do Dinama Bukareszt. Tam występował przez dwa lata w pierwszym składzie. W 1999 roku został wicemistrzem kraju, a grając przez pół sezonu 1999/2000, przyczynił się do wywalczenia mistrzostwa Rumunii.
Na początku 2000 roku Ciobotariu wyjechał do Belgii, by grać w tamtejszym Standardzie Liège. Zapłacono wówczas za niego 1,5 miliona dolarów. W Standardzie do końca sezonu miał pewne miejsce w składzie i zajął 5. pozycję w Eerste Klasse. Natomiast sezon 2000/2001 zakończył na 3. miejscu w tabeli. Doznał jednak ciężkiej kontuzji i w sezonie 2001/2002 ani razu nie pojawił się na boisku i rozwiązał kontrakt ze Standardem. Przeszedł wówczas do RAEC Mons, gdzie grał przez półtora sezonu. Na początku 2004 roku został piłkarzem Royal Antwerp FC, ale spadł z nim do drugiej ligi belgijskiej. Po sezonie wrócił do Dinama, ale po rozegraniu 8 spotkań ligowych zdecydował się zakończyć piłkarską karierę.
Kariera reprezentacyjna.
W reprezentacji Rumunii Ciobotariu zadebiutował 20 sierpnia 1997 roku w wygranym 4:2 meczu z Macedonią. W 1998 roku był w kadrze Rumunii na Mistrzostwach Świata we Francji, gdzie był podstawowym zawodnikiem i zagrał we wszystkich czterech meczach swojej drużyny: z Kolumbią (1:0), z Anglią (2:1), z Tunezją (1:1) oraz w 1/8 finału z Chorwacją (0:1). Natomiast w 2000 roku na Euro 2000 zaliczył dwa mecze: z Niemcami (1:1) i w ćwierćfinale z Włochami (0:2). Karierę reprezentacyjną zakończył w 2001 roku. W kadrze narodowej zagrał 32 razy i zdobył 3 bramki.

</doc>
<doc id="1269429" url="https://pl.wikipedia.org/wiki?curid=1269429" title="Pomnik Piotra Skargi w Krakowie">
Pomnik Piotra Skargi w Krakowie

Pomnik Piotra Skargi w Krakowie – pomnik jezuickiego teologa i kaznodziei, Piotra Skargi, znajdujący się na placu Marii Magdaleny w Krakowie, naprzeciwko kościoła św. Piotra i Pawła, gdzie pochowany jest Skarga. Jego autorem jest Czesław Dźwigaj, a fundatorem Arcybractwo Miłosierdzia.
Pomnik Piotra Skargi został odsłonięty 12 maja 2001 w obecności ówczesnego prezydenta miasta Andrzeja Gołasia, kardynała Franciszka Macharskiego, biskupa Kazimierza Nycza, przedstawicieli Arcybractwa, Kurii i samorządu oraz krakowian.
Opis.
Pomnik składa się z kolumny i znajdującej się na niej postaci. Kolumna ustawiona jest na podwyższeniu, obłożonym drobnymi kostkami. Ma metalową bazę, w kilku miejscach celowo zniszczoną, obłamaną. Jest na niej wygrawerowana inskrypcja:
Na bazie znajduje się także następująca lista członków komitetu budowy: Paweł Pytko – przewodniczący, Stanisław Abrahamowicz, Małgorzata Chojnacka, Ewa Daniec, Andrzej Gaczoł, Andrzej Kadłuczka, Krystyna Jelonek-Litewka, Aleksander Litewka, ks. Józef Andrzej Nowobilski, Krystyna Sieniawska, ks. Adam Żak T.J oraz lista członków honorowego komitetu budowy: ks. Franciszek kardynał Macharski – arcybiskup metropolita krakowski, ks. biskup Stanisław Dziwisz – prefekt Domu Papieskiego Ojca Świętego Jana Pawła II, prof. dr hab. Andrzej Gołaś – prezydent Stołecznego Królewskiego Miasta Krakowa, Stanisław Handzlik – przewodniczący Rady Stołecznego Królewskiego Miasta Krakowa, dr Ryszard Masłowski – wojewoda małopolski, ks. doc. dr hab. Marian Jakubiec – proboszcz parafii WW Świętych, prof. dr hab. Tadeusz Chrzanowski – SKOZK, prof. dr hab. Franciszek Ziejka – rektor UJ, mec. Zbigniew Chojnacki – brat starszy Arcybractwa Miłosierdzia.
Na kamiennym trzonie kolumny wyryty został pozłacany napis: "X. PIOTR SKARGA S.J. 1536-1612". Kapitel kolumny jest kompozytowy. Na nim spoczywa abakus ze stojącą, całopostaciową rzeźbą Piotra Skargi, ustawioną niesymetrycznie, niemal na krawędzi abakusa. Kaznodzieja, ubrany w sutannę i ze stułą na szyi, ma podniesioną do góry prawą rękę, w której trzyma książkę. Z jego szaty spływa w dół, poprzez głowicę i fragment trzonu, metalowy element, przypominający kolec. Twarz kaznodziei opracowana jest dokładnie i realistycznie, w przeciwieństwie do "ostro ciętego, jakby fasetowego sposobu kształtowania powierzchni" pozostałej części posągu.
Kontrowersje.
Od momentu ustawienia pomnik wywoływał uwagi krytyczne, które dotyczyły zarówno lokalizacji pomnika, jego wyglądu, jak i sposobu realizacji. Pomnik został wykonany bez przeprowadzenia konkursu i konsultacji ze specjalistami (sam Dźwigaj konkurs nazwał "bzdurą"). Wykonanie rzeźby zleciło Dźwigajowi Arcybractwo Miłosierdzia, a nie miasto. Co więcej, radni o pomniku dowiedzieli się z zaproszenia na jego odsłonięcie. Pozwoleniu na budowę pomnika ks. Piotra Skargi na placu św. Marii Magdaleny wydał Prezydent Miasta Krakowa decyzja nr 182/1A/01 z dn. 16.III.2001, które poprzedziło zezwolenie konserwatorskie nr 300/00 z dnia 2.XII.2000 roku wydane przez Małopolskiego Wojewódzkiego Konserwatora Zabytków. 
Pomnik został ustawiony na placu, którego projekt zagospodarowania, autorstwa Józefa Białasika i Michała Szymanowskiego, został wybrany w drodze konkursu w 1995 roku. Nie przewidywał on wznoszenia na placu żadnych dominujących elementów. Ustawienie pomnika wywołało sprzeciw Białasika i Szymanowskiego, którzy uznali, że miasto, zezwalając na ustawienie pomnika, zrobiło to bez ich zgody i naruszyło ich prawa autorskie. Stowarzyszenie Architektów Polskich złożyło w tej sprawie pozew przeciwko gminie.Jednak Sąd Apelacyjny w Krakowie wyrokiem z dnia 18 czerwca 2003 roku (sygn. akt IACa 510/03) oddalił apelację i zasądził na rzecz Gminy Kraków od każdego z powodów po 600 zł tytułem zwrotu kosztów. Sąd stanął na stanowisku, że umieszczenie pomnika stanowi standardowe wykorzystanie placu i od wieków jest zgodne z przyjętymi zwyczajami.
Prof. Tadeusz Chrzanowski o swoim członkostwie w komitecie honorowym budowy pomnika dowiedział się z napisu na cokole.
W swoim artykule dr hab. Marek Zgórniak zauważył niezbyt wysokie walory artystyczne pomnika. Dostrzegł błędne proporcje Skargi, chwiejny sposób jego ustawienia na kolumnie, przesadny patos oraz połączenie realistycznej głowy z geometryzującym korpusem. Prof. Jacek Purchla powiedział o pomniku: "Patetyczny realizm, o genezie bliskiej pomnikom wodzów rewolucji z poprzedniej epoki, jest nie tylko wyraźnym zgrzytem estetycznym w jednym z najpiękniejszych zakątków starego Krakowa, ale i propagowaniem anachronicznej dziś sztuki", a prof. Jacek Woźniakowski: "Nie dość, że ksiądz Piotr Skarga wygląda, jakby miał zaraz popełnić samobójstwo, skacząc z kolumny, to jest szkodliwy dla cudownego miejsca, gdzie współgrają ze sobą wszystkie style architektoniczne". Monika Branicka uznała pomnik za brzydki, o estetyce „cepeliowskiej” i psujący otoczenie, a o Skardze napisała: "przedstawiony został w chwili, kiedy potyka się o wystający z niej [kolumny] trzpień (?), z ręki zaś wypada mu księga z napisem „Kazania”". Pomnik Skargi krytykował także na łamach „Gazety Wyborczej” dziennikarz i felietonista Stanisław Mancewicz.
Wkrótce po odsłonięciu anonimowa osoba w nocy przyczepiła do pomnika kartkę ze zdaniem: "Czesław, nie Dźwigaj więcej takich pomników, bo znów będą same Skargi. Krakowianie". O usunięcie pomnika postulowali: Stowarzyszenie Historyków Sztuki, Związek Polskich Artystów Plastyków i Stowarzyszenie Architektów Polskich. W 2001 rzeźba zwyciężyła w plebiscycie Archi-Szopa dla najgorszej budowli Krakowa.
Natomiast przeciwni usunięciu rzeźby są: Stowarzyszenie Kultury Chrześcijańskiej im. ks. Piotra Skargi, które 25 lutego 2008 wystosowało list protestacyjny do Prezydenta Miasta Krakowa, zawierający m.in. zdanie: "Protestujemy przeciwko uleganiu przez władze miasta środowiskom krakowskiej liberalnej kołtunerii i „Gazecie Wyborczej”, która wzięła sobie na cel symbol jakim stał się dla krakowian pomnik ks. Piotra Skargi" oraz „Nasz Dziennik”, który uważa pomysł ten za wywodzący się z "liberalnych i lewicowych środowisk".
Na początku 2008 roku prezydent miasta Jacek Majchrowski oraz sam rzeźbiarz wyrazili zgodę na przeniesienie pomnika na dziedziniec Collegium Broscianum. Prawdopodobnie miałoby się to odbyć przy okazji remontu nawierzchni placu Marii Magdaleny.

</doc>
<doc id="1269430" url="https://pl.wikipedia.org/wiki?curid=1269430" title="Moraxella catarrhalis">
Moraxella catarrhalis

Moraxella catarrhalis − tlenowa, otoczkowa bakteria Gram ujemna stanowiąca florę fizjologiczną błon śluzowych. Wzrasta na agarze zwykłym oraz na podłożach wzbogaconych, także w temperaturze 22 °C. Nie potrafi wytwarzać kwasu z węglowodanów, jest katalazo oraz oksydazo dodatnia. Kolonie układają się zazwyczaj w dwoinki (ziarenkowce).
Bakteria wcześniej nazywana była "Neisseria catarrhalis" oraz "Branhamella catarrhalis" (ta druga nazwa jest wciąż używana).
Chorobotwórczość.
"Moraxella catarrhalis" odpowiada głównie za nawracające zapalenia dróg oddechowych, rzadziej ucha środkowego i opon mózgowych. Ze względu na wytwarzanie β-laktamazy przez część szczepów, może wystąpić oporność na penicyliny oraz cefalosporyny I generacji. Lekiem z wyboru jest kotrimoksazol, cefalosporyny wyższych generacji lub penicylina z inhibitorem.

</doc>
<doc id="1269433" url="https://pl.wikipedia.org/wiki?curid=1269433" title="Neisseria catarrhalis">
Neisseria catarrhalis



</doc>
<doc id="1269434" url="https://pl.wikipedia.org/wiki?curid=1269434" title="Third (album Portishead)">
Third (album Portishead)

Third – trzeci studyjny album grupy Portishead, którego premiera odbyła się 28 kwietnia 2008 roku. To pierwsze wydawnictwo Portishead od dziesięciu lat i pierwszy studyjny album po jedenastoletniej przerwie.
Informacja o zmiksowaniu i ukończeniu prac nad albumem oraz jego tytuł zostały ogłoszone na oficjalnej stronie grupy 2 października 2007. Podano wówczas przybliżoną datę premiery – początek kwietnia 2008 roku. Później datę wydania płyty przesunięto na 28 kwietnia.
Koncerty.
Portishead zagrali pierwszy od dziesięciu lat koncert na festiwalu All Tomorrow’s Parties w Minehead 8-9 kwietnia 2007 i przedstawili nowe kompozycje: „Hunter”, „Machine Gun”, „Wicca” (tytuł zmieniono na „Silence”) „Mystic” (zmieniono na „The Rip”) i "„Peaches” (na płycie jako „We Carry On”).
21 stycznia 2008 podano informacje o europejskiej trasie koncertowej, a także o występie Portishead na Coachella Valley Music and Arts Festival 26 kwietnia 2008.
Lista utworów.
Wszystkie kompozycje autorstwa Geoffa Barrowa, Beth Gibbons i Adriana Utleya, chyba że zaznaczono inaczej.
Single.
Pierwszym singlem promującym album był „Machine Gun”, którego premiera miała miejsce 18 marca 2008. Utwór został zaprezentowany w programie Zane'a Lowe'a w Radio 1 i udostępniony do ściągnięcia na oficjalnej stronie grupy. Jednostronny winylowy 12-calowy singiel w Wielkiej Brytanii wydany został 14 kwietnia 2008.

</doc>
<doc id="1269435" url="https://pl.wikipedia.org/wiki?curid=1269435" title="Nils Christofer Dunér">
Nils Christofer Dunér

Nils Christofer Dunér (ur. 21 maja 1839 w Billeberdze, Malmöhus, zm. 10 listopada 1914 w Sztokholmie) – szwedzki astronom.
Życiorys.
W 1862 roku uzyskał doktorat na Uniwersytecie w Lund. W latach 1888–1909 był dyrektorem obserwatorium w Uppsali, gdzie zasłużył się pracami w zakresie astrofizyki.
W 1892 roku został uhonorowany Medalem Rumforda. Krater Dunér na Księżycu nazwany został jego imieniem.

</doc>
<doc id="1269436" url="https://pl.wikipedia.org/wiki?curid=1269436" title="Branhamella catarrhalis">
Branhamella catarrhalis



</doc>
<doc id="1269440" url="https://pl.wikipedia.org/wiki?curid=1269440" title="Góra Sainte-Victoire z wielką sosną">
Góra Sainte-Victoire z wielką sosną

Góra Sainte-Victoire z wielką sosną – obraz Paula Cézanne’a, przedstawiający górę Sainte-Victoire (artysta rysował ją i malował wiele razy w różnych ujęciach) w okolicy Aix-en-Provence.
Cézanne podarował obraz swojemu przyjacielowi młodemu poecie Joachimowi Gasquetowi, który sprzedał dzieło w 1908 roku za 12 tysięcy franków paryskiej galerii Bernheim-Jeune.

</doc>
<doc id="1269441" url="https://pl.wikipedia.org/wiki?curid=1269441" title="Budżet marketingowy">
Budżet marketingowy

Budżet marketingowy to pula środków, wydzielona w przedsiębiorstwie dla celów dynamizacji sprzedaży swoich produktów na rynku. Wydatki marketingowe, podobnie jak większość kosztów oznaczają poniesienie pewnej inwestycji, powodujące określony efekt.
Bezpośrednim celem tworzenia i wydatkowania budżetów marketingowych może być przede wszystkim:
Budżet marketingowy obejmuje elementy związane z przygotowaniem nowego produktu, wprowadzenia produktu na rynek, działania skierowane w kierunku komunikacji z klientem oraz partnerem handlowym, badania rynku itd. Największą grupę wydatków marketingowych stanowią koszty wszelkiego rodzaju działań promocyjnych, takich jak: reklama telewizyjna i radiowa, gazetki promocyjne, ulotki, animacje i degustacje w punktach sprzedaży, elementy wizualizacji, półki w sklepach itd.

</doc>
<doc id="1269442" url="https://pl.wikipedia.org/wiki?curid=1269442" title="Heinrich Düntzer">
Heinrich Düntzer

Johann Heinrich Joseph Düntzer (ur. 12 lipca 1813 w Kolonii, zm. 16 grudnia 1901) – niemiecki historyk literatury, pisarz.
Od 1846 był bibliotekarzem w Kolonii. Wydał wiele dzieł historycznych i krytycznych. Szczególnie zajmował się Goethem.

</doc>
<doc id="1269444" url="https://pl.wikipedia.org/wiki?curid=1269444" title="Iwane Matsui">
Iwane Matsui

 – japoński wojskowy, generał Cesarskiej Armii Japońskiej, dowódca japońskich wojsk interwencyjnych w Chinach podczas II wojny światowej, zbrodniarz wojenny.
Początki kariery wojskowej.
Matsui brał udział w I wojnie chińsko-japońskiej, w latach 1904–1905. W latach 1915–1919 w Sztabie Generalnym. W latach 1921–1922 przydzielony do japońskiego sztabu Sił Ekspedycyjnych we Władywostoku, walczących na Dalekim Wschodzie po stronie białych w Rosyjskiej Wojnie Domowej. W latach 1922–1924 szef wywiadu w Harbinie. W latach 1924–1925 pełnił stanowisko dowódcy 35. Brygady Piechoty. Później, do roku 1928 szef oddziału II Sztabu Generalnego. W latach 1929–1931 dowódca 11. Dywizji.
Był członkiem japońskiej delegacji na Genewskiej Konferencji Rozbrojeniowej w latach 1931–1932. W 1932 ponownie przeniesiony do Sztabu Generalnego. W 1933 członek Najwyższej Rady Wojennej Japonii. W tym samym roku awansował do stopnia generała. Do 1934 roku był dowódcą armii japońskiej na Tajwanie. W 1935 roku przeniesiony w stan spoczynku.
Okres drugiej wojny chińsko-japońskiej.
Powrócił do służby czynnej w 1937 roku, został mianowany dowódcą sił ekspedycyjnych w Szanghaju. Matsui miał bogate doświadczenie w operacjach chińskich, gdyż był on oficerem Armii Kwantuńskiej, dlatego po wybuchu II wojny chińsko-japońskiej otrzymał dowództwo Armii Japońskiej Chin Centralnych. W ich skład wchodziła 10. Armia oraz wojska ekspedycyjne w Szanghaju, którymi poprzednio dowodził.
13 grudnia 1937 roku dowodzone przez niego wojska zajęły ówczesną stolicę Chin – Nankin. Ponosi on odpowiedzialność za zbrodnie wojenne na narodzie chińskim, które znane są jako „masakra nankińska”. Przez ponad sześć tygodni żołnierze japońscy wymordowali ok. 200 tys. (inne źródła mówią o 300 tys.) ofiar, tysiące kobiet zostało zgwałconych, miasto zostało doszczętnie splądrowane i spalone. Matsui jako triumfator wjechał do miasta 17 grudnia i pozostał tam przez ok. 5-7 dni. Przez ten czas wiedział o zbrodniach dokonywanych przez jego żołnierzy.
Do 1938 roku pełnił on stanowisko głównodowodzącego Armii Chin Centralnych, po czym ponownie przeszedł w stan spoczynku.
Iwane Matsui przed Trybunałem Tokijskim.
Po kapitulacji Japonii został aresztowany przez amerykańskie władze okupacyjne i postawiony przed Międzynarodowym Trybunałem Wojskowym dla Dalekiego Wschodu. Postawiono mu zarzut dopuszczania się zbrodni wojennych i niepodjęcia żadnych kroków, zmierzających do powstrzymania rzezi cywilów i jeńców wojennych w Nankinie. Obrona wysuwała argument stanu zdrowia generała (w czasie działań wojennych i masakry nankińskiej chorował). Jednak oskarżyciele podkreślali fakt, że mimo iż chorował, nie przeszkadzało mu to w kierowaniu działaniami wojennymi ani w triumfalnym przybyciu do miasta, w czasie eskalacji okrucieństwa. Iwane Matsui został uznany za winnego zbrodni i stracony przez powieszenie. Wyrok wykonano w więzieniu Sugamo w Tokio, gdzie stracono również sześciu innych zbrodniarzy, m.in. Hideki Tōjō. W chwili śmierci miał 70 lat.

</doc>
<doc id="1269450" url="https://pl.wikipedia.org/wiki?curid=1269450" title="Rikard Ljarja">
Rikard Ljarja

Rikard Ljarja (ur. 1 kwietnia 1943 w Szkodrze, zm. 20 kwietnia 2020 w Tiranie) – albański aktor, reżyser i scenarzysta. 
Życiorys.
Uczył się w szkole muzycznej, grając na fortepianie i fagocie. Po ukończeniu szkoły średniej w 1960 r. rozpoczął studia matematyczne, ale wkrótce je przerwał i podjął studia artystyczne. W 1964 r. ukończył Szkołę Aktorską Aleksander Moisiu w Tiranie i podjął pracę w Teatrze im. Migjeni w Szkodrze. Na scenie szkoderskiej zagrał ponad 30 ról. W 1973 rozpoczął współpracę ze Studiem Filmowym Nowa Albania (Kinostudio Albania e Re). Jako aktor filmowy debiutował w 1966 r. rolą tytułową w filmie fabularnym "Komisarz Światła". Jak przyznał w wywiadzie, do roli tej konkurowało 15 aktorów, a on sam początkowo miał odgrywać rolę księdza, jednak sprzeciwił się temu sekretarz partii. Ma na swoim koncie 25 ról filmowych i 10 filmów, które wyreżyserował.
Z pracy w Studiu Filmowym zrezygnował w początkach lat 90., kiedy z powodu braku środków produkcję filmową ograniczono do minimum. W latach 1996–2002 był dyrektorem artystycznym telewizji albańskiej. Od 2002 r. na emeryturze.
Otrzymał tytuł „Zasłużonego Artysty” (alb. "Artist i Merituar").

</doc>
<doc id="1269454" url="https://pl.wikipedia.org/wiki?curid=1269454" title="Roseland NYC Live">
Roseland NYC Live

Roseland NYC Live ("PNYC") – koncertowy album grupy Portishead, wydany w 1998 roku nakładem Go! Discs/London Records. W tym samym roku ukazał się zapis wideo koncertu w formacie PAL, a cztery lata później wersja DVD.
Lista utworów.
CD.
Wszystkie utwory na płycie zostały nagrane na żywo w Roseland Ballroom w Nowym Jorku 24 lipca 1997 roku, oprócz utworu „Sour Times”, nagranego podczas koncertu w Warfield, San Francisco 1 kwietnia 1998, i utworu „Roads” zarejestrowanego podczas występu grupy na Quart Festival, Kristiansand 3 lipca 1998.
VHS/DVD.
Wszystkie utwory zostały nagrane w Roseland. Na DVD znajdują się ponadto teledyski grupy: „Numb”, „Sour Times”, „All Mine”, „Over” i „Only You”, „Road Trip” i „Wandering Star” oraz film "To Kill a Dead Man".

</doc>
<doc id="1269456" url="https://pl.wikipedia.org/wiki?curid=1269456" title="SAGEM myE77">
SAGEM myE77

SAGEM myE77 – telefon komórkowy marki SAGEM.

</doc>
<doc id="1269468" url="https://pl.wikipedia.org/wiki?curid=1269468" title="Louis Dupaty">
Louis Dupaty

Louis Charles Marie Henri Mercier Dupaty (ur. 29 września 1771 w Bordeaux, zm. 12 października 1825 w Paryżu) – francuski rzeźbiarz. 
Od 1816 roku był profesorem w paryskiej École nationale supérieure des beaux-arts.

</doc>
<doc id="1269473" url="https://pl.wikipedia.org/wiki?curid=1269473" title="Solenoid (ujednoznacznienie)">
Solenoid (ujednoznacznienie)



</doc>
<doc id="1269478" url="https://pl.wikipedia.org/wiki?curid=1269478" title="Stowarzyszenie Historyków Sztuki">
Stowarzyszenie Historyków Sztuki

Stowarzyszenie Historyków Sztuki (SHS) – ogólnopolskie stowarzyszenie z siedzibą w Warszawie i 12 oddziałami terenowymi. Zrzesza historyków sztuki, osoby pracujące w tym zawodzie oraz inne osoby, realizujące cele statutowe stowarzyszenia.
Zostało założone w 1934 jako Polski Związek Historyków Sztuki, w 1946 przekształciło się w Związek Historyków Sztuki i Kultury, a 6 lat później w Stowarzyszenie Historyków Sztuki. 
SHS organizuje sesje, objazdy, seminaria i odczyty. Wydaje własne publikacje (zwłaszcza materiały z sesji i seminariów SHS), a od 1950 wraz z Instytutem Sztuki PAN „Biuletyn Historii Sztuki”. Od 1952 prowadzi Bibliotekę Stowarzyszenia Historyków Sztuki im. prof. Jana Białostockiego na Rynku Starego Miasta 27 w Warszawie. 
Stowarzyszenie od 1949 zarządza Zamkiem Dunajec w Niedzicy.

</doc>
<doc id="1269482" url="https://pl.wikipedia.org/wiki?curid=1269482" title="Eugene Nida">
Eugene Nida

Eugene Albert Nida (ur. 11 listopada 1914 w Oklahoma City, zm. 25 sierpnia 2011 w Madrycie) – amerykański lingwista i teoretyk przekładu biblijnego uznawany za jednego z czołowych badaczy we współczesnych studiach nad teorią tłumaczenia. Jest twórcą teorii ekwiwalencji dynamicznej (funkcjonalnej).
Życiorys.
Eugene Nida urodził się 11 listopada w Oklahomie, w stanie Oklahoma. Został chrześcijaninem w młodym wieku, do czego przyczyniły się słowa, żeby „uznać Chrystusa za swojego zbawcę”, które usłyszał w kościele.
Otrzymał dyplom z wyróżnieniem na Uniwersytecie Kalifornijskim w 1936 r. Następnie uczęszczał do lingwistycznej szkoły Camp Wycliff, gdzie wykładano teorię przekładu biblijnego. Przez krótki czas był na misji w stanie Chihuauha w Meksyku, jednak ze względu na problemy zdrowotne, związane z niewłaściwą dietą i wysokim położeniem terenów, opuścił kraj. W międzyczasie został założycielem i członkiem Wycliffe Bible Translators.
W 1937 r. rozpoczął studia w Uniwersytecie Południowej Karoliny, gdzie po dwóch latach otrzymał stopień magistra w grece Nowego Testamentu. W tym samym roku rozpoczął tymczasowo pełnić funkcję pastora w Calvary Church of Santa Ana w Kalifornii. Pomimo swojego konserwatywnego wykształcenia, w późniejszych latach Nida prezentował podejście coraz bardziej ekumeniczne i zgodne z nowym ewangelikalizmem.
Nida w 1943 r. otrzymał stopień doktora językoznawstwa na Uniwersytecie Michigan. W tym samym roku został wyświęcony na baptyjskiego pastora i poślubił Altheę Lucillę Sprague, która zmarła w 1993 r. Nida ożenił się ponownie w 1997 r. z Marią Eleną Fernandez-Mirandą, prawnikiem i attaché dyplomatycznym.
Na początku lat 80. Nida odszedł na emeryturę. Nie zaprzestał dawania wykładów w uniwersytetach na całym świecie. Mieszkał w Madrycie i Brukseli. Zmarł w Madrycie 25 sierpnia 2011 r. Miał wtedy 96 lat.
Kariera.
W 1943 r. Nida rozpoczął pracę jako lingwista w Amerykańskim Towarzystwie Biblijnym. W krótkim czasie awansował na stanowisko Associate Secretary for Versions, następnie pracował jako Executive Secretary for Translations, aż do momentu przejścia na emeryturę.
Nida odegrał kluczową rolę podczas budowania pomostu między Watykanem i Zjednoczonymi Towarzystwami Biblijnymi, który miał pomóc w stworzeniu międzywyznaniowej wersji Biblii. Prace nad nią rozpoczęto w 1968 r. i prowadzono je w zgodzie z opisaną przez Nidę zasadą ekwiwalencji funkcjonalnej.
Teorie naukowe.
Nida jest uznawany za jednego z ważniejszych naukowców związanych z teorią przekładu i językoznawstwem.
Jego rozprawa doktorska pt. "A synopsis of English Syntax "była pierwszą wieloaspektową analizą pierwszego języka zgodną z teorią "immediate-constituent". Napisana przez niego książka pt. "Morphology: The Descriptive Analysis of Words" jest uznawana za jedną z ważniejszych pozycji amerykańskiego strukturalizmu.
Za najważniejszy wkład Nidy w rozwój teorii tłumaczeń uważa się stworzoną i opisaną przez niego teorię ekwiwalencji dynamicznej (funkcjonalnej), wedle której tłumacz skupia się "nie tyle na samym tekście źródłowym, lecz na sposobie, w jaki tłumaczenie tego tekstu zostanie odebrane".
Nida jest również autorem techniki "componential analysis".
Nida wraz z Lawrence'em Venutim udowodnili, że przekładoznawstwo jest dyscypliną złożoną o wiele bardziej, niż mogło się to początkowo wydawać. Jednym z argumentów przemawiających za taką tezą jest fakt, że tłumacz musi zdekonstruować tekst na poziomie wewnątrztekstowym i zdekodować go na poziomie odniesień do specyfiki kulturowej, idiomatycznej i figuratywnej. Taka analiza pozwala na zrozumienie tekstu źródłowego i przystąpienie do tłumaczenia, które jest nie tylko przeniesieniem znaczenia poszczególnych słów w danym kontekście, lecz także odtwarza znaczenie, które oryginalny tekst niesie ze sobą w ramach systemu językowego tłumacza.
Nida został skrytykowany za kontrowersyjną zmianę wprowadzoną do Revised Standard Version Bible, w ramach której miał usunąć słowo "dziewica" z księgi Izajasza 7:14. Jak zauważa jednak Peter Thusesen w swojej książce "In Discordance with the Scriptures", Nida nie był członkiem zespołu zajmującego się tymi zmianami.
Za najbardziej znaczący wkład, jaki Eugene Nida wniósł do teorii przekładu, uważane jest stworzenie pojęcia ekwiwalencji dynamicznej, znanej również jako ekwiwalencja funkcjonalna. Nida jest również autorem techniki „analizy składniowej”, w ramach której słowa są rozdzielane na ich części składowe, co ma na celu określenie ekwiwalencji w przekładzie [np. „bachelor” (tłum. „kawaler”) = mężczyzna + nieżonaty]. Nie jest to prawdopodobnie najlepszy przykład opisywanej techniki, jest jednak z pewnością najbardziej znany.
Teoria ekwiwalencji dynamicznej jest często ukazywana w zestawieniu z opozycyjnymi poglądów filologów, którzy utrzymują, że zrozumienie tekstu źródłowego można osiągnąć przez ocenę interakcji między słowami na danej stronie, oraz że znaczenie jest samowystarczalne w obrębie tekstu (np. jest skoncentrowane o wiele bardziej na osiąganiu ekwiwalencji semantycznej).
Opisana powyżej teoria, wraz z innymi teoriami dotyczącymi ekwiwalencji w przekładzie, jest przedstawiona w eseju Principles of Correspondence („Principles of Correspondence”, Nida, Venuti, 153-167), który Nida rozpoczyna od stwierdzenia, że „żadne dwa języki nie są identyczne, ani w znaczeniu, które jest nadawane korespondującym ze sobą znakom, ani w sposobie, który określa, jak znaki są łączone w wyrażenia oraz zdania. Jest więc rzeczą zrozumiałą, że nie istnieje całkowita ekwiwalencja między językami. Wynika z tego, że nie ma w pełni dokładnego przekładu” (Nida, Venuti, 153). Efekt przekładu może być bliski oryginałowi, nie jest jednak możliwe zachowanie identyczności w zakresie szczegółów.
Następnie Nida przedstawił różnice w podejściu do tłumaczeń, które uznał za godne uwzględnienia, i zawarł je w trzech podstawowych punktach:
1. Charakter wiadomości – w niektórych wiadomościach to ich treść powinna być czynnikiem decydującym o sposobie tłumaczenia; w innych to forma przekazu powinna zostać potraktowana priorytetowo;
2. Motywacja autora oraz tłumacza: żeby przekazać informację zarówno pod postacią treści, jak i formy; dążenie do pełnego zrozumienia przekazu przez czytelnika, tak aby mógł pojąć zarówno jego pełne znaczenie, jak i znaczenie szczegółowe poszczególnych części przekazu; do celów nadrzędnych, których celem jest nie tylko zrozumienie przekładu, lecz także dbałość o brak nieporozumień w obrębie przekładu.
3. Rodzaj odbiorców: potencjalni odbiorcy różnią się zarówno jeśli chodzi o zdolność dekodowania przekazu, jak i ich potencjalne zainteresowanie. Nida przypomina, że skoro w tłumaczeniu nie istnieją „identyczne ekwiwalenty”, celem tłumacza jest znalezienie „najbliższego, naturalnego ekwiwalentu”. Nida wyszczególnia dwa podstawowe kierunki w tłumaczeniach, które opierają się na dwóch różnych typach ekwiwalencji: ekwiwalencji formalnej oraz ekwiwalencji dynamicznej.
Typy ekwiwalencji.
Ekwiwalencja formalna i dynamiczna to dwa typy ekwiwalencji tłumaczeniowej, które wyróżnił Eugene Nida. Ekwiwalencja to odpowiedniość między tekstem źródłowym a tekstem docelowym tłumaczenia (lub jego poszczególnymi poziomami, np. zdaniem, wyrazem, itd.). Oba te terminy, obecnie szeroko stosowane w teorii tłumaczenia, badacz ukuł w latach 60. XX wieku.
Ekwiwalencja formalna.
Ten typ ekwiwalencji koncentruje się wokół samego komunikatu – jego formy i treści. Zadaniem, jakie stawia sobie tłumacz jest tutaj oddanie formy i treści w możliwie dosłowny, a zarazem zrozumiały sposób. Przekład wykonany w duchu ekwiwalencji formalnej często wymaga dodatkowych przypisów, które pozwolą czytelnikowi zrozumieć dosłownie przetłumaczone fragmenty tekstu, które zawierają elementy kultury zupełnie mu nieznane. Ekwiwalencję formalną nazywa się również ekwiwalencją strukturalną, ze względu na dążenie do osiągnięcia strukturalnego podobieństwa zarówno pod względem składni, jak i tematyki. Ekwiwalencja tego typu była początkowo uważana za jedyny prawidłowy sposób tłumaczenia Biblii, ponieważ istniało przeświadczenie, że każda zmiana na poziomie gramatycznym czy strukturalnym może prowadzić do zniekształcenia autentycznego przekazu Pisma Świętego. To samo miało miejsce w przypadku tłumaczeń technicznych, prawnych, które miały być tłumaczone wyłącznie literalnie. Dopiero czasy współczesne pozwoliły spojrzeć z innej perspektywy na teksty specjalistyczne i docenić znaczenie ekwiwalencji dynamicznej w tłumaczeniu tego typu tekstów.
Ekwiwalencja dynamiczna.
Ekwiwalencja dynamiczna, w przeciwieństwie do formalnej, jest ukierunkowana na naturalność wypowiedzi. Ten typ ekwiwalencji ma na celu wykorzystanie idiomatycznych możliwości języka i nawiązuje do sposobów zachowania właściwych danej kulturze. Ten typ można sprowadzić do zasady osiągnięcia ekwiwalentnego efektu, czyli skłonienie odbiorcy przekładu do zareagowania w taki sam sposób, w jaki zareagowałby czytelnik oryginału. W związku z tym przetłumaczony tekst będzie funkcjonował w środowisku docelowym, w podobny sposób, w jaki oryginał funkcjonuje w swoim pierwotnym kontekście. Jest to swego rodzaju przekład z kultury na kulturę, ponieważ najważniejsze jest tutaj osiągnięcie zadowalającego poziomu komunikacji. Ekwiwalencja dynamiczna jest zatem bardziej zorientowana na odbiorcę docelowego niż na tekst źródłowy. W przeciwieństwie do ekwiwalencji formalnej, która faworyzuje tekst źródłowy. Dynamiczny przekład zachowuje ducha oryginału, nawet jeśli wiąże się to z wprowadzeniem pewnego rodzaju modyfikacji. Na przykład fraza "święty pocałunek", która pojawia się w Nowym Testamencie jako tradycyjna forma powitania w ekstremalnym przypadku ekwiwalencji dynamicznej może zostać przekształcona w "serdeczny uścisk dłoni", zakładając, że jest to bardziej zrozumiałe dla odbiorcy. Ekwiwalencję dynamiczną jest bardzo trudno osiągnąć, ponieważ rodzi wiele trudności i wymaga większej wiedzy na temat kultury źródłowej i docelowej. W późniejszych pracach Eugene Nida używa określenia ekwiwalencja funkcjonalna ze względu na rosnące zainteresowanie funkcją przekładu i jego oddziaływaniem na odbiorcę.
Eugene Nida podkreśla w artykule pod tytułem "Zasady odpowiedniości", w oryginalnej wersji angielskiej "Principles of Correspondence", że pomiędzy ekwiwalencją formalną i dynamiczną istnieje szereg stopni pośrednich. Obecnie jednak dominuje podejście dynamiczne do procesu tłumaczenia, zarówno wśród tłumaczy jak i literatów oraz wydawców, którzy uważają ten typ za bardziej efektywny.
Publikacje.
Publikacje książkowe (wybór).
1. Bible Translating: An Analysis of Principles and Procedures, with Special Reference to Aboriginal Languages. New York: American Bible Society, 1947. Repr., London: United Bible Societies, 1961.
2. Componential Analysis of Meaning: An Introduction to Semantic Structures. The Hague: Mouton, 1975. Contexts in Translating. Amsterdam: John Benjamins, 2001.
3. Customs and Cultures: Anthropology for Christian Missions. New York: Harper and Row, 1954. Repr., Pasadena, Calif.: William Carey, 1975.
4. Exploring Semantic Structures. Munich: Wilhelm Fink, 1975.
5. Fascinated by Languages. Amsterdam: John Benjamins, 2003.
6. God's Word in Man's Language. New York: Harper and Brothers, 1952.
7. Good News for Everyone: How to Use the Good News Bible (Today's English Version). Waco, Tex.: Word Books, 1977.
8. Language Structure and Translation: Essays by Eugene A. Nida. Edited by Answar Dil. Stanford, Calif.: Stanford University Press, 1975.
9. Learning a Foreign Language: A Handbook Prepared Especially for Missionaries. Ann Arbor, Mich.: Friendship Press, 1957.
10. Message and Mission: The Communication of the Christian Faith. New York: Harper and Row, 1960. Rev. ed. with preface by Charles Kraft. Pasadena, Calif.: William Carey, 1990.
11. Morphology: The Descriptive Analysis of Words. Ann Arbor, Mich.: University of Michigan, 1949, 1967.
12. Religion Across Cultures. New York: Harper and Row, 1968. Repr. Pasadena, Calif.: William Carey, 1968.
13. Signs, Sense, and Translation. Cape Town: Bible Society of South Africa, 1984.
14. Sociolinguistics of Interlingual Communication, The. Brussels: Editions du Hazard, 1996.
15. Synopsis of English Syntax, A, doctoral dissertation. Linguistic Series 4. Norman, Okla.: Summer Institute of Linguistics of the University of Oklahoma, 1960. Repr., The Hague: Mouton, 1966.
16. Toward a Science of Translating: With Special Reference to Principles and Procedures Involved in Bible Translating. Leiden: Brill, 1964.
17. Translating Meaning. San Dimas, Calif.: English Language Institute, 1982.
Publikacje książkowe – jako współautor (wybór).
1. Arichea, Daniel C. A Handbook on Paul's Letter to the Galatians. New York: United Bible Societies, 1979.
2. A Handbook on the First Letter from Peter. New York: United Bible Societies, 1980. Bratcher, Robert G. A Handbook on the Gospel of Mark. New York: United Bible Societies, 1961
3. A Handbook on Paul's Letters to the Colossians and to Philemon. New York: United Bible Societies, 1977.
4. A Handbook on Paul's letter to the Ephesians. New York: United Bible Societies, 1982. de Waard, Jan. A Handbook on the Book of Ruth. New York: United Bible Societies, 1973. From One Language to Another. Functional Equivalence in Bible Translating. Nashville: Nelson, 1986.
5. Ellingworth, Paul E. A Handbook on Paul's Letters to the Thessalonians. New York: United Bible Societies, 1975.
6.A Handbook on the Letter to the Hebrews. New York: United Bible Societies, 1983. Loh, I-Jin. A Handbook on Paul's Letter to the Philippians. New York: United Bible Societies, 1977.
7. Louw, Johannes P. 1988. Greek-English Lexicon of the New Testament Based on Semantic Domains. New York: American Bible Society, 1988. Newman, Barclay M. A Handbook on the Acts of the Apostles. New York: United Bible Societies, 1972.
8. A Handbook on Paul's Letter to the Romans. New York: United Bible Societies, 1973. A Handbook on the Gospel of John. New York: United Bible Societies, 1980. North, Eric M. Book of a Thousand Tongues. London, England: United Bible Societies, 1972.
9. Price, Brynmor F. A Handbook on the Book of Jonah. New York: United Bible Societies, 1978. Reyburn, William D. Reyburn. Understanding Latin Americans. Pasadena, Calif.: William Carey, 1974.
10. Meaning across Cultures: A Study on Bible Translating. Maryknoll, N.Y.: Orbis, 1981.
11. Smalley, William A. Introducing Animism. New York: Friendship, 1959.
12. Taber, Charles R. The Theory and Practice of Translation. Leiden: Brill; and New York: United Bible Societies, 1969.
Artykuły (wybór).
1. “Analysis of Meaning and Dictionary Making.” International Journal of American Linguistics, 24 (1958): 279-92.
2. “Bible Translation.” Routledge Encyclopedia of Translation Studies. Edited by Mona Baker. London: Routledge, 1998 (22-28).
3. “Bible Translation for the Eighties.” International Review of Mission 70/279 (1981): 130-139.
4. “Bible Translator’s Use of Receptor-Language Texts, The.” The Bible Translator 11 (1960): 82-86. “Formal Correspondence in Translation.” The Bible Translator 21 (1970): 105-13.
5. “Linguistics and Ethnology in Translation-Problems.” Pages 90-97 in Language in Culture and Society: A Reader in Linguistics and Anthropology. Edited by Dell Hymes. New York: Harper &amp; Row, 1964.
6. “Multimedia Communication of the Biblical Message.” Pages 119-31 in Fidelity and Translation. Edited by Paul A. Soukup and Robert Hodgson. New York: American Bible Society, 1999.
7. “My Pilgrimage in Mission.” International Bulletin of Missionary Research 12 (1988): 62-65. “Principles of Translation as Exemplified by Bible Translating.” Pages 11-31 in On Translation. Edited by Reuben A. Brower: Cambridge, Mass.: Harvard University Press, 1959.
8. “Relationship of Social Structure to the Problems of Evangelism in Latin America, The.” Practical Anthropology 5 (1958) 101-23.
9. “Selection of a Translation Team, The.” The Bible Translator 31 (1980): 434-437.
10. “Similar but Different.” Pages 15-24 in Similarity and Difference in Translation: Proceedings of the International Conference on Similarity and Translation. Edited by Stefano Arduini and Robert Hodgson. Rimini, Italy: Guaraldi, 2004. Repr., Rome: Edizioni di Storia e Letteratura, 2007. “Theories of Translation.” Pages 512-15 in vol. 6 of The Anchor Bible Dictionary. Edited by D. N. Freedman, et al. 6 vols. New York: Doubleday, 1992.

</doc>
<doc id="1269483" url="https://pl.wikipedia.org/wiki?curid=1269483" title="Ziarniak (mikrobiologia)">
Ziarniak (mikrobiologia)

Ziarniaki, ziarenkowce (łac. "coccus", l.mn. "cocci"; z gr. "kokkos" – jagoda) – komórki bakteryjne o kształcie kulistym.
Mogą występować jako pojedyncze komórki lub w charakterystycznych skupiskach, które często wykorzystuje się w ich identyfikacji. Formy takich skupisk są następujące:
Ziarniaki mogą należeć zarówno do bakterii gramujemnych (np. rodzina "Neisseriaceae"), jak i gramdodatnich (np. rodziny "Staphylococcaceae", "Streptococcaceae", "Micrococcaceae"). W niektórych stadiach życiowych, np. pod postacią spor, bakterie mogą przybierać inny kształt niż formy wegetatywne.

</doc>
<doc id="1269484" url="https://pl.wikipedia.org/wiki?curid=1269484" title="Solenoid (biologia)">
Solenoid (biologia)

Solenoid, włókno 30 nm – jednostka strukturalna chromatyny składająca się ze zwiniętego w lewoskrętną helisę nukleofilamentu o średnicy 30 nm. Na każdy skręt solenoidu przypada 6 chromatosomów. Zwinięty solenoid wraz z macierzą jądrową tworzy pętlę chromosomową.

</doc>
<doc id="1269490" url="https://pl.wikipedia.org/wiki?curid=1269490" title="Chuck Jones">
Chuck Jones

Chuck Jones, właściwie Charles Martin Jones (ur. 21 września 1912, zm. 22 lutego 2002) – amerykański reżyser animacji. Twórca kreskówek takich jak "Tom i Jerry", "Struś Pędziwiatr" czy "Królik Bugs". Ojciec producentki Lindy Jones Clough. Trzy jego kreskówki – "Duck Amuck" (1953), "One Froggy Evening" (1955) i "What's Opera, Doc?" (1957) znalazły się na liście US National Film Registry, zawierającej tytuły produkcji filmowych budujących dziedzictwo kulturowe USA.
Chuck Jones, podczas 60 lat pracy zawodowej stworzył ponad 300 animowanych historii i został uhonorowany czterema Oscarami, z czego trzy za reżyserską pracę nad serią animacji pt. "Looney Tunes". W 1996 roku Akademia przyznała Jonesowi honorowego Oscara za całokształt pracy i szczególne osiągnięcia w dziedzinie animacji.
Życiorys.
Chuck Jones urodził się w 1912 w miejscowości Spokane, w stanie Waszyngton, i karierę gwiazdy filmowej rozpoczynał bardzo wcześnie. Już jako mały chłopiec grał w niemych filmach. Po ukończeniu Akademii Sztuk Pięknych znalazł autora kreskówek w studio Ubbe Inwerksa, w przeszłości związanego z Waltem Disneyem. Jednak dopiero przejście do studia braci Warner w 1936 roku pozwoliło młodemu, 24-letniemu wówczas artyście, rozwinąć skrzydła i pokazać na co go stać...
Podczas Złotego Wieku Animacji, na przełomie lat 1930-1940, nadzorował i kierował pracą wielu rysowników, których zespołowym osiągnięciem jest światowej sławy postać, trudne dziecko animacji – Królik Bugs i Kaczor Daffy. W pracy nad Looney Tunes Jones stworzył swoją własną grupę niepokonanych charakterów z Kojotem i jego prześladowcą, Strusiem Pędziwiatrem na czele. W przeciwieństwie do animacji produkowanych przez studio Walta Disneya, kreskówki Jonesa przedstawiały postacie tryskające szalonym i wielokrotnie czarnym poczuciem humoru, co trafiało w gusta nie tylko dla dzieci, ale i rodziców. Świat animacji zaroił się od dowcipnych, krnąbrnych, upartych, złośliwych i przez to bardzo ludzkich postaci. Po zamknięciu studia Warner Bros w 1962 roku, Jones przeniósł się do wytwórni MGM, gdzie zaczął pracować nad trzecią serią popularnej kreskówki "Tom i Jerry". Stworzył on 30 odcinków tej nowej serii. W 1965 roku wyreżyserował krótki film animowany zatytułowany Kropka i linia, za który otrzymał Oscara. „Jestem wciąż zaskoczony tym, że ktoś zaoferował mi pracę i płacę za to, co chciałem robić.” – wspomniał Jones.
Jeden z jego najbardziej popularnych filmów, "What's Opera, Doc?", został włączony do National Film Registry (Filmoteka Narodowa) w 1992 roku z uzasadnieniem, że jest to jeden z najbardziej kulturalnie, historycznie i estetycznie ważnych filmów naszych czasów. w 1996 roku Chuck Jones został uhonorowany przez Akademię Filmową Oscarem za całokształt pracy i szczególne osiągnięcia w animacji filmowej. We wstępie do jego prowokatorskiej i obrazoburczej autografii zatytułowanej „Chuck Jones: Życie i twórczość animatora kreskówek”, Steven Spielberg napisał: „Chuck Jones ze swoją oryginalnością, szybkim i ciętym dowcipem niebanalnym poczuciem humoru nie ma sobie równych.”. Przed śmiercią Jones wrócił do sztuk pięknych, by udoskonalić swoje umiejętności rysunku. Jednak wciąż animowane postacie postrzegał i traktował równie realnie, prawdziwie jak tematy swoich poważnych szkiców i rysunków. „Animacja nie jest iluzją życia” – powiedział na swojej stronie internetowej – „To jest życie” (na podstawie materiałów Warner Bros. Home Video).
Życie prywatne.
Jego żoną była Dorothy Jones, z którą ożenił się w 1935 roku (w 1978 roku Dorothy zmarła). W 1981 roku Jones ożenił się ponownie. Jego drugą żoną była Marian J. Dern Jones.
Zmarł w 2002 roku w wieku 89 lat na niewydolność serca.

</doc>
<doc id="1269493" url="https://pl.wikipedia.org/wiki?curid=1269493" title="Instytut Nauk Geologicznych Uniwersytetu Jagiellońskiego">
Instytut Nauk Geologicznych Uniwersytetu Jagiellońskiego

Instytut Nauk Geologicznych Uniwersytetu Jagiellońskiego (ING UJ) – jednostka dydaktyczna będąca częścią Wydziału Geografii i Geologii Uniwersytetu Jagiellońskiego.
W skład Instytutu wchodzą jednostki wewnętrzne: 
Laboratorium Mikroskopii Elektronowej Skaningowej i Mikroanalizy
Laboratorium Badań Mineralogicznych
Laboratorium Geochemii Nieorganicznej
Laboratorium Geochemii Organicznej
Centrum Informatyczno-Analityczne
Historia.
Początki obecnego Instytutu Nauk Geologicznych sięgają roku 1782, kiedy to na stanowisko kierownika Katedry Historii Naturalnej oraz Chemii Szkoły Głównej Koronnej został powołany Jan Dominik Jaśkiewicz, twórca Muzeum Mineralogicznego i istniejącego do dziś Ogrodu Botanicznego w Krakowie. Do 1811 roku katedrą kierowali Franciszek Scheit, Baltazar Hacquet i Alojzy Estreicher. W 1811 roku, za sprawą Stanisława Staszica, powstała odrębna katedra mineralogii i "jeognozji", którego profesorem został Józef Tomaszewski. W 1833 Katedra Mineralogii została zlikwidowana a w jej miejsce utworzono Katedrę Historii Naturalnej, obejmującą mineralogię, zoologię i botanikę. W kolejnych latach (1833-1842) katedrą kierował Alojzy Estreicher, a do 1847 Ignacy Czerwiakowski. W 1847 z Katedry Historii Naturalnej wydzielono Katedrę Fizjografii, obejmującą mineralogię i zoologię, pod kierownictwem Hermana Schmidta. 
W kolejnych latach, rozwój nauk powodował, iż z Katedry Fizjografii wydzielano mniejsze jednostki: rozdzielono mineralogię i zoologię. Katedrę na przestrzeni kolejnych lat prowadzili znani naukowcy: Ludwik Zejszner, Victor Zepharovich, Ignacy Czerwiakowski, Alojzy Alth (autor pierwszego zeszytu Atlasu Geologicznego Galicji). W 1863 napisano pierwsze prace doktorskie z zakresu geologii i mineralogii, a w 1882 obroniono pierwszą habilitację z tej dziedziny. W 1885 roku stanowisko profesora nadzwyczajnego geologii i paleontologii w UJ objął Władysław Szajnocha (profesurę zwyczajną otrzymał on w 1889 roku, a w latach 1911/1912 i 1916/1917 pełnił funkcję Rektora Uniwersytetu Jagiellońskiego). W 1883 roku, za sprawą katedry, wyszedł pierwszy polski podręcznik mineralogii. 
18 kwietnia 1886 roku z Muzeum Mineralogicznego wydzielone zostały dwa oddziały: mineralogiczny (pod kier. prof. Alojzego Altha) i geologiczno-paleontologiczny (pod kier. prof. Władysława Szajnochy). W tym samym roku powstał Gabinet Geologiczny pod kierownictwem profesora Szajnochy; był to pierwszy i największy geologiczny zakład naukowy w Polsce. Zakład posiadał bibliotekę stworzoną ze zbiorów samego profesora (4 tysięcy woluminów). Z inicjatywy Gabinetu powstał Zakładu Paleontologii, Krajowy Zakład Geologiczny (1905), Akademia Górniczo-Hutnicza, a w 1919 roku ogłosił drukiem powstanie projektu Państwowego Instytutu Geologicznego. Przez te lata stanowiska kierownicze w Zakładzie Mineralogii i Petrografii zajmowali Alojzy Alth, Feliks Kreutz, Józef Grzybowski, Władysław Pawlica, Stefan Kreutz, Jan Nowak. W 1927 roku UJ wprowadził magisteriaty w zakresie geologii i paleontologii. W 1928 roku przy UJ pracowały trzy odrębne placówki z zakresu nauk geologicznych: Gabinet Mineralogiczny (Collegium Minus, ul. Gołębia 11), Gabinet Geologiczny (Collegium Physicum, ul. św. Anny 6) (późniejszy Zakład Geologiczny (1929)) oraz Pracownia Paleontologiczna (Collegium Iuridicum, ul. Grodzka 53), wydzielona formalnie w 1912 i kierowana przez Józefa Grzybowskiego do 1922 roku. Po śmierci J. Grzybowskiego kierownictwo Pracowni Paleontologicznej objął Jan Nowak, który kierował pracownią i od roku 1928 Gabinetem Geologicznym aż do wybuchu II wojny światowej.
W 1933 roku przy Zakładzie Geologii powstała pracownia do badań gruntów, nazwana w 1937 "Stacją Doświadczalną do Badań Gruntowych przy Zakładzie Geologii UJ" a zatwierdzona przez ówczesne Ministerstwo Wyznań Religijnych i Oświecenia Publicznego. W latach 1939 - 1945 Katedra Geologii została zamknięta, jej pomieszczenia zajęte zostały przez okupanta a wielu profesorów zostało zesłanych do obozu w Sachsenhausen.
Po wyzwoleniu Krakowa reaktywacją Zakładu Geologicznego zajęli się przedwojenni pracownicy: dr K. Konior, Andrzej Michalik, dr J. Burtan, dr S. Sokołowski i prof. Julian Tokarski. Pierwsze wykłady rozpoczęły się 1 marca 1945. W 1945 roku kierownictwo Zakładu objął prof. Antoni Gaweł, który pełnił tę funkcję do roku 1974. 
W październiku 1951 nastąpiła likwidacja Zakładu Geologii, Mineralogii i Paleontologii UJ; został przyłączony do Akademii Górniczo-Hutniczej. Rozwiązaniu uległo również Koło Geologów Studentów UJ. Do 1958 roku nazwa późniejszego instytutu kilkakrotnie zmieniała się a kontrolę nad nią sprawowały różne katedry i instytucje. W 1958 roku utworzono Zakład Paleontologii przy Katedrze Geologii UJ a w 1972 powstał Instytut Nauk Geologicznych UJ. W 1974 roku funkcjonowała Katedra Mineralogii i Petrografii, której kierownikiem był doc. Czesław Harańczyk oraz Instytut Nauk Geologicznych UJ pod kierownictwem prof. Rafała Unruga. W 2000 roku dotychczasowy Zakład Geologii podzielił się na trzy odrębne Zakłady: Geodynamiki i Geologii Środowiskowej, Sedymentologii i Analizy Paleośrodowiska oraz Kartografii Geologicznej i Tektoniki. Od roku 2021 zakłady te zostały zlikwidowane i zastąpione jednostkami wewnętrznymi: Laboratorium Mikroskopii Elektronowej Skaningowej i Mikroanalizy, Laboratorium Badań Mineralogicznych, Laboratorium Geochemii Nieorganicznej, Laboratorium Geochemii Organicznej oraz Centrum Informatyczno-Analitycznym.

</doc>
<doc id="1269496" url="https://pl.wikipedia.org/wiki?curid=1269496" title="Linia kolejowa nr 3">
Linia kolejowa nr 3

Linia kolejowa nr 3 Warszawa Zachodnia – Kunowice – zelektryfikowana, w większości dwutorowa, magistralna linia kolejowa o znaczeniu państwowym, łącząca stację Warszawa Zachodnia z Granicą Państwa.
Linia stanowi drugą co do długości linię kolejową w Polsce (krótsza o 17,889 km od linii kolejowej Chorzów Batory – Tczew) oraz fragment międzynarodowej linii kolejowej E 20 (Berlin – Kunowice – Poznań – Kutno – Sochaczew – Warszawa – Terespol – Moskwa).
Przebieg.
Tor parzysty linii rozpoczyna się na rozjeździe 10 na stacji Warszawa Zachodnia i w tym miejscu styka się z linią kolejową Warszawa Zachodnia – Terespol. Dalej biegnie przez peron 5 torem 6 na podanej stacji; później od linii odgałęzia się linia kolejowa Warszawa Zachodnia – Warszawa Czyste T201,2S, która przechodzi pod linią. Następnie linia jedzie pod wiaduktem linii kolejowej Warszawa Zachodnia – Kraków Główny, nad torem linii kolejowej Warszawa Zachodnia – Grodzisk Mazowiecki i od tego momentu znajduje się między torami linii nr 447.
Linia przechodzi przez peron 2 torem 2Ł na przystanku Warszawa Włochy, a na rozjeździe 21 bieg rozpoczyna tor nieparzysty linii – od tego miejsca linia jest dwutorowa. Tor parzysty wraz z linią kolejową Warszawa Włochy – Warszawa Włochy T3Ł przechodzi nad torem linii nr 447 oraz linią kolejową Warszawa Zachodnia – Katowice i spotyka się z torem nieparzystym – odtąd tory biegną równolegle, obok siebie.
Między przystankami Warszawa Ursus Północny i Warszawa Gołąbki linia przebiega wiaduktem nad linią kolejową Warszawa Główna Towarowa – Józefinów oraz torem linii kolejowej Warszawa Główna Towarowa – Warszawa Gołąbki. Następnie przechodzi pod fragmentem ekspresowej obwodnicy Warszawy, dalej przez Ożarów Mazowiecki, Płochocin, Błonie, Sochaczew, a na stacji Bednary odgałęzia się linia kolejowa Bednary – Łódź Kaliska. Potem biegnie przez peron 1 na stacji Łowicz Główny, gdzie dochodzą linia kolejowa Łowicz Główny ŁG1 – Łowicz Przedmieście oraz linia kolejowa Skierniewice – Łowicz Główny, by później przejść nad Bzurą i pod Autostradą Bursztynową do peronu 2 na stacji Kutno, gdzie styka się z linią kolejową Łódź Widzew – Kutno, linią kolejową Kutno – Piła Główna oraz linią kolejową Kutno – Brodnica.
Od Kutna linia dochodzi do posterunku odgałęźnego Zamków, skąd odgałęziają się linia kolejowa Zamków – Borysławice oraz linia kolejowa Ponętów – Zamków; dalej biegnie pod wiaduktem linii kolejowej Chorzów Batory – Tczew i dociera do stacji Barłogi, gdzie spotyka się z linią kolejową Barłogi – Borysławice oraz linią kolejową Ponętów – Barłogi. Potem przebiega przez Kłodawę, Koło, Konin i Strzałkowo do posterunku odgałęźnego Sokołowo Wrzesińskie, skąd odchodzi linia kolejowa Sokołowo Wrzesińskie – Września. Dalej biegnie wiaduktem nad linią kolejową Oleśnica – Chojnice, a na stacji Podstolice styka się z linią kolejową Września – Podstolice. Podane linie są eksploatowane przez pociągi podmiejskie i dalekobieżne w celu dojazdu do stacji Września.
Linia przebiega przez Neklę, następnie pod wschodnią obwodnicą Poznania, po czym przez Kostrzyn do Swarzędza, gdzie odgałęzia się linia kolejowa Swarzędz – Poznań Starołęka wschodząca w skład Towarowej Obwodnicy Poznania. Na wysokości posterunku odgałęźnego Poznań Antoninek odchodzi linia kolejowa Poznań Antoninek – Nowa Wieś Poznańska, a potem biegnie pod linią kolejową Poznań Krzesiny – Kobylnica do peronu 3 na stacji Poznań Wschód, gdzie schodzą się linia kolejowa Poznań Wschód – Skandawa oraz linia kolejowa Poznań Wschód – Bydgoszcz Główna. Linia przecina Wartę i dociera do peronów 1 i 2 na stacji Poznań Główny, gdzie schodzą się linia kolejowa Kluczbork – Poznań Główny, linia kolejowa Wrocław Główny – Poznań Główny oraz linia kolejowa Poznań Główny – Szczecin Główny.
Linia nr 3 biegnie dalej nad linią nr 271 oraz torem linii kolejowej Poznań Starołęka PSK – Poznań Górczyn do stacji Poznań Górczyn. Następnie przechodzi pod zachodnią obwodnicą Poznania oraz Autostradą Wolności, po czym przez Buk, Opalenicę, Nowy Tomyśl i Zbąszyń, gdzie spotyka się z linią kolejową Leszno – Zbąszyń. Dalej przebiega do posterunku odgałęźnego Chlastawa, skąd odgałęziają się linia kolejowa Chlastawa – Kosieczyn i linia kolejowa Chlastawa – Dąbrówka Zbąska oraz biegnąc równolegle do linii kolejowej Zbąszynek – Gorzów Wielkopolski dochodzi do stacji Zbąszynek.
Linia przechodzi pod wiaduktem linii kolejowej Zbąszynek – Gubin, po czym pod drogą ekspresową S3, przez Świebodzin, Torzym, ponownie pod Autostradą Wolności i dochodzi do peronów 1 i 2 na stacji Rzepin, gdzie zbiegają się linia kolejowa Wierzbno – Rzepin, linia kolejowa Jerzmanice Lubuskie – Rzepin RzB oraz linia kolejowa Rzepin RzB – Drzeńsko. Potem przechodzi pod linią nr 822 i linią kolejową Wrocław Główny – Szczecin Główny, po chwili przez Kunowice i Słubice. Linia kończy bieg na granicy polsko-niemieckiej, w miejscu dawnego przejścia granicznego Kunowice-Frankfurt na Odrze.
Linia jest podzielona na 20 odcinków:
Historia.
XIX wiek.
Pierwszy projekt połączenia Poznania z Frankfurtem nad Odrą powstał w maju 1842 r., kiedy to marszałek sejmu prowincjonalnego Stanisław Poniński, burmistrz Poznania Eugeniusz Naumann i Karol Marcinkowski wystosowali odezwę do ziemian i mieszczan poznańskich w powyższej sprawie. Powołano specjalną komisję, a "Gazeta Wielkiego Księstwa Poznańskiego" szczegółowo opisywała postępy przy realizacji projektu. Nie doszedł on jednak do skutku z uwagi na odkładanie decyzji przez rząd pruski.
Od połowy lat 40. XIX w. trwały prace nad projektem budowy mostu na Odrze w okolicach Frankfurtu – zamysłem było połączenie Frankfurtu z Rzepinem, a dalej ze Śląskiem oraz Szczecinem. W latach 60. XIX w. padła także propozycja przebiegu linii przez Świebodzin; 20 kwietnia 1864 r. król Wilhelm I udzielił koncesji na budowę linii przez miasto. Prace na odcinku Mostki – Zbąszyń rozpoczęły się w lutym 1868 r. Odcinek oficjalnie oddano do użytku 25 czerwca 1870 r. i pierwotnie był jednotorowy. W 1871 r. zbudowano wspomniany most na Odrze, który był przygotowany pod budowę drugiego toru. Tor został ułożony w 1899 r., a dodatkowy tor do Poznania powstał 30 lat później.
Dwudziestolecie międzywojenne.
Po traktacie wersalskim, podpisanym 28 czerwca 1919 r., w wyniku określenia granic między Polską a Niemcami, stacja w Zbąszyniu (niem. "Bentschen") znalazła się po stronie polskiej, więc władze niemieckie, nieposiadające po swojej stronie stacji granicznej, postanowiły zbudować nowoczesny technicznie dworzec i osiedle kolejarskie, które nazwano "Neu Bentschen –" dosł. "Nowy Zbąszyń" (obecnie Zbąszynek). W 1921 r. zbudowano 111 km dodatkowego toru z Kutna przez Konin do Strzałkowa. W latach 1925–1930 zmieniono przebieg linii na odcinku Chlastawa – Dąbrówka Zbąska. Pierwotny odcinek linii, wybudowany w 1870 r., pozostał czynny (powstał tymczasowy posterunek odgałęźny Boleń) do czasów przebudowy linii kolejowej Zbąszynek – Gorzów Wielkopolski jako tymczasowy przebieg linii do Gorzowa Wielkopolskiego. 15 maja 1930 r. Warszawa otrzymała bezpośrednie, regularne połączenie z Poznaniem, a 14 września 1930 r. ukończono prace na dworcu w Zbąszynku, umożliwiając tym samym uruchomienie połączenia z Berlinem oraz Europą Zachodnią.
Zmieniono także przebieg linii na odcinku Poznań Górczyn – Poznań Główny, dzięki czemu umożliwiono wjazd przez nieistniejący już posterunek odgałęźny Poznań Główny Ppd na wybudowaną w 1919 r., a zlikwidowaną w 1997 r. stację Poznań Główny Towarowy. Pierwotny przebieg linii to częściowo rozebrane bocznice stacji Poznań Górczyn odgałęziające się na wschodniej głowicy stacji w kierunku ulicy Hetmańskiej.
II wojna światowa.
Podczas II wojny światowej linia służyła przede wszystkim do przewozu wojska, sprzętu, amunicji i innego zaopatrzenia w jedną stronę, a rannych, urlopowiczów, jeńców i łupy wojenne w drugą stronę. Linia z tego względu była przeciążona i zdarzały się na niej liczne, niekiedy groźne wypadki – około 1942 r. w okolicach Świebodzina doszło do zderzenia pociągu pośpiesznego przewożącego wojskowych z tyłem pociągu z cysternami zjeżdżającego na bocznicę kolejową. W wyniku tego zdarzenia część cystern zapaliła się, a załoga lokomotywy, kolejarze, podróżni i wojskowi przebywających w wagonach spłonęli żywcem.
Stacja Kutno i szlak na odcinku Nowe Kutnowskie – Kutno uległy przebudowie w 1943 r., kiedy to Dyrekcja Kolei Rzeszy dokonała korekty przebiegu linii w związku z rozbudową lokomotywowni wachlarzowej Kutno Azory. Przebieg dawnej linii wyznacza dziś linia kolejowa Kutno – Kutno Azory Lokomotywownia, której kilometraż pokrywa się częściowo z linią kolejową nr 3, stanowiąc dojazd do lokomotywowni Kutno Azory. Stacja Września uległa natomiast dwóm przebudowom: w czasie II wojny światowej oraz w 1977 r. Podczas pierwszej przebudowy w czasie II wojny światowej zmieniono przebieg linii (dzisiejszej linii kolejowej Września – Podstolice) w związku z wydłużeniem południowej głowicy stacji Września. Stary przebieg trasy wyznacza dziś ulica Jagodowa we Wrześni.
Przesuwająca się w stronę Niemiec Armia Czerwona odbudowywała zniszczone mosty oraz tory kolejowe, a dodatkowo układała równolegle obok toru normalnego (1435 mm) tor szeroki (1524 mm) w celu uniknięcia przeładunków. Tor szeroki omijał Poznań od strony południowej i prowadził do Berlina. Po konferencji poczdamskiej tor szeroki został rozebrany, gdyż sprawiał wiele trudności przy skrzyżowaniach z torem normalnym oraz utrudniał obsługę węzłów kolejowych. Do przebudowy linii kolejowej częściowo użyto torów pozyskanych z linii kolejowej Sulechów – Świebodzin.
Lata powojenne.
Do 1994 r. linia kolejowa stanowiła główną arterię transportową łączącą Związek Radziecki z Niemiecką Republiką Demokratyczną. Była to jedyna linia bloku wschodniego wykorzystywana do regularnego ruchu pasażerskiego z Europą Zachodnią. Podczas drugiej przebudowy węzła Września dokonano zmiany przebiegu linii poprzez budowę odcinka Sokołowo Wrzesińskie – Podstolice (w 1977 r.) oraz korektę przebiegu za stacją Podstolice w kierunku Nekli. Pozostałościami korekty przebiegu linii są czynne linie Sokołowo Wrzesińskie – Września i Września – Podstolice oraz działki ewidencyjne po starym przebiegu linii od Podstolic do Nekli. Linia była wielokrotnie naprawiana, przebudowywana i została całkowicie zelektryfikowana w maju 1984 r.
Charakterystyka techniczna.
Linia w całości jest klasy D3, maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN. Sieć trakcyjna jest przystosowana, w zależności od odcinka, do maksymalnej prędkości od 140 km/h do 200 km/h; obciążalność prądowa wynosi od 1700 A do 2730 A, a minimalna odległość między odbierakami prądu wynosi 7 m. Linia wyposażona jest w elektromagnesy samoczynnego hamowania pociągów oraz dwukierunkową samoczynną blokadę liniową – trzystawna na odcinku Warszawa Zachodnia – Warszawa Gołąbki i czterostawna na odcinku Warszawa Gołąbki – Kunowice (GP).
Linia dostosowana jest, w zależności od odcinka, do prędkości od 60 km/h do 160 km/h, a jej prędkość konstrukcyjna wynosi 160 km/h. Obowiązują następujące prędkości maksymalne dla pociągów:
Linia znajduje się w "Wykazie linii, na których nie jest dostępna zdolność przepustowa lub dostępna zdolność przepustowa jest ograniczona" i są na niej przeprowadzane regularne, nocne, 4-godzinne przerwy techniczne. Planowane jest poprawienie przepustowości na odcinku Warszawa – Kutno poprzez: przebudowę blokady liniowej (srk) na odcinku Warszawa Włochy – Warszawa Gołąbki, przebudowę układu torowego punktów Warszawa Gołąbki i Ożarów Mazowiecki oraz rozbudowę układu torowego do czterotorowego na linii wlotowej do Warszawy.
Infrastruktura.
Posterunki ruchu i punkty ekspedycyjne.
Na linii znajdują się 92 różne punkty eksploatacyjne, w tym 35 stacji kolejowych, 48 przystanków i 9 posterunków odgałęźnych.
Modernizacja.
Linia z racji swojego międzynarodowego charakteru (E20) jest stale modernizowana. Celem modernizacji w latach 1998–2007 było dostosowanie parametrów linii do standardów unijnych i wymogów umów AGC (Umowa europejska o głównych międzynarodowych liniach kolejowych) i AGTC (Europejska umowa o głównych międzynarodowych liniach transportu kombinowanego i obiektach towarzyszących), które umożliwiły jazdę pociągów pasażerskich z prędkością 160 km/h, a towarowych 120 km/h z naciskiem na oś 225 kN.
Zakres modernizacji linii objął m.in.:
Źródła finansowania: Phare, Europejski Bank Inwestycyjny (EBI), Fundusz Spójności (ISPA/FS), Budżet państwa oraz ze środków własnych.
Na odcinku Rzepin – Granica Państwa.
W roku 2000 wdrożone zostały, poprzez podpisanie Memorandum Finansowego, działania związane z uruchomieniem projektu. Realizacja zasadniczych prac modernizacyjnych przygranicznego odcinka tj. Rzepin – Granica Państwa o długości 15 km została zakończona w czerwcu 2004 r.
Zakres projektu obejmował:
Zgodnie z podpisaną w dniu 8 grudnia 2003 r. zmianą do Memorandum Finansowego w ramach projektu realizowana jest umowa na zaprojektowanie i wybudowanie dwóch przejść dla zwierząt.
Wartość projektu: 24,2 mln €
Źródła finansowania:
Całkowity koszt projektu zaplanowano na 24 195 902 €, natomiast Komisja Europejska zatwierdziła koszty kwalifikowane w wysokości 23 033 384 €, w tym udział funduszu Spójności wyniósł 75%, tj. 17 275 038 €, a pozostałe wydatki zostały pokryte z budżetu państwa.
6 września 2007 r. przekazano do Komisji Europejskiej Wniosek o dokonanie zmian warunków przedsięwzięcia w ramach FS, uwzględniający między innymi wydłużenie okresu ważności Memorandum Finansowego z 31 grudnia 2007 r. do 31 grudnia 2008 r.
Okres realizacji: 2000–2007 r.
Na odcinku Warszawa Zachodnia – Rzepin.
Projekt obejmował pomoc techniczną, tj. przygotowanie studium wykonalności i aplikacji dla przeprowadzenia modernizacji linii na dwóch zasadniczych odcinkach wchodzących w skład II Korytarza Transportowego:
Modernizacja odcinka Warszawa – Rzepin (E 20 – pozostałe roboty) obejmowała dokończenie modernizacji odcinka Warszawa – Rzepin w zakresie:
Realizacja planowanej modernizacji odcinka C – E20 Łowicz Główny – Skierniewice – Łuków odbyło się w ramach 5 zadań inwestycyjnych:
Wartość projektu: 3,45 mln €
Źródła finansowania:
Realizacja: grudzień 2004 – październik 2007 r.
Modernizacja Poznańskiego Węzła Kolejowego.
Poznański Węzeł Kolejowy jest zlokalizowany w gęsto zabudowanym obszarze miejskim. Krzyżują się w nim dwa ważne ciągi komunikacyjne łączące wschód i zachód oraz północ i południe Europy. Zły stan techniczny urządzeń oraz nawierzchni sprawiał, iż stanowił „wąskie gardło” w międzynarodowych połączeniach transportowych, utrudniając płynne prowadzenie ruchu pociągów.
Zmodernizowany odcinek to 21 km zelektryfikowanej, dwutorowej linii od stacji Swarzędz do stacji Poznań Junikowo, na którym usytuowane są przystanek i posterunek odgałęźny Poznań Antoninek, stacja Poznań Wschód, przystanek Poznań Garbary, węzeł kolejowy Poznań Główny oraz stacja Poznań Górczyn.
Zakres prac obejmował modernizację:
Zaplanowana modernizacja była realizowana w ramach 7 kontraktów:
Źródła finansowania:
Realizacja: 2003–2009 r.
Modernizacja odcinka Sochaczew – Swarzędz.
Wspomniany odcinek przechodził modernizację w latach 1998–2007, której celem było dostosowanie parametrów linii do standardów unijnych i wymogów umów AGC (Umowa europejska o głównych międzynarodowych liniach kolejowych) i AGTC (Europejska umowa o głównych międzynarodowych liniach transportu kombinowanego i obiektach towarzyszących), które umożliwiły jazdę pociągów pasażerskich z prędkością 160 km/h, a towarowych 120 km/h z naciskiem na oś 225 kN. Nie objęła ona jednak stacji kolejowych, obiektów inżynieryjnych oraz odcinka Słupca – Zamków, na którym istnieje duża różnica czasu przejazdu pociągów z powodu złego stanu toru nr 2, na którym prędkość ograniczono do 120 km/h.
Modernizacja ma objąć te elementy infrastruktury, które zostały pominięte podczas prac w latach 1993–2001 i obejmuje 6 zadań:
Przebudowa obejmie 230 km torów, modernizację stacji Łowicz Główny, Kutno, Koło, Podstolice oraz przystanków Leonów, Mysłaków, Azory i Konin Zachód; zbudowane zostaną również 2 wiadukty drogowe w Łowiczu i Koninie.
Wartość projektu: 462,71 mln €
Źródła finansowania:
Realizacja:
Modernizacja Warszawskiego Węzła Kolejowego.
W sierpniu 2017 PKP PLK podpisały z firmą ZUE umowę na modernizację odcinka Warszawa – Granica LCS Łowicz (Sochaczew).
Instalacja systemu ERTMS.
5 stycznia 2018 PKP PLK podpisały umowę z przedsiębiorstwem Thales umowę na instalację systemu ERTMS na odcinku Kunowice – Warszawa Gołąbki.
Ruch pociągów.
Pociągi podmiejskie i regionalne.
Linia jest obsługiwana przez Koleje Mazowieckie na odcinku Warszawa Zachodnia – Kutno, Łódzką Kolej Aglomeracyjną na odcinku Kutno – Łowicz Główny, Koleje Wielkopolskie, w tym Poznańską Kolej Metropolitalną na odcinku Kutno – Zbąszynek oraz Polregio na odcinku Poznań Wschód – Frankfurt (Oder). Planowane jest utworzenie połączenia Ożarów Mazowiecki – Warszawa Rembertów obsługiwanego przez Szybką Kolej Miejską.
Pociągi dalekobieżne.
Na linii odbywają się kursy pociągów dalekobieżnych.
Pociągi towarowe.
Ruch towarowy odbywa się przede wszystkim na odcinkach Warszawa Gołąbki – Swarzędz oraz Poznań Górczyn – Kunowice (GP), jako że podane fragmenty wchodzą w skład Kolejowego Korytarza Towarowego nr 8 Morze Północne – Morze Bałtyckie. Dodatkowo wykorzystywany jest odcinek Swarzędz – Poznań Wschód do obsługi bocznic kolejowych przy stacji Poznań Wschód.

</doc>
<doc id="1269498" url="https://pl.wikipedia.org/wiki?curid=1269498" title="Giacomo Maria Brignole">
Giacomo Maria Brignole

Giacomo Maria Brignole (ur. w 1724 roku, zm. w 1801 we Florencji) – ostatni doża Genui. Jedyny dwukrotnie sprawujący tę funkcję.
Dwukrotnie sprawował urząd doży Republiki Genui: w okresie od 4 marca 1779 roku do 4 marca 1781 roku i ponownie w okresie od 17 listopada 1795 roku do 14 czerwca 1797 roku.
Gdy w czerwcu 1797 roku Republika Genui przestała istnieć, Giacomo Maria Brignole został pozbawiony swych funkcji przez rewolucjonistów francuskich i ich włoskich sympatyków.
Na miejsce starej republiki powstała profrancuska i prorewolucyjna Republika Liguryjska, w której w 1798 roku zarządzono czystki polityczne. Giacomo Brignole, Stefano Rivarola (antyjakobin), bracia Girolamo Serra i Giovanni Battista Serra i jakobiński markiz Gaspare Sauli przestali być chętnie widziani w Genui. Bracia Serra zostali wywiezieni do Mediolanu, Giacomo Brignole i Gaspare Sauli do Florencji.
Napoleon Bonaparte dołączył Republikę Liguryjską (1804) do Cesarstwa, by zablokować porty Brytyjczykom. Giacomo Maria Brignole nie żył już wtedy od trzech lat, zmarł bowiem w roku 1801 na wygnaniu w Wielkim Księstwie Toskanii.

</doc>
<doc id="1269499" url="https://pl.wikipedia.org/wiki?curid=1269499" title="Finley (zespół muzyczny)">
Finley (zespół muzyczny)

Finley – włoski zespół muzyczny założony w 2002 roku, grający pop punk. W jego skład wchodzi czterech muzyków (wszyscy urodzeni w 1985 roku). Nazwa grupy pochodzi od nazwiska zawodnika NBA - Michaela Finleya. 
Życiorys.
Pedro i Ste poznali się już w dzieciństwie, chodzili bowiem razem do przedszkola. Z Ka i Danim Pedro chodził do jednej klasy w liceum. Potem Pedro zapoznał chłopaków ze Ste i tak zaczęła się ich przyjaźń. Przed założeniem zespołu Ka i Dani grali muzykę rockową w piwnicach w Legnano, a na przedmieściach Mediolanu Pedro i Ste należeli do grupy grunge.
Początkowo grupa grywała na próbach, konkursach, była supportem dla innych kapeli, występowała na festiwalach muzycznych, wykorzystywała każdą okazję do grania przed publicznością. Poprzez praktykę i niewiarygodną liczbę występów ich muzyka stała się bardziej charakterystyczna i przyjęła etykietkę "hard pop", która do niej pasowała, ponieważ jest mieszanką energii i głosu, splecionych w oryginalny i osobliwy sposób. Będąc na uniwersytecie zdecydowali się na nagranie demo "Make up your mind" i znalezienie wytwórni, która by go wydała. Przy pomocy zaprzyjaźnionego reżysera, Marca Lamanna, nakręcili teledysk, lecz niestety praca poszła na marne.
W 2005 r. Claudio Cecchetto zobaczył go w studiu nagraniowym, zwołał grupę i Finley podpisał swój pierwszy kontrakt nagraniowy. Nagrali "Tutto e'possibile", które jest włoską wersją "Make up your mind" z ich debiutanckiego singla. Teledysk "Tutto e'possibile" był reżyserowany przez Gaeano Morbioli i singel ten wspiął się na włoską listę przebojów podczas gdy teledyski stały się przyszłością programów muzycznych "TRL Top Ten" w MTV.
31 maja 2006 roku album "TUTTO E'POSSIBILE" z piosenkami w języku angielskim i włoskim został zauważony w Capitol/EMI. W lipcu Finley nagrał "Special Edition" zawierającą piosenkę "Dentro la Scatola" nagraną przy współpracy z Mondo Marcio. Album osiągnął szczyt listy przebojów we Włoszech.
Ich koncert w Jesolo dla Coca Cola Live został wyemitowany w MTV w czasie największej oglądalności. Wygrali nagrodę dla najlepszego włoskiego Music Video w nowej kategorii w 2006 r. oraz w listopadzie zdobyli nagrodę Best Italian Act na MTV Europe Music Awards w Kopenhadze. Przy realizacji włoskiej wersji Kids Choice Awards, Finley napisał i wykonał piosenkę tematu. Część ich trasy koncertowej CLUB TOUR 2006/2007, została zorganizowana przez Barley Arts. Początkowo zaplanowano 15 koncertów, liczba ta została następnie dwukrotnie powiększona. Płyta poprzez sprzedaż stała się złota, a następnie platynowa. W styczniu zakończyła się trasa Tutto è possibile 2006/2007, jednak już po kilku miesiącach znów znaleźli się w centrum uwagi. W dniu 14 kwietnia wzięli udział w TRL Awards 2007 r. i wykonali nowy singiel "Niente da perdere". W czasie pierwszej trasy koncertowej menadżerem zespołu był Omar Pedretti (DJ Omy.Pee), starszy brat Pedra, który często nazywany jest piątym członkiem Finley.
15 czerwca 2007 roku wydali nową płytę "Adrenalina". W czasie nowej trasy koncertowej, dali koncerty także poza krajem, w takich miejscach jak Rock Am Ring w Niemczech. 1 grudnia 2007 r., wystąpili na żywo w Kids Choice Awards 2007, promując swój nowy singiel "Questo sono io". Zdobybyli wówczas dwie nagrody w kategoriach: najlepszy zespół i włoski powrót roku.
W 2008 roku, wystąpili w Sanremo Music Festival z piosenką "Ricordi" zaśpiewaną wspólnie z Belindą. Ostatecznie zajęli piąte miejsce. Piosenka znalazła się na nowej płycie, który ukazała się 29 lutego 2008: "Adrenalina 2". Oprócz znanych już utworów z "Adrenalina", znajdowały się: "Ricordi" i jej wersja angielska "Your Hero" z piosenkarka Belindą, "Drops of time", "Blind My Eyes" (wersja angielska "Ad occhi chiusi"), "All I've got", "Driving to Nowhere" (wersja angielska "Fumo e cenere"), cover "Iris" (pierwotnie wykonywana przez Goo Goo Dolls), 2 utwory na żywo zarejestrowane w Piazza del Duomo w Mediolanie i zamykające "Just for You" (wersja angielska "Qui per voi"). Płyta po zaledwie kilku tygodniach stała się platynowa.
W październiku 2008 r. Finley po raz drugi wygrał Best Italian Act na MTV Europe Music Awards w Liverpoolu, gdzie wykonał na żywo piosenkę "Niente da perdere" (Finley jest jedynym włoskim zespołem razem z Subsonica, który zdobył tę nagrodę dwa razy) i bliski był zwycięstwa w kategorii Europe's Favourite Act, gdzie zajął drugie miejsce.
16 maja 2009 została przedstawiona w TRL Awards nowa piosenka "La mia notte". 20 listopada ukazał się EP "Band at work" zawierający "La mia notte", singiel "Gruppo randa" i jeszcze cztery piosenki. EP był przedsmakiem do nowej płyty, której premiera odbyła się 30 marca 2010. Zatytułowana jest "Fuori!" i oprócz utworów z "Band at work" znajduje się osiem utworów. Płyta zadebiutowała na dziewiątej pozycji włoskiej listy przebojów. Zespół promując album stworzył filmclip, będący kompilacją pięciu teledysków ("Fuori!", "Un altra come te", "Il tempo di un minuto", "In orbita", "Meglio di noi non c'e niente").
Niestety w czerwcu 2010 r., basista Ste opuścił zespół, aby kontynuować nową pasję, nie związaną ze światem muzyki. Oficjalnie nie został nikim zastąpiony, jednak na koncertach zespół wspiera Daniel Persoglio, także ich przyjaciel.
W sierpniu 2010 Finley wydał utwór "Per la vita che verra" będący włoskim odpowiednikiem "Wouldn't change a thing" z filmu "Camp rock 2: The final jam".
Dyskografia.
Albumy studyjne

</doc>
<doc id="1269500" url="https://pl.wikipedia.org/wiki?curid=1269500" title="Garnizon Lida">
Garnizon Lida

Garnizon Lida – garnizon wojskowy Rzeczypospolitej, garnizon wojsk rosyjskich, po 1945 wojsk radzieckich, a obecnie białoruskich, położony w Lidzie.
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono garnizonem wojskowym. Stacjonowały w nim między innymi:

</doc>
<doc id="1269501" url="https://pl.wikipedia.org/wiki?curid=1269501" title="Fascination Street">
Fascination Street

Fascination Street – pierwszy singel promujący ósmy studyjny album zespołu The Cure - "Disintegration". Wydany został tylko w Stanach Zjednoczonych, w 1989 roku. Amerykańska wytwórnia płytowa odrzuciła wybór zespołu, by utwór „Lullaby” był pierwszym singlem (piosenka ta była pierwszym singlem w Wielkiej Brytanii, natomiast w Stanach Zjednoczonych została wydana później). Zamiast niego użyła właśnie „Fascination Street”. 
Interpretacje.
Covery utworu stworzyły grupy Chimaira (wydane m.in. wersji limitowanej "The Impossibility of Reason" – "Reasoning The Impossible", 2003), Stavesacre ("Speakeasy"), Xu Xu Fang ("Perfect as Cats: A Tribute to the Cure", disc 1).

</doc>
<doc id="1269503" url="https://pl.wikipedia.org/wiki?curid=1269503" title="Hapoel Hajfa">
Hapoel Hajfa

Hapoel Hajfa (hebr. מועדון כדורגל הפועל חיפה Moadon Kadouregel Hapoel Haifa) – izraelski klub piłkarski z siedzibą w Hajfie.

</doc>
<doc id="1269505" url="https://pl.wikipedia.org/wiki?curid=1269505" title="Józef Murlewski">
Józef Murlewski

Józef Murlewski (ur. 13 stycznia 1911 w Jutrosinie, zm. 21 stycznia 2003 w Poznaniu) – polski rzeźbiarz.
Życiorys.
W 1928 rozpoczął studia w Państwowej Szkole Sztuk Zdobniczych i Przemysłu Artystycznego w Poznaniu w pracowni rzeźby prowadzonej przez Jana Wysockiego. Już podczas studiów współpracował z pismami codziennymi, gdzie zamieszczał swoje rysunki. Naukę kontynuował w Rzymskiej Akademii Sztuk Pięknych w pracowni prof. Mario Gianellego. We wrześniu 1939 wrócił do kraju. 
Okupacje spędził w Poznaniu. Był jednym z organizatorów tajnego nauczania. Po wojnie podjął pracę przy odbudowie. Uczestniczył w pracach konserwatorskich i renowacyjnych na Starym Rynku. Rekonstruował kolumny romańskich w Strzelnie, rzeźby do zabytkowego Pałacu Lipskich w Lewkowie. Jego autorstwa są projekty rekonstrukcji rzeźb zdobiących szczyt budynku Muzeum Narodowego w Poznaniu. Rzeźby artysty znajdują się w zbiorach Muzeum Narodowego w Poznaniu i w Warszawie.
Został pochowany na Cmentarzu Junikowo w Poznaniu.

</doc>
<doc id="1269508" url="https://pl.wikipedia.org/wiki?curid=1269508" title="Garnizon Kowel">
Garnizon Kowel

Garnizon Kowel – garnizon wojskowy Rzeczypospolitej, garnizon wojsk rosyjskich, po 1945 wojsk radzieckich, obecnie ukraińskich.
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono garnizonem wojskowym. Stacjonowały w nim między innymi:

</doc>
<doc id="1269525" url="https://pl.wikipedia.org/wiki?curid=1269525" title="Lista spikerów Izby Reprezentantów Stanów Zjednoczonych">
Lista spikerów Izby Reprezentantów Stanów Zjednoczonych

Lista spikerów Izby Reprezentantów Stanów Zjednoczonych obejmuje wszystkie osoby, które zajmowały stanowisko spikera Izby Reprezentantów Stanów Zjednoczonych w kolejności chronologicznej. Obok nazwiska podane są lata pełnienia funkcji oraz przynależność partyjna.

</doc>
<doc id="1269526" url="https://pl.wikipedia.org/wiki?curid=1269526" title="USS Lexington">
USS Lexington

Okręty US Navy o nazwie USS "Lexington”", pochodzącej od miasta Lexington. Najbardziej znany był USS Lexington (CV-2) – lotniskowiec z początkowego okresu II wojny światowej, zatopiony na Morzu Koralowym:

</doc>
<doc id="1269530" url="https://pl.wikipedia.org/wiki?curid=1269530" title="Goral zwyczajny">
Goral zwyczajny



</doc>
<doc id="1269531" url="https://pl.wikipedia.org/wiki?curid=1269531" title="Jolanta Studzienna">
Jolanta Studzienna

Jolanta Studzienna z d. Kosmol (ur. 2 stycznia 1977) – polska siatkarka, grająca na pozycji środkowej. W latach 1996–1999 102-krotna reprezentantka Polski, m.in. na Mistrzostwach Europy w 1999. Obecnie drugi trener Siódemce Legionovii Legionowo, z którą, jeszcze jako zawodniczka, awansowała do ORLEN Ligi.
Siostra Macieja Kosmola, trenera MUKS Sparty Warszawa.

</doc>
<doc id="1269534" url="https://pl.wikipedia.org/wiki?curid=1269534" title="Hapoel Haifa Football Club">
Hapoel Haifa Football Club



</doc>
<doc id="1269539" url="https://pl.wikipedia.org/wiki?curid=1269539" title="Garnizon Włodzimierz Wołyński">
Garnizon Włodzimierz Wołyński

Garnizon Włodzimierz Wołyński – garnizon wojskowy Rzeczypospolitej, garnizon wojsk rosyjskich, a po 1945 wojsk radzieckich; po 1991 ukraińskich.
Garnizon Wojska Polskiego II RP.
Prestiż miasta w okresie II Rzeczypospolitej podnosił fakt, że było ono garnizonem wojskowym. Stacjonowały w nim między innymi:

</doc>
<doc id="1269540" url="https://pl.wikipedia.org/wiki?curid=1269540" title="Josef Kilian">
Josef Kilian

Josef Kilian (ur. 17 czerwca 1910 w Norymberdze, zm. 5 lipca 1984 we Frankfurcie nad Menem) – więzień funkcyjny w niemieckim obozie koncentracyjnym Mittelbau-Dora i zbrodniarz nazistowski.
Więzień kryminalny w obozie Mittelbau-Dora (Nordhausen) (do 1 października 1944 był to podobóz Buchenwaldu) od grudnia 1943 do kwietnia 1945. Najpierw, do lata 1944, sprawował funkcję starszego bloku, a następnie mianowany został głównym wykonawcą egzekucji w obozie i kapo w bloku więziennym. Kilian powiesił około 250 więźniów. Zdarzało się, że egzekucje miały charakter masowy (przykładowo w marcu 1945, gdy zamordowano w ten sposób ponad 50 więźniów). Gdy ofiary nie umierały od razu, Kilian zwykle katował je na śmierć. Znęcał się nad więźniami również w innych sytuacjach.
Kilian został osądzony po zakończeniu wojny przez amerykański Trybunał Wojskowy w Dachau w procesie załogi Mittelbau-Dora (US vs. Kurt Andrae i inni) i skazany na karę dożywotniego pozbawienia wolności.

</doc>
<doc id="1269541" url="https://pl.wikipedia.org/wiki?curid=1269541" title="Giuseppe Maria Doria">
Giuseppe Maria Doria

Giuseppe Maria Doria, książę de Massanova e Tacina (ur. 12 lipca 1730, zm. 8 marca 1816) – doża Genui wybrany 16 września 1793 roku.
Na stanowisku doży genueńskiego zasiadał przez przepisowe dwa lata kadencji (dokładnie do 16 września 1795 roku).
Nie powinien z nim być mylony kardynał Giuseppe Maria Doria Pamphili (1751-1816).

</doc>
<doc id="1269543" url="https://pl.wikipedia.org/wiki?curid=1269543" title="Tyrmand">
Tyrmand

Osoby o tym nazwisku:

</doc>
<doc id="1269547" url="https://pl.wikipedia.org/wiki?curid=1269547" title="Political-fiction">
Political-fiction



</doc>
<doc id="1269565" url="https://pl.wikipedia.org/wiki?curid=1269565" title="Capricornis sumatrensis">
Capricornis sumatrensis



</doc>
<doc id="1269619" url="https://pl.wikipedia.org/wiki?curid=1269619" title="Onigiri">
Onigiri

 – potrawa popularna w Japonii. 
Onigiri jest zrobione z ryżu uformowanego w trójkątny lub owalny kształt, czasami zawinięte w nori. Potrawa ta jest nadziewana m.in. marynowaną morelą japońską (umeboshi), ikrą, krewetkami, rybą (tuńczyk, keta), itp. Farsz jest zazwyczaj słony, aby ochronić ryż przed zepsuciem. Onigiri jest jedną z popularniejszych przekąsek w Japonii. Służy często jako prowiant na drogę.

</doc>
<doc id="1269620" url="https://pl.wikipedia.org/wiki?curid=1269620" title="Sierpik różnolistny">
Sierpik różnolistny

Sierpik różnolistny ("Klasea lycopifolia" ) – gatunek rośliny z rodziny astrowatych ("Asteraceae"). W niektórych ujęciach systematycznych gatunek bywa włączany do rodzaju "Serratula" jako "Serratula lycopifolia".
Rozmieszczenie geograficzne.
Występuje w Austrii, Czechach, Słowacji, byłej Jugosławii, Rumunii, na Węgrzech, w Polsce i na Ukrainie. W Polsce znany tylko z jednego stanowiska, położonego w rezerwacie przyrody Skorocice.
Biologia i ekologia.
Bylina. Rośnie w murawach kserotermicznych. Kwitnie w czerwcu i lipcu.
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:

</doc>
<doc id="1269622" url="https://pl.wikipedia.org/wiki?curid=1269622" title="Zwiastun Ewangelicki">
Zwiastun Ewangelicki

„Zwiastun Ewangelicki” – organ prasowy Kościoła Ewangelicko-Augsburskiego w RP.
Czasopismo kontynuuje tradycje „Zwiastuna Ewangelicznego”, ukazującego się od 15 stycznia 1863, założonego przez ks. Leopolda Otto i wydawanej po 1945 „Strażnicy Ewangelicznej” (Bytom, Bydgoszcz, Warszawa) oraz „Zwiastuna” (Warszawa). W okresie Polski Ludowej ukazywało się w ramach Wydawnictwa Zwiastun. W 2014 roku ukazywało się w nakładzie 3800 egzemplarzy.
Dodatkiem do czasopisma jest „Przyjaciel Dzieci”.
Od 2002 czasopismo przyznaje nagrody im. ks. Leopolda Otto.

</doc>
<doc id="1269627" url="https://pl.wikipedia.org/wiki?curid=1269627" title="Wybory do Parlamentu Europejskiego w Belgii w 2004 roku">
Wybory do Parlamentu Europejskiego w Belgii w 2004 roku

Wybory do Parlamentu Europejskiego w Belgii, 2004 zostały przeprowadzone 13 czerwca 2004 roku. wybierano 24 eurodeputowanych. 14 w Flandrii, 9 w Walonii 1 mandat przypadł deputowanemu ze Wspólnoty niemieckojęzycznej Belgii

</doc>
<doc id="1269629" url="https://pl.wikipedia.org/wiki?curid=1269629" title="Heinrich Duntzer">
Heinrich Duntzer



</doc>
<doc id="1269630" url="https://pl.wikipedia.org/wiki?curid=1269630" title="Pomnik Feliksa Dzierżyńskiego w Warszawie">
Pomnik Feliksa Dzierżyńskiego w Warszawie

Pomnik Feliksa Dzierżyńskiego – pomnik Feliksa Dzierżyńskiego, stojący w latach 1951–1989 na placu Bankowym w Warszawie (w dniu odsłonięcia pomnika nazwę placu zmieniono na plac Feliksa Dzierżyńskiego).
Historia.
Odsłonięcie.
21 lipca 1951 roku na ówczesnym placu Bankowym odsłonięty został pomnik Feliksa Dzierżyńskiego. Autorem rzeźby był Zbigniew Dunajewski, autor m.in. pomnika Jana Kilińskiego w Trzemesznie. Odsłonięcie miało miejsce z udziałem przedstawicieli najwyższych władz partyjnych i państwowych, a przy okazji dokonano zmiany nazwy z plac Bankowy na plac Feliksa Dzierżyńskiego, co ustanowiono uchwałą Prezydium Stołecznej Rady Narodowej z dnia 21 lipca 1951 roku.
Pomnik miał zostać odsłonięty 20 lipca 1951 – tj. dokładnie w rocznicę śmierci Dzierżyńskiego, lecz ze względu na opóźniony przejazd gości z Moskwy – ministra Mołotowa i marszałka Żukowa – uroczystość przesunięto o jeden dzień.
Plac Bankowy miał być ostatecznie odbudowany na 22 lipca 1951 roku, lecz wiązało się to z obniżeniem i wyrównaniem poziomu gruntu na placu, który w części zachodniej był wyższy o 70 cm. Plac postanowiono wybrukować, lecz krótki czas realizacji nie pozwolił na zdobycie materiałów i plac wyasfaltowano. Pomnik miał stanąć pierwotnie w miejscu, gdzie 1 maja 1905 Dzierżyński miał przemawiać do robotników w czasie jedynej, prowadzonej przez niego demonstracji SdKPiL – nazwanej wówczas przez PPS "„krwawą awanturą”", lecz miejsce to po wojnie znalazło się na uboczu. Sam pomnik nie został wykonany z brązu jak planowano – wykonano go z betonu i pokryto cienką blachą chemicznie pobrązowioną. Na cokole znajdował się napis wykonany z metalowych liter: "„Feliks Dzierżyński / to duma polskiego / ruchu rewolucyjnego” / Bolesław Bierut”".
Akcje przeciwko pomnikowi.
Wkrótce po odsłonięciu pomnika w 1951 lub w początkach 1952, „nieznani sprawcy” w nocy pomalowali ręce figurze Dzierżyńskiego na czerwono. Szybko postawiono rusztowanie i na długo poddano pomnik pracom remontowym. Ze względu na cenzurę stalinowską nie podano tego do publicznej wiadomości – było to przed rozpoczęciem emisji Rozgłośni Polskiej Radia Wolna Europa. Zdaniem niektórych to wydarzenie jest mało prawdopodobne, bo pomnik znajdował się na wysokim cokole, a plac patrolowała milicja.
10 lutego 1982 roku 16-letni Emil Barchański wraz z kolegami oblał farbą i podpalił pomnik. Wkrótce potem 3 marca został ujęty przez SB. Przesłuchiwany i bity jako nieletni został wypuszczony pod nadzorem kuratora. 3 czerwca zaginął nad Wisłą w nieznanych okolicznościach, a jego ciało wyłowiono 2 dni później z rzeki. Uważa się, że była to jedna z ofiar stanu wojennego w Polsce.
Rozbiórka.
W 1989 w ramach przemian ustrojowych w Polsce zaczęto usuwać symbole związane z socjalizmem. Feliks Dzierżyński, nazywany "krwawym Feliksem", przywódca CzeKi, znany był jako jeden z twórców komunistycznego aparatu terroru. 16 listopada 1989 pracownicy Wojewódzkiej Dyrekcji Dróg Miejskich, w otoczeniu prasy i warszawiaków, przystąpili do rozłożonych na dwa dni prac przy demontażu pomnika. W dniu 17 listopada sprawiająca wrażenie solidnej rzeźba rozpadła się na trzy betonowe segmenty, z których została zmontowana. Po zdjęciu z cokołu przez dźwig samojezdny, od korpusu odpadł segment rzeźby z głową, uderzając o bruk placu, a na linach pozostał tylko tułów. Rozsypane kawałki pomnika zabierane były na pamiątkę. Moment niszczenia pomnika został upamiętniony także na serii 3 znaczków pocztowych II obiegu „Solidarności”.
Pomnik nie został przekazany do galerii socrealizmu przy pałacu w Kozłówce – elementy po rozbiórce pomnika zostały zdeponowane w magazynach Wojewódzkiej Dyrekcji Dróg Miejskich.
W 2018, po 29 latach przechowywania w magazynie Zarządu Dróg Miejskich, betonowa figura Feliksa Dzierżyńskiego została przekazana Muzeum Historii Polski. W 2020 została umieszczona w galerii "Polacy wobec komunizmu" w nowej siedzibie muzeum w Cytadeli. Nie została odtworzona dokładnie w postaci sprzed demontażu. Pozbawiona jest fragmentów odłupanych w trakcie upadku lub niedługo po nim przez osoby obserwujące rozbiórkę, takich jak nos. Poza tym jest ustawiona w pozycji pochylonej, jak w jednej z faz rozbiórki. W ramach instalacji artystycznej ma być ustawiona obok ekranu, na którym jest wyświetlany film dokumentujący demontaż.
Pomnik Juliusza Słowackiego.
29 września 2001 w pobliżu miejsca po pomniku Feliksa Dzierżyńskiego stanął pomnik Juliusza Słowackiego, odsłonięty przez prezydenta Aleksandra Kwaśniewskiego i poświęcony przez prymasa Polski Józefa Glempa.
Błędy lokalizacji miejsca po monumencie i miejsce pomnika Juliusza Słowackiego.
Pomnik Feliksa Dzierżyńskiego znajdował się w osi środkowego ryzalitu pałacu Ministra Skarbu – na południowy zachód od miejsca, gdzie dziś stoi pomnik Juliusza Słowackiego – tj. na północ do tej osi centralnej części budynku (zob. zdjęcie pomnika Feliksa Dzierżyńskiego). Nie jest też prawdą, jak podają powszechne informacje, że do pomnika Juliusza Słowackiego wykorzystano postument i cokół pomnika Feliksa Dzierżyńskiego. Były to różne postumenty: postument pomnika Feliksa Dzierżyńskiego znajdował się na szerokim oktagonalnym dwupoziomowym podeście w rodzaju sceny, do którego prowadziło 4 i 6 stopni. Cokół, do którego prowadziły 3 stopnie z podestu, był licowany jasnym granitem, na każdej ze stron znajdowały się płyciny i w górnej części szeroki gzyms. Frontowa strona cokołu płycina zawierała płaskorzeźbę – odlew metalowy – przedstawiającą Feliksa Dzierżyńskiego na czele demonstracji.
Choć zarówno pomnik Feliksa Dzierżyńskiego jak i pomnik Juliusza Słowackiego znajdowały się w tej samej osi pałacu, podest pomnika Dzierżyńskiego miał większą powierzchnię – zajmując większą przestrzeń między torami tramwajowymi a budynkiem dawnego Ministerstwa Skarbu i sam pomnik Dzierżyńskiego znajdował się bliżej budynku. Miejsce po nieistniejącym pomniku Feliksa Dzierżyńskiego i dzisiejszy pomnik Juliusza Słowackiego znajdują się w miejscach odległych między sobą o kilkanaście metrów. Postument po pomniku Feliksa Dzierżyńskiego został rozebrany wraz z pomnikiem w 1989 r., a miejsce, w którym się znajdował, zostało oczyszczone, pokryte asfaltem i zamienione na parking samochodowy. Parking znajduje się w tym miejscu do dziś. W jego pobliżu wybudowano po ponad 10 latach nowy cokół pomnika Juliusza Słowackiego (2001).
Odniesienia w kulturze.
Zapisem wydarzenia rozbiórki pomnika Feliksa Dzierżyńskiego w Warszawie był film – reportaż "Z życia pomników" (1990).

</doc>
<doc id="1269631" url="https://pl.wikipedia.org/wiki?curid=1269631" title="Heinrich Duentzer">
Heinrich Duentzer



</doc>
<doc id="1269645" url="https://pl.wikipedia.org/wiki?curid=1269645" title="Kalendarium historii jezuitów w Polsce">
Kalendarium historii jezuitów w Polsce

Kalendarium historii Towarzystwa Jezusowego (zakonu jezuitów) w Polsce.
XVI WIEK
1540 – Paweł III, bullą "Regimini militantis Ecclesiae", zatwierdził Towarzystwo Jezusowe
1555 – przyjazd do Polski pierwszego jezuity, Alfonsa Salmeróna
1556, 31 lipca – śmierć założyciela zakonu jezuitów Ignacego Loyoli
1558-59 – pobyt w Polsce teologa jezuickiego Piotra Kanizego
1559, 29 czerwca – w Augsburgu wstąpił do Towarzystwa pierwszy Polak, Łukasz Krassowski
1564, 2 listopada – pierwsi jezuici przybyli do Lidzbarka na Warmii
1565 – Franciszek Borgiasz, generał zakonu, deleguje na Litwę jezuitę Franciszka Sunyera w celu oceny tamtejszej sytuacji wyznaniowej
1565 – otwarcie szkoły w Braniewie;
1568 – w Pułtusku narodziny jezuickiego teatru szkolnego w Polsce
1568, 15 sierpnia – w Rzymie śmierć jezuity Stanisława Kostki
1569 – Walerian Protasewicz Szuszkowski, biskup wileński, sprowadza jezuitów z Braniewa do Wilna
1571 – w Braniewie pierwsza w Polsce Sodalicja Mariańska
1574 – Zofia z Odrowążów Tarnowska funduje kolegium jezuitów w Jarosławiu, pierwsze kolegium na Rusi,
1578 – Akademia Wileńska (Stefan Batory)
1579 – „Żywoty świętych” Piotra Skargi
1579 – pierwsi jezuici w Krakowie za sprawą króla Stefana Batorego
1583 – w Wilnie pierwsze w Polsce wydanie "Ćwiczeń duchownych"
1583 – król Stefan Batory sprowadza jezuitów do Krakowa i wprowadza ich do kościoła św. Barbary; wkrótce powstaje też nowicjat przy kościele św. Szczepana, oddanym później na potrzeby zakonu
1584 – Piotr Skarga zakłada w Krakowie Bractwo Miłosierdzia
1585 – arcybiskup lwowski Sokołowski sprowadza jezuitów do Lwowa i oddaje na ich potrzeby osobną kaplicę, a jezuita Marcin Laterna głosi kazania w lwowskiej katedrze
1586 – "Moscovia", Antonio Possevina
1593 – Nowy Testament w przekładzie Jakuba Wujka
1596 – "O lichwie", Marcina Śmigleckiego
1596 – jezuicki dom zakonny powstaje w Toruniu za sprawą Piotra Kostki Stermberga, biskupa chełmińskiego
1597 – "Kazania sejmowe" Piotra Skargi
1598, 30 sierpnia – męczeństwo pierwszego jezuity – Polaka, Marcina Laterny
XVII WIEK
1602 – Szczepan Gostomski zapoczątkował powstanie kolegium jezuitów w Sandomierzu
1605 – wyniesienie na ołtarze jezuity Stanisława Kostki
1608 – podział na dwie prowincje: Polską i Litewską
1608 – biskup poznański Adam Nowodworski oddaje jezuitom kolegium w Łomży
1609 – fundacja kościoła pod wezwaniem Narodzenia Najświętszej Marii Panny i Św. Ignacego – biskupa i męczennika, obecnie Matki Boskiej Łaskawej w Warszawie
1611 – Akademia Poznańska (Zygmunt III Waza)
1611 – biskup Marcin Szyszkowski funduje kolegium jezuitów w Płocku
1612 – "Skryte rady Towarzystwa Jezusowego" Hieronima Zahorowskiego, literatura antyjezuicka
1612 – Stanisław i Paweł Wolscy ufundowali kolegium jezuitów w Rawie Ruskiej
1614 – fundacja kolegium w Krożach przez hetmana Jana Karola Chodkiewicza
1616 – biskup wileński Mikołaj Pac osadza jezuitów w Krożach
1617 – Stanisław Żółkiewski, kanclerz i hetman wielki koronny, sprowadza jezuitów do Baru; tamtejsze kolegium wspiera nowymi nadaniami hetman Stanisław Koniecpolski
1618 – biskup chełmiński Jan Kuczborski przekazuje jezuitom dom w Malborku
1618 – Jan Gostomski ufundował dom zakonny w Wałczu
1619 – biskup Kuczborski funduje kolegium jezuitów w Bydgoszczy
1619, 7 września – męczeństwo jezuity Melchiora Grodzieckiego
1621-32 – "Thesaurus polono – latino – graecus", Grzegorza Knapskiego
1621 – Lew Sapieha, podkanclerzy litewski, ufundował kolegium jezuitów w Brześciu Litewskim
1621 – biskup Łucki Paweł Wolski lokuje zakon jezuitów w Brześciu Litewskim
1621 – biskup Jan von Gleissen osadza jezuitów w Chojnicach
1622, 12 marca – kanonizacja jezuitów: Ignacego Loyoli i Franciszka Ksawerego
1625 – wyjazd do Chin Andrzeja Rudominy
1625 – Anna Chodkiewiczowa, żona Jana Karola Chodkiewicza, oddaje jezuitom Kolegium w Ostrogu
1626 – "De perfecta poesi", Macieja Kazimierza Sarbiewskiego
1631 – Albrycht Stanisław Radziwiłł funduje kolegium jezuickie w Pińsku
1632 – prace o niewolnictwie Maryjnym Stanisława Fenickiego i Jana Chomentowskiego
1636 – "Parallela horoscopa", Oswalda Krügera
1643, 23 marca – w Japonii męczeństwo Wojciecha Męcińskiego
1650 – "De piis erga Deum affectibus", Mikołaja Łęczyckiego
1656 – "Flora sinensis", Michała Boyma
1657, 16 maja – męczeństwo jezuity Andrzeja Boboli
1661 – Akademia Lwowska (Jan Kazimierz)
1661 – "Analecta mathematica", Adama Kochańskiego
1673 – Bartłomiej Nataniel Wąsowski założył w Jarosławiu studium matematyczne
1683 – "Meta cordium", Kaspra Drużbickiego
1687 – przy kolegium warszawskim pierwszy budynek teatralny
1690 – "Architekt polski", Stanisława Solskiego
1698 – otwarcie kolegium jezuickiego w Toruniu
XVIII WIEK
1721 – "Historia naturalis", Gabriela Rzączyńskiego
1726, 31 grudnia – kanonizacja jezuity Stanisława Kostki
1728 – pierwszy tom herbarza Kaspra Niesieckiego
1737 – narodziny prasy jezuickiej ("Kurier Polski")
1755 – podział na cztery prowincje: Małopolską, Wielkopolską, Litewska i Mazowiecką
1764-68 – edycja Zbioru dziejopisów polskich Franciszka Bohomolca
1765-76 – "Doświadczenia skutków rzeczy", Józefa Rogalińskiego
1769 – "Geografia", Karola Wyrwicza
1770 – początek edycji "Zabaw Przyjemnych i Pożytecznych"
1773 – brewe Klemensa XIV, "Dominus ac Redemptor" (kasata jezuitów)
1780 – "Historia narodu polskiego", Adama Naruszewicza
1782 – "Budowanie wiejskie", Piotra Świtkowskiego
1787 – "Powinności nauczyciela", Grzegorza Piramowicza
XIX WIEK
1812 – Tadeusz Brzozowski 19 generałem Towarzystwa Jezusowego
1812 – kolegium jezuitów w Połocku przekształca się w Akademię Połocką
1814, 7 sierpnia – Pius VII, bullą "Sollicitudo omnium ecclesiarum", przywrócił Towarzystwo Jezusowe
1820 – wydalenie jezuitów z Rosji
1828 – Jan Paweł Woronicz prymasem Królestwa Polskiego
1853, 30 października – beatyfikacja jezuity Andrzeja Boboli
1872 – założenie wydawnictwa w Krakowie (dziś: "Wydawnictwo WAM")
1878–1905 – misja podlaska
1884 – początek edycji "Przeglądu Powszechnego"
1886 – otwarcie Zakładu Naukowo-Wychowawczego w Chyrowie
1894 – polskie wydanie "Ćwiczeń "w przekładzie Jana Roothaana
1896 – "Wieczory nad Lemanem", Mariana Morawskiego
1898 – wyjazd Jana Beyzyma na Madagaskar
XX WIEK
1900-06 – edycja "Jezuici w Polsce" Stanisława Załęskiego
1905, 15 stycznia – beatyfikacja jezuity Melchiora Grodzieckiego
1906 – "Związek Młodzieży Przemysłowej i Rękodzielniczej" Mieczysława Kuznowicza
1912 – polska misja w Północnej Rodezji (dzisiejsza Zambia)
1914 – "Bóg człowiek" (synopsa Ewangelii), Władysława Szczepańskiego
1915 – Włodzimierz Ledóchowski 26 generałem Towarzystwa Jazusowego
1916 – Friedrich Muckermann założył w Wilnie Ligę Robotniczą – pierwszy katolicki związek zawodowy w Polsce
1921 – otwarcie gimnazjum w Wilnie
1926 – zainicjowanie misji wschodniej
1935 – otwarcie domu pisarzy w Warszawie
1936 – otwarcie domu rekolekcyjnego w Częstochowie
1937 – otwarcie gimnazjum w Gdyni
1938, 17 kwietnia – kanonizacja jezuity Andrzeja Boboli
1939 – pierwsze represje ze strony najeźdźców:
1944, 2 sierpnia – dokonanie masakry przez Niemców w domu pisarzy w Warszawie
1945, 4 kwietnia – otwarcie domu zakonnego w Toruniu
1945, 19 grudnia – aresztowanie M. Oleksego,
1949, 14 września – rozstrzelanie Władysława Gurgacza
1952 – przeniesienie do Warszawy Wydziału Teologicznego "Bobolanum"
1955 – Adam Kozłowiecki biskupem Lusaki
1958 – w Rzymie rozpoczął działalność Papieski Instytut Studiów Kościelnych
1962 – początek misji Serca Jezusowego
1963 – początek działalności Centrum Katechetycznego
1974 – nawiązanie łączności z pracującymi w konspiracji jezuitami na Litwie
1994 – ponowne otwarcie gimnazjum w Gdyni
1995, 2 lipca – kanonizacja jezuity Melchiora Grodzieckiego

</doc>
<doc id="1269646" url="https://pl.wikipedia.org/wiki?curid=1269646" title="Joseph Déjacque">
Joseph Déjacque

Joseph Déjacque (ur. 1821 w Paryżu, zm. 1864 tamże) – francuski pisarz, poeta i filozof; jeden z prekursorów anarchokomunizmu. Déjacque był pierwszą odnotowaną osobą, która użyła określenia „wolnościowiec” (fr. "libertaire") w sensie politycznym. Miało to miejsce w 1857 w liście krytykującym Pierre-Joseph Proudhona za jego seksistowskie poglądy na kobiety, a także jego poparcie dla indywidualnej własności produktu pracy i gospodarki rynkowej.
Życiorys.
Pierwsze wiersze opublikował w lutym 1848, wtedy także zaczął działalność społeczną. Uczestnik powstania czerwcowego, aresztowany i przewieziony do Brestu, wrócił do Paryża pod koniec maja 1849, aresztowany znowu tuż przed 13 czerwca, kiedy to po wyborach wygranych przez konserwatywną koalicję nastąpiła fala represji wobec opozycji (ograniczenie wolności słowa, stan wyjątkowy). 
22 października 1851 skazany na dwa lata więzienia za zbiór wierszy "Les Lazaréennes. Fables et Poésies sociales", uniknął jednak uwięzienia uciekając do Anglii (Londynu). Przyłączył się tam do grupy uchodźców opozycyjnych również wobec przywódców robotniczych takich jak Alexandre Ledru-Rollin i Louis Blanc. W latach 1852-1853 mieszkał na wyspie Jersey, pisał wówczas pracę "La Question Révolutionnaire", w której wyłożył swoje anarchistyczne poglądy. 
Wyjechał następnie do Stanów Zjednoczonych; najpierw Nowego Orleanu (w latach 1856-1858) gdzie powstała jego najbardziej znana książka "L'Humanisphère, utopie anarchique" (utopia opisująca anarchistyczny świat w 2857 roku). W latach 1858-1861 mieszkał w Nowym Jorku, gdzie wydawał czasopismo „Le Libertaire” („Wolnościowiec” – Déjacque był autorem tego pojęcia, synonimu słowa „anarchizm”, którego użył po raz pierwszy w liście do Pierre’a Josepha Proudhona z 1857, słowo rozpowszechniło się później w tłumaczeniu angielskim jako „libertarian”). Wyszło 27 numerów, w okresie 9 czerwca 1858-4 lutego 1861. Pismo było rozprowadzane w Stanach Zjednoczonych, trafiało też do Londynu, Brukseli i Genewy. Déjacque żył wówczas w biedzie (panował wtedy kryzys, był bezrobotny) uznał również, że w Stanach Zjednoczonych jego idee nie znajdują oddźwięku, w 1861 powrócił więc do Londynu, a potem do Paryża, gdzie zmarł po kilku latach w nędzy.

</doc>
<doc id="1269665" url="https://pl.wikipedia.org/wiki?curid=1269665" title="Kazimierz Kantak">
Kazimierz Kantak

Kazimierz Kantak (ur. 22 marca 1824 w Poznaniu, zm. 28 grudnia 1886 tamże) – polski działacz polityczny i społeczny, rentier. Działał na terenie Wielkopolski. Był posłem na sejm pruski oraz do parlamentu niemieckiego. Zasłużony obrońca sprawy polskiej. Członek Zarządu Centralnego Towarzystwa Gospodarczego dla Wielkiego Księstwa Poznańskiego w 1861 roku.
Życiorys.
Był synem referendariusza sądu ziemiańskiego i Konstancji z domu Leitgeber. W latach 1834–41 uczęszczał do Gimnazjum św. Marii Magdaleny, a po przerwie spowodowanej chorobą i pobytem na leczeniach naukę kontynuował w gimnazjum w Chełmnie, gdzie w 1845 został aresztowany za udział w konspiracji.
Dyktator powstania styczniowego Marian Langiewicz wyznaczył go na swojego sekretarza, jednak Kantak nie zdążył objąć tego stanowiska z powodu upadku dyktatury.
Po aresztowaniu więziony był w Grudziądzu i Moabicie w Berlinie. Został zwolniony w 1847 po procesie berlińskim. Wstąpił następnie do polskiej Legii Akademickiej i w jej szeregach powrócił do Wielkiego Księstwa Poznańskiego.
W kwietniu 1848 po bitwie pod Podgrzybowem został wzięty do niewoli i osadzony w forcie kostrzyńskim.
W 1853 nabył zadłużony majątek ziemski Dobieszewko w powiecie szubińskim.
W 1862 został wybrany reprezentantem sejmu pruskiego z okręgu wyborczego szubińsko-inowrocławskiego. Tę funkcję poselską pełnił do 1866 r., gdy rozpoczął reprezentować okręg wyborczy gnieźnieńsko-wągrowiecko-mogileński.
Kantak był wielkim miłośnikiem Tatr, w latach 1876–86 był delegatem Towarzystwa Tatrzańskiego na zabór pruski. Od 1878 był członkiem honorowym Towarzystwa.
Zmarł 28 grudnia 1886 w Poznaniu.
W 1887 został pośmiertnie uhonorowany poprzez nazwanie Niżniej Kościeliskiej Bramy w Dolinie Kościeliskiej Bramą Kantaka – znajduje się tam też tablica pamiątkowa.
W Poznaniu istnieje ulica Kazimierza Kantaka.

</doc>
<doc id="1269682" url="https://pl.wikipedia.org/wiki?curid=1269682" title="Takiji Kobayashi">
Takiji Kobayashi

 – japoński pisarz i działacz proletariacki. Był uczestnikiem ruchu rewolucyjnego, od 1931 był członkiem Komunistycznej Partii Japonii.
Urodził się w biednej rodzinie chłopskiej w prefekturze Akita. W poszukiwaniu poprawy warunków życia rodzina przeprowadziła się do Otaru na Hokkaido. W 1916 r. Takiji uczył się tam w szkole handlowej (Hokkaido Otaru Commercial High School). Po jej ukończeniu podjął pracę w banku w Sapporo. Już wówczas zaczął pisać opowiadania do „Tanemaku Hito” (pol. „Siewca”), organu publicystycznego socjalistycznego ruchu literackiego o tej samej nazwie, wydawanego w latach 1921–1923. Uległ wtedy wpływom autobiograficznego realizmu i indywidualistycznej postawy bohaterów dzieł powieściopisarza i autora opowiadań o nazwisku Naoya Shiga.
Jest autorem książki antykapitalistycznej "Poławiacze krabów" (Kani kōsen, 1929). Jest to powieść o nieludzkim traktowaniu rybaków na statkach-przetwórniach ryb i budzeniu się świadomości klasowej robotników pod wpływem agitatorów. Książka została objęta zakazem rozpowszechniania, ale zanim to się stało, zdołano sprzedać 15 tys. egzemplarzy. Powieść została sfilmowana w 1953 r. Jej wznowienie w 2008 r. spotkało się z wielkim zainteresowaniem ze względu na złą sytuację na rynku pracy i kryzys gospodarczy.
W 1930 r. w poszukiwaniu pracy Kobayashi wyjechał do Tokio, gdzie poznał kilku pisarzy proletariackich. Wstąpił do Federacji Artystów Robotniczych i Chłopskich (1927), a po jej rozpadzie – do Federacji Artystów Awangardowych.
Po aresztowaniu w dniu 15 marca 1928 r., które objęły także kilku jego kolegów napisał powieść pt. "1928 nen 3 gatsu 15 nichi" (15 marca 1928). W lutym 1933 r. Kobayashi został ponownie zatrzymany przez policję. Pobity do nieprzytomności za odmowę zeznań i wydania innych działaczy, zmarł w kilka godzin po aresztowaniu.

</doc>
<doc id="1269683" url="https://pl.wikipedia.org/wiki?curid=1269683" title="Achacy Czema (zm. 1565)">
Achacy Czema (zm. 1565)

Achacy Czema (Cema von Zehmen) herbu własnego (ur. ok. 1485- zm. 24 maja 1565) – podkomorzy pomorski (19 marca 1517 - 13 października 1531), kasztelan gdański (13 października 1531 - marzec 1546), wojewoda malborski (marzec 1546 - 24 maja 1565), wicewojewoda chełmiński w latach 1545-1546, starosta człuchowski, gniewski, kiszporski, starogardzki sztumski, członek Rady Prus Królewskich, komisarz królewski w Gdańsku w 1524 roku.
W młodości związany z dworem Krzysztofa Szydłowieckiego i z jego oraz Piotra Tomickiego inicjatywy przedstawił w 1523 roku Albrechtowi Hohenzollernowi plan likwidacji zakonu krzyżackiego. Obrońca odrębności Prus Królewskich i przeciwnik unii parlamentarnej z Koroną (zrealizowanej po jego śmierci w 1569 roku). Współtwórca planu sekularyzacji i inkorporacji Inflant do Polski. Zaufany ostatnich Jagiellonów, stronnik i doradca ks. Albrechta. Zwolennik reformacji i zagorzały luteranin.
Pochowany w Sztumie.

</doc>
<doc id="1269690" url="https://pl.wikipedia.org/wiki?curid=1269690" title="LO nr IV we Wrocławiu">
LO nr IV we Wrocławiu



</doc>
<doc id="1269728" url="https://pl.wikipedia.org/wiki?curid=1269728" title="Księga papugi">
Księga papugi

Księga papugi (pers. "Tuti-Nama") – opowieść ramowa o treści erotyczno-obyczajowej. Jest przeróbką indyjskiego zbioru "Siukasaptati" ("70 opowiadań Papugi" z XII wieku). 

</doc>
<doc id="1269738" url="https://pl.wikipedia.org/wiki?curid=1269738" title="Kodura">
Kodura

Kodura – tkanina kaletnicza, wykonana z poliestru i pokryta PCV. Materiał wodoodporny, wykonany z poliestru, o charakterystycznej budowie. Lewa strona jest laminowana specjalną powłoką PCV, zaś prawa strona tkaniny jest delikatnie chropowata. Te elementy, w połączeniu z gęstym i zwartym splotem powodują, że kodura jest w pełni wodoodporna, wytrzymała i lekka.

</doc>
<doc id="1269771" url="https://pl.wikipedia.org/wiki?curid=1269771" title="Ojmjakon">
Ojmjakon



</doc>
<doc id="1269773" url="https://pl.wikipedia.org/wiki?curid=1269773" title="Bill Berry">
Bill Berry

William "Bill" Thomas Berry (urodzony 31 lipca 1958 roku) – amerykański muzyk najbardziej znany jako perkusista zespołu R.E.M., który opuścił grupę w 1997 roku. Powodem opuszczenia zespołu były problemy zdrowotne - podczas jednego z koncertów Berry stracił przytomność, okazało się, że powodem był tętniak mózgu. Po operacji R.E.M. pozostałą część trasy żartobliwie określił mianem "Tętniak". Lekarze zalecili muzykowi zaprzestanie aktywności koncertowej. 
W 2007 roku muzyk został sklasyfikowany na 20. miejscu listy 50 najlepszych perkusistów rockowych według Stylus Magazine.

</doc>
<doc id="1269777" url="https://pl.wikipedia.org/wiki?curid=1269777" title="Polityka zewnętrzna Unii Europejskiej">
Polityka zewnętrzna Unii Europejskiej

Obszary współpracy.
Stosunki zewnętrzne UE obejmują trzy obszary relacji z krajami trzecimi:
Cele.
Celem polityki zagranicznej Unii Europejskiej są:
Unia Europejska w organizacjach międzynarodowych.
Członkostwo w organizacjach międzynarodowych:
Współpraca ONZ z UE.
Państwa członkowskie Unii Europejskiej z Komisją Europejską na czele koordynują swoje działania i współpracują z Organizacją Narodów Zjednoczonych.
Stosunki Unii Europejskiej z krajami trzecimi.
Stosunki transatlantyckie.
USA.
Pierwsze kontakty między Stanami Zjednoczonymi i Wspólnotą zostały nawiązane na początku lat 50. XX w., gdy w 1953 r. USA mianowały swojego obserwatora przy EWWiS, a trzy lata później utworzyły przy niej misję, którą w 1961 r. zmieniono na Misję USA przy Wspólnocie Europejskiej. WE natomiast założyła swoją placówkę w Waszyngtonie w 1954 r. W 1971 r. otrzymała ona pełne uprawnienia i przywileje placówki dyplomatycznej. Wówczas rozpoczęto wzajemne wizyty przedstawicieli Parlamentu Europejskiego i Kongresu USA, które od tamtej pory odbywały się dwa razy rocznie i służyły omawianiu różnorodnych kwestii interesujących obie strony.
W latach 90. zaczęto organizować spotkania na szczycie. Pierwszym ich rezultatem była uzgodniona 22 listopada 1990 r. Deklaracja Transatlantycka. Zawierała ona program współpracy między USA i WE, później UE:
3 grudnia 1995 r. w Madrycie miał miejsce następny szczyt, na którym przyjęto dokument o nazwie "Nowy program transatlantycki". Jego zasadniczym osiągnięciem było rozpoczęcie wspólnych działań, zamiast, jak do tej pory, ograniczać się do konsultacji. Dokument ten ustanowił cztery płaszczyzny współpracy UE i USA:
By realizować ten program, UE i USA uzgodniły ideę Transatlantyckiego Partnerstwa Gospodarczego, którą przyjęto na szczycie w Londynie 18 maja 1998 r. Wówczas podpisano również dokument o nazwie "Partnerstwo Transatlantyckie we współpracy politycznej", który określił działania, na których UE i USA powinny się skupić, by realizować ustalone cele.
Gdy po ustanowieniu EPBiO oraz rozszerzeniu NATO w 1999 r. pojawiły się opinie, że sojusz transatlantycki ulega osłabieniu, UE rozpoczęła działania mające to zmienić. W ich wyniku na szczycie w Waszyngtonie 18 grudnia 2000 r. uzgodniono dokument, który dotyczył najważniejszych kwestii wzajemnej współpracy, zwłaszcza w stosunku do wyzwań międzynarodowych. Dotyczył on m.in.: prowadzenia procesu pokojowego na Bliskim Wschodzie, wsparcia demokracji w Rosji, Afryce, Azji i Ameryce Łacińskiej, zapobiegania proliferacji broni masowego rażenia czy walki z terroryzmem i przestępczością zorganizowaną. Ponadto podczas tego szczytu USA zadeklarowały, że będą prowadzić dialog z UE "jako aktorem odgrywającym pełną rolę i przyjmującym pełną odpowiedzialność na scenie międzynarodowej".
Zamach na World Trade Center i Pentagon 11 września 2001 r. sprawił, że Unia Europejska i Stany Zjednoczone zjednoczyły się w walce z terroryzmem. Następnego dnia po atakach w Brukseli odbyło się specjalne spotkanie Rady UE, na którym wydano oświadczenie o solidaryzacji z USA i ogłoszeniu 14 września dniem żałoby narodowej w krajach Unii. 20 września przedstawiciele Unii spotkali się w Waszyngtonie z sekretarzem stanu USA Colinem Powellem, wydając wspólne oświadczenie o walce z terroryzmem. Obejmowało ono deklarację o współpracy w zakresie m.in. bezpieczeństwa transportu, zwłaszcza lotniczego, kontroli granicznej, kontroli eksportu, zakazu finansowania i wspierania terrorystów oraz współpracy policyjnej i sądowej.
Kwestią, która podzieliła państwa UE i wywołała trudności w relacjach transatlantyckich, była amerykańska interwencja w Iraku w 2003 r. Większość państw Unii popierała ograniczenie się do kontroli tego kraju przez inspektorów ONZ. Gdy USA zaczęły naciskać na Radę Bezpieczeństwa ONZ, by wydała rezolucję zezwalającą na użycie siły, Francja, Niemcy i Belgia stanowczo wypowiedziały się przeciwko temu. Jednakże 30 stycznia 2003 r. premierzy Wielkiej Brytanii, Hiszpanii, Włoch, Polski, Portugalii, Danii i Węgier oraz prezydent Czech podpisali tzw. "list ośmiu", w którym wyrażali poparcie dla interwencji w Iraku. Spowodował on rozłam w Unii, który pogorszyło podjęcie akcji zbrojnej. Negatywnie wpłynęła ona również na stosunki UE-USA, gdyż kraje europejskie poczuły się zignorowane przez Stany Zjednoczone i uważały, że nie liczą się one z sojusznikami z NATO.
Próby poprawy relacji europejsko-amerykańskich podjęto 25 czerwca 2003 r. w Waszyngtonie na szczycie UE-USA. Jego rezultatem było kilka oświadczeń oraz podpisanie układów o wzajemnej pomocy prawnej i ekstradycji, które Unia zaproponowała po atakach z 11 września.
Na następnym szczycie, który odbył się 26 czerwca 2004 r. na zamku Dromoland w Irlandii, podpisano kolejne oświadczenia, dotyczące walki z terroryzmem, współpracy w zakresie nieproliferacji broni masowego rażenia i walki z chorobami, wzmacniania współpracy gospodarczej i procesu pokojowego na Bliskim Wschodzie i w Sudanie. Szczególne znaczenie miała deklaracja w sprawie Iraku, która opierając się na rezolucji nr 1546 Rady Bezpieczeństwa ONZ z maja 2004 r., przekazywała władzę w Iraku Irakijczykom, gdyż oznaczała ona koniec sporów UE i USA odnośnie do tego kraju. Unia zadeklarowała pomoc w odbudowie Iraku, jednak większość jej krajów była przeciwna wysyłaniu tam wojsk.
22 lutego 2005 r. prezydent USA George Bush spotkał się w Brukseli z Radą Europejską, z którą dyskutował na temat sytuacji w różnych regionach świata, a także ochrony środowiska i kwestii ekonomicznych. Obie strony zadeklarowały również organizację konferencji, na której miano zinstytucjonalizować pomoc dla Iraku.
Kolejny szczyt odbył się w Wiedniu 20 czerwca 2005 r. Poskutkował on wieloma oświadczeniami o zacieśnianiu współpracy. Dotyczyły one m.in. zwalczania terroryzmu, nieproliferacji broni, wsparcia demokracji, rządów prawa i praw człowieka na świecie, promocji pokoju i dobrobytu oraz walki z piractwem i fałszerstwami.
Rok później, 21 czerwca 2006 r., również w Wiedniu, podczas spotkania na szczycie UE i USA ustaliły, że ich strategiczne partnerstwo będzie się skupiać przede wszystkim na czterech płaszczyznach: wsparcia demokracji, pokoju i praw człowieka, rozwoju dobrobytu, wspólnego rozwiązywania globalnych problemów oraz współpracy w zakresie energetyki i walki ze zmianami klimatu.
Następny szczyt odbył się 30 kwietnia 2007 r. w Waszyngtonie. Zaowocował on przyjęciem ram umacniania integracji ekonomicznej, deklaracji o współpracy w dziedzinie polityki i bezpieczeństwa oraz o ruchu bezwizowym obywateli UE i USA. Przyjęto także oświadczenie o zmianach klimatu i bezpieczeństwie energetycznym oraz zobligowano się do rozszerzenia zawartego 2 marca układu o liberalizacji ruchu lotniczego przez Atlantyk. W celu dalszej integracji gospodarczej ustanowiono "Transatlantycką Radę Ekonomiczną".
5 kwietnia 2009 r. w Pradze odbył się nieformalny szczyt UE-USA. Wydano na nim oświadczenie potępiające północnokoreańską próbę rakietową. Dyskutowano również m.in. na temat walki z globalnym ociepleniem, współpracy gospodarczej w obliczu kryzysu, liberalizacji handlu światowego i bezpieczeństwa energetycznego. Prezydent USA Barack Obama zaapelował o przyjęcie do UE Turcji i podtrzymał poparcie realizacji tarczy antyrakietowej, póki Iran kontynuuje swój program atomowy. Zapowiedział również rozmowy z Rosją w sprawie redukcji arsenału nuklearnego.
Kanada.
Początki relacji UE z Kanadą sięgają lat 70. XX w. W 1972 r. zapoczątkowano wzajemne konsultacje ws. stosunków bi- i multilateralnych, które odbywają się dwa razy rocznie. Rok później Parlament Europejski wraz z Kanadyjską Izbą Gmin zapoczątkowały coroczne spotkania parlamentarzystów, a Kanada akredytowała specjalnego ambasadora przy Wspólnocie. 6 lipca 1976 r. zawarto ramowy układ o handlu i współpracy gospodarczej, który ustalił sposoby kontaktów między komisarzem wspólnoty ds. stosunków zewnętrznych i kanadyjskim ministrem handlu międzynarodowego. Nad szczegółami dzisiejszych relacji w poszczególnych kwestiach gospodarczych pracują różne podkomitety i grupy robocze, zajmujące się m.in.: telekomunikacją, inwestycjami, ochroną środowiska czy handlem drewnem, papierem, minerałami, metalami i technologiami informatycznymi.
22 listopada 1990 r. odbył się szczyt WE-Kanada, na którym zawarto "Deklarację transatlantycką", która ustaliła zasady wzajemnych relacji i zinstytucjonalizowała spotkania pomiędzy premierem Kanady a przewodniczącym Komisji Europejskiej i Rady Ministrów WE. Miesiąc później, 17 grudnia 1996 w Ottawie podpisano "Wspólną deklarację polityczną", w której obie strony sprzeciwiły się amerykańskiemu embargu wobec Kuby. Dołączono do niej "plan działania", zawierający dokładny zarys dwustronnej współpracy. Składał się on z czterech części, które dotyczyły:
W dalszym polepszaniu wzajemnych stosunków pomogło porozumienie na spotkaniu ministrów w Helsinkach 2 września 1999 r., na którym rozwiązano istniejący od dawna problem sporu o rybołówstwo. Wkrótce potem współpraca UE i Kanady przyczyniła się do wypracowania konwencji o zakazie użycia, składowania, produkcji i przekazywania min przeciwpiechotnych oraz o ich zniszczeniu, a 16 grudnia tego samego roku na szczycie w Ottawie wydano wspólne oświadczenie powołujące grupę roboczą w tej sprawie.
26 czerwca 2000 r. odbył się następny szczyt UE-Kanada, który dotyczył spraw humanitarnych aspektów bezpieczeństwa w kontekście budowania pokoju i zapobiegania konfliktom. Zajęto się na nim także sprawami handlowymi, czego rezultatem było m.in. wspólne oświadczenie o konieczności liberalizacji handlu i budowaniu wzrostu gospodarczego w oparciu o WTO. Przyjęto również raport nt. handlu elektroniką i plan działania na lata 2000–2001, dotyczący ochrony konsumenta.
19 grudnia 2000 r. w Ottawie odbył się kolejny szczyt UE-Kanada, którego rezultatem były trzy oświadczenia dotyczące:
W trakcie wdrażania Europejskiej Polityki Bezpieczeństwa i Obrony, Kanada poparła działania Unii w zakresie wspólnej obronności i wyraziła gotowość do brania udziału w misjach zarządzania kryzysowego, przygotowywanych przez UE. Obie strony zgodziły się cztery razy w roku organizować spotkania na szczeblu eksperckim, dotyczące bezpieczeństwa i obrony, które miały się odbywać w czasie kryzysów. Potwierdzono również wiodącą rolę NATO w zakresie wspólnej obrony i zapowiedziano zwiększanie stosunków między nim i UE w jego ramach.
Katalizatorem następnych działań w zakresie obrony, także tej wewnętrznej, stały się ataki na USA z 11 września 2001 r. Podczas spotkania w Ottawie 18 grudnia 2001 r. wspólnie je potępiono i wyrażono gotowość do aktywnej walki z terroryzmem. 8 maja 2002 r. na szczycie w Toledo oświadczono, że UE i Kanada będą współpracować, by odciąć źródła finansowania organizacji terrorystycznych i międzynarodowych grup przestępczych. Ponadto UE włączyła Kanadę do organizacji operacji reagowania kryzysowego i zaprosiła ją do udziału w misji w Bośni i Hercegowinie, do której Kanada przystąpiła na początku 2003 r.
18 marca 2004 r. na szczycie w Ottawie UE i Kanada uzgodniły nowy kształt stosunków. Jedną z ich zasad było "wzmocnienie współpracy w polityce zagranicznej i bezpieczeństwa, opierając się na wspólnie podzielanym przywiązaniu do skutecznych instytucji wielostronnych i efektywnego globalnego zarządzania", co stanowiło potępienie samodzielności USA w stanowieniu porządku międzynarodowego. Wówczas ustalono także pięć zasad, określających cele wzajemnych działań:
Szczegóły ww. programu ustalono na szczycie pod wodospadem Niagara 19 czerwca 2005 r. W następnych miesiącach UE i Kanada zawarły kilka kolejnych umów, m.in. dotyczącej przekazywania danych osobowych pasażerów samolotów latających między regionami, udziału Kanady w unijnych misjach reagowania kryzysowego czy umowę Europolu z kanadyjskim rządem o współpracy operacyjnej.
W 2006 r. Kanada odwołała szczyt z UE, który miał się odbyć w Tampere 27 listopada, gdyż wybuchł drobny spór o Protokół z Kioto, którego Kanada nie chciała przestrzegać, mimo ratyfikacji.
Kraje Wspólnoty Niepodległych Państw.
Unia Europejska rozwija stosunki z krajami WNP za pomocą różnych instrumentów. Podstawy prawne dają tzw. Porozumienia o Partnerstwie i Współpracy (Partnership and Cooperation Agreement – PCA) zawarte z większością państw WNP w połowie lat 90. XX w. Na ich postawie powołano wspólne organy i fora do rozmów [A. Legucka, Polityka wschodnia Unii Europejskiej, AON, Warszawa 2008, s. 62–70]. Instrumentami politycznymi były wspólne strategie – jedna dla Rosji (czerwiec 1999) i jedna dla Ukrainy (grudzień 1999). Określały one w sposób całościowy relacje UE z adresatami wspólnych strategii i nakładały obowiązek ich realizacji przez państwa członkowskie UE. Do instrumentów finansowych można natomiast zaliczyć program TACIS (Technical Assistance for the Commonwealth of Independent States), które stanowiło w latach 1991–2006 wsparcie techniczne dla państw WNP. Od stycznia 2007 r. dla Rosji i państw sąsiadujących z Unią Europejską powołano Europejski Instrument Sąsiedztwa i Partnerstwa (European Neighbourhood &amp; Partnershp Agreement – ENPI), który dla krajów najbliżej Unii zastąpił TACIS. Dotyczy to państw tzw. Partnerstwa Wschodniego obejmującego: Armenię, Azerbejdżan, Białoruś (na poziomie technicznym), Gruzję, Mołdawię i Ukrainę. Z krajami tymi negocjuje się ponadto umowy o stowarzyszeniu, dające tym krajom możliwości stworzenia z UE strefy wolnego handlu.
Rosja.
Stosunki UE-Rosja zostały po raz pierwszy sformalizowane 24 czerwca 1994 r., gdy podpisano układ o partnerstwie i współpracy, który wszedł w życie 1 grudnia 1997 r. i obowiązywał przez 10 lat. Regulował on sprawy gospodarcze i handlowe, liberalizując przepływ kapitału, towaru i usług, rozszerzał współpracę naukowo-techniczną, dotyczącą ochrony środowiska i korzystania z przestrzeni kosmicznej, regulował sprawy związane z wymiarem sprawiedliwości i walką z przestępczością oraz ustalił formę dialogu politycznego. W jego wyniku zaczęto odbywać spotkania na szczycie, a od 1998 r. także spotkania ministerialne "Rady Współpracy" UE-Rosja, której zadanie to coroczne opracowywanie planów współpracy. Utworzono również "Parlamentarny Komitet Współpracy", obradujący w składzie przedstawicieli parlamentów.
Na szczycie UE w Kolonii 4 czerwca 1999 r. ustalono pierwszą w historii wspólną strategię. Została ona przyjęta na 4 lata, a w czerwcu 2003 r. przedłużona na następny rok, wygasła 24 czerwca 2004 r. Precyzowała ona cele unijnej polityki wobec Rosji:
29 maja 2000 r. odbył się szczyt UE-Rosja, którego tematem były najistotniejsze aspekty wzajemnej współpracy ze szczególnym uwzględnieniem spraw bezpieczeństwa europejskiego i światowego. Na tym spotkaniu pełniący od 1 stycznia tego roku funkcję prezydenta Władimir Putin pozytywnie ustosunkował się tworzonej wówczas Europejskiej Polityki Bezpieczeństwa i Obrony.
30 października 2000 r. ustanowiono tzw. dialog energetyczny, który miał na celu regulację stosunków w sprawie dostaw do Unii surowców energetycznych. Rosja jest obecnie największym partnerem Unii w tej dziedzinie i pokrywa ponad 25% jej konsumpcji, w szczególności gazu ziemnego i ropy naftowej. Podstawowe kwestie omawiane w ramach dialogu to zapewnienie bezpieczeństwa energetycznego krajom UE i dopuszczenie zachodnich firm do rosyjskiego przemysłu naftowego na równych zasadach. Dyskutuje się również na temat handlu paliwem do elektrowni atomowych i zapewnieniem bezpieczeństwa rosyjskich reaktorów. Unia prowadzi ponadto starania o to, by Rosja podpisała "Protokół Tranzytowy" i ratyfikowała "Europejską kartę energetyczną", podpisaną 17 grudnia 1991 r. w Hadze przez 46 krajów.
10 kwietnia 2001 r. podpisano układ o współpracy naukowej i technologicznej, a pod koniec maja rozpoczęto prace nad ustanowieniem wspólnej europejskiej przestrzeni gospodarczej. 3 października tego samego roku w Brukseli odbył się szczyt, którego rezultatem było poszerzenie dialogu o problematykę współpracy politycznej i w zakresie bezpieczeństwa.
29 maja 2002 r. na szczycie w Moskwie wydano "Wspólną deklarację o praktycznych krokach w rozwijaniu dialogu politycznego i w sprawach reagowania kryzysowego i bezpieczeństwa". Rosja wówczas wyszła z inicjatywą planu wspólnego działania w dziedzinie EPBiO i ustanowiła przedstawiciela do spraw kontaktów ze Sztabem Wojskowym UE. Niedługo później, w czerwcu tamtego roku, na posiedzeniu w Sewilli Rada Europejska zaprosiła Rosję do dialogu dotyczącego misji petersberskich.
W 2002 r. kontakty między Unią a Rosją dotyczyły głównie polityki nadgranicznej. W związku ze zbliżającym się własnym rozszerzeniem, UE mając w perspektywie sąsiedztwo z Rosją, domagała się wprowadzenia obowiązku posiadania paszportów przez obywateli Rosji przy przekraczaniu unijnej granicy. Zasady ruchu granicznego ustalono w listopadzie 2002 r. Nie wprowadzono wiz, a dla osób podróżujących przez Litwę między Kaliningradem a resztą Rosji wprowadzono uproszczone dokumenty, choć od 1 stycznia 2005 r. wszyscy obywatele rosyjscy musieli posiadać międzynarodowe paszporty, by przekroczyć granicę Litwy.
31 maja w Petersburgu, podczas obchodów 300-lecia tego miasta, odbył się szczyt, w którym wzięli udział Rosja, kraje członkowskie Unii i kraje do UE kandydujące. Ustanowiono na nim 4 "wspólne przestrzenie" wzajemnej współpracy:
Na szczycie podjęto również kilka innych decyzji, m.in.: "Radę Partnerstwa" przemianowano na "Stałą Radę Partnerstwa" i włączono Rosję do misji policyjnej Unii w Bośni i Hercegowinie. Rosja natomiast zadeklarowała chęć udziału w innych cywilnych operacjach reagowania kryzysowego i złożyła propozycję zniesienia wiz.
6 listopada 2003 r. odbył się kolejny szczyt, który zaowocował deklaracją o wzmacnianiu współpracy politycznej i bezpieczeństwa. Z powodu rozszerzenia Unii w 2004 r. konieczne było rozciągnięcie układu o partnerstwie i współpracy na nowe państwa, czego dokonano 27 kwietnia podpisując protokół do układu. Miesiąc później, 21 maja w Moskwie zawarto porozumienie odnośnie do poparcia Unii dla Rosyjskiej akcesji do WTO.
W 2004 r. Rosja odmówiła udziału w Europejskiej Polityce Sąsiedztwa, gdyż nie chciała być postawiona na równi z innymi państwami postradzieckimi. Podczas pomarańczowej rewolucji opowiedziała się po stronie Wiktora Janukowycza, oskarżanego o sfałszowanie wyborów, co spowodowało konflikt z UE.
W 2005 r., gdy w wyniku polsko-rosyjskiego sporu o drugą nitkę rurociągu jamalskiego, Rosja zdecydowało się poprowadzić rurę tranzytową po dnie Bałtyku, Polska zaczęła zabiegać o ustanowienie wspólnej polityki energetycznej, która pozwoliłaby zabezpieczyć się przed nieprzewidzianymi działaniami Rosji. Z tego też powodu ww dniach 8–9 marca 2007 r. Rada Europejska zainicjowała zintegrowaną politykę klimatyczną i energetyczną, której celami mają być: zapewnienie bezpieczeństwa energetycznego, zwiększenie równego dostępu europejskich przedsiębiorstw do złóż surowców oraz rozwój w zgodzie ze środowiskiem.
Ponieważ układ o partnerstwie i współpracy był zawarty na 10 lat, pojawiła się potrzeba negocjacji nowego. 24 listopada 2006 r. na szczycie UE i Rosji w Helsinkach próbowano rozpocząć rozmowy w tej kwestii, jednak zablokowała je Polska, która znalazła się wówczas w sporze z Rosją, która wprowadziła zakaz importu polskiego mięsa. Został on zniesiony w grudniu 2007 r. Obecnie trwają rozmowy we wprawie nowego układu o partnerstwie i współpracy.
Ukraina.
Na początku lat 90. Wspólnota nie miała pełnego zaufania do Ukrainy, gdyż nie chciała ona od razu oddać poradzieckiej broni atomowej i przystąpić do układu o nieproliferacji. Sytuacja zmieniła się w 1994 r., gdy Ukraina oświadczyła rozwiązać sporne kwestie. 14 czerwca tego roku podpisano układ o partnerstwie i współpracy, a kilka miesięcy później, 28 listopada Rada UE przyjęła wspólne stanowisko, określające cele i priorytety współpracy. Układ o partnerstwie i współpracy wszedł w życie dopiero 1 marca 1998 r. Ustanowił on "Radę Współpracy UE-Ukraina", która zebrała się po raz pierwszy 9 czerwca 1998 r. Głównym rezultatem spotkania było przyjęcie planu pracy na lata 1998–1999.
16 października 1998 r. odbył się pierwszy szczyt UE-Ukraina. Zadeklarowano na nim strategiczne partnerstwo i zbieżność dążeń, interesów i wyznawanych wartości.
11 grudnia 1999 r. Unia przyjęła wspólną strategię wobec Ukrainy, podkreślając, że dostrzega znaczenie powstania jej jako demokratycznego państwa i przywiązuje dużą wagę do jej proeuropejskiej orientacji. Strategia została przewidziana na 4 lata z możliwością dalszego jej przedłużenia. Określiła ona strategiczne cele, jakie UE stawia sobie wobec Ukrainy:
Do realizacji wspólnej strategii postanowiono zaprosić także państwa kandydujące wówczas do Unii (m.in. Polskę). Zadeklarowano możliwość udziału Ukrainy w misjach petersberskich i pomaganie jej w zintegrowaniu się z europejską gospodarką. Omówiono również kwestie związane z ochroną środowiska, energetyką i bezpieczeństwem jądrowym.
We wrześniu 2001 r. i w lipcu 2002 r. na spotkaniach na szczycie przywódcy UE apelowali do Ukrainy o przestrzeganie zasad demokracji, o których łamanie opozycja oskarżała Łeonida Kuczmę. Uzgodniono, że Unia będzie w tym celu wspomagać Ukrainę w działaniach w zakresie wymiaru sprawiedliwości i respektowania wolności. Na drugim z tych spotkań wspólnie potwierdzono, że Ukraina powinna przystosować swój system prawny i standardy do unijnych, w zamian za co UE wprowadzi ułatwienia dla swoich i ukraińskich obywateli przy przekraczaniu wspólnej granicy.
W czerwcu 2002 r. Rada Europejska na spotkaniu w Sewilli ustanowiła mechanizm konsultacji i współpracy z Ukrainą w zakresie reagowania kryzysowego, a Ukraina zaś mianowała łącznika do spraw kontaktów ze Sztabem Wojskowym UE. Wówczas rozpoczęto wspólne konsultacje i współpracę podczas misji policyjnej w Bośni i Hercegowinie.
W czerwcu 2004 r. włączono Ukrainę do Europejskiej Polityki Sąsiedztwa, nadając jej miano priorytetowego partnera. W okresie pomarańczowej rewolucji od listopada do grudnia 2004 r. Unia wspierała opozycję i pomagała utworzyć okrągły stół, dzięki któremu powtórzono drugą turę wyborów prezydenckich. W styczniu 2005 r. pozytywnie przyjęto oświadczenie Ukrainy o ubieganie się o członkostwo w UE, jednak nie przyznano jej statusu kraju kandydującego.
1 grudnia 2005 r. na spotkaniu w Kijowie podpisano memorandum dotyczące energetyki. Ustalono w nim strategię integracji ukraińskiego i unijnego rynku energii, formułując "mapę drogową", obejmującą kwestie bezpieczeństwa nuklearnego, zapewnienia bezpieczeństwa energetycznego, poprawy standardów ekologicznych, integracji rynków i zapewnienie samowystarczalności energetycznej.
We wrześniu 2006 r. osiągnięto porozumienie dotyczące wykorzystania funduszy Europejskiego Banku Inwestycyjnego i Europejskiego Banku Odbudowy i Rozwoju do wspierania ukraińskiej energetyki. Do końca 2006 r. z programu TACIS finansowano także badania nad reformą ukraińskiego systemu przesyłu gazu ziemnego.
5 marca 2007 r. rozpoczęto negocjację mające na celu podpisanie nowego układu, który miałby uregulować wzajemne stosunki i pomóc zbliżyć się Ukrainie do UE.
Białoruś.
Po uzyskaniu przez Białoruś niepodległości, kraj ten otrzymywał liczną pomoc ze strony Unii Europejskiej. 6 marca 1995 r. podpisano układ o partnerstwie i współpracy, jednak nie wszedł on w życie. Powodem ochłodzenia wzajemnych stosunków było dojście do władzy Aleksandra Łukaszenki i ograniczenie przez niego demokracji na Białorusi. W listopadzie 1996 r. zmienił on konstytucję, znacznie wzmacniając swoją pozycję i ograniczając wolność mediów. Spowodowało to sankcje ze strony UE: zawieszono część układu o partnerstwie i współpracy, która dotyczyła handlu, wstrzymano techniczną pomoc ze strony UE oraz zamrożono kontakty na szczeblu ministerialnym.
W połowie 1998 r. gdy władze Białorusi naruszyły eksterytorialność działających tam misji dyplomatycznych państw UE, Rada UE przyjęła wspólne stanowisko, w którym zaleciła wycofanie swoich przedstawicieli z Mińska i wezwała Białoruś do wykonania wzajemnego ruchu. Wydała również zakaz wydawania przedstawicielom Białorusi wiz wjazdowych na teren UE.
W dniach 2–9 grudnia 1998 r. odbyły się wzajemne rozmowy, w wyniku których 22 lutego 1999 r. Rada UE anulowała wspólne stanowisko wydane w połowie poprzedniego roku. Stopniowo znoszono również inne sankcje, jednak było to uzależnione od wypełniania przez Białoruś zaleceń OBWE.
Mimo postępów, rządy Łukaszenki nadal budziły zastrzeżenia. Jesienią 2000 roku na Białorusi odbyły się wybory parlamentarne, które zostały zbojkotowane przez część opozycji z powodu ograniczeń w dostępie do mediów i rejestracji kandydatów. Unia nie wysłała tam swoich obserwatorów, ale też nie uznała prawomocności wyborów. Po reelekcji w 2001 r. Aleksander Łukaszenka próbował zmienić nastawienie Zachodu do siebie, jednak bezskutecznie. Część państw UE uznawała go nawet na przełomie 2002/2003 r. za persona non grata.
W 2004 r. po kolejnych, budzących liczne zastrzeżenia wyborach i referendum, dzięki któremu Łukaszenka umożliwił sobie pozostanie na stanowisku prezydenta bez ograniczenia liczby kadencji, UE wprowadziła kolejne sankcje. Kontakty dyplomatyczne ograniczono do tych najważniejszych na najwyższych szczeblach, a programy pomocowe zredukowano do tych służących demokratyzacji Białorusi i pomocy jej ludności. Jednocześnie jednak UE zaoferowała gotowość do zniesienia restrykcji w razie zmian na Białorusi. W 2004 r. Komisja Europejska zainicjowała spotkania w sprawie pomocy rozwoju demokracji i wolnego rynku na Białorusi, a w 2005 r. Rada UE zdecydowała o pomocy finansowej i transgranicznej.
W wyniku kolejnych pogwałceń demokracji podczas wyborów prezydenckich na Białorusi w marcu 2006 r. Rada UE potępiła je i wydała decyzję o zakazie wydawania wiz wjazdowych na teren UE wszystkim urzędnikom , którzy przyczynili się do złamania międzynarodowych standardów i o zamrożeniu ich aktywów.
21 listopada 2006 r. komisarz ds. stosunków zewnętrznych i Europejskiej Polityki Sąsiedztwa, Benita Ferrero-Waldner wydała dokument, w którym zaproponowała Białorusi szereg korzyści, jakie może ona odnieść, jeśli powróci ona na drogę demokracji. Mimo to w 2007 r. na Białorusi podczas wyborów lokalnych doszło do kolejnych ograniczeń wolności, co spowodowało utrzymanie chłodnych stosunków z UE.
28 września 2008 r. na Białorusi odbyły się kolejne wybory parlamentarne. UE obiecała znieść sankcje przeciwko przywódcom tego kraju i przywrócić pomoc finansową, jeśli odbędą się one uczciwie. Mimo wielu zastrzeżeń i niespełnienia standardów demokratycznych, UE zawiesiła na pół roku sankcje zakazujące wjazdu przedstawicieli na teren Unii.
Mołdawia.
Stosunki między UE a Mołdawią reguluje układ o "partnerstwie i współpracy", który został podpisany 28 listopada 1994 r. na 10 lat, a wszedł w życie 1 lipca 1998 r. Dotyczył on kwestii gospodarczych i politycznych (przestrzeganie demokracji i praw człowieka, zwalczanie przestępczości), zwracając szczególną uwagę na problem Naddniestrza.
We wrześniu 2003 r. Mołdawia zaproponowała integrację z Unią Europejską, w wyniku czego 24 lutego 2004 r. na posiedzeniu Rady Współpracy, włączono ten kraj do Europejskiej Polityki Sąsiedztwa. W tym samym roku ustalono plan działań, który przyjęto 22 lutego 2005 r. Określał on cele wzajemnej współpracy na następne 3 lata. Najważniejsze jego postanowienia dotyczyły m.in. rozwiązywania konfliktu o Naddniestrze i przybliżania mołdawskiego prawa do unijnego.
23 marca 2003 r. UE ustanowiła specjalnego przedstawiciela dla Mołdawii, którym został Rumun Adriaan Jacobovits de Szeged (od 1 marca stanowisko to piastuje Węgier Kálmán Mizsei). W sporze o Naddniestrze UE stoi po stronie Mołdawii, czego przejawem było wydanie w 2003 r. zakazu wydawania wiz wjazdowym na teren UE przywódcom Naddniestrza. Unia stara się pomóc rozwiązać konflikt wspierając wysiłki OBWE, jednak żąda wycofania rosyjskich składów amunicji. Od 2005 r. UE jako obserwator bierze udział w rozmowach pokojowych wraz z Mołdawia, Naddniestrzem, Ukrainą, Rosja, OBWE i USA (jako obserwator), jednak w 2006 roku nastąpił zastój w rozmowach.
7 listopada 2005 r. na mocy wspólnego działania UE ustanowiła "Misję Pomocy Granicznej dla Mołdawii i Ukrainy", której zadaniem była pomoc w kontroli na granicy z Naddniestrzem. Została ona ustanowiona na 2 lata i brali w niej udział strażnicy z większości krajów UE.
6 października 2006 r. UE otwarła delegację Komisji Europejskiej w Kiszyniowie.
Afryka Północna i Bliski Wschód.
Pierwsze próby ścisłego określenia zasad polityki Wspólnoty wobec krajów basenu Morza Śródziemnego podjęto w latach 70. W październiku 1972 r. na szczycie WE w Paryżu podjęto decyzję o utworzeniu Globalnej Polityki Śródziemnomorskiej. Najważniejszymi jej założeniami były:
W drugiej połowie lat 70. Wspólnota podpisała układy o współpracy z krajami stowarzyszonymi z nią oraz nawiązała nowe stosunki z Egiptem, Libanem, Algierią i Syrią. Na ich podstawie m.in. utworzono wspólną Radę Ministrów, spotykającą się co roku i pełniącą funkcję koordynacyjną.
W grudniu 1989 r. Komisja Europejska sformułowała propozycję "Przeorientowanej Polityki Śródziemnomorskiej", która zakładała pomoc Wspólnot państwom śródziemnomorskim w rozwoju gospodarczym, zwiększeniu inwestycji i rozwiązaniu problemu zadłużenia. Miała ona także prowadzić do reform, służącym stworzeniu wspólnego rynku krajów nieczłonkowskich.
W grudniu 1990 r. Wspólnota przyjęła "Nową Politykę Śródziemnomorską". Miała ona służyć pomocy krajom arabskim w zmianach gospodarczych i wzmacniać współpracę handlową, ułatwiając dostęp do rynku Wspólnoty.
W czerwcu 1992 r. w Lizbonie Rada Ministrów WE ogłosiła raport opisujący priorytety Unii, wyznaczone Traktatem z Maastricht. Jako jeden z regionów, w którym UE ma szczególne interesy, określono obszar basenu Morza Śródziemnego i Bliski Wschód, zapowiadając dążenie do dobrosąsiedzkich stosunków, pomoc w rozwoju gospodarczym i budowaniu demokracji i rządów prawa. Na tym spotkaniu rozpoczęto również prace nad nowym dokumentem określającym ramy współpracy z państwami śródziemnomorskimi. W czerwcu 1995 r. Rada Europejska przyjęła raport w tej sprawie, w wyniku czego zwołano konferencję krajów UE, Algierii, Cypru, Egiptu, Izraela, Jordanii, Libanu, Malty, Maroka, Autonomii Palestyńskiej, Syrii, Tunezji i Turcji. Odbyła się ona w Barcelonie w dniach 27–28 listopada 1995 r. i wzięli w niej udział ministrowie spraw zagranicznych ww. państw. Ustalono na niej "Deklarację barcelońską" i "Program roboczy", które określiły cele i zasady współpracy UE z krajami basenu Morza Śródziemnego. Rozpoczęte wówczas działania nazwano procesem barcelońskim. Deklaracja barcelońska ustaliła 3 rodzaje partnerstwa:
Podczas spotkania w Wiedniu w grudniu 1998 r. Rada Europejska zaleciła przygotowanie "Wspólnej strategii Unii Europejskiej wobec regionu śródziemnomorskiego". Została ona przygotowana przez Radę UE i przyjęta 19 czerwca 2000 r. na szczycie w Feira. Deklarowała ona chęć UE do rozwijania wzajemnych kontaktów na zasadzie partnerstwa i dążenia do realizacji postanowień Partnerstwa Eurośródziemnomorskiego. Unia zapowiedziała działania na rzecz pokoju na Bliskim Wschodzie, m.in. ustalenie "Eurośródziemnomorskiej karty pokoju i stabilności". Wspólna strategia ustalała cele UE wobec regionu śródziemnomorskiego:
Realizację postanowień strategii powierzono różnym organom. Wysoki Przedstawiciel ds. WPZiB, wspomagany przez specjalnego wysłannika ds. pokoju na Bliskim Wschodzie, miał wspierać prezydencję i Radę UE. Komisja i Rada UE miały dbać o spójność i efektywność unijnych działań. Wspólna strategia została ustalona na 4 lata. W listopadzie 2004 r. przedłużono ją, wygasła 23 stycznia 2006 r.
W związku z kończącym się okresem obowiązywania wspólnej strategii Rada do Spraw Ogólnych i Stosunków Zewnętrznych oraz Komisja Europejska przyjęły w czerwcu 2004 r. dokument o nazwie "Partnerstwo strategiczne UE z regionem śródziemnomorskim i bliskowschodnim", którego cele to m.in.:
Wspólnota do lat 70. angażuje się także w rozwiązywanie konfliktu arabsko-izraelskiego. Pierwsze jej stanowisko w tej sprawie zostało wyrażone 6 listopada 1973 r. w deklaracji wzywającej Izrael do opuszczenia terytoriów zajętych w 1967 r. W kwestii spraw wewnętrznych Izraela dokument ten stwierdzał również, że "uzasadnione prawo Palestyńczyków musi być wzięte pod uwagę" podczas budowania pokoju na Bliskim Wschodzie. 13 czerwca 1980 r. w "Deklaracji weneckiej" wydano następne oświadczenie popierające prawo Palestyńczyków do własnego państwa i postulujące włączenie Organizacji Wyzwolenia Palestyny do rozmów pokojowych. Od 1982 r. kraje europejskie wzywały Izrael do opuszczenia zajętych przez niego ziem arabskich, a w 1987 opinia publiczna w Europie r. ostro skrytykowała zbrojną reakcję na intifadę. W marcu 1983 Parlament Europejski skrytykował ustalone przez Izrael warunki handlu Palestyny z EWG oraz odrzucił protokoły o stosunkach handlowych z Izraelem, które zostały przywrócone w 1988 r. 19 kwietnia 1994 r. Rada UE podjęła wspólne działanie na rzecz pokoju. Polegało ono na pomocy w ustanowieniu porozumienia, obserwacji izraelskiej akcji osiedleńczej na Terytoriach Okupowanych i podjęciu akcji na rzecz zaprzestania arabskiego bojkotu Izraela. W tym celu m.in. wsparto szkolenie palestyńskiej policji i organizację wyborów na Terytoriach Okupowanych. Unia ponadto zobowiązała się przekazać na rzecz tych terenów pomoc w wysokości 500 mln ECU; w rzeczywistości do 1998 r. przekazano czterokrotnie więcej. 25 marca w Berlinie przywódcy UE wydali deklarację uznającą prawo Palestyńczyków do posiadania własnego państwa. Gdy w 2000 r. doszło do konfliktu izraelsko-palestyńskiego, Unia próbowała w 2001 r. wezwać obie strony do zerwanych rozmów pokojowych, jednak rząd Izraela, będąc wspierany przez USA, odmawiał udziału UE w mediacjach. Podczas spotkania w Kopenhadze 12–13 grudnia 2002 r. Rada Europejska ogłosiła poparcie dla utworzenia w 2005 r. państwa palestyńskiego.
Azja.
W relacjach z państwami azjatyckimi Unia Europejska podejmuje działania przede wszystkim w kwestiach politycznych i handlowych. Jej wysiłki mają na celu zapewnienie bezpieczeństwa i stabilności w Azji poprzez redukcję napięć i promowanie rozbrojenia. UE pomaga w budowaniu demokracji i rządów prawa, oraz zabiega o przestrzeganie praw człowieka. Dąży także do wzmocnienia wzajemnego handlu i znoszenia barier celnych. W mniejszym stopniu prowadzi również działania na rzecz rozwoju kultury i nauki.
Unia Europejska angażuje się w działania związane z nieproliferacją broni nuklearnej. W dniach 24–25 czerwca 1994 r. podczas spotkania w Korfu jej przywódcy zaapelowali do władz Korei Północnej, by przestrzegała postanowień układu o nierozprzestrzenianiu broni jądrowej. 5 marca 1996 podjęła wspólne działanie dotyczące technologicznej i finansowej pomocy KRLD, by wesprzeć ją w poszukiwania alternatywnych źródeł energii. UE potępiła również testy nuklearne Indii i Pakistanu, przeprowadzone w maju 1994 r. Na odbywającym się miesiąc później spotkaniu w Cardiff, Rada Europejska oświadczyła, że zniszczyły one stabilność w regionie i zaapelowała o przystąpienie obu krajów do traktatu o całkowitym zakazie prób z bronią jądrową. W 2002 r. UE potępiła indyjskie testy rakietowe i ataki terrorystyczne islamskich fundamentalistów w Kaszmirze, apelując o pokojowe rozwiązanie konfliktu indyjsko-pakistańskiego.
Jedne z najważniejszych wydarzeń we wzajemnych relacjach to szczyty ASEM. Są to spotkania państw członkowskich UE, Komisji Europejskiej, członkowie ASEAN, Chin, Japonii i Korei Południowej, a od szczytu w 2006 r. także Indii, Pakistanu, Mongolii i Sekretariat ASEAN. Pierwsze spotkanie miało miejsce w Bangkoku w dniach 1–2 marca 1996 r. i odtąd odbywają się one co 2 lata. Dialog w ich ramach jest prowadzony na zasadach równoprawnego partnerstwa i obejmuje 3 grupy zagadnień:
Chociaż w ramach ASEM nie ma żadnych formalnych instytucji, a podczas szczytu w Helsinkach 10–11 września 2006 r. podkreślono, że największe znaczenie we wzajemnej współpracy mają metody nieformalne, istnieją 2 organy bezpośrednio związane za inicjatywy ASEM. Są to:
W 2000 r. podczas szczytu w Singapurze powołano Azjatycko-Europejską Strukturę Współpracy (AECF), w ramach której ustalono wizję współpracy na XXI wiek. Zakłada ona umacnianie pokoju i stabilności, wspieranie zrównoważonego rozwoju gospodarczego i postępu społecznego oraz rozwijanie współpracy we wszystkich dziedzinach: handlu, inwestycji, nauki, kultury, przedsiębiorczości itp.
Ameryka Łacińska.
EWG po raz pierwszy zajęła się ułożeniem stosunków z krajami latynoamerykańskimi w 1958 r., kiedy to przyjęto "Memorandum na temat stosunków z Ameryką Łacińską". 5 lat później, w 1963 r. utworzono tzw. "Grupę kontaktową", jednak jej kompetencje były bardzo zawężone i ograniczały się do zbierania informacji na temat sytuacji społeczno-gospodarczej krajów latynoamerykańskich.
Instytucjonalizacja dialogu nastąpiła dopiero w latach 70. W 1971 r. miało miejsce pierwsze spotkanie ambasadorów krajów obu regionów, które od tamtego czasu odbywały się nieregularnie do 1979 r. W tym czasie EWG podpisała dwustronne układy z Argentyną, Urugwajem, Brazylią i Meksykiem. Negocjowano także układ z Chile, jednak jego podpisanie przekreślił zamach Augusto Pinocheta.
W latach 80. Wspólnota aktywnie zaangażowała się w pokojowe rozwiązywanie konfliktów w regionie, co nawet spowodowało spór z USA o sposoby radzenia sobie z zagrożeniami ze strony ruchów rewolucyjnych. W 1987 r. przyjęto dokument określający strategię rozwoju stosunków z krajami regionu pt. "Nowe kierunki stosunków WE z Ameryką Łacińską", który stanowił następny krok w umacnianiu i przyspieszaniu wzajemnych relacji.
Na początku lat 90. Wspólnota podpisała nowe układy z największymi krajami Ameryki Południowej oraz Paktem Andyjskim, zaś w 1994 r. Komisja Europejska przyjęła następną strategię o nazwie "Stosunki gospodarcze i handlowe UE z Ameryką Łacińską". Jej najważniejsze ustalenia to:
Wobec Ameryki Łacińskiej Unia nie wypracowała do tej pory wspólnej strategii, rzadko też stosuje pozostałe instrumenty WPZiB, zazwyczaj opierając się na oświadczeniach i deklaracjach. 2 razy sformułowała wspólne stanowisko: w maju 1994 r. w stosunku do Haiti oraz w październiku 1996 r. w odniesieniu do Kuby. W obu przypadkach próbowała w ten sposób wywrzeć na tych państwach presję wprowadzenia demokracji.
W dniach 28–29 czerwca 1999 w Rio de Janeiro odbył się pierwszy w historii szczyt Unii Europejskiej i krajów Ameryki Łacińskiej, który poprzedziło spotkanie ministrów spraw zagranicznych dzień wcześniej. Na szczycie przyjęto 2 dokumenty:
Następne szczyty odbyły się w Madrycie (2002), Guadalajarze (2004) oraz Wiedniu (2006). Potwierdziły one dotychczasowe kierunki rozwoju stosunków obu regionów, pozytywnie oceniając dotychczasowe osiągnięcia oraz zaproponowały nowe działania. Potępiły one natomiast jednostronne działania niektórych państw, podkreślając znaczenie multilateralnych działań na rzecz światowego bezpieczeństwa.
Afryka subsaharyjska.
Działania Unii Europejskiej w stosunku do Afryki subsaharyjskiej odnoszą się przede wszystkim do:
Zainteresowanie Unii regionem afrykańskim jest niewielkie i z tego powodu zwykle nie działa ona samodzielnie, lecz współpracuje z innymi organizacjami międzynarodowymi. Jej głównymi partnerami są ONZ i Unia Afrykańska. Zdarza się, że Wspólnota ogranicza się jedynie do ich wspierania. Realizując swoją politykę, Unia stosuje głównie wspólne stanowiska, wspólne działania oraz oświadczenia i deklaracje polityczne.
Unia wspiera misje pokojowe w Afryce, jednak nie wysyła tam własnych sił. Stara się rozwiązywać konflikty drogą dyplomatyczną, co jest powodem niskiej skuteczności tych działań, nie popartych wojskową pomocą. UE udziela również finansowej pomocy organizacjom międzynarodowym (np. Fundusz Pokojowy OJA w 1998 r. otrzymał 1 mln USD) i wspiera mechanizm antykryzysowy Wspólnoty Gospodarczej Państw Afryki Zachodniej. W 1996 r. UE wysłała w region Wielkich Jezior Afrykańskich specjalnego wysłannika który ma współdziałać z ONZ i OJA, by pokojowo rozwiązywać konflikty. Od 2007 r. jest nim Holender Roland van de Geer.
W 2003 r. Unia, działając na podstawie rezolucji Rady Bezpieczeństwa ONZ, po raz pierwszy wysłała do Afryki misję wojskową. Liczyła ona około 1800 żołnierzy i miała ona wspomagać kontyngent MONUC w rejonie Wielkich Jezior do czasu aż został on wzmocniony. Innym działaniem w Demokratycznej Republice Konga było utworzenie Misji Policyjnej w Kinszasie, której zadaniem jest pomoc w tworzeniu kongijskiej policji oraz ochrona państwa. Od 2005 r. działa także "misja doradztwa i pomocy w reformowaniu sektora bezpieczeństwa", która wspiera władze w respektowanie praw człowieka i poszanowania demokracji. Od lipca do listopada 2006 r. w Kongu działała również "wojskowa operacja UE", pomagająca siłom pokojowym ONZ nadzorować wybory.
Duży wpływ na kształt działań UE w Afryce ma Komisja Europejska, która decyduje stosowaniu środków gospodarczych. Na kraje nie przestrzegające praw człowieka lub toczące wojny, nakładane są sankcje w postaci embarg, w szczególności tych dotyczących handlu bronią. W odniesieniu do krajów starających się zaprowadzać pokój i demokrację, UE stosuje natomiast pozytywne środki ekonomiczne – pomoc humanitarną i przywileje handlowe.
Skuteczność działań UE, do tej pory niewielka z uwagi na ograniczanie się do dyplomacji prewencyjnej, zwiększyła się w 2003 r., gdy zaczęto prowadzić misje petersberskie. W ich ramach np. misja Unii Afrykańskiej w Sudanie otrzymała wsparcie techniczne i logistyczne. W 2005 r. państwa UE wysłały w rejon Darfuru także obserwatorów i planistów, by wspomóc działania stabilizacyjne. W następnych latach Unia jeszcze kilkukrotnie podejmowała dalsze uchwały zwiększające wsparcie dla misji w Sudanie, m.in. decydując o współpracy z tamtejszą policją oraz NATO. Przeznaczyła również 15 mln euro na pomoc misji UA w Somalii.
Duże znaczenie w dalszym kształtowaniu się wzajemnych stosunków miał mający miejsce w dniach 3–4 kwietnia 2000 w Kairze pierwszy szczyt UE-Afryka. Podkreślono na nim potrzebę budowy strategicznego partnerstwa obu regionów oraz uzgodniono plan działania, który zawierał:
UE i Afryka dokonują również spotkań na szczeblu ministerialnym. Na pierwszym z nich 10 października 2001 r. w Brukseli przedstawiciele UA oraz trójki UE wspólnie potępili zamachy terrorystyczne z 11 września. Na drugim zaś, 28 listopada 2002 r. w Wagadugu w Burkinie Faso przyjęto deklarację potępiającą terroryzm we wszystkich formach oraz przygotowano plan działania dotyczący walki z handlem ludźmi. Unia Europejska również przedstawiła wówczas dokument o nazwie "Platforma przyszłych stosunków między Afryką a UE", który zapowiadał podjęcie szerokiej współpracy obu regionów. Ponadto UE zadeklarowała w nim, że będzie traktować UA jako głównego reprezentanta Afryki.
Na rok 2003 planowano drugi szczyt UE-Afryka, jednak był on w różnych względów odkładany. 15 maja tego samego roku w Atenach odbyło się spotkanie państw UE nt. rozwoju Afryki. Uzgodniono na nim zwiększenie wkładu Unii w działania na jej terenie i sformułowano zalecenia, według których Wspólnota miała dalej postępować.
W 2005 r. Rada Unii Europejskiej przyjęła dokument, nazwany później "Strategia dla Afryki". Nie jest on wspólną strategią, lecz pierwszym programem działania odnoszącym się do Afryki. Zawiera on postanowienia dotyczące:
Zewnętrzny wymiar wspólnej polityki handlowej.
Jest realizowana od 1970 r., obejmuje zespół działań, których celem jest oddziaływanie na rozmiary, kierunki oraz strukturę obrotów handlowych z zagranicą. W sposób zasadniczy wpływa na kształt stosunków zewnętrznych UE.
Sankcje gospodarcze.
O zastosowaniu sankcji ekonomicznych decyduje Rada w ramach II filaru, podejmując jednomyślnie wspólne działanie lub wspólne stanowisko. Następnie, już w ramach I filaru, Rada większością kwalifikowaną, na wniosek Komisji, podejmuje decyzje wykonawcze w postaci odpowiednich aktów prawa wspólnotowego.

</doc>
<doc id="1269782" url="https://pl.wikipedia.org/wiki?curid=1269782" title="Stary Borek (przystanek kolejowy)">
Stary Borek (przystanek kolejowy)

Stary Borek – przystanek kolejowy w Starym Borku, w województwie zachodniopomorskim, w Polsce. 
W roku 2017 przystanek obsługiwał 0–9 pasażerów na dobę.
Stan obecny.
Część obsługi pasażerów.
Budynek stacyjny składa się z części mieszkalnej dla obsługi stacji oraz poczekalni wraz z pomieszczeniem na kasy i magazynem. Poczekalnia mieści się w prawym skrzydle budynku. W lewym skrzydle znajduje się magazyn.
Część mieszkalna.
Część mieszkalna znajduje się za poczekalnią i pomieszczeniem kasowym. Na parterze są trzy duże pomieszczenia. Na piętrze mieszczą się dwa duże pomieszczenia.

</doc>
<doc id="1269788" url="https://pl.wikipedia.org/wiki?curid=1269788" title="Babolat">
Babolat

Babolat – francuskie przedsiębiorstwo zajmujące się produkcją sprzętu tenisowego. Produkuje m.in. rakiety tenisowe, buty, naciągi do rakiet tenisowych czy też odzież tenisową.
Firma istnieje od 1875 roku. Tym dużym rodzinnym przedsiębiorstwem z siedzibą w Lyonie kieruje dziś Eric Babolat (przedstawiciel piątej generacji właścicieli).
Naciągami Babolat grali w przeszłości m.in. Stan Smith, Arthur Ashe, Björn Borg, Yannick Noah, Boris Becker, Pete Sampras, Lindsay Davenport.
Dzisiaj rakietami firmy posługują się m.in. Rafael Nadal (Aeropro Drive), Andy Roddick (Pure Drive Roddick), Carlos Moyá (Pure Drive), Florent Serra (Pure Control), Julien Benneteau (Pure Drive+), Dinara Safina (Aero Storm), Kim Clijsters (Pure Drive), Nadieżda Pietrowa (Pure Storm MP), Anna Smasznowa (Drive Z Tour), Anastasija Pawluczenkowa (Pure Drive Lite), Agnieszka Radwańska (Pure Drive Lite), Jerzy Janowicz (Pure Drive GT).
Najbardziej powszechną rakietą Babolata jest model Pure Drive z systemem Cortex (system filtrowania drgań).

</doc>
<doc id="1269821" url="https://pl.wikipedia.org/wiki?curid=1269821" title="TVS">
TVS

TVS ("Telewizja Silesia") – pierwsza polskojęzyczna regionalna stacja telewizyjna o profilu informacyjno-rozrywkowym. Kanał TVS jest kierowany głównie do mieszkańców województwa śląskiego, obejmującego historyczne ziemie Górnego Śląska i Małopolski (w tym Zagłębie Dąbrowskie i Zagłębie Krakowskie). TV Silesia został stworzony jako konkurencja dla TVP Katowice.
Historia.
Lata 2006–2007.
Pod koniec 2006 roku został złożony wniosek do KRRiT o przyznanie koncesji kanału.
Rok 2008.
19 marca 2008 roku kanał regionalny TVS zainaugurował emisję testową.
27 marca 2008 roku wystartował portal internetowy TVS. Na stronie tvs.pl są publikowane informacje z województwa śląskiego wraz ze zdjęciami i materiałami wideo, pojawiają się też artykuły z różnych dziedzin życia.
29 marca 2008 roku po godz. 10:00 widzów TVS przywitał Marek Czyż w towarzystwie regionalnego Zespołu Pieśni i Tańca „Śląsk”. Arkadiusza Hołdę, prezesa TV Silesia powitano chlebem i solą. Podczas pierwszych godzin dziennikarze kanału rozmawiali z zaproszonymi gośćmi, m.in. Arturem Rojkiem, Kamilem Durczokiem, Tadeuszem Sławkiem i Krystyną Bochenek.
14 kwietnia 2008 roku o godz. 21:00 na antenie zadebiutował magazyn informacyjny „Silesia informacje”.
5 maja 2008 roku TV Silesia zdecydowała o wydłużeniu czasu emisji programu oraz zwiększeniu liczby programów informacyjnych i publicystycznych.
5 lipca 2008 roku o godz. 7:00 zadebiutowało „Radio Silesia na wizji”, pierwszy tego typu program w Polsce.
Od 4 grudnia 2008 roku stacja jest dostępna dla Polonii w USA i Kanadzie. Rozpoczęto nadawanie programu przez całą dobę.
W czasie świąt Bożego Narodzenia w roku 2008 Telewizja Śląska pokazała pierwsze filmowe pozycje. 31 grudnia 2008 roku stacja zorganizowała pierwszą imprezę sylwestrową w Katowicach.
Rok 2009.
Po Nowym Roku zdecydowano na regularną emisję filmów. W marcu 2009 roku wprowadzono teletext. 29 marca 2009 roku TVS przygotowała dla widzów „Dzień Otwarty TVS” z występami gwiazd śląskiej estrady.
W październiku nowym dyrektorem programowym stacji zostaje Marek Czyż. Zastępuje na tym stanowisku Sławomira Zielińskiego, który dwa miesiące wcześniej opuścił stacje. Na razie nie wiadomo, kto zastąpi twarz TVS na antenie.
Emisja.
Profil.
Program informuje głównie o wydarzeniach z regionu. Dodatkowo emitowany jest pasek informacyjny u dołu ekranu z ważniejszymi informacjami. W TVS zobaczyć można również programy promujące Śląsk, jego kulturę, historię, muzykę i tradycje. Ma poruszać tematy związane z regionem i województwem śląskim. Program jest nadawany przez 24 godziny na dobę. Uruchomienie kosztowało ok. 20 mln zł.
Logotyp.
Logo TVS nadawane od 2 marca 2008: trzy zaokrąglone kwadraty w poziomie, dwa pierwsze koloru niebieskiego z białymi literami "T V", trzeci koloru czerwonego z literą "S". Do loga w miarę potrzeb są dodawane napisy: Na żywo, Powtórka lub Emisja testowa. Firmowe logo ma pod spodem napis: Telewizja Silesia. Logo kanału mieści się u góry po prawej stronie ekranu.
Odbiór.
Stacja jest dostępna w niektórych sieciach kablowych w regionie, poprzez niekodowany przekaz satelitarny ma zasięg europejski.
Kanał jest dostępny we wszystkich platformach cyfrowych, wybranych sieciach kablowych i niekodowanym przekazie satelitarnym FTA. Program jest produkowany w technologii HDTV, jednak w rozdzielczości HD jest dostępny jedynie w cyfrowych kablówkach. Na potrzeby przekazu satelitarnego i do analogowych telewizji kablowych sygnał jest konwertowany do standardowej rozdzielczości SD w proporcjach 16:9 anamorficznie.
Redakcja.
Siedziba główna znajduje się w Katowicach przy Placu Grunwaldzkim. Zespół TVS liczy około 110 osób. Twarzą kanału jest Marek Czyż, który do sierpnia 2016 pracował w Telewizji Polskiej.
Radio Silesia.
TV Silesia nadaje nie tylko telewizję, ale także dwa programy radiowe: Radio Silesia (nRadio 235) i Radio Silesia Club (nRadio 236). Obydwa radia są dostępne w nRadiu i w internecie. Nadają 24 godziny na dobę. Radio Silesia emitowane było również na antenie TV Silesia od 23:45 do 7:00. Główny kanał emituje popularną muzykę śląską, pieśni biesiadne i inne, za to Radio Silesia Club jak sama nazwa, klubową. Od soboty 5 lipca 2008 roku, Radio Silesia w godzinach 7:00 do 10:00 jest dostępne w internecie oraz na antenie TVS nadaje na wizji. Prowadzącymi są prezenterzy TVS: Patrycja Tomaszczyk, Nina Nocoń, Anna Piątek, Agnieszka Wajs, Adam Giza, Paweł Zięba, Grzegorz Stasiak i Michał Wasik.
Współpraca z TVN-em, Radiem Zet i Biurem „Rutkowski”.
Telewizja TVN nadal jest zainteresowana śląską telewizją TV Silesia. W ramówce telewizji pojawiły się produkcje TVN-u. TVS emituje m.in. program „Nauka jazdy”, „Usterka”, „Maraton Uśmiechu”, „Cela”. Jak ustalił Presserwis, śląska telewizja dzieli się zyskami z reklam z TVN-em. Prawdopodobnie w niedługim czasie na antenie stacji pojawią się kolejne programy TVN-u.
Kanał nadaje w każdy piątek „Ligę hitów Radia Zet”. Program tak samo, jak i w radiu prowadzi Tomasz Miara, który w telewizji prezentuje 15 przebojów, wybieranych w minionym tygodniu przez słuchaczy Radia Zet na stronie internetowej www.radiozet.pl.
25 grudnia stacja wyemituje 1 odcinek programu detektywistycznego „Rutkowski Patrol” ukazującego pracę agencji detektywistycznej Krzysztofa Rutkowskiego. Program realizuje katowicka firma Grupa Nonsens, której przedstawiciele poinformowali, że serial tworzony jest w jakości Full HD, czasem z ukrytych kamer.

</doc>
<doc id="1269822" url="https://pl.wikipedia.org/wiki?curid=1269822" title="TV Silesia">
TV Silesia



</doc>
<doc id="1269823" url="https://pl.wikipedia.org/wiki?curid=1269823" title="Polityka bezpieczeństwa Unii Europejskiej">
Polityka bezpieczeństwa Unii Europejskiej

Formalne wprowadzenie polityki obronnej w ramy Unii Europejskiej nastąpiło w ramach Traktatu z Maastricht.
Porównanie wojsk narodowych.
Siły lądowe.
Źródło: Publikacja brytyjskiego ministerstwa obrony, stan 2016: rok

</doc>
<doc id="1269825" url="https://pl.wikipedia.org/wiki?curid=1269825" title="Ionel Ganea">
Ionel Ganea

Ionel Ganea, właśc. Ioan Viorel Ganea (ur. 10 sierpnia 1973 w Fogaraszu) – piłkarz rumuński grający na pozycji napastnika.
Kariera klubowa.
Piłkarską karierę Ganea rozpoczął w mieście Braszów, w tamtejszym klubie o nazwie ICIM Brașov. W 1992 roku zadebiutował w jego barwach w drugiej lidze i grał tam przez dwa lata. W 1994 roku przeszedł do lokalnego rywala, FC Brașov. 20 sierpnia zadebiutował w pierwszej lidze rumuńskiej w przegranym 1:3 wyjazdowym meczu z Ceahlăul Piatra Neamț. W FC Brașov występował przez półtora roku. Na początku 1996 roku trafił do Universitatei Krajowa i zajął z nią wówczas 4. miejsce w lidze. Kolejne dwa sezony kończył z Universitateą w środku tabeli. Latem 1998 znów zmienił barwy klubowe i został piłkarzem Glorii Bystrzyca. W niej grał tylko przez rundę jesienną sezonu 1998/1999, ale wykazał się wysoką skutecznością zdobywając 17 bramek w 16 spotkaniach. To zaowocowało transferem do Rapidu Bukareszt, dla którego zaliczył kolejne 11 trafień i z 28 golami na koncie został królem strzelców rumuńskiej ekstraklasy. Dodatkowo wywalczył także tytuł mistrza Rumunii.
Latem 1999 Ganea wyjechał do Niemiec. Podpisał kontrakt z VfB Stuttgart, a w Bundeslidze zadebiutował 14 sierpnia w zremisowanym 0:0 spotkaniu z Werderem Brema. Natomiast we wrześniowym meczu z MSV Duisburg (4:2) zaliczył swoje pierwsze dwa trafienia w niemieckiej lidze. W swoim pierwszym sezonie w klubie ze Stuttgartu zdobył 7 bramek, o jedną mniej niż partner z ataku Sean Dundee. W kolejnym sezonie poprawił swój dorobek do 8 bramek (Dundee strzelił 6), a w 2001/2002 dziesięciokrotnie pokonywał bramkarzy rywali. W 2003 roku wywalczył wicemistrzostwo Niemiec. Zdobył 9 goli, a jego nowy partner w ataku Kevin Kuranyi – 15. Ogółem w Bundeslidze przez cztery lata wystąpił w 107 meczach i strzelił 34 gole.
Latem 2003 Ganea trafił do tureckiego Bursasporu. 9 sierpnia zadebiutował w tureckiej Superlidze w meczu z Gaziantepsporem (0:0). W Bursasporze spędził tylko pół roku i już w styczniu 2004 był zawodnikiem angielskiego Wolverhampton Wanderers. W Premiership po raz pierwszy wystąpił 10 stycznia, a „Wilki” przegrały wówczas 0:2 z Charltonem Athletic. Na koniec sezonu spadł z Wolves do Football League Championship, jednak cały sezon 2004/2005 stracił z powodu kontuzji, a w 2005/2006 nie zdołał pomóc Wolverhampton w powrocie do Premiership.
Latem 2006 Ganea wrócił do Rumunii. Występował w Dinamie Bukareszt, dla którego strzelił 14 goli (został też mistrzem Rumunii), a w 2007 roku na pół roku trafił do Rapidu. Latem 2007 podpisał kontrakt z Politehniką Timişoara. W jednym z sierpniowych spotkań pobił arbitra i otrzymał 22-meczowe zawieszenie.
Kariera reprezentacyjna.
W reprezentacji Rumunii Ganea zadebiutował 3 marca 1999 roku w wygranym 2:0 meczu z Estonią i w debiucie zdobył obydwie bramki dla Rumunów. W 2000 roku został powołany przez Emerica Ieneia do kadry na Euro 2000. Tam zaliczył trzy mecze: Z Portugalią (0:1), z Anglią (3:2), w którym w 88. minucie zdobył gola z rzutu karnego i w ćwierćfinale z Włochami (0:2).

</doc>
<doc id="1269827" url="https://pl.wikipedia.org/wiki?curid=1269827" title="Alej (dopływ Obu)">
Alej (dopływ Obu)

Alej (ros. "Алей") – rzeka w azjatyckiej części Rosji, lewy dopływ Obu. Przepływa przez Kraj Ałtajski. Długość rzeki – 858 km. Powierzchnia dorzecza – 21 000 km².
Źródła rzeki znajdują się w Kazachstanie i jej ciek przez około 5 km znajduje się na terytorium obwodu wschodniokazachstańskiego. W górnym biegu znajduje się zbiornik retencyjny który przyjmuje rzekę i jeden z jej dopływów. W dalszym biegu przepływa przez stepowy Płaskowyż Nadobski.
Rzekę zasilają dopływy uźródłowione na pogórzu gór Ałtaj
Zasilanie deszczowe i śniegowe. Średni roczny przepływ wody – 33,8 m³/s. Skuta lodem od listopada do kwietnia. Jej wody wykorzystywane są do celów irygacyjnych.
Doliny rzeki i jej dopływów są gęsto zaludnione. Miasta nad rzeką: Rubcowsk i Alejsk.

</doc>
<doc id="1269828" url="https://pl.wikipedia.org/wiki?curid=1269828" title="Przełęcz Śnieżnicka">
Przełęcz Śnieżnicka

Przełęcz Śnieżnicka (1123 m n.p.m.) – przełęcz górska, w południowo-zachodniej Polsce, w Sudetach Wschodnich, w Masywie Śnieżnika.
Położenie.
Przełęcz Śnieżnicka, położona w Sudetach Wschodnich, na terenie Śnieżnickiego Parku Krajobrazowego, w środkowo-wschodniej części Masywu Śnieżnika, około 1,5 km na północny zachód od Śnieżnika, po północnej stronie Hali pod Śnieżnikiem.
Przełęcz przedstawia w terenie mało wyraźne, rozległe obniżenie o niesymetrycznych zboczach i podejściach, płytko wcinając się w gnejsowe podłoże rozrogu, odchodzącego od Śnieżnika w północno-zachodnim kierunku.
Przełęcz oddziela wzniesienie Średniak (1210 m n.p.m.) od Śnieżnika (1425 m n.p.m.), głównego wzniesienia masywu. Przełęcz stanowi węzeł szlaków turystycznych i dróg leśnych, w którym schodzą się cztery drogi oraz cztery szlaki turystyczne. Na przełęczy znajduje się niewielkie miejsce odpoczynku z wiatą turystyczną. Najbliższe otoczenie przełęczy zajmuje niewielka leśna polana, dalsze otoczenie porośnięte jest lasem regla górnego. Z przełęczy prowadzi do Schroniska na Śnieżniku stroma kamienista droga.
Turystyka.
Przez przełęcz przechodzą szlaki turystyczne

</doc>
<doc id="1269837" url="https://pl.wikipedia.org/wiki?curid=1269837" title="Sesleria Bielza">
Sesleria Bielza

Sesleria Bielza ("Sesleria bielzii" Schur) – gatunek rośliny z rodziny wiechlinowatych ("Poaceae").
Rozmieszczenie geograficzne.
Występuje tylko w Europie: w Karpatach Wschodnich i w Karpatach Południowych: w Serbii, Czarnogórze i w paśmie Starej Płaniny. W Polsce występuje wyłącznie w Bieszczadach i znane tutaj jest tylko jedno jej stanowisko – na Kopie Bukowskiej, gdzie rośnie na wysokości 1290-1320 m n.p.m. W Karpatach Południowych została początkowo opisana jako podgatunek "Sesleria coerulans" subsp. "bielzii", jednak według nowszych ujęć taksonomicznych jest to synonim seslerii Bielza.
Biologia i ekologia.
Bylina, hemikryptofit. Rośnie w murawach naskalnych. Kwitnie od maja do lipca. Liczba chromosomów 2n=56.
Zagrożenia.
Kategorie zagrożenia gatunku:
Jedyne w Polsce stanowisko tego gatunku znajduje się na chronionym obszarze Bieszczadzkiego Parku Narodowego i jest monitorowane. Z nasion wyhodowano siewki uprawiane w ogródku tego parku w Suchych Rzekach. W latach 2004-2007 udało się też rozszerzyć na Kopie Bukowskiej stanowisko o około 300 nowych okazów wyhodowanych z nasion.

</doc>
<doc id="1269839" url="https://pl.wikipedia.org/wiki?curid=1269839" title="Aleksander Pałac">
Aleksander Pałac

Aleksander Pałac (ur. 27 sierpnia 1947 roku we Wrocławiu) – kompozytor, redaktor muzyczny Telewizji Polskiej. Autor muzyki do programów satyrycznych Polskiego Radia (muzyka do tekstów Adama Kreczmara, Jacka Janczarskiego, Jonasza Kofty i Marcina Wolskiego) oraz telewizyjnych programów dziecięcych (m.in. "Tęczowy Music Box"). .
Jest absolwentem VI Liceum Ogólnokształcącego im. Tadeusza Reytana w Warszawie (1965), .
Członek Stowarzyszenia Autorów ZAiKS. Odznaczony Orderem Uśmiechu (1997) i Złotym Krzyżem Zasługi (2011).

</doc>
<doc id="1269842" url="https://pl.wikipedia.org/wiki?curid=1269842" title="Fretting">
Fretting

Fretting (zużycie ścierno-korozyjne) – zjawisko niszczenia warstwy wierzchniej.
Proces polega na powstawaniu miejscowych ubytków materiału w elementach maszyn poddanych działaniu drgań lub niewielkich poślizgów powstających w wyniku realizacji przez te elementy ruchu obrotowo- lub postępowo-zwrotnego lub ich przemieszczania się pod wpływem cyklicznych obciążeń oraz intensywnego korozyjnego oddziaływania środowiska.
Przykładem frettingu jest zdzieranie powierzchni nitu łączącego dwa współpracujące elementy. Jego warstwa wierzchnia ulega uszkodzeniu poprzez powstałe drgania. Uszkodzony materiał jest następnie atakowany przez korozję co zmniejsza jego wytrzymałość i doprowadza do zwiększania uszkodzenia.

</doc>
<doc id="1269843" url="https://pl.wikipedia.org/wiki?curid=1269843" title="Warstwa wierzchnia">
Warstwa wierzchnia

Warstwa wierzchnia – powierzchnia materiału i obszar podpowierzchniowy, których właściwości różnią się od głębszych warstw (czyli rdzenia}). W Polsce definiowana jest przez normę (PN-87/M-04250). 
Metalurgia.
Różnice właściwości pomiędzy warstwą wierzchnią a rdzeniem powstają w sposób naturalny w toku wytwarzania i eksploatacji elementu, jak również mogą być wywoływane w sposób sztuczny, aby uzyskać określone cechy powierzchni elementu. Uzyskanie pożądanych cech warstwy wierzchniej uzyskuje się w trakcie operacji takich jak docieranie lub polerowanie (obniżenie chropowatości) czy nawęglanie lub młotkowanie (podniesienie twardości). Nie należy mylić warstwy wierzchniej z powłoką, czyli z warstwą innego materiału naniesioną na powierzchnię elementu.

</doc>
<doc id="1269844" url="https://pl.wikipedia.org/wiki?curid=1269844" title="Sesleria błotna">
Sesleria błotna

Sesleria błotna ("Sesleria caerulea" (L.) Ard.) – gatunek rośliny z rodziny wiechlinowatych ("Poaceae"). Występuje w Europie. W Polsce jest gatunkiem rzadkim i objętym ochroną. Rośnie w Niecce Nidziańskiej.
Biologia i ekologia.
Bylina, hemikryptofit. Rośnie na mokrych łąkach. Kwitnie w maju i czerwcu. Gatunek wyróżniający zespołu "Seslerio-Scorzoneretum purpureae".
Zagrożenia i ochrona.
Roślina umieszczona na Czerwonej liście roślin i grzybów Polski (2006, 2016) w grupie gatunków narażonych na wymarcie (kategoria zagrożenia VU). Od 2014 roku objęta w Polsce ochroną częściową.

</doc>
<doc id="1269845" url="https://pl.wikipedia.org/wiki?curid=1269845" title="Spalling">
Spalling

Spalling, czyli łuszczenie – stopniowe narastanie naprężeń wokół defektów struktury warstwy wierzchniej skojarzonych elementów w wyniku cyklicznych naprężeń kontaktowych, a następnie tworzenie się mikropęknięć i ich rozprzestrzenianie się powodujące odpadanie cząstek materiału w postaci łusek. Łuszczenie jest zużyciem zmęczeniowym wywołanym obciążeniami mechanicznymi powierzchni tarcia elementów wykonujących ruchy toczenia z poślizgiem (np. tory kolejowe).
Źródła.
Biuletyn Polskiego Towarzystwa Trybologicznego

</doc>
<doc id="1269847" url="https://pl.wikipedia.org/wiki?curid=1269847" title="Żar (góry)">
Żar (góry)

Żar (słow. "Žiar", 514.63) – grupa górska w Centralnych Karpatach Zachodnich, na Słowacji, zaliczana w skład tzw. Obniżenia Nitrzańsko-Turczańskiego. Najwyższym szczytem są Chlieviská (1024 m) w północnej części grupy (w masywie Sokoła).
Grupa Żaru tworzy wyraźny próg terenowy między Kotliną Turczańską na północnym wschodzie, a Kotliną Górnonitrzańską na południowym zachodzie. Jej łańcuch ciągnie się z północnego zachodu na południowy wschód łagodnie wygiętym łukiem długości ok. 30 km i szerokości 6-7 km. Na północy sąsiaduje z nią tzw. Luczańska część Małej Fatry, a na południowym wschodzie na krótkim odcinku Góry Kremnickie.
Tereny Żaru leżą na wysokości od ok. 360 m do nieco ponad 1000 m. Żar dzieli się na cztery mniejsze jednostki (licząc od północy): Sokol, Vyšehrad, Horeňovo i Rovne.
Bardzo urozmaicona budowa geologiczna wpływa na duże zróżnicowanie rzeźby poszczególnych części tej grupy górskiej, jak również na urozmaicenie flory tych gór.
Tereny powyżej poziomicy ok. 550 m prawie w całości porośnięte lasem.Klastor pod Znivom
Turystyka.
Są tylko dwa szlaki turystyki pieszej. Głównym szlakiem jest czerwono znakowana Cesta hrdinov SNP biegnąca przez południową część Żaru. Z miejscowości Kláštor pod Znievom poprowadzono zielono znakowany szlak turystyczny do Zamku Zniew.

</doc>
<doc id="1269848" url="https://pl.wikipedia.org/wiki?curid=1269848" title="Święte Kolegium">
Święte Kolegium



</doc>
<doc id="1269850" url="https://pl.wikipedia.org/wiki?curid=1269850" title="FPÖ">
FPÖ



</doc>
<doc id="1269852" url="https://pl.wikipedia.org/wiki?curid=1269852" title="Synagoga na Zielonej Górze w Kownie">
Synagoga na Zielonej Górze w Kownie

Synagoga na Zielonej Górze w Kownie () – bóżnica znajdująca się na Zielonej Górze w Kownie przy ul. Vaisių 30. 
Została zbudowana w 1858 roku według projektu rosyjskiego architekta Nikołaja Ikonnikowa na działce należącej do kupca K. Sołowiejczyka. Była drewnianym jednopiętrowym budynkiem z ostrołukowymi oknami, później przebudowanym na murowany.

</doc>
<doc id="1269860" url="https://pl.wikipedia.org/wiki?curid=1269860" title="Synagoga w Wiliampolu">
Synagoga w Wiliampolu

Synagoga w Wiliampolu () – bóżnica znajdująca się w Wiliampolu w Kownie przy ul. Daukšos 27. 
Została zbudowana w II połowie XVIII wieku w stylu baroku, była pierwszą w Kownie murowaną bóżnicą, jednopiętrową o ostrołukowych oknach zajmujących prawie całą elewację. Została zbudowana z inicjatywy rabina Izaaka ben Mojsze i Abrahama Sołowiejczyka. Pod koniec XIX w. spłonął dach synagogi, na jego odbudowę nie pozwolił rząd carski, co ograniczyło prawa Żydów i ich działalność gospodarczą w Kownie i na przedmieściach. Ostatecznie w latach 30. XX wieku postanowiono wyburzyć budynek, który od dawna nie był używany.

</doc>
<doc id="1269861" url="https://pl.wikipedia.org/wiki?curid=1269861" title="Andrzej Korycki (piosenkarz)">
Andrzej Korycki (piosenkarz)

Andrzej Korycki (ur. 21 kwietnia 1966 w Żyrardowie) – polski piosenkarz, kompozytor, gitarzysta i autor tekstów piosenek, związany z nurtem piosenki żeglarskiej. Członek grupy Stare Dzwony i Bluska. Obecnie występuje w duecie z Dominiką Żukowską. Zadebiutował na scenie szantowej w 1983 roku na festiwalu "Shanties". Poza szantami wykonuje utwory Bułata Okudżawy, Włodzimierza Wysockiego, Żanny Biczewskiej, tradycyjne pieśni ludowe (polskie, rosyjskie oraz bałkańskie) i piosenki turystyczne. Na co dzień pracuje jako instruktor w Domu Kultury w Żyrardowie.
Dyskografia.
Albumy solowe:
Z zespołem Stare Dzwony:
Z Dominiką Żukowską:

</doc>
<doc id="1269862" url="https://pl.wikipedia.org/wiki?curid=1269862" title="Michael Basman">
Michael Basman

Michael John Basman (ur. 16 marca 1946 w Londynie, zm. 26 października 2022) – angielski szachista pochodzenia ormiańskiego, mistrz międzynarodowy od 1980 roku.
Kariera szachowa.
W drugiej połowie lat 60. należał do szerokiej czołówki angielskich szachistów. W 1968 r. reprezentował Anglię na szachowej olimpiadzie w Lugano, natomiast w latach 1965 - 1970 pięciokrotnie na drużynowych mistrzostwach świata studentów, zdobywając dwa medale: srebrny (1970) i brązowy (1967). Wielokrotnie startował w mistrzostwach Wielkiej Brytanii, największy sukces odnosząc w 1973 r. w Eastbourne, gdzie podzielił I m. wspólnie z Williamem Hartstonem (dogrywkę o złoty medal przegrał i zdobył tytuł wicemistrzowski).
Jeden z największych sukcesów międzynarodowych odniósł na przełomie 1966 i 1967 r, dzieląc III m. (za Michaiłem Botwinnikiem i Wolfgangiem Uhlmannem, wspólnie z Bojanem Kurajicą i Jurijem Bałaszowem, a przed m.in. Jonathanem Penrose, Henrique Meckingiem i Raymondem Keene) w słynnym turnieju w Hastings. Inny znaczący wynik uzyskał w 1980 r. w Ramat ha-Szaron, również dzieląc III m. (za Ivanem Moroviciem Fernandezem i Jakobem Murejem, wspólnie z Lwem Gutmanem i Jehudą Gruenfeldem, a przed m.in. Nathanem Birnboimem i Ja’irem Kraidmanem).
Najwyższy ranking w karierze osiągnął 1 lipca 1971 r., z wynikiem 2410 punktów zajmował wówczas 5. miejsce wśród angielskich szachistów. Od 2000 r. nie uczestniczy w turniejach klasyfikowanych przez Międzynarodową Federację Szachową.
W szachowym środowisku znany był przede wszystkim z powodu stosowania wyjątkowo rzadkich debiutów, m.in. obrony manchesterskiej (znanej również jako obrony St.George, a powstającej po posunięciach 1.e4 a6), ataku Groba (1.g4) czy też otwarcia Clemenza (1.h3). Tym debiutom poświęcił wydane w latach 80. dwie książki: "Play the St. George Defence" (1982, ) oraz "The Killer Grob" (1989, ).

</doc>
<doc id="1269863" url="https://pl.wikipedia.org/wiki?curid=1269863" title="Paulina Apte">
Paulina Apte

Paulina Elżbieta Apte właśc. Paulina Elżbieta Apte-Wiśniewska, występowała także jako Paulina Aptówna oraz Paulina Wiśniewska (ur. 2 listopada 1890 w Warszawie, zm. 22 lutego 1968 tamże) – polska aktorka teatralna.
Życiorys.
Urodziła się w rodzinie Szymona i Ludwiki Aptów. Ukończyła warszawskie gimnazjum, a potem kształciła się w Warszawskiej Szkole Dramatycznej (pod dyrekcją Jana Lorentowicza). Została jej absolwentką w 1921 roku.
Działalność zawodowa.
W teatrze zadebiutowała prawdopodobnie w sezonie 1921/1922 w Wilnie. Występowała w tamtejszych teatrach - Polskim i Powszechnym. W kolejnym sezonie grała w katowickim Teatrze Polskim, a w latach 1924–1927 - w Teatrze Miejskim w Łodzi.
Udokumentowana jest tylko jedna jej rola filmowa (drugoplanowa) - Żona Schmidta w produkcji "Przeznaczenie" (1928, reż. Janusz Star).
Podczas II wojny światowej nie występowała, co więcej - musiała się ukrywać ze względu na swoje żydowskie pochodzenie. Po wojnie wycofała się z działalności aktorskiej. Od 1950 r. była bibliotekarką w SPATiFie, a potem kierowniczką działu członkowskiego tej instytucji. W roku 1961 przeszła na emeryturę.

</doc>
<doc id="1269865" url="https://pl.wikipedia.org/wiki?curid=1269865" title="Vyšehrad (grupa górska)">
Vyšehrad (grupa górska)

Vyšehrad – masyw górski (grupa górska niższego rzędu), stanowiący środkową część grupy górskiej Żaru (słow. "Žiar") w Centralnych Karpatach Zachodnich, na Słowacji.
Najwyższym szczytem tej jednostki jest Vyšehrad (830 m n.p.m.).

</doc>
<doc id="1269866" url="https://pl.wikipedia.org/wiki?curid=1269866" title="Carl Mannich">
Carl Mannich

Carl Ulrich Franz Mannich (ur. 8 marca 1877 we Wrocławiu, zm. 5 marca 1947 w Karlsruhe (Niemcy) - chemik niemiecki. W latach 1927 - 1943 profesor Uniwersytetu Berlińskiego. Jego badania obejmowały zasady organiczne będące pochodnymi ketonów i alkoholi, pochodne piperydyny, laktony, papawerynę oraz glikozydy z naparstnicy.
Odkrył mechanizm reakcji amin z formaldehydem w obecności różnych nukleofili. Obecnie reakcja ta znana jest jako "reakcja Mannicha".

</doc>
<doc id="1269867" url="https://pl.wikipedia.org/wiki?curid=1269867" title="Synagoga Nachlas Izrael w Kownie">
Synagoga Nachlas Izrael w Kownie

Synagoga Nachlas Izrael w Kownie () – żydowski dom modlitewny znajdujący się w Kownie przy ul. Gedimino 26b. 
Została zbudowana w 2. połowie XIX wieku jako jednopiętrowy drewniany budynek. Obok niej architekt Leon Markowicz zaprojektował murowany budynek należący do gminy żydowskiej (adres Gedimino 28a).

</doc>
<doc id="1269868" url="https://pl.wikipedia.org/wiki?curid=1269868" title="Pomnik Partyzanta w Warszawie">
Pomnik Partyzanta w Warszawie

Pomnik Partyzanta, właśc. pomnik Partyzantom Bojownikom o Polskę Ludową lub pomnik Partyzantów – Bojowników o Polskę Ludową – monument znajdujący się na skwerze Stanisława Wisłockiego między ul. Smolną, ul. Nowy Świat i Alejami Jerozolimskimi w Warszawie.
Opis.
Monument odsłonięto 13 maja 1962, w 20. rocznicę wymarszu oddziału Gwardii Ludowej im. Stefana Czarnieckiego pod dowództwem Franciszka Zubrzyckiego „Małego Franka”, na obecnym skwerze Stanisława Wisłockiego. Rzeźba projektu Wacława Kowalika wykonana została z brązu, a cokół z granitu pochodzącego ze zniszczonego Mauzoleum Hindenburga wyrzeźbił Stanisław Żaryn. Otoczenie pomnika zaprojektowali Zygmunt Stępiński i Kazimierz Marczewski.
Pomnik upamiętniał bohaterstwo partyzantów Armii Ludowej. Rzeźbę ustawiono naprzeciwko gmachu Polskiej Zjednoczonej Partii Robotniczej. Wcześniej, w 1958, brała udział w konkursie na pomnik Bohaterów Warszawy. Nie spełniała warunków konkursu, ale została zakupiona i postawiona w obecnym miejscu. Przedstawia rannego partyzanta podtrzymywanego przez kobietę trzymającą w wyciągniętej ręce gałązkę wawrzynu i nawiązuje w swojej stylistyce do Piety. 
Na cokole wykuto napis: "Partyzantom – Bojownikom o Polskę Ludową". W czasie remontu pomnika w 2014 zastąpiono go nowym napisem o treści: "Partyzantom walczącym o wolną Polskę w czasie II wojny światowej".
Monument ufundowali Stołeczna Rada Narodowa i Ministerstwo Obrony Narodowej.

</doc>
<doc id="1269869" url="https://pl.wikipedia.org/wiki?curid=1269869" title="Barnaułka">
Barnaułka

Barnaułka (ros. "Барнаулка") – rzeka w azjatyckiej części Rosji, lewy dopływ Obu. Przepływa przez Kraj Ałtajski. Długość rzeki od źródeł (Jezioro Zierkalne) do ujścia – 207 km.
Górny bieg rzeki znajduje się w grupie jezior połączonych pomiędzy sobą zabagnionymi przetokami. Największe z nich to: Urłapowskie, Średnie, Bachmatowskie, Piesczanoje.
W znacznym stopniu rzeka jest zasilana przez wody gruntowe. Skuta lodem od listopada do kwietnia.
U ujścia Barnaułki do Obu leży miasto Barnauł.

</doc>
<doc id="1269870" url="https://pl.wikipedia.org/wiki?curid=1269870" title="Michelangelo Cambiaso">
Michelangelo Cambiaso

Michelangelo Agostino Cambiaso (ur. 1738 w Genui, zm. 1813- tamże) - doża Genui.
Jego rodzicami byli: Francesco Gaetano Cambiaso i Maria Caterina Tassorello. Michelangelo Cambiaso był dożą Republiki Genui w latach 1791-1793.
Po otrzymaniu niższych święceń, został zastępcą legata papieskiego w Bolonii, lecz nie postąpił dalej drogą kariery kościelnej. Zainteresował się polityką, co było dlań łatwe o tyle, że jego ród należał do najpotężniejszych w Genui. W roku 1791 został dożą Republiki. 

</doc>
<doc id="1269871" url="https://pl.wikipedia.org/wiki?curid=1269871" title="Aleja Róż w Krakowie">
Aleja Róż w Krakowie

Aleja Róż – ulica w Krakowie w dzielnicy XVIII mająca początek przy Placu Centralnym, a koniec na skrzyżowaniu z ul. Bulwarową (przy Kościele Matki Bożej Pocieszenia).
Nazwa alei.
W nawiązaniu do nazwy, na całej długości aleja zawsze obsadzona była różami, w szczególności w latach 60. i 70. XX w. Dziś ilość tych kwiatów jest tu symboliczna.
Przebieg.
Aleja ta nie jest na całej długości przeznaczona dla ruchu pojazdów samochodowych. Ruch kołowy odbywa się na stu metrowym odcinku przy Placu Centralnym dojazd do banku Pekao) oraz postój taksówek i od Al. Przyjaźni do ul. I. Mościckiego.
Większy odcinek pomiędzy osiedlami Centrum B i Centrum C jest deptakiem. Także odcinek od ul. I. Mościckiego do ul. Bulwarowej (pomiędzy os. Krakowiaków a os. Sportowym) jest przeznaczony tylko dla pieszych.
Aleja Róż jest jednojezdniową drogą o jednym pasie ruchu w obu kierunkach, na całej długości przebiegająca w linii prostej.
Historia.
W latach 1973–1989 w południowej części alei, pomiędzy osiedlami Centrum B i C, stał pomnik Włodzimierza Lenina, dzieło Mariana Koniecznego.
Na przedłużeniu Alei (w rejonie dzisiejszego Parku Ratuszowego) zamierzano wznieść ratusz miasta Nowej Huty.
Przy Alei, na os. Centrum C 3, od 1956 r. do dziś funkcjonuje „Stylowa” – najstarsza restauracja w Nowej Hucie, początkowo kawiarnia. Naprzeciwko, na os. Centrum B 1, znajdowała restauracja "Arkadia" a obok, os. Centrum B 3, galeria sztuki, gdzie wystawiano obrazy, rzeźby, które można było także zakupić.
Po obu stronach Alei znajduje się ciąg sklepów i punktów usługowych.

</doc>
<doc id="1269873" url="https://pl.wikipedia.org/wiki?curid=1269873" title="Jarosław Tkocz">
Jarosław Tkocz

Jarosław Tkocz (ur. 25 lutego 1973 w Rybniku) – polski piłkarz występujący na pozycji bramkarza, trener.
Kariera piłkarska.
Występował w śląskich klubach piłkarskich: ROW Rybnik, Naprzodzie Rydułtowy i GKS Katowice. Po spadku Katowic do czwartej ligi, został sprzedany do rosyjskiego Szynnika Jarosław a następnie przeniósł się do Urału Jekaterynburg. Grał tam jednak stosunkowo niewiele. Wieloletnie zmagania z kontuzją kolana zmusiły go do zakończenia kariery bramkarskiej.
Kariera trenerska.
Po powrocie z Rosji zatrudnił się w Katowicach jako trener bramkarzy. W latach 2013–2018 pracował w reprezentacji Polski kierowanej przez Adama Nawałkę. Następnie pracował w Lechu Poznań i Jagiellonii Białystok. W latach 2021-2022 był trenerem bramkarzy Rakowa Częstochowa.

</doc>
<doc id="1269874" url="https://pl.wikipedia.org/wiki?curid=1269874" title="Mniszki Zakonu Kaznodziejskiego">
Mniszki Zakonu Kaznodziejskiego

Mniszki Zakonu Kaznodziejskiego (Dominikanki klauzurowe) – rzymskokatolicki zakon żeński, należące do Rodziny Dominikańskiej.
Zakon został założony w 1206 roku przez św. Dominika w Prouille koło Carcassonne. Mniszki prowadzą życie ściśle klauzurowe. W Polsce obecne są od 1282 r. (klasztor w Poznaniu). Dziś posiadają na świecie 250 klasztorów, a w Polsce trzy (Kraków, Święta Anna koło Częstochowy i Radonie pod Warszawą).

</doc>
<doc id="1269875" url="https://pl.wikipedia.org/wiki?curid=1269875" title="Vyšehrad (góra)">
Vyšehrad (góra)

Vyšehrad (830 m n.p.m.) – szczyt w masywie Vyšehradu w górach Żar w Centralnych Karpatach Zachodnich na Słowacji.
Vyšehrad leży w środkowej części całego łańcucha Żaru. Ma charakter ostańca zbudowanego z wapieni, wystającego ponad łupkowe w większości otoczenie.
Na szczycie znajduje się znane i cenne stanowisko archeologiczne oraz ruiny zamku strzegącego w średniowieczu przejścia z Kotliny Górnonitrzańskiej do Turca.
Nazwa szczytu, w spolszczeniu jako "Wyszogród", nawiązuje do istniejącego na nim kiedyś wspomnianego grodu (później zamku).

</doc>
<doc id="1269876" url="https://pl.wikipedia.org/wiki?curid=1269876" title="Synagoga Hausmana w Kownie">
Synagoga Hausmana w Kownie

Synagoga Hausmana w Kownie () – żydowska bóżnica znajdująca się w Kownie przy ul. Maironio 28a. 
Została zaprojektowana w 1865 roku przez Szymona Górskiego na zlecenie Mojżesza Hausmana, do którego należała działka przy obecnej ulicy Maironisa. Górski zaprojektował również prywatny dom Hausmana obok synagogi. Modlitwy odbywały się tu do 1941 roku.

</doc>
<doc id="1269878" url="https://pl.wikipedia.org/wiki?curid=1269878" title="Walerian Piotrowski">
Walerian Piotrowski

Walerian Jan Piotrowski (ur. 11 grudnia 1927 w Grodzisku Wielkopolskim) – polski polityk i prawnik, adwokat, senator I i II kadencji.
Życiorys.
Ukończył studia prawnicze na Uniwersytecie im. Adama Mickiewicza w Poznaniu, po których odbył aplikację adwokacką. Praktykował w tym zawodzie około 50 lat do czasu przejścia na emeryturę w 2007. Był obrońcą m.in. w procesach po wydarzeniach zielonogórskich z 30 maja 1960.
W latach 1989–1993 zasiadał w Senacie I kadencji (z ramienia Komitetu Obywatelskiego) i II kadencji (z ramienia Chrześcijańskiej Demokracji), reprezentując województwo zielonogórskie. W latach 1996–1997 zasiadał w zespole Episkopatu Polski ds. Konstytucji. Od 1997 do 2001 był członkiem Trybunału Stanu. Należał do Zjednoczenia Chrześcijańsko-Narodowego. W 2007 poparł powstanie Prawicy Rzeczypospolitej, której został członkiem.

</doc>
<doc id="1269879" url="https://pl.wikipedia.org/wiki?curid=1269879" title="Krzysztof Kieżgajło Zawisza">
Krzysztof Kieżgajło Zawisza

Krzysztof Zawisza Kieżgajło herbu Łabędź (ur. w 1578 roku – zm. 23 stycznia 1670 roku) – kasztelan wileński od 1669, marszałek wielki litewski od 1654 roku, marszałek nadworny litewski od 1649 roku, marszałek Trybunału Głównego Wielkiego Księstwa Litewskiego w 1639 roku, pisarz wielki litewski od 1637 roku, łowczy wielki litewski od 1629 roku, starosta miński i brasławski, marszałek sejmu nadzwyczajnego w 1642.
Życiorys.
Syn podskarbiego wielkiego litewskiego Andrzeja Zawiszy i podstolanki mścisławskiej Zoffi z Wołłowiczów, wnuczki kasztelana nowogrodzkiego Hrehorego Wołłowicza. Miał dwie siostry: Barbarę (zmarłą młodo) i Zofię (zakonnicę) oraz brata Mikołaja, jezuitę, fundatora katedry filozoficznej w Wilnie, który zmarł młodo w Rzymie.
Jego wnuk, Krzysztof Zawisza, jest autorem znanych pamiętników wydanych przez Juliana Bartoszewicza.
Poseł powiatu słonimskiego na sejm 1631 roku. Był członkiem konfederacji generalnej zawiązanej 16 lipca 1632 roku. Poseł na sejm konwokacyjny 1632 roku z powiatu mińskiego. Był elektorem Władysława IV Wazy z województwa mińskiego w 1632 roku, podpisał jego "pacta conventa". Jako poseł na sejm koronacyjny 1633 roku wszedł w skład komisji do wojny z Moskwą i organizacji wojska.
Poseł na sejmy ekstraordynaryjne 1635, 1637, 1642 i 1647 roku. Poseł na sejm koronacyjny 1633 roku, sejm zwyczajny 1635 roku, sejm zwyczajny 1637 roku, sejm 1638 roku, sejm 1640 roku, sejm 1641 roku, sejm 1643 roku, sejm 1645 roku. Był posłem na sejm 1646 roku. Jako poseł na sejm konwokacyjny 1648 roku z powiatu brasławskiego był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa wileńskiego, podpisał jego "pacta conventa". Poseł na sejm sejm koronacyjny 1649 roku, sejm 1649/1650 roku, poseł sejmiku mińskiego na sejm 1650 roku. Na sejmie koronacyjnym 1649 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie 1650 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie 1655 roku wyznaczony z Senatu komisarzem do zapłaty wojsku Wielkiego Księstwa Litewskiego.
Był uczestnikiem konfederacji tyszowieckiej w 1655 roku. Na sejmie 1658 roku wyznaczony z Senatu komisarzem do zapłaty wojsku Wielkiego Księstwa Litewskiego. Był deputatem z Senatu na Trybunał Skarbowy Wielkiego Księstwa Litewskiego w 1659 roku i 1661 roku.
W 1661 roku otrzymał ze skarbu francuskiego 1200 liwrów.
Na sejmie 1662 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie 1667 roku wyznaczony z Senatu komisarzem do zapłaty wojsku Wielkiego Księstwa Litewskiego.
Za żonę pojął Katarzynę Konstancję Tyszkiewicz, córkę wojewody brzeskiego Jana Eustachego Tyszkiewicza i Zofii z ks. Wiśniowieckich. Miał dzieci:

</doc>
<doc id="1269880" url="https://pl.wikipedia.org/wiki?curid=1269880" title="John Templeton">
John Templeton

Sir John Marks Templeton (ur. 29 listopada 1912 w Winchester, zm. 8 lipca 2008 w Nassau) – amerykański finansista i filantrop, twórca fundacji przyznającej nagrodę jego imienia.
Studiował na Uniwersytecie Yale. W 1968 otrzymał obywatelstwo brytyjskie. W 1987 został uhonorowany tytułem szlacheckim przez Elżbietę II. Źródłem jego fortuny były m.in. fundusze inwestycyjne – "Templeton Growth Fund" i "Templeton World Fund" – które w czasach powojennego boomu ekonomicznego przyniosły olbrzymie zyski. Sponsorował także działania Matki Teresy z Kalkuty, Aleksandra Sołżenicyna i Billy’ego Grahama. Sam również napisał kilka książek z zakresu duchowości i finansów.

</doc>
<doc id="1269883" url="https://pl.wikipedia.org/wiki?curid=1269883" title="Vic Akers">
Vic Akers

Victor David Akers (ur. 24 sierpnia 1946 w Londynie) – piłkarz i trener piłkarski. Obecnie jest pomocniczym trenerem Arsenalu i Arsenal Ladies. W 2010 roku został odznaczony Orderem Imperium Brytyjskiego IV klasy za wkład w rozwój sportu na Wyspach Brytyjskich.
Kariera piłkarska.
Akers grał na pozycji lewego obrońcy w klubach Cambridge United i Watford.
Kariera menadżerska.
Po zakończeniu kariery piłkarskiej zaczął działać w społeczności Arsenalu. W 1987 roku założył żeńską drużynę Arsenal Ladies. Doprowadził tę drużynę do szeregu zwycięstw w lidze angielskiej, jak i do zdobycia Kobiecego Pucharu UEFA w 2007 roku.

</doc>
<doc id="1269884" url="https://pl.wikipedia.org/wiki?curid=1269884" title="Aleksander Krzysztof Naruszewicz">
Aleksander Krzysztof Naruszewicz

Aleksander Krzysztof Naruszewicz herbu Wadwicz (zm. 21 czerwca 1668 roku w Warszawie) – podkanclerzy litewski od 1658, pisarz wielki litewski od 1654, starosta lidzki w 1646 roku, rzeżycki w 1658 roku, wójt jakowski w 1656 roku.
Syn Krzysztofa,podskarbiego wielkiego litewskiego i Elżbiety z Szymkiewiczów. Poślubił córkę Pawła Jana Sapiehy, wojewody wileńskiego i hetmana wielkiego litewskiego.
Spokrewniony z licznymi rodami przez małżeństwa swych córek. Z rodem Paców przez małżeństwo córki z Piotrem Michałem, starostom żmudzkim oraz z rodem Chodkiewiczów, z Jerzym Karolem, oboźnym Wielkiego Księstwa Litewskiego.
W 1631 roku zapisał się na wydział filozofii uniwersytetu w Ingolsztacie, następnie w 1632 roku na Uniwersytet w Padwie i Bolonii w 1633 roku.
W 1648 roku był elektorem Jana II Kazimierza Wazy z województwa wileńskiego, podpisał jego "pacta conventa".
Poseł na sejm zwyczajny 1654 roku, poseł sejmiku nowogródzkiego na sejm nadzwyczajny 1654 roku.
W 1655 roku wyznaczony został przez sejm na posła do Szwecji, gdzie spotkał się z Karolem X Gustawem. Wraz z Janem Leszczyńskim brał udział w wielkim poselstwie do Sztokholmu w 1655 roku.
W 1661 roku otrzymał ze skarbu francuskiego 12 000 liwrów, "tak dla jego osoby, jak dla użycia na sześciu sejmikach litewskich" oraz 6000 liwrów, "z których: 3000 dla starosty żmudzkiego a 3000 dla dwóch posłów ziemi żmudzkiej".

</doc>
<doc id="1269886" url="https://pl.wikipedia.org/wiki?curid=1269886" title="Vik Akers">
Vik Akers



</doc>
<doc id="1269887" url="https://pl.wikipedia.org/wiki?curid=1269887" title="Krystyna Czuba">
Krystyna Czuba

Krystyna Bożena Czuba (ur. 21 kwietnia 1937 w Piotrkowie Trybunalskim) – polska polityk, nauczyciel akademicki, profesor nauk teologicznych, medioznawca, publicystka, senator IV kadencji.
Życiorys.
Absolwentka geografii na Uniwersytecie Łódzkim, na Akademii Teologii Katolickiej w Warszawie uzyskała stopień naukowy doktora, a w 2004 na UKSW stopień naukowy doktora habilitowanego nauk teologicznych. W 2009 otrzymała tytuł naukowy profesora. Kierowała Katedrą Pedagogiki Mediów na Uniwersytecie Kardynała Stefana Wyszyńskiego w Warszawie. Wykłada na tej uczelni (od 1995) i w Wyższej Szkole Kultury Społecznej i Medialnej w Toruniu, gdzie także zasiadła w radzie naukowej. Wcześniej była wykładowczynią m.in. Gdańskiego Instytutu Teologicznego.
W 1993 pełniła funkcję rzecznika prasowego i doradcy ministra edukacji narodowej. Należała do zespołu programowego Akcji Wyborczej Solidarność. W czasie przygotowań do referendum konstytucyjnego w 1997 opracowała broszurę "Projekt nowej konstytucji przeciw Polsce, ku dechrystianizacji i rozbiorowi Polski", w której głosiła tezy, iż proponowany projekt odrzuca cywilizację łacińską i opiera się o zasady cywilizacji bizantyjsko-turańskiej, promuje ateizm, pozwoli na odbieranie dzieci rodzicom, doprowadzi do zadłużenia i upadku gospodarki. Później była senatorem IV kadencji z ramienia Akcji Wyborczej Solidarność, wybranym w województwie łomżyńskim. W kwietniu 2001 przystąpiła do Przymierza Prawicy i w tym samym roku bez powodzenia ubiegała się o reelekcję z ramienia Bloku Senat 2001 (z rekomendacji PiS). Od 2005 do 2007 pełniła funkcję doradcy prezesa Rady Ministrów, Kazimierza Marcinkiewicza i Jarosława Kaczyńskiego.
Od 2006 do 2010 zasiadała w radzie programowej TVP Polonia. Blisko współpracuje z Radiem Maryja. Publikuje m.in. w „Naszym Dzienniku” i „Mojej Rodzinie”.
Odznaczenia.
W 2009, "za wybitne zasługi w pracy naukowo-badawczej, dydaktycznej i społecznej", została odznaczona przez prezydenta Lecha Kaczyńskiego Krzyżem Oficerskim Orderu Odrodzenia Polski.

</doc>
<doc id="1269890" url="https://pl.wikipedia.org/wiki?curid=1269890" title="ESC 2008">
ESC 2008



</doc>
<doc id="1269896" url="https://pl.wikipedia.org/wiki?curid=1269896" title="Świat nawiedzany przez demony">
Świat nawiedzany przez demony

Świat nawiedzany przez demony. Nauka jako światło w mroku (tytuł oryginalny "The Demon-Haunted World: Science as a Candle in the Dark", 1995) – książka napisana przez Carla Sagana w celu wyjaśnienia zwykłym ludziom metody naukowej. Zachęca do nauki krytycznego i racjonalnego myślenia. Wyjaśnia metody pomagające odróżnić idee uważane za poprawne naukowo od takich, które powinny zostać uznane za pseudonaukowe. Sagan twierdzi, że nowe idee powinny być rygorystycznie sprawdzane metodami racjonalnego myślenia i dopiero jeśli nie zostaną w ten sposób obalone mogą zostać uznane za przypuszczenia.
Według autora racjonalne myślenie to środki tworzenia argumentów, rozumienia, uzasadniania i rozróżniania pomiędzy poprawnymi i niepoprawnymi argumentami. Tam gdzie jest to możliwe należy zastosować niezależne sprawdzanie. Wierzy, że myślenie oparte na przyczynowości i logika pozwalają dojść do prawdy. Wnioski wynikają z przesłanek, a zasadność przesłanek jest niezależna od uprzedzeń.
Przedstawia zestaw narzędzi nazwany „detektorem banialuk” ("baloney detection kit"), który umożliwia wykrycie „najpowszechniejszych błędów logicznych i retorycznych” takich jak argumenty odwołujące się do autorytetu lub statystyka małych liczb. Narzędzia te prezentują korzyści wynikające z krytycznego myślenia i nauki, która poprawia własne błędy. Na racjonalistyczną analizę składają się zarówno tworzenie poprawnych argumentów, jak i rozpoznawanie fałszywych lub oszukańczych. W celu ich rozpoznania Sagan proponuje zastosowanie tych narzędzi jako niezależnego potwierdzenia faktów, oceny i używanie brzytwy Ockhama.
Sagan przedstawia racjonalistyczną analizę wielu rodzajów przesądów, oszustw, twierdzeń pseudonauki i wierzeń religijnych takich jak bogowie, czarownice, UFO, postrzeganie pozazmysłowe i leczenie wiarą.
Rozdział 24: "Nauka i czary" oraz 25: "Prawdziwi patrioci zadają pytania", Sagan napisał razem z Ann Druyan. Zawierają one więcej treści politycznych niż pozostałe części książki.

</doc>
<doc id="1269898" url="https://pl.wikipedia.org/wiki?curid=1269898" title="11 Drezdeńska Dywizja Pancerna">
11 Drezdeńska Dywizja Pancerna

11 Drezdeńska Dywizja Pancerna im. Jana III Sobieskiego (11 DPanc) – związek taktyczny wojsk pancernych ludowego Wojska Polskiego.
W kwietniu 1963 roku 11 Dywizja Zmechanizowana w Żaganiu została przeformowana w 11 Dywizję Pancerną i przeniesiona dywizję na etaty pokojowo-wojenne. W czasie pokoju dywizja wchodziła w skład Śląskiego Okręgu Wojskowego, natomiast w czasie wojny miała wejść w skład 2 Armii.
30 września 1967 dywizja przyjęła dziedzictwo tradycji 1 Korpusu Pancernego i otrzymała nazwę wyróżniającą "Drezdeńska".
9 maja 1975 roku przed Grobem Nieznanego Żołnierza w Warszawie, w czasie Apelu Zwycięstwa, I sekretarz KC PZPR, Edward Gierek udekorował sztandar dywizji Orderem Sztandaru Pracy I klasy.
21 września 1983 roku dywizja otrzymała imię Jana III Sobieskiego.
Na przełomie 1989 i 1990 roku dywizja została przeformowana w 11 Dywizję Zmechanizowaną. W ramach tej reorganizacji został rozformowany 3 Drezdeński Pułk Czołgów Średnich w Żaganiu.

</doc>
<doc id="1269900" url="https://pl.wikipedia.org/wiki?curid=1269900" title="Edmund Fryk">
Edmund Fryk

Edmund Emilian Fryk, lit. "Edmundas-Emilijan Frykas" (ur. 15 października 1840, zm. 1920 w Kownie) – litewski architekt, ojciec Edmundasa mł. 
Wywodził się ze szlacheckiej rodziny wyznania ewangelicko-reformowanego zamieszkałej na Grodzieńszczyźnie. Ukończył gimnazjum kalwińskie w Słucku, później studiował w Instytucie Inżynierii Cywilnej w Petersburgu (1857–1863). Osiadł w Kownie (1875), gdzie otworzył swoją prywatną praktykę architektoniczno-inżynieryjną. Angażował się społecznie: sprawował mandat radnego oraz stał na czele kowieńskiego Towarzystwa Ogrodniczego. 
W 1878 roku nadzorował budowę linii kolejowej Kowno-Landwarów, później uczestniczył we wprowadzeniu tramwajów konnych w stolicy guberni. W latach 1898–1900 pracował nad elektryfikacją miasta. W latach 1895–1899 był zatrudniony jako inżynier guberni witebskiej, projektował na zamówienie litewskiej szlachty, zbudował m.in. pałac Stanisława Hłaski w Stanisławowie koło Połocka.

</doc>
<doc id="1269903" url="https://pl.wikipedia.org/wiki?curid=1269903" title="Hans Makart">
Hans Makart

Hans Makart (ur. 28 maja 1840 w Salzburgu, zm. 3 października 1884 w Wiedniu) – austriacki malarz, grafik i projektant dekoracji wnętrz, przedstawiciel akademizmu.
Życiorys.
Był jednym z najpopularniejszych malarzy wiedeńskich II połowy XIX w., miał wpływ na modę i wyposażenie wnętrz. Podejmował tematykę historyczną i mitologiczną, malował alegorie, portrety, sceny rodzajowe. Projektował wnętrza mieszkalne, dekoracje, kostiumy, przygotowywał oprawy artystyczne uroczystości. Dekoracyjnie ukierunkowana sztuka Makarta wywarła silny wpływ na modę, wnętrza mieszkalne i rzemiosło artystyczne okresu grynderskiego. Był członkiem Berlińskiej Akademii Sztuki od 1874 r., i profesorem wiedeńskiej Akademii Sztuk Pięknych (od 1879).
Malarstwo Makarta łączące ze sobą cechy neorenesansu i neobaroku było poddawane przez współczesnych surowej krytyce. Znani malarze Anselm Feuerbach i Emil Jakob Schindler zarzucali mu nadmierne eksponowanie luksusu i zmysłowości. Jednak nie miało to żadnego wpływu na popularność Makarta wśród zamożnego mieszczaństwa. Twórczość Makarta wywołała silne wrażenie na Richardzie Wagnerze. Jego prace (oprócz schyłkowych) wysoko cenił sobie również Adolf Hitler.

</doc>
<doc id="1269904" url="https://pl.wikipedia.org/wiki?curid=1269904" title="11 Dywizja Pancerna">
11 Dywizja Pancerna

Polskie dywizje pancerne:
Niemiecka dywizja pancerna:

</doc>
<doc id="1269906" url="https://pl.wikipedia.org/wiki?curid=1269906" title="Witold Graboś">
Witold Graboś

Witold Graboś (ur. 15 lipca 1952 w Strzyżowie) – polski polityk, urzędnik państwowy, senator III kadencji, członek KRRiT (2010–2016).
Życiorys.
Ukończył w 1976 studia na Wydziale Filologii Polskiej Uniwersytetu Marii Curie-Skłodowskiej w Lublinie. Od 1979 do rozwiązania należał do PZPR, później był członkiem Socjaldemokracji Rzeczypospolitej Polskiej. Od 1977 do 1980 pracował jako nauczyciel. Następnie do 1993 był dziennikarzem kolejno „Tygodnika Chełmskiego”, „Chłopskiej Drogi” i „Express Faktów”.
W latach 1993–1997 sprawował mandat senatora III kadencji, wybranego z listy Sojuszu Lewicy Demokratycznej w województwie chełmskim. Od 1995 do 2001 zasiadał w Krajowej Rady Radiofonii i Telewizji, pełniąc przez rok funkcję wiceprzewodniczącego. W latach 2002–2006 zajmował stanowisko prezesa Urzędu Regulacji Telekomunikacji i Poczty.
4 sierpnia 2010 został wybrany przez Sejm na członka Krajowej Rady Radiofonii i Telewizji, a 21 września tego samego roku ponownie objął funkcję wiceprzewodniczącego tej rady.
Odznaczony Krzyżem Kawalerskim Orderu Odrodzenia Polski (2000) oraz Srebrnym Krzyżem Zasługi (1997).

</doc>
<doc id="1269907" url="https://pl.wikipedia.org/wiki?curid=1269907" title="Stanisław Feruś">
Stanisław Feruś

Stanisław Feruś ps. „Stanisław Dzikowski”, „Zawierucha”, „Orlik”, „Q-1”, (ur. 9 grudnia 1905 w Odrzykoniu, zm. 2 czerwca 1989 w Sulechowie) – dowódca placówki AK w Odrzykoniu złożonej z trzech plutonów, redaktor i wydawca prasy konspiracyjnej.
Syn Józefa i Cecylii. Do szkoły realnej uczęszczał w Suchodole. Zarządca folwarku we Felsztynie i w Sąsiadowicach, oraz w Dubiecku, które opuścił 8 września 1939 udając się na Wschód. Gdy 17 września 1939 w m. Gaik Ukraińcy dokonali mordu na zamieszkałych tam Polakach, Feruś powrócił do Dubiecka, a potem do Odrzykonia.
W domu Urbanków uruchomił powielarnię i prowadził ją w czasie prawie całej okupacji.
Wybuch II wojny światowej powodował wstąpienie do oddziałów obronnych. Feruś już w grudniu 1939 zorganizował Tajną Polską Organizację Wojskową. 26 grudnia 1939 w mieszkaniu Karola Urbanka uczestniczył w pierwszym konspiracyjnym zebraniu TPOW. Opracował tekst przysięgi, którą 14 stycznia 1940 złożyło 10 członków TPOW.
Po nawiązaniu kontaktów z dowódcą placówki ZWZ Krosno Włodzimierzem Marszałkowskim przyłączył swoją zalążkową placówkę w Odrzykoniu do krośnieńskiej, otrzymując dla niej kryptonim „Oleander”, zostając jednocześnie jej zaprzysiężonym dowódcą. Zorganizował trzy plutony. Był ich dowódcą od 10 IV 1940 do 16 IV 1944 w ZWZ i AK, OP-15 jako „Oleander”, „Ola”. Na początku 1944 powstały tu trzy plutony składające się z 190, a w kwietniu 206 żołnierzy AK.
Zorganizował m.in.:
W domu Urbanków funkcjonowała powielarnia, którą prowadził Stanisław Feruś-Dzikowski ps. "Orlik". W Odrzykoniu wydawane były przez Orlika:
13 kwietnia 1944 został przypadkowo nakryty w czasie prowadzenia radiowego nasłuchu i została aresztowana Maria Urbanek, właścicielka domu. Mimo że po miesiącu została uwolniona, to jednak Orlik musiał opuścić placówkę (po nim dowódcami byli Franciszek Bożek „Czołgowiec B” i ppor. Józef Urbanek „Cedr”,„W-1”).
Prowadził nadal wydawanie prasy w Szczepańcowej, potem w Głowience, a od 17 lipca 1944 w Odrzykoniu. I tu z datą 29 lipca 1944 wydał ostatnią „Redutę”.
5 listopada 1944 wydał czasopismo „Placówkę” i musiał uciekać przed NKWD i UB na Ziemie Zachodnie jako Stanisław Dzikowski.

</doc>
<doc id="1269908" url="https://pl.wikipedia.org/wiki?curid=1269908" title="The Lookouts">
The Lookouts

The Lookouts – amerykański, punkrockowy zespół muzyczny, który istniał w latach 1985-90. Jego członkami byli:
W początkowej fazie zespół grał agresywną, polityczną muzykę punkową. Była ona jednak niedojrzała; piosenki miały dość banalne, skrajnie pesymistyczne teksty. Wraz z kolejnymi albumami, zespół zrezygnował z politycznego przekazu i skupił się na poruszaniu problemów ogólnospołecznych, jak i jednostki. Członkowie The Lookouts, którzy wychowywali się na obszarze leśnym, szczególnie sprzeciwiali się zjawisku degradacji środowiska naturalnego.
Historia.
Grupa powstała w lutym 1985 roku na terenie "Iron Peak" (również "Spy Rock Road"), leśno-górskiego obszaru, leżącego 18 mil od kalifornijskiego CDP, Laytonville. Od 1982 roku, 35-letni wówczas Livermore i jego dziewczyna, która grała na perkusji, szukali do założenia punkowego zespołu odpowiedniego basisty. W słabo zaludnionej okolicy mieszkali jednak głównie hippisi, niezainteresowani taką muzyką. Para postanowiła więc pod koniec 1984 roku wypróbować na gitarze basowej 14-letniego Kaina Konga, pomimo iż wcześniej nie miał on styczności z tym instrumentem. Analogiczna sytuacja odnośnie do perkusji nastąpiła na początku 1985 roku, gdy Livermore i jego dziewczyna rozstali się. Nowym perkusistą Livermore postanowił uczynić swojego 12-letniego sąsiada, Franka Wrighta, który nigdy wcześniej w swoim życiu nie grał na perkusji. Szybko okazało się jednak, że ma do tego naturalne zdolności. Livermore, będący pod wrażeniem talentu nastolatka, postanowił nadać mu pseudonim Tré Cool (francuskie "trés" – "bardzo" + angielskie "cool" – "na luzie", "opanowany").
Trio, które wciąż uczyło się gry na swoich instrumentach, szybko nagrało pierwszy materiał. Na potrzeby jego wydania, Livermore założył wytwórnię płytową o nazwie Lookout! Records. Pierwszy album zespołu, "One Planet One People", był jednocześnie pierwszym wydawnictwem w historii tej wytwórni, która wypromowała później wiele znanych kalifornijskich zespołów muzycznych, jak Green Day, czy Operation Ivy. The Lookouts, pomimo braku doświadczenia technicznego, od samego początku byli ważnym członkiem kształtującej się wtedy sceny muzycznej Gilman Street w pobliskim Berkeley, która potem obrosła sławą jako miejsce, gdzie zaczynało wiele wpływowych zespołów punkowych lat 90.
Sprzeczka pomiędzy członkami The Lookouts spowodowała pierwszy rozpad zespołu latem 1989 roku, po wydaniu kolejnego albumu, "Spy Rock Road". Grupa zaczęła jednak nagrywać nowy materiał jeszcze pod koniec tamtego roku. Do aktywnego występowania zespół powrócił w 1990 roku, wydając także na początku lata EP "Mendocino Homeland", oraz nagrywając materiał na następną (jak się okazało, ostatnią) płytę, "IV", przy której udzielił się również Billie Joe Armstrong z grupy Green Day. W czerwcu 1990 roku The Lookouts zagrali ostatni raz na Gilman Street, jako support dla Bad Religion. Ostatni koncert zespołu miał natomiast miejsce w lipcu tamtego roku. Od tego czasu członkowie grupy rozjechali się do różnych miejsc w Stanach Zjednoczonych, by kontynuować edukację, i tak właściwie wtedy nastąpił faktyczny koniec zespołu, który nie mógł już ze sobą choćby ćwiczyć. Rozpad The Lookouts przypieczętowało odejście Tré do zespołu Green Day w listopadzie 1990 roku.
Dyskografia.
Inne, pojedyncze utwory The Lookouts znalazły się również na kompilacjach:

</doc>
<doc id="1269909" url="https://pl.wikipedia.org/wiki?curid=1269909" title="Kutry torpedowe projektu 183">
Kutry torpedowe projektu 183

Kutry torpedowe projektu 183 - radzieckie kutry torpedowe, opracowane na początku lat pięćdziesiątych XX wieku. Projekt kutrów torpedowych (183) otrzymał nazwę kodową "Bolszewik", a w kodzie NATO: P-6. Łącznie zbudowano ponad 600 okrętów tego typu. Był to podstawowy i naliczniejszy typ radzieckich kutrów torpedowych okresu zimnej wojny, eksportowany także do wielu krajów z radzieckiej strefy wpływów. Około 400 jednostek trafiło do Marynarki Wojennej ZSRR, pozostałe przekazano do marynarek wojennych krajów sojuszniczych, w tym 19 do Polski. Ich odmianą pochodną były kutry rakietowe projektu 183R, a w kodzie NATO: "Komar".
Historia.
W 1946 w ZSRR rozpoczęły się prace nad nowym typem kutrów torpedowych, który miałby zastąpić jednostki używane podczas II wojny światowej. Nowe okręty miały charakteryzować się lepszą dzielnością morską, a przy ich projektowaniu wykorzystano doświadczenia zdobyte przy eksploatacji dostarczonych w ramach umowy lend-lease amerykańskich i brytyjskich kutrów torpedowych firm Vosper, Higgins i Elco. W odróżnieniu od wszystkich wcześniejszych radzieckich kutrów, zrezygnowano z wymogu dostosowania okrętów do transportu kolejowego, co pozwoliło na wybór optymalnych rozmiarów i kształtu kadłuba, w szczególności przez zwiększenie szerokości. Projekt techniczny został opracowany przez Specjalne Biuro Konstrukcyjne nr 5 (OKB-5) (grupujące konstruktorów uwięzionych przez NKWD) wraz z biurem konstrukcyjnym zakładów nr 5. Głównym konstruktorem był Pawieł Gojnkis. Jednostkę prototypową, zbudowaną w leningradzkiej stoczni nr 5, przekazano flocie do testów w listopadzie 1949. Po wprowadzeniu drobnych zmian, projekt został zatwierdzony do produkcji seryjnej, która rozpoczęła się w 1952 roku. 
Budowano je do 1960 roku w trzech zakładach: nr 5 w Leningradzie, nr 602 we Władywostoku i nr 640 w Sosnowce. W ZSRR wyprodukowano 622 kutry torpedowe projektu 183 i jego modyfikacji. Dalsze 80 zbudowano na licencji w Chinach.
W 1957 roku kuter TKA-14 przebudowano na eksperymentalny kuter rakietowy projektu 183E, do prób pocisków P-15 i 16 października tego roku na Morzu Czarnym odpalono z niego pierwszy pocisk. W 1958 roku zdecydowano rozpocząć produkcję w Leningradzie i Władywostoku seryjnych kutrów rakietowych pod oznaczeniem projektu 183R i w efekcie powstało ich 112, w tym 54 przebudowane z kutrów torpedowych. Stały się one pierwszymi okrętami uzbrojonymi w pociski przeciwokrętowe na świecie. Zamiast wyrzutni torpedowych miały one dwie prowadnice szynowe dla pocisków P-15, przykrytych lekkimi metalowymi osłonami. Nadbudówka była stalowa zamiast drewnianej, kutry te miały też inny maszt z radarem Rangout. Wyporność wzrosła do 81 ton, a prędkość zmniejszyła się do 38 węzłów, natomiast załogę stanowiło 17 osób.
Opis.
Okręty posiadały kadłub o konstrukcji drewnianej z niewielką nadbudówką na śródokręciu. Dno nie miało redanu. Kadłub silnie rozszerzał się w 1/3 długości kutra, po czym zwężał się do pawężowej rufy. Przed nadbudówką i na rufie zamontowano podstawy pod zdwojone działka kaliber 25 mm 2M-3M. Charakterystyczne było niesymetryczne ustawienie podstawy dziobowej, która była przesunięta w lewo w stosunku do osi wzdłużnej kadłuba. Zapas amunicji wynosił 4000. Po bokach nadbudówki zostały zamontowane pojedyncze wyrzutnie torped kalibru 533 mm, odchylone na boki. Kutry mogły zabierać 8 dużych bomb głębinowych BB-1. W tylnej części nadbudówki był ustawiony maszt, a za nadbudówką na pokładzie był drugi maszt ze stacją radiolokacyjną. Wyposażenie radioelektroniczne stanowiła stacja radiolokacyjna Zarnica (później Reja), stacja rozpoznawania swój-obcy Fakieł (Nikiel-K) i transponder Chrom-K. Załogę stanowi etatowo 14 osób, w tym 2 oficerów.
Napęd stanowiły 4 silniki M-50F, w różnych modyfikacjach, głównie M-50F-1 i M-50FTK, produkowane przez zakłady nr 800. Silniki te były wysokoprężne, czterosuwowe, w układzie V12, o mocy po 1200 KM. Silniki umieszczone były po dwa w dwóch przedziałach za śródokręciem kutra (w pierwszym szeroko rozstawione silniki napędzające zewnętrzne śruby, w drugim silniki napędzające wewnętrzne śruby). Trzyłopatowe śruby miały średnicę 0,675 m. Okręt ponadto wyposażony jest w generator prądotwórczy DG-100.
W wersji kutrów rakietowych pozostawiono dziobowe działka. Kadłub tej wersji otrzymał zabezpieczenie chroniące przed działaniem gazów wylotowych startujących pocisków przeciwokrętowych. 

</doc>
<doc id="1269913" url="https://pl.wikipedia.org/wiki?curid=1269913" title="Alerame Maria Pallavicini">
Alerame Maria Pallavicini

Alerame Maria Pallavicini (1730-1805) doża Genui.
W okresie od 30 lipca 1789 roku do 20 lipca 1791 sprawował funkcję doży, najwyższe stanowisko, jakim dysponowała Republika Genui. W wyborach poparło go 67% głosujących.

</doc>
<doc id="1269919" url="https://pl.wikipedia.org/wiki?curid=1269919" title="Estrada na ekranie">
Estrada na ekranie

Estrada na ekranie (tyt. oryg. "Estrada në ekran") – albański film fabularny z roku 1968 w reżyserii Fehmi Hoshafiego. Pierwszy musical w dziejach kina albańskiego. Zapis spektaklu, odegranego przez artystów estradowych z Tirany. W żartobliwej formie przedstawia niewłaściwe zachowania ludzi, pracujących w przedsiębiorstwie, marnotrawiących czas i lekceważących swoje obowiązki.

</doc>
<doc id="1269923" url="https://pl.wikipedia.org/wiki?curid=1269923" title="AMZ Żubr">
AMZ Żubr

AMZ Żubr − pojazd pancerny produkcji polskiej, najcięższy z dotychczasowych pojazdów firmy AMZ-Kutno. Jego masa to ok. 12 ton.
Historia.
12 marca 2008 r. po raz pierwszy zaprezentowano publicznie prototyp wersji specjalnej Żubr-P jako nośnik platformę systemów specjalnych, np. zabudowanej kolumny wyrzutni systemu POPRAD, radaru N-26/MMSR. Podstawowa wersja pojazdu zadebiutowała w czerwcu 2008. Wykorzystano podwozie Iveco EuroCargo 4x4 oraz silnik Iveco NEF N60ENTC o mocy 202 KW (275 KM). Pojazd został tak zaprojektowany, aby mógł zmieścić się w ładowni samolotu transportowego C-130 Hercules. Ma być używany m.in. przez polski kontyngent w Afganistanie.
Według producenta pojazd jest odporny na przestrzelenie z broni o kalibrze 12,7 mm, oraz jest odporny na wybuchy np. min pułapek dzięki opancerzeniu pod podwoziem w kształcie litery „V”, które rozprasza siłę eksplozji. Pojazd spełnia wymagania kuloodporności oraz odporności na działanie pocisków artyleryjskich w/g STANAG 4569 poziom 4, zaś odporność na wybuchy w klasie 3a/3b.
Żubr-P ma ładowność 2000 kg, dodatkowo może ciągnąć przyczepę o maksymalnej masie 1500 kg.
Pierwsze dwa Żubry-P zostały przekazane Wojsku Polskiemu 8 lutego 2011
Wersje.
Planowano wariant artyleryjskiego wozu rozpoznawczego (Żubr-AWR) dla kompanijnego modułu ogniowego M120K Rak, wyposażony w pokładowy zestaw obserwacyjno-rozpoznawczy z radarem pola walki Thales Squire i głowicą optoelektroniczną na rozkładanym 4-metrowym maszcie, oraz wynośny zestaw obserwacyjno-rozpoznawczy i uzbrojony w zdalnie sterowane stanowisko z 7,62 mm UKM-2000C. Prototyp powstał w 2012 roku, jednakże podwozie nie przeszło badań kwalifikacyjnych i ostatecznie wojsko w 2016 roku zdecydowało wykorzystać jako bazę dla AWR transporter KTO Rosomak, a prototyp Żubra-AWR przekazano Wojskowej Akademii Technicznej.

</doc>
<doc id="1269925" url="https://pl.wikipedia.org/wiki?curid=1269925" title="Anselm Feuerbach">
Anselm Feuerbach

Anselm Feuerbach (ur. 12 września 1829 w Spirze, zm. 4 stycznia 1880 w Wenecji) – niemiecki malarz, przedstawiciel klasycyzmu.
Życiorys.
Był synem dobrze znanego archeologa Josepha Feuerbacha i wnukiem prawnika Paula Johanna Anselma von Feuerbacha. Uczył się w Düsseldorfie i Monachium, później studiował w Antwerpii i Paryżu. Jego nauczycielem był Thomas Couture. W latach 1855–1873 mieszkał i pracował w Rzymie. W 1873 wyjechał do Wiednia, gdzie otrzymał posadę profesora historii malarstwa w Akademii Sztuk Pięknych. Trzy lata później namalował plafon w Akademii przedstawiający "Upadek Tytanów". Dzieło spotkało się z ostrą krytyką, a rozżalony malarz opuścił wówczas Wiedeń, by do końca życia mieszkać we Włoszech.
Anselm Feuerbach malował obrazy o tematyce historycznej i antycznej, duży wpływ na jego sztukę mieli wielcy malarze weneccy Tycjan i Tiepolo. Artysta napisał książkę pt. "Ein Vermächtnis", w której poddał analizie swoje prace i jednocześnie narzekał na brak zrozumienia ze strony krytyki.

</doc>
<doc id="1269926" url="https://pl.wikipedia.org/wiki?curid=1269926" title="Boadycea">
Boadycea



</doc>
<doc id="1269928" url="https://pl.wikipedia.org/wiki?curid=1269928" title="Aleja Róż">
Aleja Róż

Termin Aleja Róż może dotyczyć m.in.:

</doc>
<doc id="1269931" url="https://pl.wikipedia.org/wiki?curid=1269931" title="Otwarte horyzonty">
Otwarte horyzonty

Otwarte horyzonty (tyt. oryg. "Horizonte të hapura") – albański film fabularny z roku 1968 w reżyserii Viktora Gjiki.
Opis fabuły.
Grupa robotników portowych poświęca swoje życie, podejmując się uratować statki dokujące w porcie w Durrësie w czasie gwałtownego sztormu. Film nawiązuje do wydarzeń z roku 1966 r., kiedy wskutek nieuwagi doszło do wypadku w czasie prac portowych.
W roli statystów w filmie wystąpili pracownicy stoczni w Durrësie.

</doc>
<doc id="1269932" url="https://pl.wikipedia.org/wiki?curid=1269932" title="Józef Modrzejewski">
Józef Modrzejewski

Józef Modrzejewski, ps. „Lis”, „Sęp” (ur. 14 lutego 1909 w Kuźnicach. zm. 27 października 1995 w Stanach Zjednoczonych) – podpułkownik Wojska Polskiego.
Życiorys.
Urodził się 21 lutego 1909 w Kuźnicach koło Włocławka. Absolwent Szkoły Podchorążych Rezerwy Artylerii we Włodzimierzu, i w Toruniu. Od 1933 do 1939 był oficerem 3 pułku artylerii Lekkiej Legionów w Zamościu. W 1939 zdał egzamin wstępny do Wyższej Szkoły Wojennej, a dalsze kształcenie uniemożliwił wybuch II wojny światowej.
W kampanii wrześniowej był oficerem sztabowym służby wywiadowczej 3 Dywizji Piechoty Legionów, walczył w Górach Świętokrzyskich i na Lubelszczyźnie, gdzie dostał się do niewoli, z której następnie uciekł. Pierwotnie próbował przedostać się do Francji, lecz ostatecznie pozostał w okupowanym kraju. Był organizatorem i od stycznia 1940 do 1944 dowódcą Obwodu Jasło ZWZ-AK. Po tym jak uciekł z aresztu NKWD był zastępcą inspektora i od grudnia 1944 do 1945 inspektorem Inspektoratu AK Krosno. Był też dowódcą 5 pułku strzelców podhalańskich AK, I Kierownikiem Rejonu WiN Krosno, Okręgu WiN Rzeszów (1946) i Kraków.
Jesienią 1946 opuścił Polskę przez zachodnią granicę, przez Niemcy i Włochy trafił do Wielkiej Brytanii. Od 1951 mieszkał w Stanach Zjednoczonych. Od lat 60. gromadził materiały do swoich wspomnień. W 1990 był w stopniu majora, potem awansowany na podpułkownika.
Otrzymał honorowe obywatelstwo Jasła, został patronem II Liceum Ogólnokształcącego w tym mieście i jego imieniem nazwano ulicę tamże.
Zmarł 27 października 1995 w Stanach Zjednoczonych. Pogrzeb odbył się 9 grudnia 1995 w Jaśle, a z zgodnie z wolą zmarłego urna z jego prochami spoczęła w kwaterze wojskowej starego cmentarza przy ul. Zielonej w Jaśle.

</doc>
<doc id="1269935" url="https://pl.wikipedia.org/wiki?curid=1269935" title="Pułapka (film 1983)">
Pułapka (film 1983)

Pułapka (tytuł oryginalny: "Gracka") – albański film fabularny z roku 1983 w reżyserii Saimira Kumbaro.
Opis fabuły.
Film nawiązujący do przeprowadzonej na przełomie lat 40. i 50. XX w. operacji "Valuable" – desantu na terytorium Albanii przeszkolonych w zakresie dywersji grup albańskich emigrantów, którzy mieli przygotować grunt pod obalenie systemu rządów Envera Hodży, a także podobnej akcji. Niepowodzenie całego przedsięwzięcia zostało przedstawione w filmie jako klęska monarchistów, byłych oficerów króla Zoga i sukces albańskiego wywiadu. W praktyce był to efekt pomocy radzieckiej dla Albanii (w ramach wspólnej operacji o kryptonimie "Bajkał") oraz zdrady części przerzuconych do Albanii dywersantów. Istotną rolę w filmie odgrywają funkcjonariusze albańskiej służby bezpieczeństwa Sigurimi i Shtetit, których czujność i zaangażowanie w opinii autorów filmu miały uchronić kraj przed katastrofą. Film powstał rok po kolejnej nieudanej próbie lądowania na wybrzeżu Albanii, którą w 1982 przeprowadzili zwolennicy Leki I, dowodzeni przez Xhevdeta Mustafę. Film nie był wyświetlany w Polsce.

</doc>
<doc id="1269937" url="https://pl.wikipedia.org/wiki?curid=1269937" title="Bitwa pod Espinozą">
Bitwa pod Espinozą

Bitwa pod Espinozą – bitwa stoczona w dniach 10–11 listopada 1808 pod miasteczkiem Espinosa de los Monteros w Górach Kantabryjskich. Starcie zakończyło się zwycięstwem wojsk francuskich dowodzonych przez marszałka Victora nad hiszpańską "Armią Galicji" generała-porucznika Joaquína Blake’a.
Pierwszego dnia spotkania Victor, spodziewając się łatwego zwycięstwa, które zmyłoby zeń hańbę przegranej pod Valmasedą, przypuścił serię nieskładnych ataków, odpartych z dużymi stratami przez generała Romanę i jego karne oddziały regularnej armii. Do zapadnięcia nocy Blake utrzymał swe pozycje. Rankiem 11 listopada, Victor odzyskał zimną krew i przeprowadził zmasowany atak, w wyniku którego rozbił lewe skrzydło armii Blake’a i zmusił resztę Hiszpanów do ucieczki. Francuzi zdobyli 30 dział i 30 sztandarów.
Wprawdzie nie była to bitwa decydująca, spowodowała jednak upadek ducha w rozbitym i śmiertelnie znużonym hiszpańskim wojsku (nie posiadającym ani nadrzędnego dowództwa, ani rządu, które mogłyby koordynować jego działania), była więc początkiem końca całej armii Blake’a w Galicji. Blake'owi trzeba natomiast przyznać, że w odwrocie udało mu się przeprowadzić resztki swoich oddziałów przez góry i uniknąć - ku zdiwieniu Napoleona – pogoni, jaką rzucił za nim marszałek Soult.
Niemniej, gdy dotarł wreszcie 23 listopada do prowincji León, pod jego sztandarami było zaledwie 10 000 żołnierzy.

</doc>
<doc id="1269939" url="https://pl.wikipedia.org/wiki?curid=1269939" title="Fotoopór">
Fotoopór



</doc>
<doc id="1269943" url="https://pl.wikipedia.org/wiki?curid=1269943" title="IV (album The Lookouts)">
IV (album The Lookouts)

IV to czwarty, ostatni album w historii zespołu muzycznego The Lookouts. Jest to zarazem drugie EP w dyskografii tej grupy. Materiał na płytę został nagrany 10 lipca 1990 roku w kalifornijskim studiu Art of Ears, natomiast sam album został wydany w lutym 1991 roku, w formacie siedmiocalowej płyty winylowej, przez wytwórnię Lookout! Records.
Na płycie udzielił się także Billie Joe Armstrong, wokalista i gitarzysta zespołu Green Day. Zagrał on na gitarze w utworach "Agape", "Out My Door", oraz "Story"; na dwóch ostatnich zaśpiewał także chórki.
Nakład albumu jest już obecnie wyczerpany.
Lista utworów.
Strona A
Strona B

</doc>
<doc id="1269946" url="https://pl.wikipedia.org/wiki?curid=1269946" title="Boston (album)">
Boston (album)

Boston – debiutancki album amerykańskiej grupy rockowej Boston, wydany w sierpniu 1976 roku. Zawierał 8 utworów, z których największą popularność zdobyły single "More Than a Feeling", "Peace of Mind" oraz "Foreplay/Long Time", do dziś chętnie puszczane w stacjach radiowych. Krążek okazał się drugim, po albumie Appetite for Destruction zespołu Guns N’ Roses, najlepiej sprzedającym się debiutem w historii rocka, pokrywając się platyną w Stanach Zjednoczonych już w 3 miesiące od czasu wydania. Do dnia dzisiejszego znalazł ponad 17 milionów nabywców.
Utwór "More Than a Feeling" zajął ostatnie, 500. miejsce na liście 500 utworów wszech czasów magazynu Rolling Stone, opublikowanej w 2004 roku.
W czerwcu 2006 roku wytwórnia "Legacy Recordings" wydała płytę ponownie. Zabiegu remasteringu podjął się sam lider grupy Tom Scholz.
Lista utworów.
Wszystkie utwory, poza 5 i 8, autorstwa Toma Scholza.

</doc>
<doc id="1269947" url="https://pl.wikipedia.org/wiki?curid=1269947" title="Izu">
Izu

 – miasto w Japonii, w prefekturze Shizuoka (środkowe Honsiu).
Położenie.
Miasto leży w zachodniej części prefektury Shizuoka na półwyspie Izu. Miasto graniczy z Numazu, Itō i Izunokuni w prefekturze Shizuoka.
Historia.
Miasto powstało 1 kwietnia 2004 roku, z połączenia miasteczek Amagiyugashima, Toi, Nakaizu i Shuzenji.

</doc>
<doc id="1269948" url="https://pl.wikipedia.org/wiki?curid=1269948" title="Spy Rock Road">
Spy Rock Road

Spy Rock Road to drugi album w historii zespołu muzycznego The Lookouts. Jest to zarazem drugi i ostatni longplay w dyskografii zespołu. Został wydany na płycie winylowej w maju 1989 roku, przez wytwórnię Lookout! Records, należącą do wokalisty The Lookouts, Lawrence'a Livermore'a. W 1994 roku, ta sama wytwórnia wydała reedycję płyty, tym razem w formacie kasety magnetofonowej.
Materiał na tym albumie jest znacznie bardziej dojrzały, niż na debiutanckim LP zespołu, "One Planet One People". Grupa nie prezentuje już skrajnej postawy w sprawach religijnych oraz politycznych, i podejmuje problemy społeczne, jak alienacja i degradacja środowiska. Na płycie znajdują się także pojedyncze humorystyczne piosenki, w wykonaniu 16-letniego wówczas Tré Coola. Tytułowe "Spy Rock Road" to miejscowe określenie obszaru leśno-górskiego przy Laytonville w Kalifornii, na którym mieszkali członkowie zespołu.
W utworze "Living Behind Bars" na gitarze zagrał Lint, wówczas członek Operation Ivy, a obecnie wokalista i gitarzysta zespołu Rancid.
Nakład albumu jest już obecnie wyczerpany.
Lista utworów.
Strona A
Strona B

</doc>
<doc id="1269949" url="https://pl.wikipedia.org/wiki?curid=1269949" title="Gus G.">
Gus G.

Gus G., właściwie Kostas Karamitrudis (, ur. 12 września 1980 w Salonikach) – grecki muzyk i kompozytor, multiinstrumentalista. Karamitrudis znany jest przede wszystkim z wieloletnich występów w zespole Firewind, w którym gra na gitarze od 1998 roku. Występował także w zespołach Dream Evil, Mystic Prophecy i Nightrage. Jako muzyk koncertowy współpracował ze szwedzką formacją Arch Enemy. W 2009 roku dołączył do zespołu Ozzy’ego Osbourne’a, w którym zastąpił Zakka Wylde’a. W 2017 roku Zakk wrócił do składu, tym samym Gus G. zakończył swoją współpracę z Ozzy’m.
Teledyski.
Zespół Gusa G.

</doc>
<doc id="1269951" url="https://pl.wikipedia.org/wiki?curid=1269951" title="Układ z Kotonu">
Układ z Kotonu

Układ z Kotonu (ang. "Cotonou Agreement", fr. "Accord de Cotonou") – podpisany przez Wspólnoty europejskie i 78 krajów Afryki, Karaibów i Pacyfiku 23 czerwca 2000 w Kotonu, zawarty na 20 lat. Łączy w sobie aspekt polityczny, handlowy i rozwojowy. Zawiera klauzulę umożliwiającą dokonywanie okresowych przeglądów co pięć lat.
Cele.
Celem tego układu o partnerstwie jest rozwój gospodarczy państw Afryki, Karaibów i Pacyfiku:
Wymiar polityczny.
Porozumienie przewiduje stały dialog polityczny, polegający na:
Organy Układu.
Powołano organy Układu:
oraz parytetowe
W celu ułatwienia obrotu handlowego powołano parytetowy
natomiast w celu pomocy firmom prywatnym
Zgromadzenie Parlamentarne AKP-UE.
Wspólne Zgromadzenie Parlamentarne AKP-Unia Europejska powstało w następstwie układu o stowarzyszeniu, zwanego Konwencją z Jaunde. Przedstawiciele 77 państw AKP spotykają się dwa razy w roku na posiedzeniu plenarnym, trwającym tydzień, ze swoimi odpowiednikami, posłami do Parlamentu Europejskiego. Posiedzenia Wspólnego Zgromadzenia Parlamentarnego mają miejsce na przemian w jednym z państw AKP i w jednym z państw Unii Europejskiej. Instytucja kieruje się wspólnymi, demokratycznymi zasadami. Wspólne Zgromadzenie zwraca także szczególną uwagę na promowanie praw człowieka i demokracji.
Dwudziestu czterech wiceprzewodniczących (12 z Europy, 12 z państw AKP)i dwóch współprzewodniczących tworzą Prezydium Wspólnego Zgromadzenia Parlamentarnego. Prezydium zbiera się kilka razy w roku, aby zapewnić ciągłość prac Wspólnego Zgromadzenia Parlamentarnego. Powoływane są stałe komisje w celu opracowania podstawowych projektów, które zostaną poddane pod głosowanie Wspólnego Zgromadzenia Parlamentarnego. Europejski Fundusz Rozwoju – EFR jest głównym instrumentem wspólnotowej pomocy na rzecz współpracy w dziedzinie rozwoju państw AKP.

</doc>
<doc id="1269953" url="https://pl.wikipedia.org/wiki?curid=1269953" title="Prowincja Izu">
Prowincja Izu

 – historyczna prowincja w Japonii, położona na półwyspie Izu, obecnie stanowi część prefektury Shizuoka. Do prowincji należały również wyspy Izu, które obecnie należą administracyjnie do Tokio.
Prowincja Izu graniczyła z prowincjami: Suruga i Sagami. Przed rokiem 680 Izu należała do prowincji Suruga, a następnie do okresu Edo była odrębną prowincją złożoną z trzech dystryktów: Tagata, Kamo i Naka. W okresie Edo czwartym dystryktem został Kimisawa.
Pierwszym (Ichinomiya) chramem w prowincji Izu był chram Mishima. Drugim Ninomiya Hachimangu i trzecim Asama.
Prowincja Izu była głównym miejscem akcji powieści Jamesa Clavella pt. Shōgun: A Novel of Japan z 1975 roku i opartego na niej serialu TV z 1980 roku pt.: „Szogun”, (tyt. ang. „Shōgun”).

</doc>
<doc id="1269954" url="https://pl.wikipedia.org/wiki?curid=1269954" title="Cieplarka">
Cieplarka



</doc>
<doc id="1269955" url="https://pl.wikipedia.org/wiki?curid=1269955" title="Kolaps Mostowskiego">
Kolaps Mostowskiego

Kolaps Mostowskiego (kolaps przechodni) – zbiór przechodni, który wraz z relacją należenia jest izomorficzny z daną ufundowaną relacją ekstensjonalną. Termin kolaps Mostowskiego jest też używany na określenie samego izomorfizmu z wyjściowego zbioru z relacją na zbiór przechodni.
Izomorfizm ten był użyty przez Kurta Gödla w 1937 w niebezpośredniej formie. Samodzielne twierdzenie o istnieniu kolapsów przechodnich było sformułowane i udowodnione przez Andrzeja Stanisława Mostowskiego w 1949.
Twierdzenie "o kolapsie Mostowskiego" jest nazywane także twierdzeniem o ściąganiu.
Twierdzenie.
Załóżmy, że formula_2 jest dwuczłonową relacją ufundowaną na zbiorze formula_16 Przypuśćmy również, że relacja ta spełnia warunek ektensjonalności. Wówczas istnieje dokładnie jeden zbiór przechodni formula_13 oraz dokładnie jedna bijekcja formula_18 takie, że dla wszystkich formula_10 mamy:
Zbiór formula_13 nazywa się kolapsem Mostowskiego relacji formula_2, czasem ten sam zwrot jest używane w odniesieniu do odwzorowania formula_23

</doc>
<doc id="1269956" url="https://pl.wikipedia.org/wiki?curid=1269956" title="Kolaps przechodni">
Kolaps przechodni



</doc>
<doc id="1269957" url="https://pl.wikipedia.org/wiki?curid=1269957" title="Izu (ujednoznacznienie)">
Izu (ujednoznacznienie)

Ujednoznacznienie Izu:

</doc>
<doc id="1269959" url="https://pl.wikipedia.org/wiki?curid=1269959" title="Bitwa pod Pancorbo">
Bitwa pod Pancorbo

Bitwa pod Pancorbo (lub Durango) – bitwa stoczona 31 października 1808 roku, która była jednym z pierwszych starć w czasie inwazji Hiszpanii przez Napoleona. Marszałek Lefebvre wykrwawił "Armię Galicji" generała-porucznika Joaquína Blake’a, lecz nie dał rady oskrzydlić jej i zniszczyć ku niezadowoleniu cesarza. Sytuacja strategiczna nie uległa zmianie na korzyść Armée d’Espagne.
Zgodnie z planem Napoleona Francuzi przygotowali drobiazgowy plan zniszczenia formacji Blake’a, by w ten sposób przełamać lewe skrzydło hiszpańskiego frontu rozciąganącego się od Kantabrii po Morze Śródziemne. Ze swojej strony Blake, nie mając kontaktu z hiszpańską Juntą Centralną, a tym samym żadnych wskazówek ani informacji o rozmieszczeniu i manewrach innych hiszpańskich wojsk, mógł jedynie stać w miejscu lub ostrożnie przesuwać się w kierunku Bilbao.
Zestawienie sił.
IV Korpus Lefebvre’a składał się z trzech dywizji piechoty i 36 dział. 1 Dywizję generała-majora Sébastianiego tworzyły 28. pułk piechoty (dalej pp) lekkiej, 75. pp liniowej (trzy bataliony), 32. pp i 2-batalionowy 58. pp liniowej. 2 Dywizja generała-majora Levala składała się z 2-batalionowych pułków 2. Nassau, 4. Baden i "Gross-und-Erbprinz" z Hesse-Darmstadt oraz batalionów heskiego i Paryskiej Gwardii Narodowej. Stojący na czele 3 Dywizji generał-major Villatte miał do dyspozycji 3-batalionowe – 27. pp lekkiej oraz 63., 94. i 95. pp liniowe.
Armia Galicji Blake’a, to również trzy dywizje piechoty + awangarda i rezerwa. 1 Dywizją (4 000 ludzi) dowodził generał Figueroa, 3 Dywizją (4 800) generał Riquelme, 4 Dywizją (3 500) Gen Carbajal. Awangarda generała Mendizabala liczyła 2 900 ludzi, a rezerwa generała Mahy’ego 3 800. Do akcji w czasie bitwy weszło tylko 6 dział Blake’a.
Bitwa.
31 października Lefebvre, lekceważąc wyraźne rozkazy Napoleona, rzucił – bez żadnego przygotowania – swój IV Korpus do ataku na zgrupowanie Blake’a pomiędzy Durango i Pancorbo. Blake, kompletnie zaskoczony pojawieniem się armii nieprzyjacielskiej, podjął jedyną sensowną decyzję szybkiego wycofania dział, a następnie wojska. Hiszpańska regularna piechota, walcząc bez wsparcia artylerii, została błyskawicznie pokonana, ale wycofała się w dobrym porządku, bez objawów paniki.
Konsekwencje.
Lefebvre stracił 300 ludzi, Blake 600. I chociaż Francuzi odnieśli taktyczne zwycięstwo, w sensie strategicznym była to w pewnym sensie porażka: Blake uniknął pułapki, jaką zastawiał nań Napoleon i wycofał się, by niedługo później dać ścigającym nauczkę pod Valmasedą i nie zostać pokonanym aż do 10 listopada. Z drugiej strony jednak Grande Armée napoleońska (zwana teraz Armée d’Espagne) znalazła wyrwę w hiszpańskim froncie i – w dniu 4 grudnia tegoż roku, po bitwie pod Somosierrą – wkroczyła do Madrytu.

</doc>
<doc id="1269960" url="https://pl.wikipedia.org/wiki?curid=1269960" title="Live at the Gaslight 1962">
Live at the Gaslight 1962

Live at the Gaslight 1962 – koncertowy album zestawiony z nagrań Boba Dylana dokonanych w październiku 1962 r. w The Village Gaslight i wydany w 2005 r.
Historia i charakter albumu.
Bob Dylan był już wtedy po wydaniu swojego pierwszego albumu "Bob Dylan" i sporadycznie koncertował, zarówno w klubach, jak i salach koncertowych. W październiku 1962 r. wziął udział w koncercie „Travelin' Hootenanny” w nowojorskiej Town Hall. Po tym właśnie koncercie Robert Shelton napisał kolejny entuzjastyczny artykuł o Bobie Dylanie.
Taśma nagrana podczas występu Dylana w Gaslight Cafe liczy 17 utworów i była ogólnie znana jako tzw. "The Second Gaslight Tape" (Druga taśma z Gaslight).
Na CD nie znalazły się następujące utwory (połowa z nich to bluesy)
"No More Auction Block” ukazał się dopiero na "The Bootleg Series Volumes 1-3 (Rare &amp; Unreleased) 1961-1991"
Wśród folkowo-bluesowych utworów Dylan wykonał trzy swoje kompozycje: „A Hard Rain’s a-Gonna Fall”, „Don’t Think Twice, It’s All Right” oraz „John Brown”. „Don't Think Twice” była utworem, nad którym artysta aktualnie jeszcze pracował i słychać jak dopasowuje słowa, czasem po prostu mrucząc coś niezrozumiale. Ostatnia z tych piosenek ukazała się dopiero na "MTV Unplugged".
Nagrania te stały się znane fanom Dylana około 1973 r., gdy ukazał się pierwszy bootleg "White Wonder". W ciągu następnych lat ukazało się ich kilka, najpierw w wersjach winylowych a potem jako CD.

</doc>
<doc id="1269961" url="https://pl.wikipedia.org/wiki?curid=1269961" title="SiN">
SiN

SiN – gra komputerowa typu FPS stworzona w 1998 przez Ritual Entertainment. Wykorzystuje silnik graficzny używany także w Quake II. W 2006 pojawiła się gra "SiN Episodes", kontynuująca wątki z "SiN"'a.
Historia.
Akcja gry osadzona jest w niedalekiej przyszłości. Głównym bohaterem jest pułkownik John R. Blade, lider oddziałów HARDCORPS, głównym przeciwnikiem zaś - seksowna Elexis Sinclaire, przywódczyni korporacji Sintek
Rozgrywka.
Gra jest rozbudowanym, szybkim FPS-em, który "czerpie pełną garścią z Unreala i Quake'a, oferując niekiedy bardzo podobne przeżycia". Wśród broni, którymi może posługiwać główny bohater, znajduje się podstawowy pistolet, lekki karabin maszynowy, shotgun, broń energetyczna czy rakietnica. Poziomy w grze są rozbudowane, umożliwiają przechodzenie ich różnymi ścieżkami, na wiele sposobów. Dodatkowo, gra zawiera "training facility", w których można trenować różne umiejętności w specjalnych salach treningowych, z wirtualnymi przeciwnikami.

</doc>
<doc id="1269963" url="https://pl.wikipedia.org/wiki?curid=1269963" title="Wojny napoleońskie w Hiszpanii">
Wojny napoleońskie w Hiszpanii



</doc>
<doc id="1269973" url="https://pl.wikipedia.org/wiki?curid=1269973" title="Ewald Wiśniowski">
Ewald Wiśniowski

Ewald Jan Wiśniowski (ur. 24 listopada 1927 w Bogucicach, obecnie dzielnica Katowic, zm. 23 czerwca 1970 w Zabrzu) – polski piłkarz, zawodnik między innymi Górnika Zabrze.
Wiśniowski, noszący boiskowy przydomek "Dupuś", grał na pozycji lewoskrzydłowego. Jego oficjalne dane z czasów aktywnej kariery sportowej to wzrost 170 cm i waga 67 kg, a zawodowo występował jako górnik i instruktor piłki nożnej.
Był wychowankiem Gwiazdy Bogucice, w barwach której rozpoczął treningi w 1941; klub nosił w tym okresie niemiecką nazwę TuS. W 1945 przez pewien czas był piłkarzem KS 20 Katowice i Pocztowego KS Katowice, w latach 1946–1948 grał w Pogoni Barlinek, w latach 1948–1950 ponownie w KS 20 Katowice. W 1951 przeszedł do Górnika Radlin, w barwach którego miał okazję debiutować w ekstraklasie. W 1954 sprowadzony jako czołowy zawodnik radlińskiego klubu do Górnika Zabrze, nie zdołał wywalczyć sobie stałego miejsca w składzie. W zabrskim klubie rozegrał jeden sezon na zapleczu najwyższej klasy rozgrywkowej, a po awansie do ekstraklasy zaliczył w latach 1956–1957 łącznie 19 spotkań, w których strzelił 6 bramek. Jeden mecz ligowy w sezonie dał mu prawo legitymowania się tytułem mistrza Polski za rok 1957. W tymże sezonie wystąpił też w jednym spotkaniu Pucharu Polski, w którym Górnik wyeliminował rezerwy Łódzkiego Klubu Sportowego; Górnik zdołał później dotrzeć do finału tych rozgrywek (Wiśniowski już w kolejnych meczach nie grał), ale trofeum przypadło ostatecznie pierwszemu zespołowi ŁKS.
Wiśniowski zaliczył też kilkumiesięczny epizod w Stali Lublin, a w 1958 powrócił do Katowic. Grał w barwach Górnika 20 Katowice, dawnego KS 20; później klub ten, po fuzji z innymi zespołami, nosił miano GKS Katowice. Wiśniowski występował do 1961.
Jako piłkarz Górnika Radlin zaliczył jeden mecz w reprezentacji Polski. 13 września 1953 wystąpił w meczu z Bułgarią w Sofii, strzelając bramkę, którą ustalił końcowy wynik spotkania na 2:2. Trenerem polskiego zespołu był wówczas Ryszard Koncewicz.
Określany był jako piłkarz szybki i zwinny, który "nie dotknął piłki prawą nogą, jakby się jej brzydził" (A. Gowarzewski, J. Waloszek).
Zmarł z powodu stwardnienia rozsianego. Pochowany został na cmentarzu kościoła Św. Anny, usytuowanym tuż za kościołem Św. Józefa, 300 metrów od stadionu Górnika Zabrze.

</doc>
<doc id="1269974" url="https://pl.wikipedia.org/wiki?curid=1269974" title="Rafael Ledesma">
Rafael Ledesma

Rafael Pompeo Rodrigues Ledesma (ur. 31 grudnia 1982 w Porto Alegre) – brazylijski piłkarz występujący na pozycji pomocnika lub napastnika.

</doc>
<doc id="1269975" url="https://pl.wikipedia.org/wiki?curid=1269975" title="Kutry torpedowe typu Bolszewik">
Kutry torpedowe typu Bolszewik



</doc>
<doc id="1269976" url="https://pl.wikipedia.org/wiki?curid=1269976" title="Baszta Czarownic (ujednoznacznienie)">
Baszta Czarownic (ujednoznacznienie)



</doc>
<doc id="1269977" url="https://pl.wikipedia.org/wiki?curid=1269977" title="Lokenath">
Lokenath



</doc>
<doc id="1269979" url="https://pl.wikipedia.org/wiki?curid=1269979" title="Sede Terumot">
Sede Terumot

Sede Terumot ( "Sede Terumot" lub "Sdei Trumot", dosł. „Żyzne Pole”) – moszaw położony w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Moszaw Sede Terumot jest położony na wysokości 130 metrów p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan. Jedynymi niewielkimi wzgórzami są wzgórza pochodzenia ludzkiego, takie jak Tel Te’omim i Tel Nufar. Wokół osady znajdują się liczne źródła, których wody są odprowadzane do sztucznych stawów hodowlanych. W odległości 2 km na zachód wznoszą się strome zbocza masywu górskiego Gilboa z górą Avner (499 metrów n.p.m.), z której spływa strumień Avner. Łączy się on ze strumieniami Malkiszua, Avinadav i Moda. W odległości 2,5 km na południe przebiega mur bezpieczeństwa oddzielający terytorium Izraela od Autonomii Palestyńskiej. W jego otoczeniu znajdują się kibuce Tirat Cewi i Meraw, moszawy Rewaja i Rechow, wieś komunalna Tel Te’omim oraz wioska terapeutyczna Malkiszua. Sde Trumot wraz z sąsiednimi osadami Rewaja, Rechow i Tel Teomim tworzy wspólnie powiązaną wioskę rolniczą o nazwie Bikur Jiszuwej (). Po stronie palestyńskiej są wioski Bardala, Kardala i Ein al-Beida.
Sede Terumot jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców kibucu jest Żydami:
Historia.
Pierwotnie w okolicy tej istniały dwie arabskie wioski as-Samirija i al-Hamra. Pierwsza została wysiedlona i zniszczona w dniu 27 maja 1948 roku podczas I wojny izraelsko-arabskiej. Drugą zniszczono w dniu 31 maja 1948 roku. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Moszaw został założony w 1951 roku przez żydowskich imigrantów z Iraku i Kurdystanu. Planowana jest dalsza rozbudowa osady.
Nazwa.
Nazwa wioski oznacza „żyzne pole” i jest zaczerpnięta z wersetu biblijnego: „Góry Gilboa! Ani rosy, ani deszczu niech na was nie będzie, ani pól żyznych! Tu bowiem została skalana tarcza mocarzy. Nie, tarcza Saula nie była namaszczona oliwą.”
Kultura i sport.
W moszawie znajduje się ośrodek kultury z biblioteką, sala sportowa z siłownią oraz boisko.
Edukacja i religia.
Moszaw utrzymuje przedszkole. Starsze dzieci są dowożone do szkoły podstawowej "Bikura" w moszawie Rechow i szkoły średniej w kibucu Newe Etan. Moszaw posiada własną synagogę i mykwę.
Gospodarka i infrastruktura.
Gospodarka moszawu opiera się na intensywnym rolnictwie, sadownictwie oraz hodowli bydła i owiec. W szklarniach uprawiane są przyprawy i warzywa. W moszawie jest sklep wielobranżowy, stacja benzynowa i warsztat mechaniczny.
Transport.
Przez centrum moszawu przechodzi droga nr 90, którą jadąc na północ dojeżdża się do moszawu Rechow lub jadąc na południe dojeżdża się do skrzyżowania z drogą nr 667 (prowadzi na zachód w góry Gilboa do kibucu Meraw) i dalej do granicy z terytoriami Autonomii Palestyńskiej. Lokalne drogi prowadzą na wschód do wioski Tel Te’omim i na zachód do moszawu Rewaja.

</doc>
<doc id="1269981" url="https://pl.wikipedia.org/wiki?curid=1269981" title="Wątek polski">
Wątek polski



</doc>
<doc id="1269982" url="https://pl.wikipedia.org/wiki?curid=1269982" title="Tel Te’omim">
Tel Te’omim

Tel Te’omim (hebr. תל תאומים; ang. Tel Te'omim; pol. "Bliźniacze Wzgórza") – wieś komunalna położona w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Tel Te’omim jest położona na wysokości 139 metrów p.p.m. w intensywnie użytkowanej rolniczo Dolinie Bet Sze’an, będącej częścią Rowu Jordanu w Dolnej Galilei. Okoliczny teren jest stosunkowo płaski, opada jednak w kierunku wschodnim w depresję rzeki Jordan. Jedynymi niewielkimi wzgórzami są wzgórza pochodzenia ludzkiego, takie jak Tel Teoim i Tel Nufar. Wokół osady znajdują się liczne źródła, których wody są odprowadzane do sztucznych stawów hodowlanych. Na zachód od wsi płynie strumień Moda. W odległości 3 km na południe od wsi przebiega mur bezpieczeństwa oddzielający terytorium Izraela od Autonomii Palestyńskiej. W jej otoczeniu znajdują się kibuce En ha-Naciw, Sede Elijjahu i Tirat Cewi, oraz moszawy Rechow i Sede Terumot. Tel Teomim wraz z sąsiednimi osadami Sede Terumot, Rewaja i Rechow tworzy wspólnie powiązaną wieś rolniczą o nazwie Bikur Jiszuwej (hebr. ישובי ביכורה). Po stronie palestyńskiej są wsie Bardala, Kardala i Ein al-Beida.
Tel Te’omim jest położony w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Stałymi mieszkańcami kibucu są wyłącznie Żydzi:
Historia.
Pierwotnie w okolicy tej istniały dwie arabskie wsie as-Samirija i al-Hamra. Pierwsza została wysiedlona i zniszczona w dniu 27 maja 1948 roku podczas I wojny izraelsko-arabskiej. Drugą zniszczono w dniu 31 maja 1948 roku. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
Współczesna wieś została założona w 1982 roku, w celu zapewnienia mieszkań dla pracowników i ich rodzin pracujących w okolicznych kibucach i moszawach. Jej nazwa wywodzi się od dwóch wzgórz, które są położone w jej bezpośrednim sąsiedztwie. Istnieją dalsze plany rozbudowy wsi.
Kultura i sport.
W wiosce znajduje się ośrodek kultury z biblioteką, sala sportowa z siłownią, oraz boisko do piłki nożnej. W centrum wsi utworzono ośrodek absorpcji Żydów z Etiopii.
Edukacja i religia.
Wieś utrzymuje przedszkole. Starsze dzieci są dowożone do szkoły podstawowej "Bikura" w moszawie Rechow i szkoły średniej w kibucu Newe Etan. Wieś posiada własną synagogę i mykwę
Gospodarka i infrastruktura.
Gospodarka wsi opiera się na intensywnym rolnictwie i sadownictwie. W szklarniach uprawiane są przyprawy i warzywa. W wiosce jest sklep wielobranżowy i warsztat mechaniczny.
Transport.
Z wsi wyjeżdża się dwoma drogami na zachód. Jedna prowadzi do moszawu Rechow, a druga do moszawu Sede Terumot, gdzie dojeżdża się do drogi nr 90.

</doc>
<doc id="1269983" url="https://pl.wikipedia.org/wiki?curid=1269983" title="William Hartston">
William Hartston

William Roland Hartston (ur. 12 sierpnia 1947 w Londynie) – angielski szachista, dziennikarz i autor książek o tematyce szachowej, mistrz międzynarodowy od roku 1973.
Kariera szachowa.
Od połowy lat 60. do połowy 80. należał do ścisłej czołówki angielskich szachistów. Był wielokrotnym medalistą indywidualnych mistrzostw Wielkiej Brytanii (m.in. złotym w latach 1973 i 1975 oraz srebrnym – 1967 i 1980). Pomiędzy 1966 a 1978 rokiem sześciokrotnie (w tym raz na I szachownicy) reprezentował swój kraj na szachowych olimpiadach, zdobywając 3 medale: złoty (za indywidualny wynik na III szachownicy w 1970 r.) i dwa brązowe (wraz z drużyną w 1976 r. oraz na II szachownicy w 1972 r.). W latach 1973 - 1983 wystąpił również czterokrotnie w drużynowych mistrzostwach Europy, w 1980 r. zdobywając wraz z zespołem brązowy medal.
Jeden z największych sukcesów na arenie międzynarodowej odniósł na przełomie 1972 i 1973 r., zajmując III m. (za Bentem Larsenem i Wolfgangiem Uhlmannem, przed m.in. Vlastimilem Hortem, Władimirem Tukmakowem, Walterem Browne, Wasilijem Smysłowem i Ulfem Anderssonem) w słynnym turnieju w Hastings. Inne znaczące wyniki:
Najwyższy ranking w karierze osiągnął 1 stycznia 1979 r., z wynikiem 2485 punktów zajmował wówczas 4. miejsce (za Anthony Milesem, Michaelem Steanem i Johnem Nunnem) wśród angielskich szachistów. Od 1990 r. nie występuje w turniejach klasyfikowanych przez Międzynarodową Federację Szachową.
W latach 70. i 80. współpracował z BBC, prowadząc telewizyjne programy "Play Chess", w których m.in. komentował partie meczów o mistrzostwo świata. Był również dziennikarzem gazet "The Independent" i "Daily Express". Napisał kilkanaście książek poświęconych szachowej tematyce.
Życie prywatne.
W latach 1970–1977 William Hartston był pierwszym z trzech mężów czeskiej arcymistrzyni Jany Malypetrovej.

</doc>
<doc id="1269984" url="https://pl.wikipedia.org/wiki?curid=1269984" title="Jardena">
Jardena

Jardena (hebr. ירדנה; ang. Yardena) – moszaw położony w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Moszaw Jardena jest położony na wysokości 235 metrów p.p.m. w intensywnie użytkowanej rolniczo Dolinie Bet Sze’an, będącej częścią depresji Rowu Jordanu. Na południe od moszawu przepływa rzeczka Jisachar, który ma swoje ujście w położonej około 500 metrów na wschodzie rzece Jordan. Rzeka Jordan stanowi granicę z Jordanią. Na zachód od moszawu znajduje się struma skarpa płaskowyżu Ramot Issachar (280 metrów n.p.m.). Na najwyższym wzgórzu wznoszą się ruiny zamku Belvoir. W jego otoczeniu znajduje się kibuc Newe Ur oraz moszaw Bet Josef. Po stronie jordańskiej są wioski Wakkas i al-Mansijah.
Jardena jest położona w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Większość mieszkańców moszawu jest Żydami:
Historia.
Pierwotnie w okolicy tej istniała arabska wioska Zaba. Została ona wysiedlona i zniszczona przez żydowskich żołnierzy Hagany w dniu 12 maja 1948 roku podczas wojny domowej w Mandacie Palestyny. Dużo wcześniej tutejsze grunty wykupiły od arabskich mieszkańców żydowskie organizacje syjonistyczne.
W kwietniu 1937 roku na południowy zachód od tego miejsca powstał moszaw Beit Josef. Został on poważnie zniszczony podczas I wojny izraelsko-arabskiej, na skutek czego jego mieszkańcy opuścili go. W 1951 roku osiedlili się tutaj imigranci z Kurdystanu i Iraku, odbudowując tym samym zniszczony moszaw Beit Josef. Rok później, w 1952 roku imigranci z Kurdystanu założyli nowy moszaw Jardena. Od przyjazdu do Izraela pracowali oni na różnych budowach w Jerozolimie i marzyli o założeniu własnej osady rolniczej. Organizacja syjonistyczna udostępniła im ziemię i pomogła w pierwszych latach tworzenia moszawu. Pomocy udzielił także sąsiedni moszaw Beit Josef. Podczas wojny na wyczerpanie (1967-1970) moszaw był regularnie ostrzeliwany przez jordańską artylerię i jego mieszkańcy musieli spędzać wiele czasu w schronach. Istnieją plany rozbudowy osady o sto nowych domów jednorodzinnych.
Kultura i sport.
W moszawie znajduje się ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej. Obiekty te są w większości wspólnie użytkowane z sąsiednim moszawem Beit Josef. W 2012 w moszawie otworzono ośrodek dziedzictwa kulturowego Kurdystanu.
Edukacja i religia.
Moszaw utrzymuje przedszkole. Starsze dzieci są dowożone do szkoły podstawowej w kibucu Hamadia i szkoły średniej w kibucu Newe Etan. Moszaw posiada własną synagogę.
Gospodarka i infrastruktura.
Gospodarka moszawu opiera się na intensywnym rolnictwie. W szklarniach produkowane są przyprawy i warzywa. W moszawie jest przychodnia zdrowia, sklep wielobranżowy i warsztat mechaniczny.
Transport.
Z moszawu wyjeżdża się na zachód na drogę nr 90, którą jadąc na północ dojeżdża się do kibucu Newe Ur, lub jadąc na południowy wschód dojeżdża się do kibucu Chamadja i dalej do skrzyżowania z drogą nr 71 i miasta Bet Sze’an. Lokalna droga prowadzi na południowy zachód do moszawu Bet Josef.

</doc>
<doc id="1269985" url="https://pl.wikipedia.org/wiki?curid=1269985" title="Humber (ujednoznacznienie)">
Humber (ujednoznacznienie)

Rzeki:
Miejscowości:
Pojazdy:

</doc>
<doc id="1269986" url="https://pl.wikipedia.org/wiki?curid=1269986" title="Dźi (tytuł)">
Dźi (tytuł)

Dźi (dewanagari जी, ang. ji) – rzeczownik z języka hindi o znaczeniach "duch, serce", używany współcześnie w roli partykuły honoryfikatywnej o znaczeniu "pan, pani".
Składnia.
Występuje na początku wypowiedzi lub po imieniu postaci honorowanej jego użyciem. Jest powszechnie stosowany również wobec osób pełniących funkcje religijne oraz hinduistycznych przewodników duchowych i dodawany, jako końcowa część, do ich tytułów religijnych. Przybiera wówczas znaczenia "Szanowny", "Czcigodny".
Przykłady użycia.
Małżonkowie.
Formy dźi używają małżonkowie wobec siebie w tradycyjnych małźeństwach bramińskich.

</doc>
<doc id="1269988" url="https://pl.wikipedia.org/wiki?curid=1269988" title="Jiszuw">
Jiszuw



</doc>
<doc id="1269991" url="https://pl.wikipedia.org/wiki?curid=1269991" title="Nataša Osmokrović">
Nataša Osmokrović

Nataša Osmokrović; z d. Leto (ur. 27 maja 1976 w Zagrzebiu) – chorwacka siatkarka, była reprezentantka kraju, grająca na pozycji przyjmującej. Od sezonu 2013/2014 grała w szwajcarskim klubie Voléro Zurych.

</doc>
<doc id="1269995" url="https://pl.wikipedia.org/wiki?curid=1269995" title="Valentina Arrighetti">
Valentina Arrighetti

Valentina Arrighetti (ur. 26 stycznia 1985 w Genui) – włoska siatkarka, grająca na pozycji środkowej. reprezentantka kraju.
Sukcesy reprezentacyjne.
Grand Prix:
Volley Masters Montreux:
Letnia Uniwersjada:
Mistrzostwo Europy: 
Puchar Wielkich Mistrzyń:
Puchar Piemontu:
Puchar Świata:
Igrzyska Śródziemnomorskie:
Sukcesy klubowe.
Puchar Włoch: 
Liga Mistrzyń:
Klubowe Mistrzostwa Świata:
Mistrzostwo Włoch: 
Superpuchar Włoch:
Mistrzostwo Azerbejdżanu: 

</doc>
<doc id="1269999" url="https://pl.wikipedia.org/wiki?curid=1269999" title="Georg Hackl">
Georg Hackl

Georg Hackl (ur. 9 września 1966 w Berchtesgaden) – niemiecki saneczkarz, trzykrotny mistrz olimpijski, wielokrotny mistrz świata i Europy. Znany jako "Hackl-Schorsch". Nazywany także dzięki swojemu białemu kostiumowi "„Speeding Weißwurst”" (pol. "Pędząca Biała Kiełbasa").
Kariera.
Jego pierwszym medalem na zimowych igrzyskach olimpijskich było srebro podczas Zimowych Igrzysk Olimpijskich 1988 w Calgary. W parze ze Stefanem Ilsankerem był tam też czwarty w dwójkach. Cztery lata później, podczas Zimowych Igrzysk Olimpijskich 1992 w Albertville, zdobył złoto w jedynkach. Osiągnięcie to powtórzył w 1994 (Lillehammer) i 1998 (Nagano), kiedy to miał najlepsze czasy we wszystkich czterech zjazdach, jako pierwszy saneczkarz (pierwsza była Wiera Zozula na Zimowych Igrzyskach Olimpijskich 1980 w Lake Placid). W 2002 roku zajął drugie miejsce na igrzyskach olimpijskich w Salt Lake City, przegrywając tylko z Włochem Arminem Zöggelerem. Był też siódmy na Zimowych Igrzyskach Olimpijskich 2006 w Turynie. Po 2006 roku zajął się trenowaniem.
Hackl zdobył w sumie 22 medale mistrzostw świata w saneczkarstwie, w tym 10 medali złotych (jedynki mężczyzn: 1989, 1990, 1997; drużyny mieszane: 1991, 1993, 1995, 2000, 2001, 2003 i 2005), dziesięć srebrnych (jedynki mężczyzn: 1991, 1993, 1995, 1996, 2001, 2004; dwójki mężczyzn: 1987; drużyny mieszane: 1996, 1997) i dwa brązowe (jedynki mężczyzn: 2000, drużyny mieszane: 1999).
Hackl zdobył także 10 medali mistrzostw Europy, w tym 6 medali złotych (jedynki mężczyzn: 1988, 1990; drużyny mieszane: 1988, 1992, 2000, 2002), trzy srebrne (jedynki mężczyzn: 1994; drużyny mieszane: 1990, 1994) i jeden brązowy (jedynki mężczyzn: 1992).
W klasyfikacji generalnej Pucharu Świata wygrywał dwukrotnie, siedem razy był drugi, a pięciokrotnie trzeci.
W 1998 roku został wybrany sportowcem roku w Niemczech.
W 2012 roku został wprowadzony do Galerii Sław FIL.
Jest także czterokrotnym mistrzem świata w zjeździe na woku.

</doc>
<doc id="1270000" url="https://pl.wikipedia.org/wiki?curid=1270000" title="Manuela Secolo">
Manuela Secolo

Manuela Secolo (ur. 22 lutego 1977 w Treviso) – włoska siatkarka, reprezentantka kraju. Występowała na pozycji przyjmującej. Karierę zakończyła po sezonie 2013/14.

</doc>
<doc id="1270001" url="https://pl.wikipedia.org/wiki?curid=1270001" title="Mafdal">
Mafdal



</doc>
<doc id="1270003" url="https://pl.wikipedia.org/wiki?curid=1270003" title="Rafael Gaucho">
Rafael Gaucho



</doc>
<doc id="1270008" url="https://pl.wikipedia.org/wiki?curid=1270008" title="Tede">
Tede

Tede, również TDF, Fiodor, Jaca oraz DJ Buhh, właśc. Jacek Maciej Szymon Graniecki (ur. 24 lipca 1976 w Warszawie) – polski raper, autor tekstów i producent muzyczny, a także przedsiębiorca, aktor i osobowość telewizyjna.
Jego albumy rozeszły się w ponad 300 tys. egzemplarzy w Polsce, zaś sam artysta został pięć razy nominowany do nagrody Fryderyka. Na początku swojej kariery uważany był za najlepszego rapera w Polsce. Jako raper ustanowił rekord i wraz z Peją stał się artystą z największą liczbą albumów w historii, które zadebiutowały na Polskiej liście przebojów – OLiS. W 2011 został sklasyfikowany na 3. miejscu listy 30 najlepszych polskich raperów według magazynu Machina. Rok później znalazł się na 3. miejscu analogicznej listy opublikowanej przez serwis Porcys. W 2017 mixtape rapera "Volumin IV: Pierdolę Was" został uznany za najdroższą polską rapową płytę w sprzedaży wtórnej W 2016 roku został nagrodzony statuetką Złotej Felgi za całokształt twórczości w polskim hip-hopie.
Właściciel przedsiębiorstwa odzieżowego oraz kreator linii ubrań w PLNY Textylia, a także współwłaściciel przedsiębiorstwa odzieżowego Trykot TDK Sp. z o.o. Jeden z dwóch założycieli wytwórni muzycznej Wielkie Joł. Poza działalnością solową współpracował m.in. z wykonawcami, takimi jak Natalia Kukulska, Zdzisława Sośnicka, Ewa Farna, zespół Kombi, Patricia Kazadi, raperami O.S.T.R. czy Pezet. Prowadził program o motoryzacji "Operacja Tuning" w TVN Turbo.
Wczesne lata życia.
Jacek Maciej Szymon Graniecki urodził się 24 lipca 1976 roku w Warszawie w Szpitalu Bielańskim, dorastał na osiedlu Służew. Ojcem rapera jest Maciej Graniecki, który jest urzędnikiem państwowym i prawnikiem oraz został odznaczony Orderem Odrodzenia Polski. Raper w liceum zaczął pisać swoje pierwsze teksty. Tam poznał również Kosiego z grupy JWP, od którego to usłyszał pierwszy raz nagrania hip-hopowe. Tede w swoich pierwszych nagraniach inspirował się amerykańskim raperem Jay-Z, zaś jego idolem był Wojciech Młynarski, którego wspólnie słuchał z rodzicami.
Kariera muzyczna.
1994–2000: Początki kariery, Warszafski Deszcz.
Prawdziwą działalność artystyczną Graniecki rozpoczął około 1994 roku w warszawskim zespole 1 Killa Hertz, do którego został zaproszony przez jego założycieli Sebastiana Imbierowicza znanego jako DJ 600V i Mariusza Sobolewskiego znanego wówczas jako DJ JanMarian. Zespół nagrał kilka kompozycji, z czego tylko dwie zostały wydane. Pierwszy utwór „Wyłącz mikrofon” został wydany na kompilacji "SP Records" w 1996 roku, drugi „1kHz” ukazał się na kompilacji "Smak B.E.A.T. Records" w 1997 roku. Jeszcze w 1996 roku grupę opuścił DJ 600V, zastąpił go Jakub Swicki występujący pod pseudonimem Ceube. Zmianie ulegała również nazwa zespołu na Trzyha, która stanowiła skrót od hardcore hip-hop. W 1997 roku muzycy nagrali album pt. "Wuwua" wydany nakładem własnym. Pojedyncze utwory formacji zostały wydane ponadto na kompilacjach "Wspólna Scena", "Znasz zasady" oraz "Smak B.E.A.T. Records". W 1998 roku grupę opuścił Ceube, którego zastąpił Michał Witak znany jako Numer Raz. Raper wcześniej związany był z grupami Nr 1 i Nr 0. Po raz kolejny zmianie uległa również nazwa zespołu, tym razem na Warszafski Deszcz. 5 stycznia 1999 roku nakładem R.R.X. został wydany debiut grupy pt. "Nastukafszy...". Album cieszył się sporą popularnością sprzedając się w ilości 50 000 kopii.
2000–2001: Debiutancki "S.P.O.R.T." oraz Bitwa w Płocku.
W 2000 roku Graniecki rozpoczął prace nad debiutanckim wydawnictwem. W 2001 ukazał się jego pierwszy singel, „Wyścig szczurów” promujący solowy album. 5 czerwca premierę miał album pt. "S.P.O.R.T.", który ukazał się nakładem R.R.X.. Gościnnie w nagraniach wzięli udział m.in. Tomasz „Borixon” Borycki znany z występów w grupie Wzgórze Ya-Pa 3, który rapował w utworze „Baunsuj ze mną” oraz duet WSZ &amp; CNE, który wystąpił w kompozycji „A pamiętasz jak...”. Wydawnictwo zadebiutowało na 29. miejscu listy OLiS w Polsce. Promujący płytę singel pt. „Wyścig szczurów” został pobrany 500 tys. razy z platformy muzycznej portalu Wirtualna Polska. Piosenka trafiła także na listę „120 najważniejszych polskich utworów hip-hopowych” według serwisu T-Mobile Music. Z kolei sam album znalazł na 26. miejscu listy „120 najważniejszych albumów polskiego hip-hopu” także według serwisu T-Mobile Music.
We wrześniu 2001 roku w Płocku odbyła się walka freestylowa nazwana bitwą płocką. Bitwę zapoczątkował diss na rapera Eldo. Początkowo bitwa miała odbyć się w warszawski klubie Harenda, ale obrońcy tytułu nie stawili się na niej. Naprzeciw siebie stanęli obrońcy tytułu (m.in. Pezet, Eldo, Noon, Aes, Dizkre) oraz Gib-Gibon Skład (m.in. Borixon, WSZ, CNE), choć w walce wystąpili tylko Pezet, Eldo, Tede, WSZ i CNE. Przed walką odbył się również wywiad z raperami Fokusem i Rahimem, doszło również do sprzeczki między Eldo a WSZ. Ostateczny wynik to wygrana Gib-Gibon składu, przez zrezygnowanie Eldo w trakcie walki. Sam raper przyznał się do porażki. Wydarzenie było transmitowane na kanale telewizyjnym Viva Polska.
2001–2005: "Hajs, Hajs Hajs" i "Notes".
31 stycznia 2003 nakładem należącej do Tedego wytwórni ukazał się jego album pt. "3h hajs, hajs, hajs". W ramach promocji wydawnictwa zostały zrealizowane teledyski do utworów „Pili gin”, „Zeszyt rymów” i „Wielkie Joł”. Gościnnie na płycie wystąpił zespół Sistars, CNE i HST. Nagrania dotarły do 5. miejsca listy OLiS. Nagrania były promowane teledyskami do utworów „Pili gin”, „Zeszyt rymów” i „Wielkie Joł”. Album uzyskał nominację do nagrody polskiego przemysłu fonograficznego Fryderyka w kategorii „najlepszy album hip-hop”. Natomiast pochodzący z płyty utwór pt. „Wielkie Joł” uzyskał w 2010 roku nominację do nagrody Viva Comet w kategorii "Przebój 10-lecia". Utwór również trafił na listę „100 klipów które wstrząsnęło Vivą” sklasyfikowany na 69. miejscu. Również w 2003 roku Graniecki pod pseudonimem DJ Buhh nagrał dwa nielegale pt. ' i ' dostępne bezpłatnie w formie digital download na oficjalnej stronie internetowej wytwórni Wielkie Joł. Następnie raper wystąpił gościnnie na płycie popowej wokalistki Natalii Kukulskiej w utworze pt. „Kamienie”. Kompozycja została negatywnie przyjęta przez fanów rapera zarzucających mu komercjalizację.
6 maja 2004 ukazał się trzeci album solowy Tedego pt. "Notes". Na płycie ukazał się m.in. utwór „Jak żyć”, zawierający sample partii wokalnych Zdzisławy Sośnickiej. Ponadto w nagraniach gościnnie wzięli udział Kiełbasa, Kołcz, Numer Raz i WSZ &amp; CNE. Również w 2004 roku Graniecki rozpoczął współpracę ze stacją telewizyjną VIVA, która zaproponowała raperowi prowadzenie programu Bezele. Produkcja ta łączyła elementy satyry, talk-show i programu muzycznego. Następnie ukazał się trzeci nielegal pod pseudonimem Dj Buhh pt. "Volumin III: Buhhmacher", zawierający kompozycje, które nie ukazały się na poprzednich wydawnictwach Tedego oraz nagrane gościnnie zwrotki. W 2005 roku Tede wystąpił gościnnie na albumie rapera DonGURALesko pt. "Drewnianej małpy rock" w utworze pt. „Liryczny wandal”. Kolejne występy gościnne Tedego to „Mówi mówi” na płycie "Dread za dreadem" grupy Dreadsquad i „No witam!” na płycie duetu WSZ &amp; CNE pt. "Jeszcze raz". Również w 2005 roku została zakończona emisja programu Bezele na antenie telewizji VIVA. Raper wystąpił również w serialu telewizji TVN Kryminalni.
2005–2007: "Esende Mylffon" oraz konflikt z Płomień 81.
Beef zapoczątkowała grupa Płomień 81 utworem „Co jest”, który ukazał się w październiku 2005, odebrany przez Tedego jako diss. Utworem pt. „Zamknij pysk” z albumu "Esende Mylffon" odpowiedział Tede. Wkrótce potem członkowie grupy Płomień 81 – Onar i Pezet nagrali diss skierowany w stronę rapera pt. „Kiedy powiem na osiedlu”. Tego samego dnia Tede udostępnił w internecie diss pt. „Sześćdziesiątkaósemka”, w którym odpiera zarzuty zespołu Płomień 81. Nowator zaatakował Tedego utworem „Usiądź jak stoisz”, gdyż wielokrotnie wypowiadał się negatywnie na jego temat w programie radiowym RapGra. Tede w odpowiedzi opublikował utwór pt. „Sześćdziesiątkadziewiątka”, wyprodukowany przez Matheo. Nazajutrz Nowator nagrał nowy utwór pt. „Przed czasem”. 8 lipca 2006 ukazała się odpowiedź grupy Płomień 81 o tytule „Knebel w pysk”. 13 lipca 2006 Tede odpowiedział na diss utworem „3 korony”, który słowami „Kto wygrał beef? Tede, Pezet czy Onar? Wygrał hip-hop jak mawiał Hirek Wrona” które wydawały się kończyć beef.
22 czerwca 2006 Tede wydał swój czwarty album pt. "Esende Mylffon". Nagrania wyprodukowane przez Mateusza „Matheo” Schmidta uplasowały się na 15. miejscu najpopularniejszych płyt w Polsce. Wydawnictwo poprzedziło cyfrowe wydanie płyty pt. "Esende Mylffon Hałas". W międzyczasie po zakończonej w rok wcześniej emisji programu Bezele stacja telewizyjna 4fun.tv rozpoczęła emisję programu o podobnej formule pt. Parszywa 13, którego prowadzenia Tede podjął się wraz Kołczem. Następnie raper wystąpił gościnnie po raz drugi na płycie producenta muzycznego IGS pt. "Garaże" w kompozycjach „Lubię dobre (wersja oryginalna)” i „Alchemia (wolny styl)”.
6 października 2007 Tede zaprezentował film pt. "Mordo ty moja", w którym poinformował o nagraniu odpowiedzi na utwór Onara pt. „Śliski parkiet”, umieszczonego na albumie Onara pt. "Pod prąd" z 1 października 2007. 13 października 2007 na stronach wytwórni Wielkie Joł ukazał się utwór „Mordo ty moja” jako kontynuacja odpowiedzi na utwór „Śliski parkiet” Onara. Wkrótce potem na stronach portalu hip-hop.pl Onar udostępnił utwór pt. „Teraz ty jesteś pragnienie”. 22 stycznia 2008 Tede umieścił w internecie swój czwarty nielegal "Volumin IV: Pierdolę Was", na którym umieścił kolejne dissy na Onara pod tytułem „Olej Onara” i „Zwiidy”. W odpowiedzi zespół Płomień 81 nagrał utwór „Tam się kurwa patrz”. Według sondy przeprowadzonej na stronach portalu hip-hop.pl beef wygrał Onar. Diss utwór Tedego pt. „3 Korony” otrzymał 1. miejsce na liście "50 Najlepszych Polskich Dissów wg RealiasBlog" oraz 10. miejsce w "Rankingu dissów w polskim rapie" według internetowego serwisu blaber.pl. Sam konflikt uplasował się na 3. miejscu listy "7 największych beefów w Polskim Hip-Hopie" według internetowego serwisu newonce.net oraz na listę "10 najciekawszych beefów w historii polskiego rapu" według serwisu muzyka.interia.pl.
2007–2010: "Ścieżka dźwiękowa", "Note2" oraz konflikt z Peją.
W 2007 rozpoczął współpracę z telewizją TVN Turbo, która zaoferowała raperowi prowadzenie programu pt. Operacja tuning. 10 grudnia wydał kolejny album jako DJ Buhh pt. "American Mylffon". Również w 2007 wystąpił gościnnie na albumie producenckim duetu WhiteHouse pt. "" w kompozycji „Teoria fikcji”. Ponadto wystąpił w dubbingowej roli w animowanym filmie pt. "Wojownicze Żółwie Ninja", w którym wcielił się w postać żółwia Michelangelo.
22 stycznia 2008 zostało wydane siódme wydawnictwo pod nazwą DJ Buhh pt. "Volumin IV: Pierdolę Was". 19 czerwca wydał piąty album solowy pt. "Ścieżka dźwiękowa". Gościnnie na wydawnictwie wystąpili CNE w utworze „F/S 360 Kickflip”, Natalia Kukulska w utworze „Modopolo” i Abel w kompozycji „Posłuchaj to tutaj” i „Dryń, dryń, dryń”. Tede natomiast wystąpił gościnnie na albumie producenckim Dariusza „DJ Decksa” Działka pt. "Mixtape 4" oraz na płytach Hugo Toxx pt. "Rok psa" i Orion a James Cole pt. "Orikoule". 10 września 2009 roku ukazał się szósty album solowy Granieckiego pt. "Note2". Wydawnictwo dotarło do 3. miejsca listy sprzedaży OLiS w Polsce. Uzyskało ponadto status złotej płyty, sprzedając się w nakładzie 7,5 tys. egzemplarzy. 2 października tego samego roku ukazał się suplement do szóstej płyty rapera pt. "Note2 Errata". Beef rozpoczęły się wydarzeniem z koncertu Peji Winobranie w Zielonej Górze 12 września 2009 roku, podczas którego nawoływał on swoich fanów do pobicia chłopaka pokazującego mu środkowy palec. Tede napisał na swoim prywatnym Facebooku: „Gratulacje Rysiu, naprawdę jestem ku**a dumny, że biorę udział w tym samym przedsięwzięciu pt. polski hip-hop. Żenada, ku**a”. Peja 26 września 2009 dissuje Tedego freestyle'ując w warszawskim klubie Fonobar, a Tede w ramach odpowiedzi wydaje EP pt. "Note2 Errata" zawierającą 3 dissowe numery. 8 października 2009 roku Peja zmieścił na swoim kanale YouTube filmik, na którym odwołał koncert Tedego mający mieć miejsce 23 października w Warszawie, w klubie Fonobar, Tede nie zagrał także w poznańskim klubie Eskulap.
Tydzień po premierze Note2Errata, Peja odpowiedział mini-albumem "Wszystko na mój koszt", gdzie znalazły się 3 dissy na rapera. W międzyczasie Tede udzielił kilkudziesięciominutowego wywiadu dla portalu CGM, gdzie wypowiedział się o swoich stosunkach z Peją. Peja ustosunkował się do udzielonego przez jego oponenta wywiadu w dwuutworowej EP-ce wydanej 13 października pt. "Peja kontruje". 24 grudnia 2009 roku na rynku ukazuje się nagrany we współpracy z DJ Tuniziano i Sir Michem, mixtape "A/H24N2", stanowiący kompilację dissów na Peję. Nakład krążka był limitowany i nabyć można go było wyłącznie kupując specjalną koszulkę Wielkie Joł w sklepie #XXIV na Warszawskim Mokotowie. Mixtape promowany był utworem „Rewolucja” z gościnnym udziałem Mroza.
W międzyczasie Tede skrytykował na prywatnym Facebooku trasę koncertową Liroya. Raper w ramach odpowiedzi zamieścił w internecie krótki filmik, na jakim naubliżał oponentowi. Raper odpowiedział oponentowi utworem „A.N.T.Y. II” też zamieszczonym na mixtape "A/H24N2".
1 kwietnia 2010 premierę ma klip do zmontowanych ze sobą utworów „Frajerhejt 9.12” i „DTKJ” promujący album "Czarny wrzesień" z dissami na Tedego. 2 kwietnia miał premierę kolejny singiel zwiastujący album "Czas hardcoru", który również jest dissem na oponenta. 6 kwietnia 2010 roku ukazał się album "Czarny wrzesień", na którym znajdują się dissy wymierzone w Tedego. Konflikt znalazł się w liście "7 największych beefów w Polskim Hip-Hop", według serwisu internetowego newonce.net oraz na listę "10 najciekawszych beefów w historii polskiego rapu" według serwisu muzyka.interia.pl.
2010–2013: "FuckTede", "Notes 3D" i "Mefistotedes".
Siódma płyta Tedego pt. "FuckTede/Glam Rap" została wydana 24 czerwca 2010. Na dwupłytowym albumie wystąpili gościnnie m.in. Eldo, Pezet, Natalia Lesz i Molesta Ewenement. Wydawnictwo dotarło do 2. miejsca zestawienia OLiS, uzyskało także status złotej płyty. W ramach promocji do utworów „Dokąd idziesz Polsko”, „22 bccustom”, „Kalash”, „Glam rap” oraz „Imprezowy automat” zostały zrealizowane teledyski. 8 września 2010 roku płyta uzyskała w Polsce status złotej. W 2011 roku płyta uzyskała nominację do nagrody VIVA Comet w kategorii „album roku”. Płyta otrzymała ponadto nominację do "Polskiej Rap Płyty Roku 2010" w plebiscycie audycji Polskiego Radia Szczecin – WuDoo oraz branżowego portalu Hip-hop.pl. Singiel „Kalash” został nominowany do "Singla roku 2010" w plebiscycie WuDoo i Hip-hop.pl. Singiel „Dokąd idziesz Polsko?” uzyskał nominacje do nagrody Yacha w kategorii "Innowacja". 9 grudnia ukazał się ósmy album rapera pt. "Notes 3D". Nagrania uplasowały się 23. miejscu listy OLiS. Płyta była promowana teledyskiem do utworu „To jest mój rock” zrealizowany przez First Floor Studio. W 2011 roku raper rozpoczął współpracę ze stacją telewizyjną TVN, występując jako aktor w serialu „Wszyscy kochają Romana” transmitowanym w tej telewizji. Odcinki 1–4 miały premierę pomiędzy 2 a 23 września 2011, lecz ze względu na niesatysfakcjonującą oglądalność dalsza emisja serialu została zawieszona, a następnie wznowiona w 2012.
22 marca 2012 wydał dziewiąty album solowy pt. "Mefistotedes". Wydawnictwo promowane wideoklipami do utworów „Syn marnotrawny”, „Jestem z Polski”, „Rok '97 dobrze pamiętam” i „Dwadzieścia lat” uplasowało się na 3. miejscu najpopularniejszych płyt w Polsce. 1 marca 2013 roku ukazał się dodatek do płyty pt. "Paffistotedes". Na albumie znalazły się zremiksowane wersje piosenek z albumu "Mefistotedes" w wykonaniu P.A.F.F.-a, a także nowe kompozycje. Materiał ukazał się w limitowanym nakładzie na płycie CD oraz w formie digital download. Płyta rozeszła się w nakładzie 7500 sztuk, zdobywając 18 kwietnia 2012 roku status złotej płyty.
W 2013 raz z raperem Dioxem oraz producentem Sir Michu zakłada zespół pod nazwą Potwierdzone Info i 14 października 2013 roku wydaje płytę "Przypadek? niesondze". Nagrania dotarły do 5. miejsca zestawienia OLiS. W ramach promocji do pochodzących z płyty piosenek „Jestem stąd”, „Nowy rok” oraz „KiedyGietySą” zostały zrealizowane teledyski.
2013–2016: "Elliminati", "#kurt_rolson" i "Vanillahajs".
11 sierpnia 2012 raper ogłosił za pośrednictwem video zapowiedź nowej płyty. 21 stycznia 2013 roku Tede zapowiedział, że premiera albumu nastąpi 22 marca 2013 roku. Zapowiedzianego dnia wyszedł 10. album solowy pt. "Elliminati". Album zadebiutował na 2. miejscu polskiej listy przebojów – OLiS i utrzymywał się na niej przez 16 tygodni. Płyta sprzedała się w nakładzie 15 tys. sztuk i 24 kwietnia 2013 roku uzyskała status złotej. Album był najczęściej kupowaną płytą w sieci sklepów Merlin. Album znalazł się na 110. miejscu listy 120 najważniejszych albumów polskiego hip-hopu według serwisu T-Mobile Music. Płyta otrzymała ponadto nominację do "Polskiej Rap Płyty Roku 2013" w plebiscycie audycji Polskiego Radia Szczecin – WuDoo oraz branżowego portalu Hip-hop.pl. Album zdobył 1. miejsce w plebiscycie „"Najlepszy album roku 2013"” według serwisu GlamRap.pl.
3 kwietnia 2013 roku producent rapera, Sir Michu zapowiedział nowy album na 2014 rok. Pierwotnie premiera albumu miała odbyć się 23 maja 2014 roku, jednak decyzją Jacka Granieckiego została przesunięta na dzień 17 maja. Tytuł płyty nawiązuje bezpośrednio do postaci – Kurta Rolsona, bohatera serialu telewizyjnego "07 zgłoś się", w którego wcielał się, wówczas związany z Teatrem Współczesnym, aktor Marcin Troński. Album zadebiutował na 3. miejscu polskiej listy przebojów – OLiS i utrzymywał się na nim przez 19 tygodni. 28 stycznia 2015 roku płyta uzyskała w Polsce status złotej. Płyta otrzymała nominację do nagrody polskiego przemysłu fonograficznego Fryderyka w kategorii "Album roku hip-hop". Album znalazł się na 34. miejscu najlepiej sprzedających się albumów 2015 roku oraz zajął 15 miejsce w TOP 20 Muzyka Polska w podsumowaniu listy OLiS 2014. Płyta otrzymała ponadto nominację do "Polskiej Rap Płyty Roku 2014" w plebiscycie audycji Polskiego Radia Szczecin – WuDoo oraz branżowego portalu Hip-hop.pl, gdzie uplasowała się na 3. miejscu listy. W 2013 roku otrzymał też diamentową płytę za gościnny występ na płycie Donatana pt. "Równonoc", jednak artysta nie przyjął wyróżnienia oddając ją jednej z fanek na koncercie.
15 października 2014 zapowiedział nową płytę. 20 marca 2015 przełożył premierę albumu z maja na czerwiec. Początkowo płyta miała ukazać się jako "Vanilla Ice" nawiązując do rapera Vanilla Ice, jednak decyzją Tedego została zmieniona do wersji "Vanillah Ajs", aż wreszcie – "Vanillahajs". Album był umieszczany na listach „Najbardziej wyczekiwanych albumów roku 2015” przez magazyn CGM i portal interia.pl. 18 czerwca 2015 roku ukazał się 12. studyjny album pt. "Vanillahajs". Raper odbył trasę koncertową nazwaną "Droga zwycięstwa!", odwiedzając m.in. Warszawę, Poznań i Edynburg, podczas których zaprezentował nagrania pochodzące z płyty. Album zadebiutował na 1. miejscu polskiej listy przebojów – OLiS i utrzymywał się na niej przez 20 tygodni. 7 lipca 2015 płyta uzyskała w Polsce status złotej, a 4 listopada 2015 – platynowej, będąc tym samym pierwszą platynową płytą w karierze rapera. Album znalazł się w TOP 10 najlepiej sprzedających się albumów 2015 roku oraz zajął 6 miejsce w TOP 20 Muzyka Polska w podsumowaniu listy OLiS 2015. Album uzyskał nominację do nagrody polskiego przemysłu fonograficznego Fryderyka w kategorii "album roku hip-hop". Płyta otrzymała ponadto nominację do "Polskiej Rap Płyty Roku 2015" w plebiscycie audycji Polskiego Radia Szczecin – WuDoo oraz branżowego portalu Hip-hop.pl. Materiał uplasował się na 2. miejscu ustępując Kartky’emu z płytą "Shadowplay". Album otrzymał również nominację do nagrody "Złote Nuty 2015" w kategorii "Najlepsza płyta hip-hop". Nagrania zajęły 34. miejsce na liście czterdziestu najczęściej odtwarzanych polskich albumów w serwisie Tidal. Do 25 stycznia 2017 roku sprzedano 60 000 sztuk, tym samym album uzyskał status podwójnej platynowej płyty. W 2016 roku został też nagrodzony statuetką Złotej Felgi za całokształt twórczości w polskim hip-hopie, jednak artysta nie przyjął nagrody oddając ją jednej z fanek na koncercie.
2016–2019: "Keptn"', "Skrrrt" i "Noji?".
W 2016 wystąpił w programie śniadaniowym "Dzień dobry TVN". W lutym wystąpił gościnnie w klipie rapera Malika Montany, gdzie wystąpił na planie wspólnie z jednym z byłych przywódców gangu pruszkowskiego, Andrzejem Banasiakiem ps. Słowik. Tede podczas wywiadu w październiku 2015 związanego z wydawaniem "Vanillahajs Edycja Premium" potwierdził, że nowa płyta ukaże się w 2016. 18 czerwca wypuścił pierwszy singiel „Keptn'”, wraz z nim teledysk i ogłosił nowy album o takiej samej nazwie, jak też ujawnił okładkę nowego albumu. Premiera albumu została zapowiedziana na jesień 2016. "Keptn" to fonetyczny zapis angielskiego słowa „captain” (kapitan). 17 października 2016 odbyła się premiera singla „Szpanpan”, Tede promował utwór koszulkami z tytułowym napisem, wyprodukowanymi przez jego własne przedsiębiorstwo PLNY. Tego samego dnia ruszyła przedsprzedaż płyty, a premiera albumu została ogłoszona na 2 grudnia 2016 roku. Album był umieszczony na listach „Najbardziej oczekiwanych albumów 2016” według serwisów Glamrap.pl i newonce.net. 2 grudnia 2016 roku wyszedł jego trzynasty studyjny album pt. "Keptn"'. Album zadebiutował na 1. miejscu polskiej listy przebojów – OLiS. 14 grudnia 2016 roku album uzyskał w Polsce status złotej płyty sprzedając się w nakładzie 15 tys. egzemplarzy. Album znalazł się na 39. miejscu najlepiej sprzedających się albumów 2016 roku. Płyta zdobyła tytuł „Album roku 2016” w plebiscycie według serwisu GlamRap.pl. Album został wyróżniony tytułem „Polska Płyta Roku 2016” w Plebiscycie WuDoo i Hip-hop.pl. Raper ruszył w trasę koncertową nazwaną "Tour_bulencje" odwiedzając m.in. Gdańsk, Kraków, Warszawę czy Berlin, podczas których zaprezentował nagrania pochodzące z płyty.
4 grudnia 2016 zagrał koncert w Warszawski klubie Stodoła za wsparciem 24 osobowego zespołu, wydarzenie to nazwano „Poł życia na żywo”. Tede zagrał tam utwory z całej swojej 20-letniej dyskografii zagrane na żywych instrumentach. Artysta oświadczył, że wydarzenie zostanie nagrane oraz wypuszczone do sklepów na DVD i CD jako album koncertowy. Materiał DVD zostanie również wyświetlony w kinach w Polsce. Następnie raper zapowiedział wspólny mixtape z kolegą z wytwórni Ablem. Projekt został zrealizowany w ramach akcji Definitywny Stop Narkotykom.
W kwietniu 2017 wyjechał do Czech wraz z ekipą Wielkie Joł, gdzie zapowiedział, że nagrywa numery na swoją kolejną płytę. 20 kwietnia 2017 roku do kin trafia film, który jest relacją z wydarzenia „Pół życia na żywo”. 21 kwietnia premierę ma jego pierwszy album koncertowy pt. "Pół życia na żywo," album zadebiutował na 5. miejscu polskiej listy przebojów – OLiS. Raper w ramach promocji swojej nowej płyty wypuścił serię odcinków w dwóch sezonach pt. Skrrrt TV. 8 maja 2017 roku premierę ma utwór pt. „Rezzi (lata dans)”, zapowiadający nowy album pt. "Skrrrt" zapowiedziany na 23 czerwca 2017. 24 maja 2017 roku ukazuje się drugi singiel pt. „0000001”, a wraz z nim ruszyła przedsprzedaż nowej płyty. 12 czerwca tego samego roku premierę ma trzeci singiel pt. „#CTZK” z kontrowersyjnym teledyskiem, gdzie raper niszczy buty warte 2000 zł z kolekcji Kanyego Westa. 23 czerwca 2017 roku premierę ma jego czternasty solowy album pt. "Skrrrt". Płyta debiutuje na 1. miejscu w notowaniu listy OLiS.
W październiku 2017 zapowiedział, że nowa płyta będzie nosiła tytuł "Warszawa Hotel". 31 grudnia 2017 ukazał się pierwszy singiel pt. „Murrrda”, a dzień wcześniej luźny numer pt. „Mamrotrap”. 1 lutego 2018 ukazał się drugi singiel pt. „Guczi Sruczi Look”. 11 kwietnia 2018 roku wypuścił utwór pt. „Hot18banglasz”, który okazał się pierwszym singlem, ponieważ raper zmienił cały koncept i nazwał płytę "Noji?".
15 czerwca 2018 roku premierę ma jego piętnasty solowy album pt. "Noji?""." Płyta zadebiutowała na 2. miejscu w notowaniu listy OLIS.
2019–2020: "Karmagedon", "Stadium X Lecia" oraz "Disco Noir".
We wrześniu 2018 zapowiedział nowy album pt. "Karmagedon". 27 grudnia 2018 wydał pierwszy singiel z płyty – „Boatever”. Na początku lutego 2019 ogłosił, że dystrybucją albumu zajmie się Asfalt Distro. Kilka dni później premierę miał drugi singiel, „One Star”, w którym gościnnie udzielił się DJ Timon. 9 maja 2019 roku swą premierę ma jego szesnasty solowy album pt. "Karmagedon". Płyta zadebiutowała na 1. miejscu w notowaniu listy OLIS.
29 listopada 2019, wyjątkowo nakładem wytwórni Asfalt Records, wydany został specjalny album pt. "Stadium X Lecia" podsumowujący 10 lat współpracy Tedego z Sir Michem. Album był promowany singlem „Smutna środa”. Po wypuszczeniu teledysku do serwisu YouTube raper poinformował, że utwór ten nie znajdzie się na jego najnowszej płycie. Wydanie albumu "Disco Noir" poprzedził bonusowy singiel, „Kickdown”, który ujrzał światło dzienne 8 stycznia 2020. Premiera albumu została zaplanowana na czerwiec. 4 czerwca 2020 premierę miał 17. solowy album rapera pt. "Disco Noir". Płyta zadebiutowała na 1. miejscu w notowaniu listy OLIS.
Również w 2020 wytwórnia Wielkie Joł po zmianach personalnych powróciła do działania: rozpoczęła publikację zaległych nagrań ze swojego katalogu w serwisach streamingowych, a także wydała reedycję płyt Tedego, które nie były dostępne na rynku od wielu lat. Pierwszym tytułem, który doczekał się reedycji, był "Esende Mylffon" w rozszerzonej edycji Hałas, który ukazał się 10 kwietnia na CD, a 19 czerwca na trzech płytach winylowych. Nagrania, mimo wielu lat od pierwotnej premiery, dotarły do 2. miejsca notowania OLiS. Przez 48 godzin można było także zakupić limitowaną edycję na kasecie magnetofonowej, której nakład określała liczba kaset zamówionych w przedsprzedaży. Sprzedano 534 kaset, ich premiera planowana jest na 31 lipca 2020.
23 października 2020 na dwóch przezroczystych winylach z czerwonymi plamami, naśladującymi krew, ukazała się płyta "Karmagedon XXL", będąca reedycją albumu "Karmagedon", zawierającą wszystkie utwory z obu wydań CD. Nagrania zostały poddane masteringowi pod płytę analogową. 
27 listopada ukazała się, wzbogacona o wcześniej niepublikowane utwory, reedycja drugiego albumu rapera pt. "3h hajs, hajs, hajs", wydana nakładem wytwórni Wielkie Joł oraz Polski Rap. Sukces sprzedażowy albumu sprawił, że album po niemal 18 latach od premiery, ponownie wrócił na 5. miejsce notowania OLiS oraz uzyskał status platynowej płyty. W tym czasie Maciej Maj, producent wykonawczy Wielkie Joł, poinformował, że wytwórnia odzyskała po wielu latach prawa do płyt "Ścieżka dźwiękowa" oraz "S.P.O.R.T.", zapowiadając reedycję tego drugiego na 2021.
Działalność biznesowa.
Wielkie Joł.
Od 2002 Tede prowadzi wytwórnię płytową Wielkie Joł.
PLNY Textylia.
Marka odzieżowa założona przez rapera zajmująca się wytarzaniem produktów takich jak się m.in. koszulki, czapki, spodnie, bielizna, kurtki oraz akcesoria związane z kulturą hip-hopową. Pomysł narodził się w latach 1997-1998, Tede kiedy wpadł na pomysł stworzenia kolekcji ciuchów, które byłyby odpowiednikami tych noszonych przez amerykańskich raperów. Na początku ubrania dostępne były tylko dla założycieli marki. Produkcją początkowo zajęła się deskorolkowe przedsiębiorstwo Cider, lecz na krótko. Na początku 2006 roku raper połączył siły z Michałem Rejentem, wypuszczając linię "PLNY Textylia". Ciuchy można było kupić w skateshopach w całym kraju. Od tego roku marka weszła do oferty strony hola-hola.pl. W 2011 roku otwarto oficjalny pierwszy sklep marki PLNY Stolica w Warszawie przy ul. Chmielnej 24. Od 2009 w ofertę sklepu weszła oddzielna marka pod nazwą PLNY LALA. Jest to damska kolekcja projektowana przez Elisę Minetti. W 2015 roku otwarto drugi sklep marki we Wrocławiu przy ul. Leszczyńskiego 5. Graniecki jest ponadto współwłaścicielem przedsiębiorstwa odzieżowego Trykot TDK Sp. z o.o..
Kariera aktorska.
W 2001 miał krótki epizod aktorski w filmach Joanny Rechnio "Mówią bloki człowieku" i "Mówią bloki człowieku 2" oraz w filmie "Blokersi" w reżyserii Sylwestra Latkowskiego. W 2005 dubbingował postać „Muchy Bzyk” w animowanym filmie "Zebra z klasą", a także wystąpił również w 38. odcinku serialu "Kryminalni", w którym zagrał samego siebie. W 2006 zagrał niewielką rolę w filmie "Francuski numer". W 2007 dubbingował postać „Michelangelo” w animowanym filmie "Wojownicze Żółwie Ninja". W 2009 wystąpił również w odcinku serialu "Niania", w którym zagrał postać Igora. W 2011 rozpoczął współpracę ze stacją telewizyjną TVN, występując w roli Roberta w serialu "Wszyscy kochają Romana". W 2014 zagrał rolę samego siebie w filmie dokumentalnym "Pionierzy stylu – Włodi".
Życie osobiste.
W 2006 roku plotkarskie media poinformowały, że raper regularnie spotyka się z Weroniką Rosati. Ich związek trwał zaledwie kilka miesięcy, po czym Tede w wywiadzie dla gazety Fakt przyznał, że rozstał się z aktorką z powodu różniącego ich podejścia do życia. Raper w 2009 roku na płycie "Note2", w utworze „Mamma mija” rapował, że cieszy się z zakończenia związku z Weroniką. W trakcie wizyty w programie „Żądło” na kanale TVN Style, również wypowiedział się negatywnie o aktorce. Następnie artysta związany był z aktorką Magdaleną Schejbal, jednak rozstali się tuż po tym, jak o ich związku napisano w mediach. Magdalena Schejbal w wywiadzie dla dwutygodnika „Gala” poinformowała, że przyczyną rozstania było to, iż Tede nie mógł żyć z gwiazdą. W 2009 roku raper miał krótki romans z dziennikarką Dorotą Gardias. W 2011 roku Jacek związał się z piosenkarką Magdaleną Ciećką. Związek rozpadł się parę miesięcy później, następnie piosenkarka kilka razy wypowiadała się negatywnie na temat rapera. Następnie Tede związał się piosenkarką Agatą „Setką” Sieradzką, z którą nagrał razem kilka utworów. W 2015 roku w utworze „Wunder-Baum” raper poinformował, że nie jest już z piosenkarką, ale są w dobrych relacjach.
Dyskografia.
Albumy studyjne

</doc>
<doc id="1270011" url="https://pl.wikipedia.org/wiki?curid=1270011" title="Ananda sutram">
Ananda sutram



</doc>
<doc id="1270013" url="https://pl.wikipedia.org/wiki?curid=1270013" title="Chlorofitum">
Chlorofitum



</doc>
<doc id="1270014" url="https://pl.wikipedia.org/wiki?curid=1270014" title="Zielistek">
Zielistek



</doc>
<doc id="1270015" url="https://pl.wikipedia.org/wiki?curid=1270015" title="Cătălin Hîldan">
Cătălin Hîldan

Cătălin George Hîldan (ur. 3 lutego 1976 w Bukareszcie - zm. 5 października 2000 w Oltenicie) – piłkarz rumuński grający na pozycji defensywnego pomocnika.
Kariera klubowa.
Swoją przygodę ze sportem Hîldan rozpoczynał w klubie rugby o nazwie Olimpia, dokąd trafił w wieku 8 lat wraz z bratem Cristim. Dwa lata później, czyli w 1986 roku, podjął treningi piłkarskie w klubie FC Dinamo Bukareszt występując w jednej drużynie juniorskiej m.in. z Florentinem Petre. W 1994 roku awansował do kadry pierwszej drużyny, a 2 października zadebiutował w pierwszej lidze w przegranych 0:2 derbach ze Steauą Bukareszt. W styczniu 1995 został wypożyczony do trzecioligowego Oţelul Târgovişte, z którym awansował do drugiej ligi i na tym szczeblu rozgrywek grał jeszcze przez pół roku. Na początku 1996 roku wrócił do Dinama i wywalczył sobie miejsce w podstawowym składzie. W 1997 roku zajął z Dinamem 3. miejsce w Divizii A, a w 1999 roku wywalczył wicemistrzostwo Rumunii. Natomiast w 2000 roku pierwszy i ostatni raz w karierze został mistrzem kraju i zdobywcą Pucharu Rumunii.
Śmierć.
5 października 2000 Hîldan wystąpił w towarzyskim spotkaniu z Olteniţą. W 74. minucie spotkania doznał zawału serca, upadł na murawę i wkrótce zmarł. Na jego cześć północną trybunę Stadionu Dinama nazwano „Peluza Cătălin Hîldan” (Trybuna Cătălin Hîldana), a fani klubu ochrzcili go "Jedynym Kapitanem". W zespole Dinama rozegrał 138 meczów ligowych i zdobył 6 bramek.
Kariera reprezentacyjna.
W reprezentacji Rumunii Hîldan zadebiutował 3 marca 1999 roku w wygranym 2:0 meczu z Estonią. W 2000 roku został powołany przez Emerica Ieneia do kadry na Euro 2000, jednak nie zagrał tam w żadnym spotkaniu. W kadrze Rumunii wystąpił łącznie w 8 meczach i zdobył jednego gola (w 2000 roku w zremisowanym 1:1 meczu z Gruzją).

</doc>
<doc id="1270016" url="https://pl.wikipedia.org/wiki?curid=1270016" title="Catalin Hildan">
Catalin Hildan



</doc>
<doc id="1270020" url="https://pl.wikipedia.org/wiki?curid=1270020" title="Hemocytometr">
Hemocytometr

Hemocytometr jest przyrządem służącym do liczenia małych elementów w preparacie mikroskopowym. Pierwotnie służył do liczenia komórek krwi, stąd nazwa ("hemo-" krew, "cyto-" komórka, "-metr" przyrząd do mierzenia).
Budowa.
Ma postać szklanej płytki (szkiełko podstawowe), na której znajduje się prostokątny obszar pomiarowy otoczony wyżłobieniem (rys. 1). W obszarze pomiarowym, metodą laserowego rytowania, naniesiona jest siatka prostopadłych linii która dzieli ten obszar na podobszary (komórki pomiarowe). Rozmiary tych komórek są ściśle określone i podane na płytce – np. 0,20x0,20 mm. Ponieważ znana jest również wysokość, czyli odległość do szkiełka nakrywkowego (zwykle 0,1 mm), łatwo można obliczyć objętość pojedynczej komórki pomiarowej. Mała odległość pomiędzy szkiełkiem nakrywkowym a podstawowym powoduje, że płynny preparat wypełnia przestrzeń komórki a jego nadmiar spływa do wyżłobienia. Wyznaczając podczas obserwacji mikroskopowej liczbę badanych obiektów (np. białych krwinek), można obliczyć ich koncentrację, czyli ich liczbę na jednostkę objętości.
Obliczanie koncentracji obiektów w preparacie.
Koncentrację obiektów można obliczyć ze wzoru:
gdzie:
lub przy zliczaniu w wielu komórkach pomiarowych naraz
gdzie "n" – liczba komórek pomiarowych.

</doc>
<doc id="1270021" url="https://pl.wikipedia.org/wiki?curid=1270021" title="Melanthiaceae">
Melanthiaceae



</doc>
<doc id="1270028" url="https://pl.wikipedia.org/wiki?curid=1270028" title="Melantkowce">
Melantkowce

Melantkowce ("Melanthiales" R. Dahlgre ex Reveal 1992) – rząd roślin jednoliściennych obecny w niektórych systemach klasyfikacyjnych. W najnowszych opracowaniach (system APG II i system APG III) takson ten nie jest wyróżniany. Zaliczane tu rodziny reprezentują starsze linie rozwojowe w obrębie liliowców ("Liliales") oraz żabieńcowców ("Alismatales") tworząc w ujęciach wszystkich wymienionych systemów takson parafiletyczny.
Systematyka.
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa jednoliścienne "Liliopsida" Brongn., podklasa "Liliidae" J.H. Schaffn., nadrząd " Lilianae" Takht., rząd melantkowce "Melanthiales".

</doc>
<doc id="1270029" url="https://pl.wikipedia.org/wiki?curid=1270029" title="Melanthiales">
Melanthiales



</doc>
<doc id="1270030" url="https://pl.wikipedia.org/wiki?curid=1270030" title="Droga krajowa B195 (Niemcy)">
Droga krajowa B195 (Niemcy)

Droga krajowa 195 () – niemiecka droga krajowa przebiegająca z zachodu na wschód od miejscowości Zarrentin w Meklemburgii-Pomorzu Przednim do skrzyżowania z drogą B189 na obwodnicy Wittenberge w Brandenburgii.
Miejscowości leżące przy B195.
Meklemburgia-Pomorze Przednie.
Zarrentin, Gallin, Greven, Lüttenmark, Gresse, Schwartow, Boizenburg/Elbe, Gülze, Bandekow, Vorderhagen, Dömitz.
Dolna Saksonia.
Niendorf, Amt Neuhaus, Stapel, Zeetze, Stixe, Kaarßen, Pinnau, Tripkau, Wehningen.
Brandenburgia.
Baarz, Besandten, Unbesandten, Wootz, Mödlich, Lenzen (Elbe), Ferbitz, Lanz, Cumlosen, Wentdorf, Wittenberge.

</doc>
<doc id="1270037" url="https://pl.wikipedia.org/wiki?curid=1270037" title="Skubicha">
Skubicha

Skubicha – nieoficjalna nazwa przysiółka wsi Motycz w Polsce położona w województwie lubelskim, w powiecie lubelskim, w gminie Konopnica.
W latach 1975–1998 przysiółek należał do ówczesnego województwa lubelskiego.
Miejscowość widniała na mapie województwa lubelskiego Juliusza Kolberga z 1826 roku między Motyczem a Tomaszowicami. Część mieszkańców Skubichy w latach 1937–1938 przeprowadziło się na "działki" przydzielone im podczas komasacji gruntów. Były one położone w kolonii Motycz, blisko Skubichy, nazywane powszechnie kolonią Motycz-Działki. Do niedawna wieś Skubicha umieszczana była na mapach powiatu lubelskiego. Obecnie administracyjnie włączona jest do Motycza, gminy Konopnica.
Otoczona wioskami:
W bliskim sąsiedztwie od strony południowo-zachodniej rozciąga się las chłopski zwany „działkami”.

</doc>
<doc id="1270039" url="https://pl.wikipedia.org/wiki?curid=1270039" title="Droga krajowa B196 (Niemcy)">
Droga krajowa B196 (Niemcy)

Droga krajowa 196 () – niemiecka droga krajowa przebiegająca w całości na wyspie Rugii z zachodu na wschód od skrzyżowania z drogą B96 na obwodnicy Bergen auf Rügen i kończy swój bieg w miejscowości Göhren na wschodzie wyspy w Meklemburgii-Pomorzu Przednim.

</doc>
<doc id="1270044" url="https://pl.wikipedia.org/wiki?curid=1270044" title="Plac św. Marii Magdaleny w Krakowie">
Plac św. Marii Magdaleny w Krakowie

Plac św. Marii Magdaleny – plac znajdujący się na Starym Mieście w Krakowie, pomiędzy ulicami Grodzką i Kanoniczą, w centrum dawnego Okołu. Ma 997 m² powierzchni. W latach 1952-1990 patronem placu był Wit Stwosz.
Od północy do placu przylega gmach Collegium Iuridicum (nr 1), mieszczący Instytut Historii Sztuki UJ, a od południa kamienica Malarnia (nr 2), zwana w przeszłości Zerwikaptur, w której znajduje się Wojewódzki Fundusz Ochrony Środowiska i Gospodarki Wodnej w Krakowie oraz Instytut Cervantesa. Od strony wschodniej, po drugiej stronie ulicy Grodzkiej, stoją dwa kościoły: św. Andrzeja i św. Piotra i Pawła, po stronie zachodniej znajduje się zabytkowa kamienica Kanonicza 9, w której ma siedzibę kilka instytutów Uniwersytetu Papieskiego Jana Pawła II.
Nazwa placu pochodzi od kościoła św. Marii Magdaleny, który niegdyś tu się znajdował. Do Collegium przylegała wówczas nieistniejąca dziś kamienica, a do niej kościół, powstały prawdopodobnie w XIII wieku; po pożarze w XV wieku został odbudowany. W XVII wieku został zbarokizowany, a ostatecznie zburzony w roku 1811. Na nawierzchni placu zaznaczono obrys kościoła.
Pośrodku stoi pomnik Piotra Skargi dłuta Czesława Dźwigaja, odsłonięty w 2001 roku. Jego ustawienie stało się przedmiotem licznych kontrowersji i protestów. Oprócz pomnika, na placu znajduje się mała fontanna z kamienia, wykonana w 1996 według projektu Józefa Białasika i Michała Szymańskiego.
W lecie plac jest miejscem, po którym jeżdżą młodzi rolkarze i deskorolkarze.

</doc>
<doc id="1270046" url="https://pl.wikipedia.org/wiki?curid=1270046" title="Plac Marii Magdaleny w Krakowie">
Plac Marii Magdaleny w Krakowie



</doc>
<doc id="1270050" url="https://pl.wikipedia.org/wiki?curid=1270050" title="Droga krajowa B197 (Niemcy)">
Droga krajowa B197 (Niemcy)

Droga krajowa 197 () – niemiecka droga krajowa przebiegająca z zachodu na północ od skrzyżowania z drogą B104 w Küssow do skrzyżowania z drogą B110 w Anklam w Meklemburgii-Pomorzu Przednim.

</doc>
<doc id="1270053" url="https://pl.wikipedia.org/wiki?curid=1270053" title="Tatjana Koszelewa">
Tatjana Koszelewa

Tatjana Siergiejewna Koszelewa (ros. "Татьяна Сергеевна Кошелева"; ur. 23 grudnia 1988 w Mińsku) – rosyjska siatkarka, reprezentantka kraju, grająca na pozycji przyjmującej.
W kadrze narodowej zadebiutowała w 2007 roku. W 2010 r. w Japonii zdobyła mistrzostwo Świata, a na zakończenie turnieju została wybrana najlepiej atakującą zawodniczką. Złota medalistka mistrzostw Europy 2013 rozgrywanych w Niemczech i Szwajcarii. Na zakończenie turnieju została wybrana MVP.
W sezonie 2009/10 została laureatką nagrody im. Ludmiły Bułdakowej.
Sukcesy klubowe.
Liga Mistrzyń:
Mistrzostwo Rosji:
Puchar Rosji:
Puchar CEV:
Klubowe Mistrzostwa Świata:
Sukcesy reprezentacyjne.
Mistrzostwa Świata Kadetek:
Mistrzostwa Europy:
Grand Prix:
Mistrzostwa Świata:

</doc>
<doc id="1270054" url="https://pl.wikipedia.org/wiki?curid=1270054" title="Elif Ağca">
Elif Ağca



</doc>
<doc id="1270056" url="https://pl.wikipedia.org/wiki?curid=1270056" title="Serce Mroku">
Serce Mroku

Serce Mroku – opowiadanie science fiction autorstwa Jacka Dukaja, opublikowane po raz pierwszy w czasopiśmie „Nowa Fantastyka” w 1998 roku. Opowiadanie ukazało się następnie w zbiorze "Król Bólu" w 2010. Utwór został uhonorowany w 1998 r. nagrodami SFinksa i Srebrnego Globu w kategorii „Opowiadanie roku” oraz nominowany do nagrody im. Janusza Zajdla w tej samej kategorii. W 2005 roku opowiadanie ukazało się pt. "Srdce Temna" w Czechach, w antologii "Polská ruleta 2". Autorem przekładu na język czeski był Pavel Weigel.
Opis fabuły.
Opowiadanie, nawiązujące do noweli Josepha Conrada "Jądro ciemności", rozgrywa się na mrocznej, nieprzyjaznej planecie, w świecie, w którym II wojna światowa nie została rozstrzygnięta. Bohater, młody oficer "AstroKorps", gwiezdnej armii III Rzeszy, przybywa na Mrok, by rozwiązać zagadkę Diabła – hrabiego Leszczyńskiego, dawnego "u-menscha", człowieka, który żyje w dżungli Piekła, strategicznego obszaru, gdzie nikt nie ma prawa przeżyć. Co więcej, wydaje się, że panuje nad tubylcami, a władców świata terroryzuje szalonymi przemówieniami transmitowanymi przez radio.

</doc>
<doc id="1270058" url="https://pl.wikipedia.org/wiki?curid=1270058" title="Oddział partyzancki">
Oddział partyzancki

Oddział partyzancki (tyt. oryg. "Njësiti guerril") – albański film fabularny z roku 1969 w reżyserii Hysena Hakaniego na motywach powieści "Guerilet" Skendera Jasy.
Opis fabuły.
Akcja filmu rozgrywa się w czasie II wojny światowej, w czasie włoskiej okupacji Albanii. Ludovik – agent włoskiego wywiadu SIM (włos. "Servizio Informazioni Militare") ma odegrać kluczową rolę w operacji "Czarny wąż", zmierzającej do rozpracowania albańskiego ruchu oporu. W ostatniej chwili agent zostaje zdemaskowany.

</doc>
<doc id="1270060" url="https://pl.wikipedia.org/wiki?curid=1270060" title="Robyn Ah Mow-Santos">
Robyn Ah Mow-Santos

Robyn Ah Mow-Santos (ur. 15 września 1975 w Honolulu) – amerykańska siatkarka, reprezentantka kraju. Obecnie występuje w szwajcarskim VBC Volèro Zurych. Gra na pozycji rozgrywającej. W kadrze narodowej zadebiutowała w 1999 roku. Mierzy 172 cm.
Największy sukces z reprezentacją odniosła w 2008 roku, zdobywając wicemnistrzostwo Olimpijskie.

</doc>
<doc id="1270064" url="https://pl.wikipedia.org/wiki?curid=1270064" title="Kimberly Glass">
Kimberly Glass

Kimberly Glass (ur. 18 sierpnia 1984 w Lancaster) − amerykańska siatkarka, reprezentantka kraju. Gra na pozycji atakującej. W kadrze narodowej zadebiutowała w 2007 roku.
Największy sukces z reprezentacją odniosła w 2008 roku, zdobywając wicemistrzostwo olimpijskie.

</doc>
<doc id="1270069" url="https://pl.wikipedia.org/wiki?curid=1270069" title="Droga krajowa B198 (Niemcy)">
Droga krajowa B198 (Niemcy)

Droga krajowa 198 () – niemiecka droga krajowa przebiegająca z zachodu na południe od skrzyżowania z drogą B103 w Appelburgu w Meklemburgii-Pomorzu Przednim do skrzyżowania z drogą B2 w Angermünde w Brandenburgii.
Miejscowości leżące przy B198.
Meklemburgia-Pomorze Przednie.
Appelburg, Stuer, Dambeck, Karchow, Vipperow, Vietzen, Mirow, Wesenberg, Groß Trebbow, Neustrelitz, Zinow, Carpin, Möllenbeck, Stolpe, Bredenfelde, Hinrichshagen, Canzow, Woldegk.
Brandenburgia.
Wolfshagen, Holzendorf, Dedelow, Prenzlau, Bertikow, Gramzow, Meichow, Polßen, Schmiedeberg, Günterberg, Greiffenberg, Kerkow, Angermünde.

</doc>
<doc id="1270074" url="https://pl.wikipedia.org/wiki?curid=1270074" title="SKPB Warszawa">
SKPB Warszawa



</doc>
<doc id="1270077" url="https://pl.wikipedia.org/wiki?curid=1270077" title="Chojno (jezioro)">
Chojno (jezioro)

Chojno – jezioro położone we wsi Chojno ok. 7 km od Brodnicy. Posiada rozwiniętą linię brzegową. Latem widoczność w wodzie dochodzi do 2 m.

</doc>
<doc id="1270078" url="https://pl.wikipedia.org/wiki?curid=1270078" title="PROUT">
PROUT



</doc>
<doc id="1270082" url="https://pl.wikipedia.org/wiki?curid=1270082" title="Teoria Olduvai">
Teoria Olduvai

Teoria Olduvai – ocena ograniczonej długości trwania okresu industrializacji (definiowanej miarą konsumpcji energii na osobę) do ok. 100 lat (1930–2030). Teoria jest rozwinięciem spekulacji o przemijająco-pulsującym cyklu ("transient-pulse theory") rozwoju nowoczesnej cywilizacji. Nazwa pochodzi od lokalnej nazwy wąwozu w Tanzanii, która jest także używana do określenia najstarszych kultur ludzkich w Afryce.
Historia.
Po raz pierwszy teoria została sformułowana przez Richarda Duncana w 1989, wówczas pod nazwą "przemijająco-pulsującej teorii cywilizacji industrialnej" ("transient-pulse theory of Industrial Civilization"). Hipoteza została rozwinięta w kolejnych publikacjach. W 1996 Duncan opublikował pracę pod tytułem "Teoria Olduvai: Osuwanie się w kierunku postindustrialnej epoki kamiennej" ("The Olduvai Theory: Sliding Towards a Post-Industrial Stone Age"), tam po raz pierwszy pojawiło się określenie "teoria Olduvai". Następnie Duncan rozwijał swoją teorię w kolejnych publikacjach w latach 2000 i 2005.
Założenia.
W publikacjach Duncana cywilizacja industrialna definiowana jest jako okres, w którym zużycie energii w przeliczeniu na osobę wynosi ponad 37% wartości maksymalnej. Silnie rosnący wzrost produkcji energii zakończył się w 1979 i do 2008 nie rejestruje się znaczącego wzrostu produkcji energii w przeliczeniu na osobę. Zgodnie z założeniami po roku 2008 spodziewać się należy gwałtownego spadku ilości dostępnej energii, co skutkować ma załamaniem cywilizacyjnym i spadkiem liczby ludności świata do ok. 2 miliardów ludzi w 2050.
Zgodnie z teorią Olduvai, historia cywilizacji ludzkiej może być podzielona na trzy okresy:
Koniec fazy industrialnej został podzielony na trzy podokresy:

</doc>
<doc id="1270086" url="https://pl.wikipedia.org/wiki?curid=1270086" title="Wu Jiang">
Wu Jiang

Wu Jiang () – rzeka w Chinach, największy południowy dopływ Jangcy.
Źródła rzeki znajdują się w górach na pograniczu Guizhou i Yunnanu, niedaleko Weining. Następnie przebija się ona przez wzgórza w kierunku wschodnim, by w Sinan skręcić na północ, wpłynąć na teren miasta wydzielonego Chongqing i wpaść do Jangcy koło Fuling. Rzeka Wu ma rozbudowany system dopływów, wśród 15 największych są rzeki Liuchong, Maotiao, Qingshui, Xiang, Hongdu, Furong i Tangyan. Główny nurt (w górnym biegu nazywany, odpowiednio, Yachi i Sancha) ma o długość 1100 km, a cała powierzchnia dorzecza wynosi ok. 80 tys. km². 
Rzeka Wu i jej dopływy płyną przez bardzo górzysty, wapienny i krasowy teren; ze tego względu nie nadawała się do żeglugi (bystrza, porohy itp. w nurcie), aż do lat 50. XX w., kiedy to wyregulowano ok. 480 km jej biegu na tyle, by umożliwić korzystanie z niej niewielkim jednostkom motorowym. W systemie rzeki Wu zbudowano wiele tam i hydroelektrowni.

</doc>
<doc id="1270088" url="https://pl.wikipedia.org/wiki?curid=1270088" title="Jerzy Madeyski (historyk sztuki)">
Jerzy Madeyski (historyk sztuki)

Jerzy Tomasz Madeyski (ur. 15 października 1931 we Lwowie, zm. 1 grudnia 2005 w Krakowie) – polski historyk sztuki, polihistor, erudyta, literat, krytyk sztuki, scenarzysta i konsultant filmów dokumentalnych.
Życiorys.
Pochodził ze szlacheckiego rodu Madeyskich herbu Poraj. Wykładowca historii sztuki w katedrze scenografii na Wydziale Malarstwa krakowskiej ASP. Jego teksty, recenzje z wystaw regularnie ukazywały się w "Życiu Literackim". W roku 2013 ukazała się książka "Felietony o sztuce" (Małe Wydawnictwo, Kraków 2013), zawierające publikowane na łamach prasy krakowskiej, głównie Dziennika Polskiego. Pochowany na Cmentarzu Rakowickim (kwatera XXXVI rząd 13).

</doc>
<doc id="1270093" url="https://pl.wikipedia.org/wiki?curid=1270093" title="Order Bawarski Zasługi">
Order Bawarski Zasługi

Bawarski Order Zasługi (niem. "Bayerischer Verdienstorden") – odznaczenie za zasługi dla kraju związkowego RFN Bawarii.
Historia.
Order został ustanowiony 11 czerwca 1957 przez landtag Bawarii i jest najstarszym odznaczeniem wśród orderów krajów związkowych Republiki Federalnej Niemiec. Nadawany jest obywatelom niemieckim i cudzoziemcom za wybitne zasługi dla Republiki Bawarskiej przez prezesa bawarskiej Rady Ministrów, po zasięgnięciu opinii Rady Orderu, która składa się z przewodniczących landtagu i senatu oraz wiceprezesa Rady Ministrów. Prezes bawarskiej Rady Ministrów otrzymuje order z urzędu. Liczba żyjących odznaczonych nie może przekroczyć 2000 osób. Do 2007 nadano order 4974 osobom, w tym 499 kobietom, liczba żyjących odznaczonych wynosiła w owym roku 1831 osób.
Insygnia.
Oznaką jednoklasowego orderu jest emaliowany obustronnie na biało krzyż maltański z niebieską bordiurą. Na awersie medalionu znajduje się herb rautowy godła państwowego i flagi Bawarii, otoczony złotą bordiurą, zaś na rewersie – złoty lew bawarski na czarnym polu.
Odznaczenie noszone jest przez mężczyzn na szyi na jasnoniebieskiej wstędze z obustronnymi biało-ciemnoniebieskimi bordiurami, przez kobiety na kokardzie nad lewą piersią poniżej obojczyka.

</doc>
<doc id="1270096" url="https://pl.wikipedia.org/wiki?curid=1270096" title="Wózek boczny">
Wózek boczny



</doc>
<doc id="1270099" url="https://pl.wikipedia.org/wiki?curid=1270099" title="Orsa">
Orsa

Orsa – miejscowość ("tätort") w Szwecji, w regionie administracyjnym ("län") Dalarna. Siedziba władz ("centralort") gminy Orsa. 
Miejscowość położona jest w prowincji historycznej ("landskap") Dalarna, ok. 15 km na północ od Mora, nad jeziorem Orsasjön. Przez Orsa przebiega droga E45 oraz linia kolejowa Kristinehamn – Gällivare (Inlandsbanan). 
Otwarcie Inlandsbanan oraz eksploatacja okalających Orsa lasów pod koniec XIX w. przyczyniły się do szybkiego rozwoju miejscowości, która w l. 1902-1966 miała status "municipalsamhälle".
W Orsa urodzili się m.in.:
W 2010 r. Orsa liczyła 5308 mieszkańców.

</doc>
<doc id="1270100" url="https://pl.wikipedia.org/wiki?curid=1270100" title="Rebecca Mader">
Rebecca Mader

Rebecca Leigh Mader (ur. 24 kwietnia 1977 w Cambridge) – brytyjska aktorka telewizyjna i filmowa, modelka.
Życiorys.
Urodziła się w Cambridge w hrabstwie Cambridgeshire. W wieku 16 lat rozpoczęła karierę jako modelka, a później podpisał kontrakt z agencją Ford Modeling Agency. Pojawiła się w reklamie L’Oréal, Colgate-Palmolive, Wella oraz bielizny Barely There (2003) jako Eve, nakręconej przez Richarda Avedona.
Przez siedemnaście odcinków występowała jako Morgan Gordon w operze mydlanej ABC "Wszystkie moje dzieci" ("All My Children", 2003). W przebojowym komediodramacie Davida Frankela "Diabeł ubiera się u Prady" ("The Devil Wears Prada", 2006) z Anne Hathaway, Meryl Streep i Emily Blunt była jedną z pracownic magazynu o modzie „Runway”. Jesienią 2006 zaczęła występować jako rozsądna prawniczka Alden Tuller w serialu Fox "Justice", którego producentem był Jerry Bruckheimer. W styczniu 2008 dołączyła do obsady serialu ABC "Zagubieni" ("Lost") i do roku 2010 grała rolę inteligentnej antropolog Charlotte Lewis.

</doc>
<doc id="1270103" url="https://pl.wikipedia.org/wiki?curid=1270103" title="Droga krajowa B199 (Niemcy)">
Droga krajowa B199 (Niemcy)

Droga krajowa 199 () – niemiecka droga krajowa w Niemczech składająca się z dwóch niezależnych odcinków, które nie stanowiły nigdy całości. Oba odcinki przebiegają przez teren Niemiec z zachodu na wschód.
Odcinek w Szlezwiku-Holsztynie.
Miejscowości leżące przy B199.
Klixbühl, Leck, Nordstadum, Petershof, Schafflund, Wallsbüll, Unaften, Handewitt, Flensburg, Wees, Munkbrarup, Langballig, Dollerup, Nübel, Steinbergkirche, Steinberg, Koppelheck, Ohrfeld, Lehbek, Gelting, Gundelsby, Rabel, Kappeln.
Opis trasy.
Odcinek w Szlezwiku-Holsztynie przebiega od skrzyżowania z drogą B5 w Klixbühl do skrzyżowania z drogami B201 i B203 w Kappeln.
Odcinek w Meklemburgii-Pomorzu Przednim.
Miejscowości leżące przy B199.
Breest, Postlow, Görke.
Opis trasy.
Odcinek w Meklemburgii-Pomorzu Przednim przebiega od skrzyżowania z autostradą A20 na węźle "Anklam" koło miejscowości Breest do skrzyżowania z drogą B110 w Görke na przedmieściach Anklam.

</doc>
<doc id="1270105" url="https://pl.wikipedia.org/wiki?curid=1270105" title="Wyspa Mnichów">
Wyspa Mnichów



</doc>
<doc id="1270106" url="https://pl.wikipedia.org/wiki?curid=1270106" title="Description de l'Égypte">
Description de l'Égypte

Opisanie Egiptu (fr. "Description de l’Égypte") – wszechstronny naukowy opis wszystkich aspektów starożytnego i nowożytnego Egiptu będący wynikiem badań 160 naukowców i około 2000 rysowników i uczestników wyprawy Napoleona do Egiptu odbytej w latach 1798–1801. Dzieło składające się z 12 tomów wydano w 1809-1822.
Samą sztukę starożytną opisuje skromny fragment pracy poświęconej w zdecydowanej części geografii, hydrografii, zoologii i innym zagadnieniom ówczesnego Egiptu. Do dnia dzisiejszego wchodzi w skład podręczników dla osób rozpoczynających studia nad Egiptem.
Pełny tytuł brzmi: "Description de l’Égypte, ou Recueil des observations et des recherches qui ont été faites en Égypte pendant l’expédition de l’armée française".

</doc>
<doc id="1270107" url="https://pl.wikipedia.org/wiki?curid=1270107" title="Erik Lincar">
Erik Lincar

Erik Augustin Lincar (ur. 16 października 1978 w Oradei) – piłkarz rumuński grający na pozycji defensywnego pomocnika.
Kariera klubowa.
Lincar pochodzi z Oradei. Piłkarską karierę rozpoczął w szkółce piłkarskiej Girondins Bordeaux, ale w 1997 roku opuścił Francję i powrócił do Rumunii. Podpisał profesjonalny kontrakt ze Steauą Bukareszt, a 23 sierpnia zadebiutował w pierwszej lidze w przegranym 1:3 meczu z Oţelul Galaţi. W zespole Steauy będąc rezerwowym wywalczył mistrzostwo Rumunii, a już w sezonie 1998/1999 był podstawowym zawodnikiem zespołu. Dwukrotnie z rzędu zajął z nią 3. miejsce w lidze oraz zdobył Puchar Rumunii. W 2001 roku po raz drugi został mistrzem kraju, a w 2002 zajął 4. miejsce.
Latem 2002 Licnar wyjechał do Grecji. Został piłkarzem Panathinaikosu, jednak przez cay sezon rozegrał tylko 10 spotkań dla ateńskiego zespołu, który został wicemistrzem Grecji. W 2003 roku odszedł do APO Akratitos, ale spadł nim do drugiej ligi.
W 2004 roku Lincar trafił do Rosji. Przeszedł do Amkaru Perm. W Premier Lidze rozegrał 5 spotkań, a w 2005 roku grał w wyjściowym składzie Amkaru. W 2006 roku wrócił do Rumunii. W sezonie 2006/2007 spadł z Naţionalem Bukareszt z pierwszej do drugiej ligi.
Kariera reprezentacyjna.
W reprezentacji Rumunii Lincar zadebiutował 28 kwietnia 1999 roku w wygranym 1:0 meczu z Belgią. W 2000 roku został powołany przez Emerica Ieneia do kadry na Euro 2000, jednak nie zagrał tam w żadnym spotkaniu. Po tym turnieju przestał występować w reprezentacji, dla której zaliczył 5 spotkań.

</doc>
<doc id="1270111" url="https://pl.wikipedia.org/wiki?curid=1270111" title="Wzorzec analityczny">
Wzorzec analityczny

Wzorzec analityczny, substancja odniesienia - rodzaj jednorodnej substancji o ściśle określonym składzie ustalonym na podstawie wielokrotnych analiz, które zostały wcześniej wykonane ściśle określonymi metodami w różnych laboratoriach. Wzorzec analityczny jest powszechnie stosowany w analizach porównawczych, które pozwalają na sprawdzenie nowych metod produkcji, poprzez porównanie ich ze wcześniej opracowanymi, a także upewnienie się co do właściwego działania określonej aparatury.

</doc>
<doc id="1270113" url="https://pl.wikipedia.org/wiki?curid=1270113" title="Substancja odniesienia">
Substancja odniesienia



</doc>
<doc id="1270114" url="https://pl.wikipedia.org/wiki?curid=1270114" title="Pavel Kohout">
Pavel Kohout

Pavel Kohout (ur. 20 lipca 1928 w Pradze) – czeski prozaik, poeta i dramaturg, działacz opozycji demokratycznej, jeden z najbardziej znanych pisarzy czeskich.
Życiorys.
W dzieciństwie mieszkał m.in. w Oświęcimiu, gdzie jego ojciec pracował jako przedstawiciel zakładów motoryzacyjnych „Praga”. Debiutował jako poeta w 1945 r. na łamach pisma „Mladá fronta”. Studiował krótko komparatystykę literacką, estetykę i dramat na Wydziale Humanistycznym Uniwersytetu w Pradze. W 1947 r. rozpoczął pracę w redakcji młodzieżowej Radia Czechosłowackiego. Był w tym czasie aktywistą Związku Młodzieży Czechosłowackiej, później także partii komunistycznej (KPCz). W latach 1949–1950 był drugim attaché kulturalnym w ambasadzie Czechosłowacji w Moskwie. Następnie, w latach 1951–1952 redaktor naczelny czasopisma „Dikobraz”. Od 1952 do 1954 r. odbywał służbę wojskową, będąc redaktorem działu kultury pisma „Československý Voják” („Żołnierz Czechosłowacki”). W 1956 r. był krótko reporterem i komentatorem w telewizji czechosłowackiej, następnie zajął się głównie twórczością literacką. Od 1963 do 1966 r. pracował jako kierownik literacki w praskim teatrze „Divadlo na Vinohradech”.
W 1967 r., po wystąpieniu na IV zjeździe Stowarzyszenia Pisarzy Czechosłowackich (gdzie m.in. odczytał list protestacyjny Aleksandra Sołżenicyna napisany na Zjazd Pisarzy ZSRR), został wraz z innymi pisarzami poddany postępowaniu dyscyplinarnemu. W 1968 r. był jednym z przywódców Praskiej Wiosny. Został usunięty z partii komunistycznej, a jego książki wycofano z księgarń i bibliotek.
W 1977 r. stał się jednym ze współtwórców „Karty 77” – ugrupowania opozycyjnego, walczącego w obronie praw człowieka i demokracji. W 1979 r. otrzymał paszport i wyjechał z żoną do Austrii na zaproszenie kanclerza Brunona Kreiskiego (m.in. reżyserował w wiedeńskim Burgtheater), lecz już bez prawa powrotu do kraju. Pozbawiony również obywatelstwa czechosłowackiego, w 1980 r. przyjął austriackie. Ojczyznę po raz pierwszy odwiedził dopiero w 1989 r.
W latach 70. i 80. wydawał opowiadania i eseje w krajowym drugim obiegu (samizdat) i za granicą. W 1976 r. na Broadwayu odbyła się premiera jego najbardziej znanej sztuki pt. "Ubohý vrah" ("Biedny morderca"). W 1988 r. na podstawie jego sztuki "Marie zápasí s anděly" ("Maria walczy z aniołami") powstał film w reż. G. Albertazziego pt. "Andělé moci" ("Anioły władzy"). Pisarz reżyserował własne sztuki, a także dramaty innych autorów (m.in. "Rewizor" Nikołaja Gogola, Wiedeń 1979). Był też reżyserem filmowym (m.in. twórcą "Sedm zabitých" – "Siedmiu zabitych", 1965, wspólny scenariusz z Jeleną Mašínovą; "Svatba s podmínkou", 1965; "Ucho", spektakl teatru telewizji ZDF/ORF 1983 według tekstu J. Procházki).
Wyróżnienia i nagrody: Wielka Austriackia Nagroda Państwowa za Literaturę Europejską (Großer Österreichischer Staatspreis für Europäische Literatur). Członek Niemieckiej Akademii Języka i Dzieła.
Tworzy w języku czeskim i niemieckim. Na polski tłumaczony przez Leszka Engelkinga (dla pisma „Literatura na Świecie”), Andrzeja Jagodzińskiego, Krystynę Krauze, Małgorzatę Łukasiewicz (z j. niem.), Czesława Sojeckiego i Józefa Waczkowa.
W Polsce po 1989 r. ukazała się jedna z jego powieści ("Kacica") i wybór dramatów, fragmenty jego twórczości publikowała też „Literatura na Świecie”. W latach 60. grano w teatrach Warszawy (Klasyczny), Łodzi, Radomia, Zielonej Góry i Jeleniej Góry dwie sztuki Kohouta: "Miłość" ("Taková láska") i "W 80 dni dookoła świata" (obie w przekładzie Czesława Sojeckiego). Po 1989 r. wystawiane były: "Wojna na trzecim piętrze" (Teatr Montownia w Warszawie, premiera 10 listopada 2006 r., reż. Paweł Aigner, muz. Zygmunt Konieczny), "Cyjanek o piątej" (Teatr Polski w Warszawie, premiera 10 marca 2007 r., oprac. i reż. Dorota Ignatjew; także spektakl Teatru TVP, premiera 16 maja 2005 r., reż. Andrzej Titkow), "Bolero Artura" (Teatr im. Stefana Żeromskiego w Kielcach, premiera 12 stycznia 2008 r., reż. Piotr Szczerski).
Kohout był trzykrotnie żonaty (obecnie z czeską pisarką i scenarzystką Jeleną Mašínovą). Jego syn Ondřej Kohout jest artystą plastykiem, córka – Tereza Boučkova – pisarką. Mieszka w Pradze i Wiedniu.

</doc>
<doc id="1270115" url="https://pl.wikipedia.org/wiki?curid=1270115" title="Sokół 600">
Sokół 600



</doc>
<doc id="1270116" url="https://pl.wikipedia.org/wiki?curid=1270116" title="Zapraszamy do Trójki">
Zapraszamy do Trójki

Zapraszamy do Trójki – audycja informacyjno-muzyczna Programu Trzeciego Polskiego Radia nadawana od 1974 roku do 20 sierpnia 2020 oraz ponownie od grudnia 2020. Przed przerwą jesienią 2020 r. jej elementem były emitowane na żywo wypowiedzi słuchaczy.
W kształcie nawiązującym stylem do „Radiokuriera” nadawanego od początku lat 70., istniała od kwietnia 1982 roku. Pierwsze wydanie w nowej formule przedstawił Jarosław Kawecki (05.04.1982, 6:00 – 9:05).
Prezentowana była dwa razy dziennie, od poniedziałku do piątku, od godziny 6:00 rano do godziny 9:00 i po raz drugi od godziny 16:00 do 19:00 (w latach 80. nadawano również wydanie nocne, od godziny 23:00 do godziny 2:00 – było to wówczas autorskie pasmo muzyczne). Jesienią 2017 roku zlikwidowano sobotnie, poranne wydanie programu.
Audycję prowadzili m.in.: Marcin Łukawski, Wojciech Mann, Marek Niedźwiecki, Wojciech Reszczyński, Sławomir Zieliński, Mariusz Max Kolonko, Paweł Rabiej, Mirosław Rogalski, Krzysztof Ziemiec, Jarosław Kuźniar, Tomasz Sianecki, Grzegorz Miecugow, Maciej Zembaty, Michał Kowalewski, Robert Kantereit, Katarzyna Borowiecka, Katarzyna Pruchnicka, Marek Wałkuski, Jakub Strzyczkowski, Patrycjusz Wyżga, Krystian Hanke, Marcin Pośpiech, czy Piotr Łodej. Gościnnie występowali także Andrzej Kruszewicz, Tomasz Rożek, Piotr Metz, Beata Michniewicz, Michał Żakowski, Marcin Zaborski, Michał Nogaś, Dorota Wysocka-Schnepf, Krzysztof Skowroński, Joanna Kołaczkowska, Filip Jaślar, Piotr Bukartyk, Krzysztof Szubzda, Magdalena Jethon, Maja Borkowska, Katarzyna Kłosińska, Bartosz Gil, Aleksandra Budka i Ernest Zozuń.
W latach 1982–2002 prowadzona była również w każde sobotnie popołudnie przez Piotra Kaczkowskiego. Trwała wówczas trzy godziny i była to w pełni autorska, muzyczna audycja. Ostatnią audycję poprowadził 9 marca 2002.
Od 21 maja 2020 roku, przez następny tydzień, popołudniowe wydanie (później także poranne) audycji nie było emitowane z uwagi na brak osoby, która mogłaby poprowadzić program. W tym czasie na antenie nadawana była jedynie muzyka przeplatana serwisami informacyjnymi i reklamami. Sprawa była związana z odejściem wielu członków redakcji Trójki po incydencie wokół 1998. notowania „Listy Przebojów Trójki”.
Ostatnie wydanie ukazało się 20 sierpnia 2020 roku w paśmie porannym, prowadził Marcin Pośpiech. Wydanie popołudniowe zostało zdjęte z anteny na godzinę przed emisją, zaraz po odwołaniu ówczesnego Dyrektora Redaktora Naczelnego Trójki, Jakuba Strzyczkowskiego.

</doc>
<doc id="1270118" url="https://pl.wikipedia.org/wiki?curid=1270118" title="Sokół 125">
Sokół 125



</doc>
<doc id="1270125" url="https://pl.wikipedia.org/wiki?curid=1270125" title="Kanion De Chelly">
Kanion De Chelly

Kanion De Chelly – kanion położony w północno-wschodniej części Arizony w USA.
1 kwietnia 1931 uznany został za pomnik przyrody ("Natural Monument"). Znajdują się tu ruiny domostw prehistorycznych plemion indiańskich.

</doc>
<doc id="1270128" url="https://pl.wikipedia.org/wiki?curid=1270128" title="Suecia Antiqua et Hodierna">
Suecia Antiqua et Hodierna

Suecia Antiqua et Hodierna ("Szwecja starożytna i współczesna") – tytuł dzieła zawierającego drzeworyty przedstawiające Szwecję, zebrane w XVII wieku przez Erika Dahlbergha. Dzieło miało w swoim założeniu przedstawiać potęgę Szwecji, ówczesnego mocarstwa. Wzorem i inspiracją dla stworzenia "Suecia antiqua et hodierna" były dzieła szwajcarskiego rytownika Matthäusa Meriana.

</doc>
<doc id="1270129" url="https://pl.wikipedia.org/wiki?curid=1270129" title="Droga krajowa B200 (Niemcy)">
Droga krajowa B200 (Niemcy)

Droga krajowa (federalna) B200 () – niemiecka droga krajowa przebiegająca z zachodu na północny wschód od skrzyżowania z drogą B5 na obwodnicy Husum do granicy z Danią w Kupfermühle, na północ od Flensburga, w kraju związkowym Szlezwiku-Holsztynie.
W 1967 roku otwarto zachodnią obwodnicę Flensburga, która od lat 70. do 1987 roku funkcjonowała jako autostrada federalna A205.

</doc>
<doc id="1270131" url="https://pl.wikipedia.org/wiki?curid=1270131" title="Suecia antiqua et hodierna">
Suecia antiqua et hodierna



</doc>
<doc id="1270140" url="https://pl.wikipedia.org/wiki?curid=1270140" title="Ujjain">
Ujjain

Ujjain – miasto w Indiach, w stanie Madhya Pradesh, w górach Windhja, nad rzeką Sipra. W 2011 r. miasto to zamieszkiwało 515 215 osób.
W tym mieście rozwinęło się rzemiosło tkackie, a także przemysł bawełniany, spożywczy, metalowy, materiałów budowlanych oraz odzieżowy.

</doc>
<doc id="1270141" url="https://pl.wikipedia.org/wiki?curid=1270141" title="Binda">
Binda

Binda (z niem. "Binde" – opaska) – opaska do podwiązywania wąsów dla nadania im odpowiedniego kształtu.
Mocowaną z tyłu głowy lub do uszu przy pomocy tasiemek albo gumki, zakładano ją na noc na wąsy dla utrzymania ich kształtu po uprzednim nałożeniu na nie pomady (fiksatuaru). Wkładano ją też np. na kilka godzin przed przyjęciem, by utrwalić pożądany kształt wąsów.
W drugiej połowie XIX wieku zarost (broda i wąsy) świadczył o stateczności i powadze mężczyzn (młodych i niedoświadczonych nazywano lekceważąco „gołowąsami”). Musiał być jednak nieprzesadny i starannie pielęgnowany (nacierany pomadą, również barwiony na czarno, gdy przybywało siwizny). Binda nie tylko utrwalała nadany kształt wąsów, ale też chroniła pościel przed zanieczyszczeniem użytym czernidłem (szwarcpomadą) i fiksatuarem. Wraz z nastaniem mody na cienkie wąsy (tzw. mysi ogon) Napoleona III czy później na podkręcone wąsy Wilhelma II, binda była niezbędna dla utrwalenia ich w tej formie. 
Zaprzestano jej używania po nadejściu mody na gładko wygolone twarze w dwudziestoleciu międzywojennym.
W stroju kobiecym pierwszej połowy XVIII wieku bindą nazywano również zdobiącą szyję obróżkę z marszczonych koronek (np. gipiury) bądź wstążek (riuszek), która uzupełniała ówczesną toaletę damską.

</doc>
<doc id="1270143" url="https://pl.wikipedia.org/wiki?curid=1270143" title="Becrux">
Becrux



</doc>
<doc id="1270145" url="https://pl.wikipedia.org/wiki?curid=1270145" title="Święta Katarzyna (miejscowość w Egipcie)">
Święta Katarzyna (miejscowość w Egipcie)

Święta Katarzyna (arab. سانت كاترين, trl. "Sānt Kātrīn", trb. "Sant Katrin") – miejscowość w południowej części muhafazy Synaj Południowy w Egipcie.
Nad Świętą Katarzyną wznoszą się: Góra Synaj, gdzie Jahwe przekazał Mojżeszowi Dekalog oraz Góra Świętej Katarzyny – najwyższy szczyt Egiptu.
Obok miejscowości znajduje się klasztor św. Katarzyny (m.in z gorejącym krzewem) i port lotniczy.
Na dużym placu kończą kurs autobusy i znajduje się postój taksówek. Po jednej stronie placu ciągną się arkady z bankiem, kilkoma sklepami i restauracjami, po przeciwnej stronie znajduje się posterunek policji turystycznej oraz mały szpital. W pobliżu meczetu jest poczta. Na końcu drogi, przed klasztorem znajduje się informacja turystyczna tutejszego protektoratu. W miejscowej drużynie piłkarskiej grają wyłącznie Beduini, którzy w ramach treningu dwa razy dziennie wbiegają na górę Synaj i z niej zbiegają.
W miejscowości znajduje się też stacja benzynowa, a przy wjeździe do Świętej Katarzyny punkt kontroli wojskowej.
Ponad 75% mieszkańców stanowią Beduini, pozostałe grupy to: Egipcjanie (20%), Grecy (4%), Rosjanie (1%).

</doc>
<doc id="1270146" url="https://pl.wikipedia.org/wiki?curid=1270146" title="Sybaldia">
Sybaldia

Sybaldia ("Sibbaldia" ) – rodzaj roślin z rodziny różowatych ("Rosaceae"). Do rodzaju należy w zależności od ujęcia od 6 do około 20 gatunków, występujących w strefie okołobiegunowej i na obszarach górskich półkuli północnej. Do flory Polski należy sybaldia rozesłana ("S. procumbens"). Nazwa rodzajowa upamiętnia profesora medycyny z Edynburga – Roberta Sibbalda (1642–1722).
Systematyka.
Pozycja systematyczna przedstawicieli tego rodzaju jest problematyczna. Włączani bywają w całości lub w części do rodzajów "Argentina" , "Piletophyllum" , "Potentilla", "Sibbaldianthe" lub "Sibbaldiopsis".
Rodzaj z podplemienia "Fragariinae", plemienia "Potentilleae", podrodziny "Rosoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.

</doc>
<doc id="1270147" url="https://pl.wikipedia.org/wiki?curid=1270147" title="Sam Harris">
Sam Harris

Sam Harris, właśc. Samuel Benjamin Harris (ur. 9 kwietnia 1967 w Los Angeles) – amerykański pisarz, neurobiolog, filozof, współzałożyciel i dyrektor generalny The Reason Project. Od 2015 prowadzi autorski podcast "Making Sense" (do odcinka nr 146 z 16 stycznia 2019 znany jako "Waking Up with Sam Harris)". Publikował w czasopismach: New Statesman, Nature, The Washington Post, The New York Times i Newsweek. Najbardziej znany ze swojej krytyki religii, a w szczególności islamu. W swojej twórczości zajmuje się szerokim zakresem tematów, w tym: racjonalnością, religią, etyką, wolną wolą, neuronauką, medytacją, filozofią umysłu, polityką, terroryzmem i sztuczną inteligencją.
Życiorys.
Urodził się jako syn Żydówki i kwakra. Ukończył studia na Uniwersytecie Stanforda, specjalizując się w filozofii. Otrzymał stopień doktora w dziedzinie neurobiologii. Używając czynnościowej tomografii rezonansu magnetycznego (fMRI) bada fizjologiczne podstawy zjawisk wiary, niewiary i niepewności.
Medytacja.
Harris jest zwolennikiem świeckiego podejścia do medytacji. Jego metody rozwinęły się z tradycji Vipassany i Dzogczen. Uważa, że kluczowym celem medytacji jest doświadczenie tego, że poczucie jaźni jest iluzją. We wrześniu 2018 roku Harris wydał aplikację „Waking up“, służącą do nauki medytacji.

</doc>
<doc id="1270152" url="https://pl.wikipedia.org/wiki?curid=1270152" title="Izunokuni">
Izunokuni

 – miasto w Japonii, w prefekturze Shizuoka (środkowe Honsiu).
Położenie.
Miasto leży w zachodniej części prefektury Shizuoka u nasady półwyspu Izu. Graniczy z: Atami, Numazu, Itō i Izu w prefekturze Shizuoka.
Historia.
Miasto powstało 1 kwietnia 2005 roku, z połączenia miasteczek Ohito, Izunagaoka i Nirayama.

</doc>
<doc id="1270153" url="https://pl.wikipedia.org/wiki?curid=1270153" title="SMI">
SMI



</doc>
<doc id="1270156" url="https://pl.wikipedia.org/wiki?curid=1270156" title="Jeżogłówka">
Jeżogłówka

Jeżogłówka ("Sparganium" L.) – rodzaj roślin jednoliściennych zaliczany w niektórych systemach klasyfikacyjnych (m.in. system Cronquista z 1981, system Reveala z lat 1994–1999 i 2007) do monotypowej rodziny jeżogłówkowatych ("Sparganiaceae"). W ujęciu Angiosperm Phylogeny Website i według systemu APG IV z 2016 rodzaj włączany jest do rodziny pałkowatych ("Typhaceae"). Obejmuje w zależności od ujęcia 19 do 21 gatunków. Rośliny te występują głównie w strefie umiarkowanej półkuli północnej. Związane są z brzegami wód. 
Zasięg geograficzny.
Jeżogłówki występują głównie w północnej części strefy umiarkowanej na półkuli północnej, część gatunków ma zasięg okołobiegunowy. Największe zróżnicowanie występuje we wschodniej Azji i w Ameryce Północnej. Nieliczne gatunki występują na południu w Meksyku i na wyspach Oceanu Spokojnego sięgając po Nową Zelandię. W Europie obecnych jest 7 gatunków. W Polsce rosną cztery gatunki, jeden podgatunek podnoszony w niektórych ujęciach do rangi gatunku i mieszaniec.
Biologia i ekologia.
Kwiaty są bezwonne i wiatropylne, rzadziej zapylane są przez bzygowate. Kwitnienie przypada na okres od późnej wiosny do końca lata, jest krótsze u roślin występujących na wyższych szerokościach północnych i na wyższych wysokościach. Owoce dojrzewają późnym latem i jesienią. Są istotnym składnikiem diety kaczkowatych jesienią i wczesną zimą. Liczba chromosomów n = 15. 
Systematyka.
Rodzaj jeżogłówka włączany jest do rodziny pałkowatych ("Typhaceae"). Rodzina ta stanowi grupę siostrzaną dla rodziny bromeliowatych "Bromeliaceae", wraz z którymi tworzy klad bazalny rzędu wiechlinowców ("Poales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Typhanae" Thorne ex Reveal, rząd pałkowce ("Typhales" Dumort.), rodzina jeżogłówkowate ("Sparganiaceae" F. Rudolphi).

</doc>
<doc id="1270158" url="https://pl.wikipedia.org/wiki?curid=1270158" title="Cnoty wlane">
Cnoty wlane



</doc>
<doc id="1270159" url="https://pl.wikipedia.org/wiki?curid=1270159" title="Andrzej Stech">
Andrzej Stech

Andrzej Stech (ochrz. 9 września 1635 w Słupsku, zm. 12 stycznia 1697 w Gdańsku) – gdański malarz i rysownik okresu baroku.
Życie.
Był synem malarza Heinricha Stecha z Lubeki. W 1636 wraz z rodziną przybył do Gdańska. Prawdopodobnie uczył się u swego ojca, od 1653 zapewne u swego teścia Adolfa Boya (1612–1683/3). W 1658 poślubił córkę mistrza, wdowę po malarzu Auguście Ranischu. Po śmierci pierwszej żony wziął ślub z Adelgundą, córką Nikiasza Wulfa. Z pierwszego małżeństwa miał pięcioro, z drugiego czworo dzieci. W 1662 został mistrzem cechowym na podstawie prac: "Powołanie św. Andrzeja" i "Krezus rzucający się w płomienie". W 1667 otrzymał gdańskie obywatelstwo. W 1673 został ławnikiem. Od 1677 pracował dla króla Jana III Sobieskiego. Jego brat również był malarzem.
Twórczość.
Malował obrazy religijne, portrety, martwe natury, sceny alegoryczne i historyczne.
Na zamówienie władz Gdańska wykonywał liczne portrety oraz projekty gobelinów do Dworu Artusa. Malował obrazy religijne dla miejskich świątyń protestanckich oraz kościołów katolickich w Gdańsku, Oliwie i Pelplinie. Wiele prac wykonał dla króla Jana III Sobieskiego, m.in. niezachowane malowidła sufitowe w Pałacu w Wilanowie. Jako portrecista łączył wzorce malarzy niderlandzkich z tradycją portretową stworzoną przez Daniela Schultza. 
W sztuce religijnej pozostawał pod wpływem malarstwa flamandzkiego, głównie Petera Paula Rubensa. W latach 1689-96, przy udziale uczniów, wykonał zespół 15 obrazów do klasztoru cystersów w Pelplinie. Do jego najlepszych obrazów należy "Fundacja klasztoru w Pogódkach" (1675). Ta duża wielkoformatowa kompozycja ukazuje wydarzenie historyczne, które miało miejsce w 1258. Artysta zaktualizował stroje i architekturę, która przypomina współczesne mu wnętrze kościoła w Pelplinie. 
Europejski sukces odniósł jako ilustrator dzieł naukowych Jana Heweliusza (30 rysunków do "Machineae coelestis") i przyrodnika Jakuba Breyna (37 rysunków kwiatów do "Icones exoticarum plantarum").
Wybrane dzieła.
1674-1679

</doc>
<doc id="1270161" url="https://pl.wikipedia.org/wiki?curid=1270161" title="Sybaldia rozesłana">
Sybaldia rozesłana

Sybaldia rozesłana ("Sibbaldia procumbens" L.) – gatunek rośliny z rodziny różowatych ("Rosaceae").
Rozmieszczenie geograficzne.
Gatunek cyrkumborealny, arktyczno-alpejski. Występuje w Ameryce Północnej, Azji i Europie. W Europie występuje w północnej Rosji, Szkocji, na Półwyspie Skandynawskim oraz w górach: Pireneje, Alpy, Apeniny, Wogezy, Jura, Karpaty, Góry Dynarskie i góry Korsyki i Półwyspu Bałkańskiego. Podano także jej izolowane stanowisko w obwodzie kaliningradzkim. W Polsce gatunek ten podany został z 12 stanowisk, wszystkie w Tatrach Zachodnich, głównie w Czerwonych Wierchach. Do 2008 r. potwierdzono jego występowanie na 10 stanowiskach: Wyżnia Polana Tomanowa, Hala Upłaz, polana Upłaz, Mała Świstówka, pomiędzy Małą a Wielką Świstówką, Ciemniak, Krzesanica, Dolina Litworowa, okolice Małołąckiej Przełęczy, Kopa Kondracka, Wyżnia Kondracka Przełęcz.
Biologia i ekologia.
Bylina, hemikryptofit. Orofit, występujący w Tatrach głównie w piętrze halnym. Występuje głównie na wyleżyskach, na podłożu bezwapiennym (mimo że występuje w rejonie Tatr zbudowanym z wapieni, to rośnie na płytkich, pokrywających wapienie silnie szkieletowych glebach o odczynie kwaśnym lub lekko kwaśnym). Gatunek charakterystyczny dla rzędu (O.) "Salicetalia herbaceae" i Ass. "Salicetum herbaceae". Kwitnie od czerwca do sierpnia. Liczba chromosomów 2n = 14.
Zagrożenia.
Kategorie zagrożenia gatunku:
Wszystkie stanowiska tej rośliny w Polsce znajdują się na obszarze Tatrzańskiego Parku Narodowego i większość z nich nie jest zagrożona. Zagrożone są jedynie 2 stanowiska: na polanie Upłaz z powodu jej zarastania i na Wyżniej Kondrackiej Przełęczy z powodu zadeptywania przez turystów.

</doc>
<doc id="1270162" url="https://pl.wikipedia.org/wiki?curid=1270162" title="Mala Noche">
Mala Noche

Mala Noche – amerykański film sensacyjny z 1985 roku, zrealizowany na podstawie autobiograficznej powieści Walta Curtisa. W Polsce film znany także jako Zła noc ().
Fabuła.
Młody Amerykanin ubiega się o względy meksykańskiego emigranta.
Recenzje.
Film spotkał się z pozytywnym odbiorem krytyków. Agregujący recenzje filmowe serwis Rotten Tomatoes, w oparciu o dwadzieścia jeden omówień, okazał obrazowi 95-procentowe wsparcie. Według Seana Axmakera (Turner Classic Movies Online), obraz stanowi "studium zaślepienia i odrzucenia, euforii i frustracji". Rob Humanick (Slant Magazine) skwitował "Mala Noche" jako dzieło "zmysłowe".

</doc>
<doc id="1270163" url="https://pl.wikipedia.org/wiki?curid=1270163" title="Project Reason">
Project Reason

Project Reason – fundacja charytatywna założona przez Sama Harrisa, mająca na celu propagowanie wiedzy naukowej i sekularyzmu w społeczeństwie. Zachęca do krytycznego myślenia. Zajmuje się zwoływaniem kongresów, produkcją filmów, funduje badania naukowe i badania opinii publicznej, pomaga innym organizacjom non-profit oraz oferuje materialne wsparcie dla religijnych dysydentów i intelektualistów – w celu podważenia wpływu dogmatyzmu, przesądów i bigoterii.
Członkowie fundacji.
Projekt przyciągnął wiele osobistości z różnych dziedzin, do fundacji należą m.in.:

</doc>
<doc id="1270168" url="https://pl.wikipedia.org/wiki?curid=1270168" title="Raffaele De Ferrari">
Raffaele De Ferrari

Raffaele De Ferrari Rodino (ur. 1732, zm. 1801) – polityk genueński, doża Genui.
Był prezydentem senatu Genui w 1786 roku. Gdy doża Giovanni Battista Ayroli w maju 1786 roku ustępował z urzędu, powierzył kierowanie państwem jemu i jego zastępcy Marco Antonio Gentile.
W okresie 4 VII 1787 - 4 VII 1789 doża Genui.

</doc>
<doc id="1270170" url="https://pl.wikipedia.org/wiki?curid=1270170" title="Ueda">
Ueda

 – miasto w Japonii, na wyspie Honsiu, w prefekturze Nagano.

</doc>
<doc id="1270172" url="https://pl.wikipedia.org/wiki?curid=1270172" title="Niegryłów">
Niegryłów

Niegryłów ("Negrylów", "Negryłów") – potok, lewy dopływ górnego Sanu o długości 4,98 km i powierzchni zlewni 5,77 km².
Potok płynie w Bieszczadach Zachodnich. Jego źródlisko znajduje się na wschodnim stoku Kińczyka Bukowskiego oraz Stińskiej, na wysokości ok. 1100 m n.p.m. Spływa w kierunku N-NE, a następnie, w okolicy wzniesień Szczołb oraz Kiczera Beniowska uchodzi do Sanu (ok. 740 m n.p.m.).
Nad potokiem, w pobliżu ujścia, do niedawna znajdował się "Schron nad Negrylowem", będący ostatnim miejscem na awaryjny nocleg podczas wędrówki przez Worek Bieszczadzki do leżących po polskiej stronie źródeł dopływów górnego Sanu. Schron ten został ostatecznie rozebrany przez Bieszczadzki Park Narodowy w lecie 2008 roku.

</doc>
<doc id="1270173" url="https://pl.wikipedia.org/wiki?curid=1270173" title="Chelly">
Chelly



</doc>
<doc id="1270179" url="https://pl.wikipedia.org/wiki?curid=1270179" title="Lepnica francuska">
Lepnica francuska

Lepnica francuska ("Silene gallica" L.) – gatunek rośliny z rodziny goździkowatych ("Caryophyllaceae"). Jako gatunek rodzimy występuje w Europie, zachodniej Azji i północnej Afryce; ponadto szeroko rozprzestrzeniony jako gatunek zawleczony. W Polsce rośnie głównie w części południowo-zachodniej i południowej.
Biologia i ekologia.
Roślina jednoroczna, chwast. Rośnie na polach uprawnych, miedzach i ugorach. Kwitnie w czerwcu i lipcu. Gatunek charakterystyczny zespołu "Geranio-Silenetum gallicae". Liczba chromosomów 2n = 24.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wymarcie (kategoria zagrożenia: V). W wydaniu z 2016 roku otrzymała kategorię EN (zagrożony).

</doc>
<doc id="1270180" url="https://pl.wikipedia.org/wiki?curid=1270180" title="TCIOF">
TCIOF



</doc>
<doc id="1270181" url="https://pl.wikipedia.org/wiki?curid=1270181" title="Międzysłowie">
Międzysłowie

Międzysłowie – pojęcie wprowadzone przez Juliana Przybosia, związane z koncepcją języka poetyckiego Awangardy Krakowskiej. Istotą międzysłowia są dodatkowe, utajone sensy pojawiające się w tekście poetyckim, będące wynikiem wzajemnego oddziaływania na siebie znaczeń słów wchodzących w obręb utworu. Głównym sposobem organizacji międzysłowia ma być metafora, wydobywająca z „minimum słów – maksimum aluzji wyobrażeniowych”.

</doc>
<doc id="1270182" url="https://pl.wikipedia.org/wiki?curid=1270182" title="Derrick Adkins">
Derrick Adkins

Derrick Ralph Adkins (ur. 2 lipca 1970 w Nowym Jorku) – amerykański lekkoatleta specjalizujący się głównie w biegu na 400 m przez płotki.
Rozpoczął występy na wielkich imprezach podczas Mistrzostw Świata w 1991 w Tokio, gdzie był szósty w finale biegu na 400 m przez płotki. Na Mistrzostwach Świata w 1993 w Stuttgarcie zajął 7, miejsce w tej konkurencji. Zwyciężył na tym dystansie na Uniwersjadzie w 1991 i w 1993.
W 1994 zdobył mistrzostwo USA. Powtórzył to osiągnięcie w 1995, a następnie zdobył złoty medal na Mistrzostwach Świata w 1995 w Göteborgu przed Samuelem Matete z Zambii. W 1996 rywalizował głównie z Matete. Matete wygrał cztery z pięciu wspólnych biegów przed Igrzyskami Olimpijskimi w Atlancie, ale w finale olimpijskim zwyciężył Adkins w czasie 47,54 s.
Adkins startował na Mistrzostwach Świata w 1997 w Atenach, ale niespodziewanie odpadł w półfinale. Swój rekord życiowy (47,54 s) ustanowił w 1995 w Lozannie. W 1996 zajął 3. miejsce w Halowych Mistrzostwach USA w biegu na 400 m.

</doc>
<doc id="1270190" url="https://pl.wikipedia.org/wiki?curid=1270190" title="Tajemnica Brokeback Mountain (opowiadanie)">
Tajemnica Brokeback Mountain (opowiadanie)

Brokeback Mountain – opowiadanie amerykańskiej pisarki E. Annie Proulx, będące historią trudnego i niebezpiecznego romansu, który połączył dwóch wiejskich chłopaków w scenerii amerykańskiego Wyoming lat 60. Opowiadanie to posłużyło za kanwę scenariusza wielokrotnie nagradzanego filmu pod tym samym tytułem, który w Polsce był rozpowszechniany jako "Tajemnica Brokeback Mountain".
Treść opowiadania jest wyrazem zainteresowań pisarki, która pasjonowała się przemianami społecznymi i ekonomicznymi wiejskich środowisk Vermontu, Nowej Fundlandii, Teksasu i Wyomingu. W opowiadaniu tym dużą rolę odgrywają związki z miejscem, krajobrazem i przyrodą – jest zdeterminowane geograficznie i kulturowo. Według pisarki jest przede wszystkim opowieścią o destruktywnej wiejskiej homofobii.
Bohaterowie "Brokeback Mountain" dorastali na samotnych, podupadających ranczach. Nie mają zupełnie wykształcenia, są prości i nieokrzesani. Jednego z nich ukształtowała brutalność ojca, drugiego tragiczny wypadek rodziców i bieda. Ennis i Jack poznają się, gdy mając po 19 lat, najęli się do marnej pracy przy sezonowym wypasie owiec. Obydwaj wychowani byli w tradycyjnym środowisku amerykańskiego zachodu. Marzą o sławie na rodeo lub własnym ranczo i rodzinie. Uczucie, które spada na nich w scenerii góry Brokeback, jest nieoczekiwane i zdeterminuje fatalnie ich całe życie.
Wydania.
Opowiadanie to po raz pierwszy ukazało się 13 października 1997, w czasopiśmie "The New Yorker". Po raz kolejny autorka umieściła je w zbiorze opowiadań zatytułowanym "Close Range: Wyoming Stories", wydanym w 1999.
W Polsce pierwsze wydanie tłumaczenia książki ukazało się w lutym 2006, nakładem wydawnictwa Rebis w związku z promocją filmu. Autorem tłumaczenia tej edycji jest Konrad Majchrzak. Publikację opatrzono esejem Annie Proulx w przekładzie Katarzyny Karłowskiej, opowiadającym o tym, jak powstawało opowiadanie oraz jego filmowa adaptacja.
Nagrody.
Opowiadanie zdobyło tuż po jego pierwszym wydaniu w Nagrodę O. Henry’ego i „National Magazine”. W 2006 Annie Proulx wraz z autorami scenariusza filmowego była również nominowana za "Brokeback Mountain" do USC Scripter Award.
Adaptacja.
Autorami scenariusza do filmu są hollywoodzcy scenarzyści Diana Ossana i Larry McMurtry. Opowiadanie Annie Proulx, które poznali z publikacji w „The New Yorker”, wywarło na nich tak duże wrażenie, że zdecydowali się kupić z własnych funduszy prawa do przerobienia go na scenariusz. Autorka miała sporo wątpliwości, co do możliwości przełożenia na język filmu tak intymnej historii. Kontrakt zdecydowała się podpisać ze względu na talent pisarski tej pary scenarzystów oraz dużą wiedzę McMurtry’ego na temat obyczajów i języka Zachodu. Gotowy materiał powstał w niecałe trzy miesiące.
Scenariusz w stosunku do pierwowzoru literackiego z konieczności musiał zostać mocno poszerzony, gdyż forma opowiadania jest z definicji dość krótka, a pisarka posługuje się zwięzłym, skondensowanym stylem. Rozwinięta została fabuła, bohaterowie rozbudowani na miarę pełnometrażowego filmu, wprowadzono kilka nowych postaci. Według opinii autorki opowiadania, scenarzystom udało się wykonać świetną pracę. Opowiadanie posłużyło za solidną bazę, a scenarzyści twórczo je wzbogacili, dochowując wierności oryginałowi.
Mimo to scenariusz przez prawie siedem lat czekał na realizację, zanim w 2003 zainteresowała się nim wytwórnia Focus i producent James Schamus. Stworzenie filmu powierzono, nie bez obaw pisarki, tajwańskiemu reżyserowi Angowi Lee, który wywiązał się z zadania znakomicie. Film został przyjęty przez publiczność i krytyków entuzjastycznie. Zdobył m.in. Złotego Lwa, trzy Oscary, dwie nagrody BAFTA i cztery Złote Globy.
Ostatecznie film w porównaniu do opowiadania zawiera kilka różnic. Przede wszystkim pominięto w nim scenę schadzki Ennisa i Jacka w motelu, która w opowiadaniu stanowi kluczowy moment – emocjonujący i determinujący ich dalsze losy. W filmie reżyser zdecydował się przesunąć kulminację akcji w czasie i rozbudzić w widzu emocje w bolesnej scenie rozstania obydwu bohaterów.
W filmie rozbudowane są role żon obydwu bohaterów, które w opowiadaniu są zaledwie naszkicowane. Wykreowane zostały również postaci uboczne kobiet – mądrych i dojrzałych, nie występujących u Annie Proulx. Taką kobietą jest matka Jacka, która rozumie i nie potrzebuje słów. Takimi kobietami są również druga filmowa kobieta Ennisa, którą traci oraz jego starsza córka. W filmie dodano istotny wątek buntu córki i scenę, gdy zaprasza ojca na swój ślub.

</doc>
<doc id="1270191" url="https://pl.wikipedia.org/wiki?curid=1270191" title="Warszawska Nike">
Warszawska Nike



</doc>
<doc id="1270197" url="https://pl.wikipedia.org/wiki?curid=1270197" title="Sosai Masutatsu Oyama">
Sosai Masutatsu Oyama



</doc>
<doc id="1270203" url="https://pl.wikipedia.org/wiki?curid=1270203" title="Vince Flynn">
Vince Flynn

Vince Flynn (ur. 6 kwietnia 1966, zm. 19 czerwca 2013 w Saint Paul) – amerykański pisarz.
Ukończył studia na Uniwersytecie Świętego Tomasza w Saint Paul w stanie Minnesota. Jego thrillery polityczne publikowane od 1999 roku zyskały dużą popularność w Ameryce i w Europie.
W 1999 roku ukazała się książka „Przejęcie władzy” o agencie CIA Mitchu Rappie. Zapoczątkowała cały cykl utworów o jego losach.
Seria o Mitchu Rappie.
Mitch Rapp jest przedstawiony przez autora jako tajny agent CIA do walki z terroryzmem. Jego głównym zadaniem jest udaremnianie ataków terrorystycznych na Stany Zjednoczone pochodzących z Bliskiego Wschodu. Bohater to skuteczny i nieustępliwy agent skłonny do podjęcia działań bardziej zdecydowanych niż powszechnie i prawnie przyjęte. Jego stała frustracja wynikająca z procedur i biurokracji jest głównym czynnikiem charakteryzującym całą serię.
Zmarł na raka prostaty w wieku zaledwie 47 lat.

</doc>
<doc id="1270206" url="https://pl.wikipedia.org/wiki?curid=1270206" title="Konwersja programów między platformy">
Konwersja programów między platformy



</doc>
<doc id="1270207" url="https://pl.wikipedia.org/wiki?curid=1270207" title="Ann Druyan">
Ann Druyan

Ann Druyan (ur. 13 czerwca 1949) – amerykańska autorka i producentka. Znana z zaangażowania w wiele projektów mających na celu popularyzację nauki i edukację; żona Carla Sagana; współautorka książek "Świat nawiedzany przez demony", "Cienie zapomnianych przodków", "Szepty Ziemi. Międzygwiezdna wiadomość Voyagerów" oraz oraz serii "Cosmos".
W swoich dziełach Druyan przedstawia ideę, że ludzie mogą rozumieć i podziwiać wszechświat bez wprowadzania koncepcji Boga.

</doc>
<doc id="1270209" url="https://pl.wikipedia.org/wiki?curid=1270209" title="Lepnica drobnokwiatowa">
Lepnica drobnokwiatowa

Lepnica drobnokwiatowa ("Silene borysthenica" (Gruner) Walters) – gatunek rośliny z rodziny goździkowatych ("Caryophyllaceae").
Rozmieszczenie geograficzne.
Gatunek występuje we wschodniej i południowej części Europy. W Polsce występuje głównie w okolicach Warszawy, skąd podawany był z kilkunastu stanowisk.
Biologia i ekologia.
Roślina dwuletnia. Kwitnie od maja do września. Rośnie w murawach napiaskowych z klasy "Sedo-Scleranthetea". Liczba chromosomów 2n = 24.
Zagrożenia.
Kategorie zagrożenia gatunku:

</doc>
<doc id="1270210" url="https://pl.wikipedia.org/wiki?curid=1270210" title="Angistri">
Angistri

Angistri (gr. Αγκίστρι) – mała grecka wyspa położona w Zatoce Sarońskiej, w administracji zdecentralizowanej Attyka, w regionie Attyka, w jednostce regionalnej Wyspy, w gminie Angistri. Dominującą roślinnością wyspy są lasy sosnowe.
Osadnictwo.
Na wyspie znajdują się zaledwie 3 osady mieszkalne którymi są, Milos, Skala oraz Limeneria. Milos (populacja 461 mieszkańców) jest największym miastem wyspy. Skala znajduje się 20 minut drogi od Milos, prowadzącą przez wybrzeże. W Skali znajdują się najlepsze warunki turystyczne przez co miasto jest najpopularniejszym miejscem odwiedzanym przez turystów. Skala posiada także liczne hotele oraz jedną z nielicznych na wyspie Plaża piaszczystych. Limeneria jest najmniejszą wioską na wyspie. Populacja jej wynosi zaledwie 105 mieszkańców. Ze względu na swoje ograniczone możliwości jest raczej rzadko odwiedzana przez turystów. Łącznie wyspę zamieszkuje 920 osób a powierzchnia wyspy wynosi 13,37km².
Lokalizacja.
Angistri znajduje się w bardzo bliskim położeniu Eginy, największej wyspy archipelagu wysp Sarońskich. Pomiędzy obiema wyspami kursują łodzie Ekspresu Angistri oraz nieliczne „wodne taksówki”. Na wyspę można się dostać także za pomocą kursujących połączeń promowych z portu w Pireusie.

</doc>
<doc id="1270213" url="https://pl.wikipedia.org/wiki?curid=1270213" title="Pomnik Bitwy o Monte Cassino w Warszawie">
Pomnik Bitwy o Monte Cassino w Warszawie

Pomnik Bitwy o Monte Cassino – pomnik w Warszawie w dzielnicy Śródmieście, zlokalizowany na skwerze pomiędzy ul. gen. Andersa a bramą Ogrodu Krasińskich na osi wejścia do Państwowego Muzeum Archeologicznego w warszawskim Arsenale.
Opis.
W grudniu 1994 Społeczny Komitet Budowy Pomnika Bitwy o Monte Cassino w Warszawie otrzymał lokalizację pomnika w jego obecnym miejscu. W czerwcu 1995 Stowarzyszenie Architektów Polskich ogłosiło konkurs na pomnik upamiętniający bitwę o Monte Cassino. Pomnik sfinansowano ze składek weteranów 2 korpusu i dotacji licznych instytucji. 
Monument został odsłonięty został 30 maja 1999 na skwerze przy Ogrodzie Krasińskich przez Irenę Anders w asyście Kompanii Reprezentacyjnej Wojska Polskiego, w ramach obchodów 55 rocznicy bitwy. W czasie ceremonii Prezydenta RP reprezentował p.o. Szefa Kancelarii Prezydenta RP Ryszard Kalisz.
Projekt pomnika wykonali: rzeźbiarz Kazimierz Gustaw Zemła i architekt Wojciech Zabłocki. Wykonany jest z żelbetu pokrytego białym marmurem "Bianco Carrara", a masa jego wyniosła 220 ton. Aby ustabilizować grunt pod 70-tonową kolumnę stanowiącą najwyższy element kompozycji, wbito w ziemię sześciometrowe pale.
Pomnik przedstawia bezgłową Nike ze śladami walki i okaleczenia wyłaniającą się ze strzaskanej, przewiązanej szarfą kolumny. W podstawie pomnika widać wzgórze przykryte całunem, postać Matki Boskiej i porozrzucane hełmy. Na dwumetrowym cokole, na którym widnieje Krzyż Monte Cassino, umieszczono też pod całunem urnę z prochami bohaterów. Oprócz tego na cokole wyrzeźbiono godła pięciu polskich jednostek, które brały udział w bitwie.

</doc>
<doc id="1270224" url="https://pl.wikipedia.org/wiki?curid=1270224" title="Kakegawa">
Kakegawa

 – miasto w Japonii, w prefekturze Shizuoka (środkowe Honsiu).
Położenie.
Miasto leży w zachodniej części prefektury Shizuoka nad Oceanem Spokojnym. Miasto graniczy z Shimadą, Kikugawą, Omaezaki i Fukuroi w prefekturze Shizuoka.
Historia.
Miasto powstało 1 kwietnia 2005 roku, z połączenia Kakegawy i miasteczek Daitō i Ōsuka.

</doc>
<doc id="1270228" url="https://pl.wikipedia.org/wiki?curid=1270228" title="Swietłana Slepcowa">
Swietłana Slepcowa

Swietłana Jurjewna Slepcowa (ros. Светлана Юрьевна Слепцова, ur. 31 lipca 1986 w Chanty-Mansyjsku) – rosyjska biathlonistka, złota medalistka olimpijska i dwukrotna medalistka mistrzostw świata.
Życie prywatne.
Swietłana Slepcowa urodziła się 31 lipca 1986 r. w Chanty-Mansyjsku, w rodzinie lekarki, Jeleny Wiktorownej oraz pilota Jurija Olegowicza, który zmarł w 2005. Jej starsza siostra Olga, poszła w ślady matki i również została lekarką.
Swietłana jest bardzo związana ze swoją miejscowością. Po skończeniu kariery zamierza otworzyć restaurację:
Kariera.
Swietłana od małego dziecka wykazywała skłonności do uprawiania sportu. W młodości trenowała boks, karate oraz uczęszczała do szkoły baletowej. Biathlonem zainteresowała się przypadkiem. W 1996, kiedy uczęszczała do trzeciej klasy, do jej szkoły przyszedł trener, Aleksandr Korczak, i namawiał do wstąpienia do sekcji biathlonowej. W ósmej klasie nadszedł wybór pomiędzy karierą sportową a nauką. Po kilku miesiącach podjęła decyzję o kontynuowaniu trenowania biathlonu.
Pierwszy swój międzynarodowy występ Swietłana zanotowała podczas mistrzostw świata juniorów w Haute Maurienne w 2004 roku, gdzie startowała w klasie juniorek młodszych. Zajęła tam jedenaste miejsce w biegu indywidualnym, 42. w sprincie, 16. w biegu pościgowym oraz czwarte w sztafecie. Rok później, na mistrzostwach świata juniorów w Kontiolahti, po raz pierwszy w karierze stanęła na podium międzynarodowej imprezy. Zdobyła złoto w biegu indywidualnym, srebro w biegu pościgowym oraz brąz w sztafecie. Podczas mistrzostw świata juniorów w Presque Isle startowała już wśród juniorek starszych. Najlepszymi osiągnięciami były trzecie miejsce w sztafecie oraz szósta pozycja w biegu indywidualnym.
W sezonie 2006/2007 Rosjanka zadebiutowała w Pucharze Europy, zajmując w Obertilliach dziewiąte miejsce w sprincie oraz drugą pozycję w biegu pościgowym. Były to jej pierwsze, a zarazem ostatnie starty w Pucharze Europy. W tym samym sezonie wywalczyła dwa złote medale na mistrzostwach świata juniorów w Martell oraz na mistrzostwach Europy juniorów w Bansku.
W Pucharze Świata zadebiutowała 17 stycznia 2007 roku w Pokljuce, zajmując 35. miejsce w sprincie. Pierwsze punkty (w sezonach 2000/2001-2007/2008 punktowało 30. najlepszych zawodniczek) wywalczyła 4 marca 2007 roku w Lahti, gdzie zajęła 20. miejsce w biegu pościgowym, startując z 33. pozycji po sprincie. Do końca sezonu zawsze plasowała się w czołowej trzydziestce, a w klasyfikacji generalnej zajęła 55. miejsce.
Nowy sezon zaczęła zajęcia dwukrotnie dziewiątego miejsca, w biegu indywidualnym oraz pościgowym, a także 15. w sprincie. Tydzień później, w austriackim Hochfilzen, biathlonistka po raz pierwszy w karierze stanęła na podium. Wspólnie z Olgą Anisimową, Tatjaną Moisiejewą oraz Jekatieriną Jurjewą uplasowała się na drugim miejscu w biegu sztafetowym, przegrywając jedynie z Niemkami. W startach indywidualnych Rosjanka zajęła siódme miejsce w sprincie oraz 27. w biegu na dochodzenie. Podczas startów kończących rok 2007 w Pokljuce ponownie zajęła drugie miejsce w sztafecie, a także po raz kolejny znalazła się w czołowej dziesiątce w sprincie, zajmując 10. lokatę.
Na początku 2008 roku, 3 stycznia 2008 roku w Oberhofie, wspólnie z koleżankami z reprezentacji uplasowała się na trzecim miejscu w sztafecie, a dwa dni później pierwszy raz indywidualnie stanęła na podium zawodów pucharowych. Rywalizację w sprincie ukończyła tam na drugim miejscu, rozdzielając na podium Torę Berger z Norwegii i Niemkę Magdalenę Neuner. Tydzień później w Ruhpolding zajęła trzecie miejsce w sztafecie, dziesiąte w biegu na dochodzenie oraz odniosła swoje pierwsze zwycięstwo, wygrywając bieg sprinterski. Starty we włoskiej Anterselvie w drugiej połowie stycznia przyniosły jej kolejne miejsca na podium. Zajęła trzecią lokatę w biegu sprinterskim oraz drugie miejsce w biegu na dochodzenie.
Wyniki te spowodowały, że przesunęła się w klasyfikacji generalnej i po startach we Włoszech zajmowała piąte miejsce w klasyfikacji generalnej. Poza tym była najlepszą reprezentantką swojego kraju, dzięki czemu wystąpiła na mistrzostwa świata w Östersund. Zdobyła tam brązowy medal w sztafecie mieszanej, zajmując też między innymi szóste miejsce w sprincie i ósme w biegu pościgowym. Opuściła starty w Pjongczangu, do rywalizacji wracając podczas zawodów w rodzinnym Chanty-Mansyjsku. W sprincie trzy razy spudłowała na strzelnicy, co dało jej 34. pozycję. W biegu pościgowym już nie wystartowała. Dzień później uplasowała się na najniższym stopniu podium w biegu masowym. Zawody kończące sezon, odbywające się w stolicy Norwegii – Oslo, przyniosły jej dwa zwycięstwa: w sprincie oraz biegu pościgowym. W klasyfikacji generalnej sezonu uplasowała się ostatecznie na ósmym miejscu.
W kolejnych dwóch latach łącznie osiem razy stawała na podium zawodów pucharowych. W trzecich zawodach sezonu 2008/2009, 7 grudnia 2008 roku w Östersund zajęła drugie miejsce w biegu pościgowym. Dwa następne weekendy startów rozgrywane były w Hochfilzen. Slepcowa była tam kolejno druga w sprincie, biegu pościgowym i biegu indywidualnym, wygrywając ponadto drugi sprint. W pozostałych startach plasowała się w czołowej dziesiątce, jednak indywidualnie nie stawała już na podium. Sezon ukończyła na 12. pozycji. Na mistrzostwach świata w Pjongczangu razem z Anną Bułyginą, Olgą Miedwiedcewą i Olgą Zajcewą zwyciężyła w sztafecie. Poza tym była piąta w sztafecie mieszanej i dziewiętnasta w biegu masowym. Sezon 2009/2010 ukończyła na 11. miejscu, trzykrotnie stając na podium: 12 grudnia 2009 roku w Hochfilzen była druga w biegu pościgowym, 19 grudnia 2009 w Pokljuce wygrała sprint, a dzień później triumfowała też w biegu pościgowym. W lutym 2010 roku wystąpiła na igrzyskach olimpijskich w Vancouver, gdzie Rosjanki w składzie: Swietłana Slepcowa, Anna Bogalij-Titowiec, Olga Miedwiedcewa i Olga Zajcewa zwyciężyły w sztafecie. Zajęła także 13. miejsce w sprincie, 18. w biegu pościgowym i 14. w biegu masowym.
Ostatnie pucharowe podium wywalczyła 9 stycznia 2011 roku w Oberhofie, zajmując trzecie miejsce w biegu masowym. Wystąpiła na mistrzostwach świata w Chanty-Mansyjsku, jednak tylko w konkurencjach drużynowych: w sztafecie kobiet była ósma, a w mieszanej szósta. Podczas rozgrywanych rok później mistrzostw świata w Ruhpolding była między innymi siódma w biegu indywidualnym, sprincie oraz sztafecie.
W 2017 roku zakończyła karierę.
W lutym 2020 roku, po ponownym przebadaniu próbki krwi Slepcowa została uznana winną stosowania dopingu w sezonie 2013/2014, a jej wyniki anulowano.

</doc>
<doc id="1270229" url="https://pl.wikipedia.org/wiki?curid=1270229" title="Rów Helleński">
Rów Helleński

Rów Helleński – rów oceaniczny, znajdujący się na dnie Morza Śródziemnego. Jego głębokość wynosi ponad 5000 m, a długość ponad 700 km.
Zaczyna się na zachód od Peloponezu, ciągnie się na południe od Krety i kończy w pobliżu Rodos. Jest on strefą subdukcji kontynentu afrykańskiego pod europejski. W jej okolicach występują liczne trzęsienia ziemi.

</doc>
<doc id="1270231" url="https://pl.wikipedia.org/wiki?curid=1270231" title="Zakotwiczenie rdzenia">
Zakotwiczenie rdzenia

Zakotwiczenie rdzenia kręgowego (ang. tethered spinal cord syndrome) – rzadkie schorzenie neurologiczne, polegające na ograniczeniu ruchomości rdzenia kręgowego w obrębie kanału rdzenia kręgowego kręgosłupa. Najczęstszą przyczyną jest pogrubienie nici końcowej rdzenia (nacieczenie jej przez tkankę tłuszczową). Może występować równocześnie z wadami wrodzonymi kanału kręgowego lub niezależnie od nich. Początkowo jest bezobjawowe. U dzieci okres wzrostu lub w każdej grupie wiekowej rozwijająca się otyłość mogą spowodować ujawnienie się kliniczne wady. Początkowo objawem jest ból nasilający się przy schylaniu, zginaniu ciała, z czasem dołączają się zaburzenia czynności zwieraczy pęcherza i odbytu, ubytki czucia na odsiebnych odcinkach kończyn dolnych i dysfunkcja ruchowa odcinka lędźwiowo-krzyżowego. Leczenie jest chirurgiczne i polega na uwolnieniu miejsca zakotwiczenia rdzenia.

</doc>
<doc id="1270232" url="https://pl.wikipedia.org/wiki?curid=1270232" title="Zespół zakotwiczenia rdzenia kręgowego">
Zespół zakotwiczenia rdzenia kręgowego



</doc>
<doc id="1270234" url="https://pl.wikipedia.org/wiki?curid=1270234" title="Świeca dymna">
Świeca dymna

Świeca dymna – puszka zawierająca substancję dymotwórczą oraz urządzenie zapłonowe. Jest to artykuł pirotechniczny, którego zadaniem jest ograniczenie widoczności na danym terenie (zasłona dymna), dla maskowania, lub pozorowania pożaru (np. pojazdu).
Małe świece dymne (do 1 kg, dymiące przez ok. 1,5 min) służą do maskowania pojedynczych żołnierzy; duże świece (15–100 kg, czas dymienia 15–20 min) – do maskowania dużych obiektów np. tyłowych. Najczęściej wykorzystuje się kilkukilogramowe świece średniej wielkości.
Morskie świece dymne mają możliwość pływania i służą do stawiania zasłon z powierzchni wody; mają mechanizm samozatapiający świecę, po końcu pracy. Innym specjalnym rodzajem są świece dymu trującego, które oprócz dymu rozpraszają także bojowe środki trujące np. chloroacetofenon. Używane są częściej przez siły policyjne.
Wykorzystywana jest także w celach sygnalizacyjnych (np. kolorowa świeca dymna). Oprócz zastosowań wojskowych używa się też ich w ratownictwie (do sygnalizacji) lub w sporcie rekreacyjnym (m.in. paintballu).

</doc>
<doc id="1270239" url="https://pl.wikipedia.org/wiki?curid=1270239" title="Szirak Giumri">
Szirak Giumri

„Szirak” Futbolajin Akumby Giumri () – ormiański klub piłkarski z siedzibą w Giumri.
Historia.
Chronologia nazw: 
Klub Piłkarski "Szirak Leninakan" został założony w 1958 roku, chociaż już w 1934 na terenie miasta był założony pierwszy ormiański klub o nazwie "Karmir Drosz Leninakan". Potem klub nazywał się "Spartak Leninakan", "Dinamo Leninakan", "Stroitiel Leninakan" i "Znamia Truda Leninakan". W 1938 zespół startował w rozgrywkach Pucharu ZSRR, a w 1945 sezon występował w Trzeciej Grupie, strefie zakaukaskiej Mistrzostw ZSRR. Dopiero Szirak od 1958 regularnie występował w Klasie B, strefie 2. W 1963 w wyniku reorganizacji systemu lig klub spadł do Klasie B, strefie 4, ale po trzech sezonach w 1966 powrócił do drugiej klasy rozgrywek. W 1970 w wyniku kolejnej reorganizacji systemu lig klub pod nazwą "Olimpia Leninakan" ponownie spadł do Drugiej Grupy A, strefy 2, w której występował do 1990. W 1981 przywrócił nazwę "Szirak Leninakan". Ostatni sezon mistrzostw ZSRR w 1991 grał w Drugiej Niższej Lidze, strefie 2.
Po uzyskaniu przez Armenię niepodległości, w 1992 debiutował w najwyższej lidze Armenii, w której występuje do dziś. W latach 90. XX wieku często sięgał po mistrzostwo kraju. Problemy finansowe sprawiły, że w ostatnich latach (od 2004) zespół osiągał słabsze wyniki.
Klub wychował wielu znaczących piłkarzy armeńskich, którzy występowali w reprezentacji Armenii. Do najwybitniejszych wychowanków klubu zaliczani są: Artur Petrosjan i Harutjun Wardanjan.

</doc>
<doc id="1270240" url="https://pl.wikipedia.org/wiki?curid=1270240" title="AJ Styles">
AJ Styles

Allen Neal Jones (ur. 2 czerwca 1977 w Jacksonville w Karolinie Północnej) – amerykański wrestler, obecnie występujący w federacji WWE w brandzie SmackDown pod pseudonimem ringowym AJ Styles.
Styles jest najbardziej znany z występów w federacji Total Nonstop Action Wrestling (TNA) od 2002 do 2013, za co przyznano mu przydomek „Mr. TNA”. W tejże federacji trzy razy zdobył NWA World Heavyweight Championship, a także był dwukrotnym TNA World Heavyweight Championem. Był również pierwszym i sześciokrotnym TNA X Division Championem. Styles jest też pięciokrotnym zdobywcą TNA Triple Crown Championship oraz trzykrotnym TNA Grand Slam Championem. W 2010 stał się pierwszym w historii TNA zdobywcą pierwszego miejsca rankingu "PWI 500" prowadzonego przez magazyn "Pro Wrestling Illustrated". W międzyczasie występował dla Ring of Honor (ROH) od 2002 do 2006, gdzie zdobył ROH World Tag Team Championship (z Amazing Redem) i ROH Pure Championship. W 2014 podpisał kontrakt z New Japan Pro Wrestling (NJPW) i zdobył IWGP Heavyweight Championship w jego pierwszej walce dla federacji, po czym stał się liderem grupy Bullet Club. Po opuszczeniu TNA występował w wielu federacjach niezależnych.
Styles pojawił się w WWE (znanym wtedy jako World Wrestling Federation, WWF) w 2002, lecz odmówił podpisania kontraktu rozwojowego z promocją. Powrócił do federacji w styczniu 2016, gdzie zadebiutował na gali Royal Rumble i jeszcze tego samego roku zdobył WWE World Championship. Został wybrany Zawodnikiem Roku 2016 przez magazyn "Pro Wrestling Illustrated".
Wczesne życie.
Jones urodził się w Marine Corps Base Camp Lejeune w Karolinie Północnej. Wychowywał się w biedocie, miał ojca alkoholika. Uczęszczał do Johnson High School w Gainesville w Georgii i ukończył szkołę w 1996. Rzucił studia na Anderson University (na które dostał się dzięki stypendium przyznane mu za osiągnięcia w zapasach), aby spróbować swoich sił we wrestlingu. Dołączył do szkółki wrestlerskiej, w której trenowali również jego znajomi. Aby opłacić treningi w szkółce zarabiał jako kierowca karetki, a także dorabiał kosząc trawniki sąsiadów.
Kariera wrestlera.
Wczesna kariera.
Jones trenował pod okiem Ricka Michaelsa w szkółce należącej do National Championship Wrestling (NCW). Zadebiutował w 1998 roku jako Mr. Olympia. Jego pierwszą walką było przegrane starcie singlowe z Michaelem Brooksem. W sierpniu 1999 zdobył NCW Television Championship, zaś w grudniu zmienił pseudonim ringowy na A.J. Styles.
W latach 1999–2001 Styles występował w wielu federacjach niezależnych. W 2001 wziął udział w turnieju "King of Indies", organizowanym przez All Pro Wrestling; przegrał walkę ćwierćfinałową z Christopherem Danielsem. 13 listopada 2001 zadebiutował w X Wrestling Federation. Otrzymał szansę zdobycia XWF Cruiserweight Championship, lecz ostatecznie nie udało mu się wygrać Battle Royalu o tytuł. 22 grudnia 2001 zdobył NWA Georgia Championship, pokonując Ricka Michaelsa.
24 lutego 2002 Styles zadebiutował w australijskiej federacji World Wrestling All-Stars (WWA) – przegrał Six-Way Cruiserweight Survival Elimination match na gali "WWA:The Revolution". W kwietniu wziął udział w turnieju o WWA International Cruiserweight Championship i ostatecznie wygrał tytuł, pokonując Jerry'ego Lynna w finale. Niedługo później Styles zrzekł się mistrzostwa.
2 marca 2002 Styles dołączył do szóstego dorocznego turnieju "Super 8", organizowanego przez East Coast Wrestling Association. Doszedł do finału, lecz został w nim pokonany przez Donovana Morgana. W czerwcu zadebiutował w Game Changer Wrestling, biorąc udział w turnieju "Jersey J-Cup"; został z niego wyeliminowany po przegranej w półfinale. W październiku Styles wybrał się do Wielkiej Brytanii, gdzie kilkukrotnie zawalczył dla federacji Frontier Wrestling Alliance. Otrzymał szansę zdobycia miana pretendenckiego do FWA British Heavyweight Championship, lecz nie zdołał wygrać trzyosobowej walki z Jerrym Lynnem i Dougiem Williamsem. W listopadzie zadebiutował w IWA: Mid-South, dołączając do turnieju "Ted Petty Invitational". Odpadł już w pierwszej rundzie, po przegranej z Christopherem Danielsem.
World Championship Wrestling.
We wczesnym 2001 World Championship Wrestling (WCW) zaoferowało kontrakt Stylesowi i jemu znajomemu z NWA Wildside – Parisowi. AJ Styles (którego pseudonim ringowy zmieniono na „Air Styles”) i Paris stali się tag teamem „Air Raid”. Charakterystyczne dla drużyny były skafandry przeciwprzeciążeniowe, które na wzór prawdziwych pilotów nosili jej członkowie. Air Raid trzykrotnie pojawiło się na "Thunder". 5 marca drużyna dołączyła do turnieju o nowo utworzone WCW Cruiserweight Tag Team Championship. Odpadli w pierwszej rundzie, po przegranej z późniejszymi zwycięzcami turnieju – Elixem Skipperem i Kidem Romeo.
Występy w World Wrestling Federation.
Styles dwukrotnie pojawił się w programach World Wrestling Federation (WWF) w styczniu 2002. 26 stycznia przegrał pojedynek z The Hurricanem na tygodniówce "Jakked", a 27 stycznia został pokonany przez Rika Constantina w dark matchu przed "SmackDown". W lipcu WWF zaoferowało Stylesowi kontrakt rozwojowy, który wymagałby od niego przeprowadzki do Cincinnati w Ohio, gdzie znajdowała się ówczesna rozwojówka WWF – Heartland Wrestling Association (HWA). Styles odmówił podpisania go ze względu na plany studiów swojej żony.
Ring of Honor.
Wczesne lata (2002–2004).
Styles zadebiutował w Ring of Honor (ROH) w 2002, podczas trzeciego eventu zorganizowanego przez federację – "Night Of Appreciation". Szybko stał się main eventerem; na gali "Honor Invades Boston" zawalczył z Low Kim o ROH World Championship, lecz nie zdołał pokonać mistrza. Po przegranej stał się pierwszym posiadaczem „Number One Contender's Trophy” – trofeum uznawanego wówczas za drugorzędne mistrzostwo ROH. Na "One Year Anniversary Show" w lutym 2003, Styles zawalczył w 3-Way matchu z Low Kim i Paulem Londonem, który ostatecznie wygrał London. Tuż po tym samodzielnie pokonał The Backseat Boyz (Johnny'ego Kashmere'a i Trenta Acida), The S.A.T. (Jose i Joela Maximo) oraz The Carnage Crew (HC Loca i Tony'ego DeVito), zdobywając miano pretendenckie do ROH Tag Team Championship. Styles wybrał Amazing Reda jako swojego tag team partnera i wraz z nim pokonał The Prophecy (Christophera Danielsa i Xaviera) w walce o mistrzostwo. Styles rozpoczął rywalizację z Paulem Londonem, ich walka na "Night of the Grudges" zakończyła się remisem. Styles i Red pokonali Briscoe Brothers (Jaya i Marka Briscoe) trzykrotnie, po czym przegrali starcie z The Prophecy. Na "Wrath of the Racket" Daniels i Dan Maff spowodowali kontuzję Amazing Reda. Nowym partnerem Stylesa stał się Homicide. Pomimo że Styles i Homicide zdołali pokonać The Prophecy, Styles zwakował tytuł.
Po zakończeniu panowania jako ROH Tag Team Champion, Styles wziął pod opiekę Jimmy'ego Rave'a i obrał ROH World Championship za swój nowy cel. Na "Main Event Spectacles" pokonał Bryana Danielsona w walce o miano pretendenckie do tytułu. Styles zmierzył się o mistrzostwo z Samoa Joem na "War of the Wire", lecz nie zdołał odebrać mu tytułu. Wziął udział w turnieju o nowo utworzone ROH Pure Wrestling Championship na "Second Anniversary Show" i pokonał CM Punka w jego finale, stając się pierwszym w historii posiadaczem mistrzostwa. 13 marca 2004 Styles pokonał Punka w walce rewanżowej z sędzią specjalnym Rickym Steamboatem na "At Our Best". Była to jego ostatnia walka w ROH w 2004, czego powodem było wycofanie przez zarząd TNA wszystkich wrestlerów ich federacji z eventów ROH. Wkrótce ROH zawiesiło tytuł Stylesa.
Rywalizacja z Jimmym Ravem (2005–2006).
Styles powrócił do Ring of Honor na gali "Third Anniversary Celebration: Part Two", by zawalczyć z Jimmym Ravem. Rave oskarżył Stylesa o "kradzież" finishera "Rave Clash" i przerobienie go na "Styles Clash". Ostatecznie Rave wygrał starcie. Styles połączył siły z grupą Generation Next, aby wspólnie rywalizować ze stajnią The Embassy, do której należał Jimmy Rave. Na "Glory by Honor IV" Styles pokonał Rave'a w pojedynku, którego przegrany miał otrzymać zakaz używania "Rave/Styles Clashu" w Ring of Honor. Na "This Means War" pokonał lidera Generation Next – Austina Ariesa. Na gali "Vendetta" Styles, Aries, Jack Evans i Matt Sydal zostali pokonani przez członków The Embassy – Jimmy'ego Rave'a, Shelleya, Abyssa i Prince'a Nanę.
Po zakończeniu rywalizacji z The Embassy Styles skupił się na zdobywaniu mistrzostw. Na "A Night of Tribute" zmierzył się z Christopherem Danielsem i Sydalem w wygranym przez Danielsa Triple Threat matchu o miano pretendenckie do ROH World Championship. Na pierwszym evencie ROH w 2006 roku Styles pokonał Sydala, a po walce wrestlerzy postanowili utworzyć tag team i wyzwać na pojedynek posiadaczy ROH Tag Team Championship – Austina Ariesa i Rodericka Stronga. Przed walką o mistrzostwo drużynowe Styles otrzymał szansę zdobycia ROH World Championship, lecz nie zdołał pokonać mistrza Bryana Danielsona. Na" Fourth Anniversary Show" Styles i Sydal przegrali walkę o ROH Tag Team Championship z Ariesem i Strongiem.
Po okresie nieobecności Styles pojawił się na "Death Before Dishonor IV" i pokonał Daveya Richardsa. Na "Time to Man Up" w kwietniu 2006 przegrał pojedynek z Samoa Joem. Była to ostatnia walka Stylesa w ROH do czasu jego powrotu w 2014.
Total Nonstop Action Wrestling.
NWA World Heavyweight Champion (2002–2004).
W maju 2002 Styles podpisał specjalny kontrakt z Total Nonstop Action Wrestling (TNA), który pozwalał mu na występy w innych federacjach. 19 czerwca pojawił się na pierwszym evencie TNA w systemie pay-per-view – wraz z Jerrym Lynnem i Low Kim przegrał starcie drużynowe przeciwko The Flying Elvises (Jimmym Yangiem, Jorgem Estradą &amp; Sonnym Siakim). Tydzień później stał się pierwszym w historii posiadaczem TNA X Division Championship, dzięki wygranej w 4-Way Double Elimination matchu z Lynnem, Low Kim i Psicosis. Podczas trzeciego eventu TNA stał się podwójnym mistrzem – wraz z Jerrym Lynnem wygrali w finale turnieju o NWA World Tag Team Championship. Styles obronił tytuły w następnych tygodniach, lecz zaczął sprzeczać się z Lynnem podczas starć drużynowych. 7 sierpnia Styles przegrał X Division Championship na rzecz Low Kiego. Tydzień później walka drużynowa Stylesa i Lynna z Ronem Killingsem i Jeffem Jarrettem zakończyła się remisem, wskutek czego NWA World Tag Team Championship zostało zawieszone. W następnym tygodniu Styles i Lynn zmierzyli się ze sobą w Falls Count Anywhere matchu (wygranym przez Lynna), No Disqualification matchu (wygranym przez Stylesa) i dziesięciominutowym Iron Man matchu, który zakończył się trzypunktowym remisem. 21 sierpnia Styles wziął udział w trzyosobowym Ladder matchu o X Division Championship z Low Kim i Lynnem, lecz nie zdołał go wygrać. 23 października pokonał Syxx-Paca w pojedynku o X Division Championship, zdobywając tytuł po raz drugi. Utracił go dwa tygodnie później, 6 listopada, na rzecz Jerry'ego Lynna. Dwukrotnie otrzymał szansę odzyskania mistrzostwa, lecz ostatecznie nie zdołał pokonać Lynna.
W 2003 Styles skupił się na zdobyciu NWA World Heavyweight Championship. W styczniu został zmuszony do dołączenia do stajni Sports Entertainment Xtreme (S.E.X.) Vince'a Russo. 19 lutego przegrał pojedynek o tytuł z Jeffem Jarrettem. Podczas starcia przeszedł face turn – zaatakował członków S.E.X., kiedy ci próbowali interweniować w walkę.
Styles połączył siły z D'Lo Brownem, lecz ich drużyna szybko się rozpadła. 4 czerwca 2003 Styles pokonał Browna w walce o miano pretendenckie do NWA World Heavyweight Championship. 11 czerwca, dzięki pomocy Vince'a Russo, pokonał Jarretta i Ravena w trzyosobowym starciu o mistrzostwo, stając się nie tylko posiadaczem NWA World Heavyweight Championship, ale także pierwszym TNA Triple Crown Championem. Tytuł utracił na rzecz Jarretta, 22 października 2003. 12 listopada połączył siły ze Stingiem w wygranej walce przeciwko Jarrettowi i Lexowi Lugerowi. 3 grudnia przegrał starcie rewanżowe o NWA World Heavyweight Championship przez interwencję Kida Kasha.
Na początku 2004 Styles rywalizował z Jeffem Jarrettem i Abyssem. 4 lutego, po tym, jak domagał się walki o mistrzostwo z Jarrettem, Styles został zmuszony połączyć siły z Abyssem w starciu drużynowym o NWA World Tag Team Championship z Kevinem Nothcuttem i Legendem. Styles wygrał pojedynek, mimo że Abyss pozostawił go samego w ringu. Dwa tygodnie później Styles pokonał Abyssa w walce o obydwa pasy dzięki interwencji Jeffa Jarretta. Jego zwycięstwo nie zostało jednak uznane – w następnym tygodniu Styles przegrał kolejne starcie z Abyssem, tracąc pasy przez interwencję Lexa Lugera. Pomimo przegranej w pojedynku o miano pretendenckie do NWA Heavyweight Championship z Abyssem, Styles otrzymał szansę zdobycia mistrzostwa i 21 kwietnia pokonał Jarretta w Steel Cage matchu o tytuł. Obronił mistrzostwo w walkach singlowych przeciwko Ronowi Killingsowi, Ravenowi i Chrisowi Harrisowi. 19 maja utracił tytuł na rzecz Killingsa w 4-Way matchu z trzema pretendentami po tym, jak w walkę zainterweniował Jeff Jarrett.
X Division Champion (2004–2007).
Niedługo później Styles powrócił do X Division i stał się pretendentem do TNA X Division Championship. 9 czerwca 2004 pokonał Frankiego Kazariana w walce o mistrzostwo, stając się trzykrotnym posiadaczem tytułu. W następnych tygodniach obronił mistrzostwo w starciach z Kazarianem i Dallasem. Rozpoczął też rywalizację z Kidem Kashem. 23 czerwca rywale Stylesa przerwali jego pojedynek z Jeffem Hardym. 28 lipca Kash i Dallas zainterweniowali w Ultimate X match o TNA X Division Championship pomiędzy Stylesem, Kazarianem i Michaelem Shane’em. Po ataku na Stylesie, Kazarian i Shane jednocześnie zerwali tytuł, stając się współmistrzami. Styles otrzymał kilka szans na odzyskanie tytułu, lecz nie wygrał żadnej z walk o mistrzostwo. 8 września Styles pokonał Kasha w Tables matchu, kończąc rywalizację. Wkrótce rozpoczął feud z nowym X Division Championem – Peteyem Williamsem. Zmierzył się z nim na Victory Road w listopadzie 2004, lecz nie zdołał odebrać mu tytułu mistrzowskiego.
16 stycznia 2005, na gali Final Resolution, Styles pokonał Williamsa i Chrisa Sabina w Ultimate X matchu o X Division Championship. Rozpoczął rywalizację z Christopherem Danielsem. Zmierzył się z nim w 30-minutowym Iron Man matchu o tytuł. Ich półgodzinna walka zakończyła się remisem, lecz postanowiono ją kontynuować do momentu tzw. "nagłej śmierci" (ostatecznego przypięcia). Styles zdołał przypiąć przeciwnika i obronić mistrzostwo. 13 marca na Destination X Styles przegrał tytuł mistrzowski na rzecz Danielsa w Ultimate X matchu, w którym udział wzięli także Ron Killings i Elix Skipper.
Na Lockdown w kwietniu 2005 Styles pokonał Abyssa w pojedynku o NWA World Heavyweight Championship. 15 maja na Hard Justice zmierzył się o tytuł z Jeffem Jarrettem i pokonał go, zdobywając mistrzostwo po raz trzeci w karierze. Utracił je miesiąc później na rzecz Ravena po przegranym King of the Mountain matchu na Slammiversary. Styles dołączył do turnieju TNA 2005 Super X Cup Tournament, gwarantującego jego zwycięzcy starcie o X Division Championship. Na Sacrifice przegrał walkę finałową turnieju z Samoa Joem dzięki interwencji X Division Championa Christophera Danielsa. Z powodu nieczystej przegranej reprezentant zarządu TNA Larry Zbyszko postanowił dodać Stylesa do pojedynku o X Division Championship. Na Unbreakable Styles pokonał Danielsa i Joego, stając się pięciokrotnym mistrzem X Division.
Na Bound for Glory Styles pokonał Christophera Danielsa w drugim 30-minutowym Iron Man matchu. W następnym miesiącu na Genesis wygrał pojedynek z Peteyem Williamsem. Rozpoczął rywalizację z Samoa Joem i na Turning Point utracił X Division Championship na rzecz rywala. Przed Slammiversary w czerwcu 2006 Styles połączył siły z Danielsem i wraz z nim wyzwał do walki posiadaczy NWA World Tag Team Championship – America's Most Wanted. Mimo dwóch przegranych starć z mistrzami, Styles i Daniels zdołali pokonać America's Most Wanted na Slammiversary, odbierając im tytuły. Na Hard Justice Styles i Daniels obronili mistrzostwa w walce z The Latin American Xchange (LAX), lecz utracili je miesiąc później w Border Brawlu z LAX. Odzyskali mistrzostwa w kolejnej walce na No Surrender, po czym ponownie stracili je w Six Sides of Steel matchu z LAX na Bound for Glory.
2 listopada na odcinku "Impact!" Styles przypiął Chrisa Sabina, wygrywając starcie o X Division Championship i stając się posiadaczem tytułu mistrzowskiego po raz szósty. Walka ta była też ćwierćfinałem turnieju Fight For The Right o miano pretendenckie do NWA World Heavyweight Championship. Styles wygrał też walkę półfinałową, lecz nie zdołał pokonać Abyssa w finale turnieju. 16 listopada Styles utracił mistrzostwo na rzecz Christophera Danielsa. Na Genesis przegrał walkę z Christianem Cage'em; w starcie interweniował Daniels.
Styles rozpoczął rywalizację z Rhino i pokonał go na Turning Point. 21 grudnia Styles i Samoa Joe wygrali starcie drużynowe z Rhino i Kurtem Anglem. Na Final Resolution w styczniu 2007 Styles przegrał Last Man Standing match z Rhino. Nie zdołał też pokonać go w Elevation X matchu miesiąc później na Destination X.
Współpraca z Tomko i TNA Front Line (2007–2009).
Na Lockdown Styles połączył siły z Christianem Cage'em i Abyssem, tworząc Team Cage (późniejsze Christian's Coalition). Team Cage zostało pokonane przez drużynę Kurta Angle'a. Wkrótce Styles utworzył tag team z Tomko. Tomko i Styles przegrali walkę drużynową z Abyssem i Stingiem na Victory Road, lecz na No Surrender zdobyli miano pretendenckie do TNA World Tag Team Championship, wygrywając dziesięciodrużynowy Tag Team Gauntlet match. 14 października 2007, na Bound for Glory, Styles i Tomko pokonali Team Pacman (Rona Killingsa i Adama Jonesa), zdobywając mistrzostwo drużynowe. 1 listopada obronili mistrzostwo w walce z LAX, a na Genesis pokonali The Steiner Brothers (Scotta i Ricka Steinerów). Tej samej nocy Styles i Tomko nieumyślnie pomogli Kurtowi Angle wygrać pojedynek z Christianem Cage'em. Przez następnych kilka tygodni Styles wahał się między pozostaniem w Team Cage a dołączeniem do The Angle Alliance. Na Final Resolution podjął ostateczną decyzję i dołączył do The Angle Alliance.
W lutym 2008 Styles przypadkowo stał się mężem Karen Angle. W kwietniu Styles i Tomko utracili tytuły mistrzowskie na rzecz Kaza i Super Erica. Kurt Angle ciągle oskarżał Stylesa i Karen o romans, co spowodowało odejście Stylesa z The Angle Alliance. W ramach odwetu, Tomko spowodował przegraną Stylesa w walce kwalifikacyjnej do King of the Mountain matchu. Na Slammiversary Styles zdołał pokonać Kurta Angle'a, lecz po walce stał się ofiarą ataku ze strony przeciwnika i Tomko. Rywalizacja Stylesa i Angle trwała dalej – Styles wygrał walkę na Hard Justice oraz pojedynek o złoty medal olimpijski Angle'a. Zwycięsko wyszedł też z rewanżowego Ladder matchu, kończącego rywalizację. Po zakończeniu feudu Styles – za namową Jeffa Jarretta – oddał Angle'owi jego medal olimpijski.
Na Bound for Glory Styles zmierzył się z Bookerem T i Christianem Cage'em w Triple Threat matchu, który ostatecznie wygrał Booker T. Niedługo po gali Booker T, Kurt Angle, Kevin Nash i Sting zjednoczyli się, tworząc The Main Event Mafię. Styles natomiast połączył siły z Samoa Joem i wraz z nim utworzył stajnię „The TNA Front Line” składającą się z młodszych wrestlerów TNA (Jay Lethal, Consequences Creed, Petey Williams, Eric Young, ODB i The Motor City Machine Guns (Alex Shelley i Chris Sabin)), mających stawić czoła Main Event Mafii. Styles wyzwał Stinga na pojedynek o TNA World Heavyweight Championship. Sting przyjął wyzwanie i ostatecznie pokonał Stylesa na gali Turning Point. Na Final Resolution w grudniu 2008 członkowie TNA Front Line zostali pokonani przez Main Event Mafię w ośmioosobowym starciu drużynowym. 22 stycznia Kurt Angle poprzysiągł zakończyć karierę Stylesa i pokonał go w brutalnym Tables matchu, dodatkowo kontuzjując go w trakcie pojedynku.
Styles powrócił na Against All Odds, zaatakował Bookera T i ukradł mu pas TNA Legends Championship. Na Destination X, 15 marca 2009, Styles pokonał Bookera T, stając się nowym Legends Championem oraz pierwszym TNA Grand Slam Championem. Obronił tytuł w walce rewanżowej na Sacrifice. Na Slammiversary w czerwcu wziął udział w King of the Mountain matchu o TNA World Heavyweight Championship, lecz w wygranej przeszkodził mu przechodzący na stronę The Angle Alliance Samoa Joe. 19 lipca Styles utracił TNA Legends Championship na rzecz Kevina Nasha po przegranej z nim na gali Victory Road. Wziął udział w Best-Of-Three Series z Mattem Morganem – wygrał pierwszy z trzech pojedynków, lecz przegrał dwa następne, tracąc szansę na walkę o TNA World Heavyweight Championship.
TNA World Heavyweight Champion (2009–2010).
20 września na No Surrender Styles zdobył TNA World Heavyweight Championship w pięcioosobowym starciu z Mattem Morganem, Stingiem, Hernandezem i Kurtem Anglem. Na Bound for Glory pokonał Stinga, kończąc jego serię zwycięstw w cyklu gal. Miesiąc później, na Turning Point, Styles obronił tytuł mistrzowski w walce z Samoa Joem i Christopherem Danielsem. Udało mu się obronić mistrzostwo także w późniejszych pojedynkach z Desmondem Wolfem (10 grudnia na "Impact!"), Danielsem (Final Resolution), Anglem (4 stycznia 2010 na "Impact!") oraz Tomko (14 stycznia na "Impact!"). Na Genesis Styles przeszedł heel turn, pokonując Angle'a w Last Chance matchu dzięki pomocy Rica Flaira. 21 stycznia Flair oficjalnie ogłosił rozpoczęcie współpracy ze Stylesem, a jeszcze tej samej nocy Hulk Hogan ogłosił walkę rewanżową między Stylesem a Anglem i dodał, że jeżeli Flair zainterweniuje w pojedynek, Styles automatycznie utraci mistrzostwo na rzecz przeciwnika. Podczas walki Styles założył na rywalu "Ankle Lock", a przekupiony przez Flaira sędzia przerwał spotkanie i ogłosił Stylesa zwycięzcą, mimo że Angle nie poddał się. Na Against All Odds Styles obronił TNA World Heavyweight Championship w sędziowanym przez Erica Bischoffa starciu z Samoa Joem, ponownie dzięki interwencji Rica Flaira. 8 marca Styles i Flair przegrali starcie drużynowe z Abyssem i Hulkiem Hoganem. Walka między Stylesem a Abyssem na Destination X zakończyła się no contestem po tym, jak Abyss przebił matę ringu wykonując "Chokeslam" na przeciwniku. Na Lockdown Styles pokonał D'Angelo Dinero w Steel Cage matchu, a dzień później, 19 kwietnia 2010, utracił TNA World Heavyweight Championship w walce z Robem Van Damem.
Fortune (2010–2012).
Styles zmierzył się z Van Damem na Sacrifice, lecz nie zdołał odzyskać mistrzostwa. Tymczasem Ric Flair rozpoczął współpracę z Kazarianem, co stało się przyczyną rywalizacji pomiędzy nim a Stylesem o względy mentora. Styles dwukrotnie próbował zaimponować Flairowi poprzez pokonanie Jaya Lethala, lecz ostatecznie przegrał obydwa spotkania. 17 czerwca Ric Flair ogłosił, że zamierza wskrzesić Four Horsemen pod nową nazwą – Fourtune. Dodał też, że każdy z potencjalnych członków stajni będzie musiał zasłużyć na dołączenie do niej. Pierwszymi członkami grupy stali się Kazarian i Styles, którzy pokonali Samoę Joego i Roba Terry'ego dzięki interwencji Desmonda Wolfe'a. 22 lipca Styles pokonał Terry'ego w walce o TNA Global Championship i zmienił nazwę mistrzostwa na „TNA Television Championship”. 29 lipca do Fourtune (której nazwę niedługo później zmieniono na „Fortune”) dołączyli James Storm i Robert Roode. Ugrupowanie rozpoczęło rywalizację z EV 2.0. Na No Surrender Styles pokonał lidera wrogiej grupy – Tommy'ego Dreamera – w „I Quit” matchu, lecz na Bound for Glory EV 2.0 pokonało Fortune w Lethal Lockdown matchu. Na następnym odcinku "Impact!" Fortune połączyło siły z nową stajnią Erica Bishoffa i Hulka Hogana – Immortal. Na Turning Point w listopadzie Fortune pokonało EV 2.0 w dziesięcioosobowym starciu drużynowym, co poskutkowało zwolnieniem z TNA członka EV 2.0 – Sabu. Miesiąc później Styles utracił TNA Television Championship na rzecz Douglasa Williamsa, który wcześniej odwrócił się od Fortune. 3 lutego 2011 całe Fortune przeszło face turn, atakując próbujące interweniować w walkę o TNA World Heavyweight Championship Immortal. Nieobecny z powodu kontuzji Ric Flair powrócił 17 lutego i odwrócił się od Fortune podczas walki Stylesa z Mattem Hardym. Styles zmierzył się z Flairem i Hardym w trzyosobowym Street Fightcie i został przypięty przez wspomaganego przez Hardy'ego byłego mentora. Na Victory Road w marcu pokonał Hardy'ego pomimo interwencji Flaira w pojedynek.
Na następnym "Impact!" Bully Ray wykonał na Stylesie "Powerbomb" przez stół ze szczytu stage'u, kontuzjując go. Styles powrócił 17 kwietnia na Lockdown, atakując Bully'ego Raya i pomagając Fortune pokonać Immortal. Wkrótce rozpoczął rywalizację z Tommym Dreamerem, który dołączył do Immortal, aby uniknąć zwolnienia z TNA. Zmierzył się z nim w No Disqualification matchu na Sacrifice. W walkę zainterweniował Bully Ray – zaatakował Stylesa stalowym łańcuchem, co pozwoliło Dreamerowi przypiąć przeciwnika. 26 maja Styles i Christopher Daniels pokonali Raya i Dreamera w starciu drużynowym. Rywalizacja między zawodnikami zakończyła się wygranym przez Raya Last Man Standing matchem na Slammiversary IX. W walce wieczoru Destination X w lipcu Styles pokonał Christophera Danielsa. 1 września Daniels pokonał Stylesa w wybłaganym starciu rewanżowym, a po walce odmówił podania dłoni przeciwnikowi. Na Bound for Glory Styles pokonał Danielsa w „I Quit” matchu. Po kolejnej wygranej Styles rozpoczął rywalizację z TNA World Heavyweight Championem Bobbym Roodem. Przegrał z nim pojedynek na Turning Point, zremisował Iron Man match na Final Resolution oraz przegrał ostateczne starcie na następnym odcinku "Impact".
W następnych tygodniach Styles i Kazarian – ostatni dwaj członkowie Fortune – wzięli udział w drużynowym turnieju Wild Card Tournament. Podczas walki finałowej z Samoą Joem i Magnusem, 5 stycznia 2012, Kazarian opuścił Stylesa na rzecz współpracy z Christopherem Danielsem, tym samym kończąc działalność Fortune.
Ostatnie rywalizacje (2012–2013).
9 lutego 2012 Kazarian pomógł Christopherowi Danielsowi pokonać Stylesa, a trzy dni później na Against All Odds sam zdobył zwycięstwo nad nim. Na Victory Road Styles połączył siły z Mr. Andersonem, aby wraz z nim pokonać Danielsa i Kazariana. Na Lockdown w kwietniu dwa tag teamy stały się częściami mierzących się ze sobą drużyn w Lethal Lockdown matchu; ostatecznie starcie wygrała drużyna Stylesa. 10 maja Kazarian wyjawił, że na początku miał zamiar dołączyć do Danielsa, aby ten nie mógł wyjawić sekretu Stylesa i że zmienił zdanie, gdy dowiedział się, czym był ten sekret. Daniels przedstawił wówczas kilka zdjęć sugerujących romans Stylesa z prezes TNA Dixie Carter.
Na Sacrifice Daniels i Kazarian spowodowali przegraną Stylesa w jego walce z Kurtem Anglem. 31 maja Styles pokonał Danielsa w starciu singlowym; po zakończeniu walki Daniels i Kazarian odtworzyli nagranie rozmowy telefonicznej Stylesa i Carter, będące rzekomym dowodem ich romansu. Na Slammiversary Styles i Angle pokonali Danielsa i Kazariana, zdobywając TNA World Tag Team Championship. Na następnym odcinku "Impact" Styles dołączył do Bound for Glory Series i został pokonany w Gauntlet matchu. 21 czerwca Styles i Carter wyjawili, że wcale nie mieli romansu, lecz pomagali zmagającej się z uzależnieniami ciężarnej kobiecie o imieniu Claire. Tydzień później Styles i Angle przegrali mistrzostwa w starciu rewanżowym z rywalami. Po walce Daniels przyznał, że Styles i Carter mówią prawdę, lecz zapomnieli wspomnieć o tym, że to Styles jest ojcem nienarodzonego dziecka. Styles pokonał Danielsa w Last Man Standing matchu na Destination X oraz w kolejnym pojedynku z Bound for Glory Series. W następnym tygodniu ujawniono, że Claire nigdy nie była w ciąży, a Daniels i Kazarian jedynie szantażowali Stylesa, próbując zniszczyć mu reputację.
30 sierpnia Styles został wyeliminowany z Bound for Glory Series. Styles i Angle przegrali walki o TNA World Tag Team na No Surrender i Bound for Glory. Na Turning Point w listopadzie Styles został przypięty w trzyosobowym starciu o miano pretendenckie do TNA World Heavyweight Championship, przez co, zgodnie z ustaloną stypulacją, Styles nie mógł otrzymać ponownej szansy stania się pretendentem aż do Bound for Glory w 2013. 9 grudnia na Final Resolution Styles przegrał „ostatnią walkę” z Christopherem Danielsem. Na następnym odcinku "Impact" stwierdził, że znudziło mu się bycie dobrym, i że od teraz będzie robił wszystko „po swojemu”.
Po przerwie od występów Styles powrócił do "Impact" 14 marca 2013, tym razem ubrany cały na czarno, z zapuszczoną brodą i zaniedbaną fryzurą. Obronił Jamesa Storma przed atakiem ze strony Danielsa i Kazariana, po czym sam go zaatakował. 18 kwietnia pokonał Storma, używając swojego nowego finishera – dźwigni "Calf Killer". Styles rozpoczął rywalizację z Kurtem Anglem po tym, jak nie odpowiedział na pytanie czy jest członkiem stajni Aces &amp; Eights. 23 maja pomógł członkom ugrupowania w ataku na Angle'u, lecz chwilę później sam zaatakował ich, utwierdzając swoją pozycję samotnika. Na Slammiversary przegrał starcie z Anglem, lecz zdołał pokonać go w walce kwalifikacyjnej do Bound for Glory Series. Styles zremisował starcie z Samoa Joem, wygrał walki z Kazarianem, Jeffem Hardym i Bobbym Roodem oraz stał się zwycięzcą Gauntlet Battle Royal matchu, zdobywając łącznie 49 punktów w pierwszej fazie Bound for Glory Series i przechodząc do finałów. Pokonał Austina Ariesa w półfinale i Magnusa w finale turnieju, stając się pretendentem do TNA World Heavyweight Championship. Na Bound for Glory Styles zdobył mistrzostwo, pokonując Bully'ego Raya w No Disqualification matchu. Na następnym odcinku "Impact" pokonał Raya w pojedynku rewanżowym, a po walce odmówił odnowienia kontraktu z TNA i opuścił federację z tytułem mistrzowskim. 29 października TNA zawiesiło World Heavyweight Championship.
Styles powrócił ze swoim pasem do TNA 2 stycznia 2014, konfrontując się z Dixie Carter i Magnusem – zwycięzcą turnieju o zawieszone mistrzostwo. Styles został pokonany przez Magnusa tydzień później w pojedynku unifikującym mistrzostwa. W walkę zainterweniowało ośmiu wrestlerów sprzymierzonych z Magnusem oraz pomagający Stylesowi Sting. Była to ostatnia walka Stylesa dla TNA; 8 grudnia 2014 ogłoszono, że wkrótce opuści on federację.
Sporadyczne występy na scenie niezależnej (2003–2012).
14 marca 2003 Styles powrócił do International Wrestling Cartel (IWC) i pokonał IWC Super Indy Championa Super Hentaia, odbierając mu tytuł mistrzowski. 13 kwietnia ponownie zmierzył się z Hentaiem; ich walka zakończyła się no-contestem. 10 maja Styles zawiesił mistrzostwo, zaś 23 sierpnia zawalczył z nowym Super Indy Championem – Coltem Cabaną. Pojedynek zakończył się remisem, wskutek czego Cabana zachował tytuł. Styles i Cabana zmierzyli się ponownie, 12 grudnia, na "IWC: Call to Arms"; starcie wygrał Colt Cabana. 12 kwietnia 2003 Styles zadebiutował w Combat Zone Wrestling (CZW) podczas trzeciego eventu "Best of the Best". Wraz z Jasonem Crossem przegrał walkę drużynową przeciwko Jayowi Briscoe i Jimmy'emu Rave'owi. 20 lipca, na "CZW: Deja Vu II", Styles obronił NWA World Heavyweight Championship w pojedynku z Ravem. 12 września zadebiutował w Maximum Pro Wrestling (MXPW), pokonując Chrisa Sabina oraz Christophera Danielsa w trzyosobowym starciu o MXPW Television Championship. 4 października po raz pierwszy wystąpił dla federacji Pro Wrestling Guerrilla (PWG) – nie zdołał pokonać Frankiego Kazariana i Christophera Danielsa w walce o PWG Championship. 7 listopada powrócił do IWA: Mid-South, aby wziąć udział w corocznym turnieju Ted Petty Invitational; został wyeliminowany w półfinale.
20 marca 2004 ponownie wrócił do IWC i dołączył do turnieju "Super Indy Survivor Showdown". W finale turnieju pokonał IWC Super Indy Championa Colta Cabanę, tym samym stając się nowym posiadaczem mistrzostwa. 17 kwietnia pokonał Homicide'a, a 8 maja obronił tytuł w walce z Christopherem Danielsem. Styles wziął udział w turnieju Ted Petty Invitational i w jego finale pokonał Bryana Danielsona oraz Samoa Joego. 21 października zdobył zawieszone IWA: Mid-South Heavyweight Championship, pokonując Chrisa Sabina, Christophera Danielsa i Peteya Williamsa w czteroosobowym starciu. Dwa dni później utracił mistrzostwo na rzecz CM Punka.
1 kwietnia 2005 Styles wrócił do Pro Wrestling Guerrilla, pokonując Samoa Joego w walce o miano pretendenckie do PWG Championship. Dzień później zdobył tytuł w walce z Super Dragonem. 6 sierpnia, na "Zombies Shouldn't Run" utracił mistrzostwo na rzecz Kevina Steena. 3 września dołączył do turnieju PWG "Battle of Los Angeles", lecz został pokonany w finale przez Chrisa Bosha.
Powrót do Ring of Honor (2014–2016).
4 stycznia 2014 Styles powrócił do Ring of Honor – pokonał Rodericka Stronga na tapingach "Ring of Honor Wrestling". Na "12th Anniversary Show" zwyciężył w pojedynku z Jayem Lethalem, zaś na "Flyin' High" pokonał Chrisa Hero. 18 września 2015, na "All Star Extravaganza VII" zdobył miano pretendenckie do ROH World Championship, lecz nie udało mu się pokonać mistrza – Jaya Lethala na gali "Final Battle".
23 stycznia 2016 Styles wystąpił dla Ring of Honor po raz ostatni przed podpisaniem kontraktu z WWE. Styles wdał się w bójkę z Jayem Lethalem, Roderickiem Strongiem i stajnią The House of Truth. W walce pomogli mu byli koledzy z Bullet Club – Doc Gallows, Karl Anderson i The Young Bucks (którzy kilka tygodni wcześniej wyrzucili Stylesa z ugrupowania). Pod koniec eventu Styles i członkowie Bullet Club objęli się, na wzór niesławnego „Curtain Call” grupy The Kliq z 1996 roku.
Powrót na scenę niezależną (2014–2016).
Po odejściu z TNA Styles rozpoczął współpracę z wieloma federacjami niezależnymi. Przez kolejne dwa lata występował w różnych krajach, głównie w Anglii. Tam zadebiutował w federacjach Preston City Wrestling, Revolution Pro Wrestling (gdzie w czerwcu 2015 zdobył British Heavyweight Championship) oraz 5 Star Wrestling.
W 2014 Styles powrócił do amerykańskich federacji Combat Zone Wrestling oraz Pro Wrestling Guerrilla, zaś w 2015 zadebiutował w Chikarze. W marcu 2015 zdobył FWE Heavyweight Championship – główne mistrzostwo nowojorskiego Family Wrestling Entertainment. 5 lutego 2016 zawalczył dla Georgia Premier Wrestling – był to ostatni występ Stylesa na scenie niezależnej przed podjęciem pracy w WWE.
New Japan Pro Wrestling (2014–2016).
27 marca 2014 federacja New Japan Pro Wrestling (NJPW) ogłosiła, że Styles podpisał z nią kontrakt. 6 kwietnia 2014, na Invasion Attack, Styles zaatakował posiadacza IWGP Heavyweight Championship Kazuchikę Okadę, wyzwał go na walkę o mistrzostwo i dołączył do grupy Bullet Club. 3 maja na Wrestling Dontaku Styles pokonał Okadę z pomocą Yujiro Takahashiego, stając się nowym mistrzem. Dwa tygodnie później na wyprodukowanym przez NJPW i Ring of Honor evencie War of the Worlds obronił tytuł w trzyosobowej walce z Okadą i Michaelem Elginem. 25 maja po raz kolejny pokonał Okadę, a niedługo później dołączył do turnieju G1 Climax. Styles wygrał 8 z 10 starć turniejowych, lecz nie zdołał przejść do finału z powodu przegranej walki z Okadą. 13 października, na King of Pro-Wrestling, Styles utracił IWGP Heavyweight Championship na rzecz Hiroshiego Tanahashiego po tym, jak powracający Yoshitatsu powstrzymał najnowszego członka Bullet Club – Jeffa Jarretta przed interwencją w pojedynek.
8 listopada 2014 na Power Struggle Styles pokonał Yoshitatsu z pomocą Jarretta, po czym skonfrontował się z Tetsuyą Naito. Wkrótce dołączył do turnieju World Tag League, wcześniej łącząc siły z Yujiro Takahashim. Pomimo czterech wygranych, Styles i Takahashi nie zdołali dostać się do finału. 4 stycznia 2015 na Wrestle Kingdom 9 Styles pokonał Tetsuyę Naito. Dwa dni później przypiął posiadacza IWGP Heavyweight Championship Hiroshiego Tanahashiego, stając się nowym pretendentem do tytułu. 11 lutego, na gali The New Beginning in Osaka Styles pokonał Tanahashiego, zdobywając mistrzostwo. Na Invasion Attack w kwietniu pokonał zwycięzcę turnieju New Japan Cup Kotę Ibushiego. Na Dominion 7.5 Styles utracił IWGP Heavyweight Championship na rzecz Kazuchiki Okady. Po gali dołączył do turnieju G1 Climax, lecz ostatecznie nie dostał się do finału. 12 października zmierzył się z Okadą w walce rewanżowej, jednak nie zdołał pokonać mistrza.
W listopadzie Styles wyzwał do walki nowego posiadacza IWGP Heavyweight Championship Shinsuke Nakamurę. Niedługo później doznał kontuzji pleców, przez co został zmuszony do pauzowania przez kolejny miesiąc. Powrócił 4 stycznia 2016, na Wrestle Kingdom 10, gdzie został pokonany przez Nakamurę w starciu o mistrzostwo. Następnej nocy, podczas ostatniego występu Stylesa dla NJPW członkowie Bullet Club odwrócili się od niego i ogłosili Kennego Omegę nowym liderem ugrupowania.
WWE.
The Club (2016).
20 stycznia 2016 WWE ogłosiło, że Styles podpisał kontrakt z federacją. Zadebiutował cztery dni później, na gali Royal Rumble, podczas tytułowego Royal Rumble matchu. Dołączył do walki z numerem 3., wyeliminował Curtisa Axela oraz Tylera Breeze'a i ostatecznie, po niemal 30 minutach spędzonych w ringu sam został wyeliminowany przez Kevina Owensa. Wkrótce rozpoczął rywalizację z Chrisem Jericho i zawalczył z nim dwukrotnie: na "Raw" (gdzie wygrał Styles) i na "SmackDown" (gdzie wygrał Jericho). Ostatecznym starciem między Stylesem a Jericho miała być ich walka na Fastlane, gdzie ostatecznie zwycięzcą okazał się Styles. Po gali Styles i Jericho połączyli siły, tworząc tag team „Y2AJ”. Dwukrotnie pokonali The New Day (Kofiego Kingstona i Big E), lecz 7 marca przegrali z nimi starcie o WWE Tag Team Championship. Po walce Jericho zaatakował Stylesa, przechodząc heel turn. Rywalizacja doprowadziła do pojedynku między Stylesem a Jericho na WrestleManii 32, z którego zwycięsko wyszedł Jericho.
Dzień po WrestleManii Styles stał się pretendentem do WWE World Heavyweight Championship, będącego ówcześnie w posiadaniu Romana Reignsa. Na gali Payback Styles przegrał dwukrotnie wznawianą walkę z Reignsem, pomimo interwencji ze strony The Clubu Karla Andersona i Luke'a Gallowsa – byłych członków Bullet Clubu i debiutantów w WWE. Na Extreme Rules Styles ponownie zmierzył się z mistrzem (tym razem w Extreme Rules matchu), lecz przegrał po interwencji The Usos. Dzień później Styles rozpoczął rywalizację z Johnem Ceną, atakując go wraz z Andersonem i Gallowsem. Na Money in the Bank Styles pokonał Cenę dzięki pomocy The Clubu. Miesiąc później, na Battleground The Club przegrało 6-Man Tag Team match z Ceną, Enzem Amorem i Big Cassem. Podczas WWE Draftu w lipcu 2016 Styles został przeniesiony do brandu SmackDown Live, podczas gdy Gallows i Anderson stali się członkami brandu Raw. Na SummerSlam Styles ponownie pokonał Cenę, a po gali nazwał się „nową twarzą WWE”.
WWE Champion (2016–2017).
Dzięki wygranej na SummerSlam Styles otrzymał szansę walki z posiadaczem WWE World Championship Deanem Ambrosem. Zmierzył się z nim na Backlash i pokonał go, stając się nowym mistrzem. 13 września powracający John Cena wyzwał Stylesa na pojedynek o tytuł, podobnie jak Dean Ambrose. Komisarz "SmackDown" Shane McMahon ogłosił więc Triple Threat match na No Mercy między Stylesem, Ceną i Ambrosem o tytuł. 27 września Styles pokonał Ambrose'a, zaś na No Mercy przypiął Cenę, broniąc tytułu mistrzowskiego.
11 października przegrał sędziowaną przez Ambrose'a walkę z jobberem Jamesem Ellsworthem. Tydzień później Styles obronił WWE World Championship w kolejnym starciu z Ellsworthem, przegrywając przez dyskwalifikację. 25 października pokonał Ambrose'a dzięki interwencji Ellswortha, lecz przegrał walkę rewanżową tydzień później. Na Survivor Series Styles wziął udział w Traditional 5-on-5 Survivor Series matchu, dołączając do zwycięskiej drużyny reprezentującej brand SmackDown. Po Survivor Series ogłoszono, że na Styles zmierzy się z Ambrosem w TLC matchu. Styles obronił mistrzostwo po interwencji ze strony Ellswortha, który zepchnął Ambrose'a ze szczytu drabiny. Argumentował to tym, że chce być jedynym pretendentem do tytułu Stylesa. Styles pokonał Ellswortha o tytuł w mniej niż minutę na odcinku "SmackDown" z 20 grudnia.
13 grudnia Dolph Ziggler pokonał Ambrose'a, The Miza i Luke'a Harpera stając się kolejnym pretendentem do tytułu Stylesa. Ogłoszono wtedy walkę pomiędzy Stylesem i Zigglerem o pas na galę "SmackDown" z 27 grudnia, lecz 20 grudnia do pojedynku dodano Barona Corbina po decyzji ze strony generalnego menadżera Daniela Bryana. Styles pokonał Corbina i Zigglera, po czym skonfrontował się w ringu z powracającym Johnem Ceną, który wyzwał Stylesa do pojedynku o WWE Championship na gali Royal Rumble. Stracił tytuł na rzecz Ceny, który stał się rekordowo trzynastokrotnym posiadaczem mistrzostwa.
Styles wziął udział w Elimination Chamber matchu na gali Elimination Chamber, lecz nie zdołał odzyskać mistrzostwa. Podczas następnego odcinka "SmackDown Live", Styles, Cena i Wyatt zmierzyli się o WWE Championship; z walki zwycięsko wyszedł Wyatt. Po tym jak Randy Orton odmówił walki z Wyattem na WrestleManii 33 o mistrzostwo, odbył się dziesięcioosobowy Battle Royal; walka zakończyła się remisem między Stylesem a Lukiem Harperem. Styles pokonał Harpera w walce o miano pretendenckie tydzień później. W międzyczasie Orton odwrócił się od Wyatta i również zapragnął walki o tytuł, co poskutkowało kolejnym pojedynkiem o prawo do walki z Wyattem, tym razem między Stylesem a Ortonem. Styles przegrał starcie i miano pretendenta.
United States Champion (2017).
Podczas odcinka "SmackDown Live" z 14 marca Styles zaatakował komisarza Shane'a McMahona. Styles został zwolniony przez generalnego menadżera SmackDown Daniela Bryana, lecz ostatecznie McMahon przywrócił go do pracy i wyzwał do walki na nadchodzącej WrestleManii. Styles wygrał pojedynek na gali, a podczas kolejnego "SmackDown Live" pogodził się z komisarzem, tym samym przechodząc face turn.
11 kwietnia pokonał Samiego Zayna i Barona Corbina, stając się pretendentem do pasa United States Championship. Na gali Backlash nie udało mu się pokonać mistrza Kevina Owensa. Podczas "SmackDown" z 23 maja potwierdził swoją obecność w Money in the Bank Ladder matchu na gali Money in the Bank; ostatecznie nie udało mu się zdobyć walizki. 4 lipca pokonał Chada Gable'a oraz wygrał Battle Royal o miano pretendenckie do mistrzostwa Owensa. 7 lipca, podczas house showu WWE w Madison Square Garden, Styles zmierzył się z Owensem i pokonał go, zdobywając United States Championship. Tytuł utracił w walce rewanżowej na gali Battleground, lecz już dwa dni później odzyskał mistrzostwo, wygrywając Triple Threat match z Owensem i powracającym Chrisem Jericho. Styles i Owens zawalczyli ze sobą podczas kolejnego odcinka "SmackDown"; pojedynek zakończył się nieczysto z powodu pomyłki sędziego, toteż ustalono, że rywale zmierzą się ze sobą po raz kolejny, na gali SummerSlam (2017). Dodatkowo, aby uniknąć kolejnego nieczystego finiszu, Komisarz SmackDown Shane McMahon został sędzią specjalnym pojedynku. Na gali Styles zdołał pokonać Owensa.
WWE Champion (2017)
Podczas non-title matchu z ówczesnym Jinderem Mahalem, Styles przegrał po interwencji The Singh Brothers. Później generalny menadżer SmackDown Daniel Bryan ustanowił walki kolejno z Samirem, a później Sunilem Singh na kolejne odcinki SmackDown. Styles wygrał pojedynek, lecz później został zaatakowany przez Jindera Mahala. Po tym starciu Daniel Bryan ustanowił walkę o mistrzostwo WWE na tydzień przed Survivor Series. Styles wygrał pojedynek wykonując Phenomenal Forearm na Mahalu, tym samym wygrywając tytuł i zajmując miejsce reprezentanta SmackDown w walce WWE Universal Champion (Brock Lesnar) vs WWE Champion (AJ Styles). AJ uległ po znakomitej walce na Survivor Series z Brockiem. Podczas gali Clash of Champions (2017) pokonał on w walce rewanżowej byłego mistrza WWE Jindera Mahala. Następnie rywalizował z Kevinem Owensem i Samim Zaynem, wygrał z nimi podczas gali Royal Rumble (2018), gdzie stawką był pas WWE. Do następnej obrony doszło na gali Fastlane (2018), gdzie AJ wygrał Six Pack Challenge i na WrestleManię wszedł, jako WWE Champion. Na samej WrestleManii AJ bronił pasa w walce ze zwycięzcą Royal Rumble Shinsuke Nakamurą. AJ obronił pas, jednak po walce Nakamura wykonał low blow na Stylesie i przeszedł heel turn. Tym samym rywalizacja trwała aż do Money in the Bank. Następnie AJ zaczął rywalizację z Rusevem, którego pokonał na gali Extreme Rules. Po pokonaniu Bułgara AJ rywalizował z Samoa Joe, którego pokonał na SummerSlam (w wyniku dyskwalifikacji), Hell In A Cell, Super ShowDown oraz Crown Jewel. Podczas ostatniego SmackDown przed Survivor Series na szali AJ Styles postawił swój pas mistrzowski WWE w starciu z Danielem Bryanem. American Dragon pokonał Stylesa kończąc jego 371 dniowy title reign z głównym tytułem. Przeszedł podczas tej walki heel turn, ponieważ wygrał walkę dzięki low blow, którego nie widział sędzia. AJ dostał walkę rewanżową na TLC i Royal Rumble, jednakże obydwa te starcia przegrał. Był również uczestnikiem Elimination Chamber Matchu o ten tytuł, ale wyeliminował go Randy Orton, z którym zaczął następnie swoją rywalizację.
Życie prywatne.
Jones poślubił swoją żonę Wendy w 2000 roku. Para doczekała się trzech synów: Ajaya Covella (ur. 3 maja 2005), Avery'ego (ur. 14 lutego 2007) i Albeya (ur. 15 września 2009), jak również córki – Anney (ur. 8 października 2014). Najstarszy z synów otrzymał drugie imię po najlepszym przyjacielu Jonesa – Christopherze Danielsie (którego prawdziwe imię i nazwisko to Daniel Covell). Rodzina Jonesów mieszka w Gainesville w Georgii.
Jones jest chrześcijaninem. Jest też fanem chrześcijańskiego hip-hopu.
Inne media.
W 2003 Ring of Honor wypuściło "Evolution of a Phenom: The Best of AJ Styles" – DVD ukazujące historię Stylesa od jego debiutu po połowę 2003 roku. Rok później opublikowano "The Phenomenon Continues: The Best of AJ Styles Vol. 2", będące uzupełnieniem poprzedniego filmu. Również w 2004 TNA wypuściło "Phenomenal: The Best of A.J. Styles", czyli zbiór najlepszych walk Stylesa. Jego uzupełnienie, "Phenomenal: The Best of A.J. Styles Volume 2" zostało wydane w 2007.
W 2009 Styles wziął udział w jednym z odcinków programu MTV "Made", w którym został jednym z trenerów młodej aspirującej wrestlerki. Dwa lata później pojawił się w teledysku do piosenki „Something To Do with Your Hands” wokalistki country Sary Darling. W 2012 Styles i Montell Jordan wręczyli nagrodę dla najlepszej płyty hip-hopowej na 43. dorocznej gali GMA Dove Awards.
W 2013 ROH wydało "AJ Styles – Styles Clash" – kompilację najlepszych walk Stylesa z lat 2002–2005. W 2016 zaś TNA wypuściło DVD "The Essential AJ Styles Collection", w którym znalazło się 30 najlepszych walk wrestlera.
AJ Styles jest postacią grywalną w trzech grach komputerowych: "TNA Impact!", "TNA Impact Cross The Line"", WWE 2K17", "WWE 2K18 i WWE 2K19."

</doc>
<doc id="1270245" url="https://pl.wikipedia.org/wiki?curid=1270245" title="Żagwica listkowata">
Żagwica listkowata

Żagwica listkowata ("Grifola frondosa" (Dicks.) Gray) – gatunek grzybów z rzędu żagwiowców ("Polyporales").
Systematyka i nazewnictwo.
Pozycja w klasyfikacji według Index Fungorum: "Grifola, Grifolaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1785 r. James Dickson nadając mu nazwę "Boletus frondosus". Obecną, uznaną przez Index Fungorum nazwę nadał mu w 1821 r. Samuel Frederick Gray, przenosząc go do rodzaju "Grifola".
Synonimów naukowych posiada ponad 30.
Nazwa polska pojawiła się w pracy Stanisława Domańskiego i in. w 1967 r. W polskim piśmiennictwie mykologicznym gatunek ten opisywany był też jako huba siedź, huba gałęzista, żagiew gałęzista, żagiew krzaczasta, żagiew cykoriokształtna, wielogłówka listkowata.
Morfologia.
Jednoroczne, duże do bardzo dużych, o średnicy od 20 do 60 cm, krzaczkowato rozgałęzione, złożone z wielu łopatkowatych kapeluszy wyrastających ze wspólnego pnia. Pojedyncze kapelusze językowate lub półokrągłe, płaskie, 4–10 cm średnicy, cienkie, kruche, o orzechowej, żółtooliwkowej barwie. Brzegi kapeluszy nierówne, powycinane, promieniście pomarszczone.
2–3 mm długie, białawe, zbiegające po trzonie. Pory drobne, około 0,5 mm średnicy.
Cienki, do 0,5 cm gruby, biały, mięsisty. Zapach przyjemny, grzybowy, smak łagodny.
Bezbarwne, szeroko owalne, z jednej strony nieco spłaszczone.
Występowanie i siedlisko.
W Polsce żagwica listkowata jest rzadka. Do 2020 r. podano około 130 jej stanowisk. Znajduje się na "Czerwonej liście roślin i grzybów Polski". Ma status V – zagrożony wymarciem. Znajduje się na listach gatunków zagrożonych także w Austrii, Belgii, Czechach, Niemczech, Danii, Estonii, Litwie, Norwegii, Holandii, Szwecji, Finlandii. W latach 1983–2014 objęta była ochroną ścisłą, a od 2014 roku ochroną częściową. Dopuszczone jest pozyskiwanie owocników w celach gospodarczych po uzyskaniu stosownych zezwoleń.
Rośnie na korzeniach i u podstawy pni i martwych drzew, głównie dębów. Owocniki pojawiają się w sierpniu i wrześniu. Podobnie jak wachlarzowiec olbrzymi występuje na siedliskach antropogenicznych.
Znaczenie.
Pasożyt. Grzyb jadalny, młode owocniki są bardzo smaczne i aromatyczne, jednakże ze względu na ochronę częściową, w Polsce jej zbieranie jest niezgodne z prawem. Starsze owocniki robią się łykowate i niestrawne. Grzyb leczniczy: reguluje ciśnienie krwi, poziom glukozy, insuliny, cholesterolu. Pomaga też w leczeniu otyłości. Stosuje się go jako środek towarzyszący przy leczeniu raka i AIDS. Jest jednym z niewielu gatunków grzybów wielkoowocnikowych wykorzystywanych w medycynie.

</doc>
<doc id="1270247" url="https://pl.wikipedia.org/wiki?curid=1270247" title="Julia Kavanagh">
Julia Kavanagh

Julia Kavanagh (ur. 7 stycznia 1824 w Thurles in Tipperary w Irlandii, zm. 28 października 1877 w Nicei) – brytyjska pisarka. Była córką irlandzkiego poety Morgana Petera Kavanagha. Wychowywała się we Francji, gdzie pojechała razem z rodzicami. Zadebiutowała książką "Three Paths", wydaną w 1847.

</doc>
<doc id="1270249" url="https://pl.wikipedia.org/wiki?curid=1270249" title="Roberto Di Matteo">
Roberto Di Matteo

Roberto Di Matteo (ur. 29 maja 1970 w Szafuzie) – włoski trener piłkarski i piłkarz szwajcarskiego pochodzenia występujący najczęściej na pozycji środkowego pomocnika; menadżer Chelsea F.C i FC Schalke 04.
Kariera klubowa.
Roberto Di Matteo zawodową karierę rozpoczynał w 1988 roku w FC Schaffhausen. W pierwszym sezonie występów w tym zespole zaliczył osiemnaście ligowych spotkań, a w kolejnym zagrał już w 31 meczach i zdobył dwa gole. Latem 1991 roku przeniósł się do drużyny FC Zürich, w barwach której w 34 pojedynkach sześć razy wpisał się na listę strzelców. Kolejny sezon Di Matteo spędził w FC Aarau, z którym wywalczył mistrzostwo kraju. W 1993 roku włoski gracz trafił do grającego w Serie A S.S. Lazio. W ekipie „Biancocelestich” od razu zdobył sobie miejsce w podstawowej jedenastce.
Po trzech sezonach spędzonych na Stadio Olimpico Di Matteo zdecydował się jednak zmienić klub i za rekordową wówczas sumę 4,9 milionów funtów odszedł do Chelsea. Razem z „The Blues” zajął szóste miejsce w tabeli Premier League i zapewnił sobie udział w Pucharze UEFA. W kolejnych sezonach londyński zespół nigdy nie kończył rozgrywek na gorszym miejscu niż szóste, a Roberto przez ponad trzy lata był podstawowym zawodnikiem Chelsea. W sezonie 1999/2000 u Włocha zaczęły się pojawiać problemy ze zdrowiem. Przez kontuzję nogi Di Matteo przez bardzo długi czas odpoczywał od futbolu, by w 2002 roku zakończyć karierę. Następnie Włoch otworzył w Londynie sieć restauracji. Z Chelsea wywalczył między innymi Puchar Zdobywców Pucharów w 1998 roku.
Kariera reprezentacyjna.
W reprezentacji Włoch Di Matteo zadebiutował 16 listopada 1994 roku w spotkaniu przeciwko Chorwacji, kiedy to trenerem Włochów był Arrigo Sacchi. Razem z drużyną narodową wystąpił na Euro 1996, jednak Włosi udział w turnieju zakończyli na rundzie grupowej. Dwa lata później włoski pomocnik znalazł się w kadrze Italii na Mistrzostwa Świata we Francji. Reprezentacja prowadzona wówczas przez Cesare Maldiniego dotarła do ćwierćfinału, w którym przegrał po rzutach karnych 3:4 z Francją. Na mundialu Di Matteo wystąpił tylko w dwóch spotkaniach fazy grupowej. Łącznie dla zespołu narodowego zaliczył 34 spotkania i dwa gole.
Kariera trenerska.
2 lipca 2008 roku Di Matteo został trenerem klubu Milton Keynes Dons. Na stanowisku tym zastąpił Paula Ince'a, który zaczął pracować z Blackburn Rovers. 30 czerwca 2009 roku Włoch został szkoleniowcem West Bromwich zastępując Tony’ego Mowbraya. 6 lutego 2011 władze West Bromwich poinformowały o zwolnieniu menedżera Roberto Di Matteo. Powodem były słabe wyniki drużyny. 29 czerwca 2011 został asystentem André Villasa-Boasa w Chelsea. 4 marca 2012, po ogłoszeniu przez klub informacji o zwolnieniu dotychczasowego szkoleniowca, Di Matteo został menadżerem Chelsea do końca sezonu. 24 kwietnia 2012 w półfinale Ligi Mistrzów Chelsea wygrała w Londynie (1:0) i zremisowała w Katalonii (2:2) z Barceloną i tym samym zakwalifikowała się do finału Ligi Mistrzów. 5 maja roku 2012 zdobył pierwsze trofeum klubowe – Puchar Anglii.
19 maja 2012 roku wraz z Chelsea FC zdobył Puchar Ligi Mistrzów wygrywając z Bayernem Monachium w rzutach karnych 4:3 po uzyskaniu wyniku 1:1 w regulaminowym czasie gry. 13 czerwca 2012 roku podpisał dwuletni kontrakt z Chelsea, który czyni go trenerem pierwszej drużyny.
31 sierpnia 2012 jego drużyna przegrała mecz o Superpuchar Europy z Atlético Madryt 1:4. 21 listopada 2012 roku z powodu słabych wyników Di Matteo został zwolniony z funkcji trenera Chelsea.
7 października 2014 FC Schalke 04 poinformowało o zatrudnieniu Di Matteo jako pierwszego trenera.
Od 2016 roku trenował Aston Villę. Po 19 spotkaniach, w których podopieczni Di Matteo odnotowali jedynie jedną wygraną, trener został zwolniony.

</doc>
<doc id="1270252" url="https://pl.wikipedia.org/wiki?curid=1270252" title="Gabriel Popescu">
Gabriel Popescu

Gabriel Popescu (ur. 23 grudnia 1973 w Krajowej), piłkarz rumuński grający na pozycji ofensywnego pomocnika.
Kariera klubowa.
Popescu urodził się w mieście Krajowa. Karierę piłkarską rozpoczął w klubie Electroputere Craiova. 12 września 1992 zadebiutował w jego barwach w pierwszej lidze w przegranym 0:2 wyjazdowym spotkaniu z Rapidem Bukareszt. W Electroputere grał do końca 1994 roku, a na początku 1995 przeszedł do lokalnego rywala, Universitatei Craiova. W tym samym roku wywalczył z nią wicemistrzostwo Rumunii, a rok później zajął 4. pozycję w lidze. W zespole tym grał do końca rundy jesiennej sezonu 1997/1998.
Na początku 1998 roku Popescu wyjechał do Hiszpanii. Jego pierwszym klubem w tym kraju była UD Salamanca. W niej swój pierwszy mecz zaliczył 31 stycznia, a Salamanca przegrała 0:1 w Bilbao z tamtejszym Athletic. Pomógł zespołowi w utrzymaniu zdobywając 5 goli, a już latem przeszedł do silniejszej Valencii. W jej barwach zadebiutował 29 sierpnia w wygranym 1:0 meczu z Atlético Madryt. Z Valencią zajął 4. miejsce w La Liga, a następnie na pół roku przeniósł się do Numancii.
W 2000 roku Gabriel wrócił do Rumunii. Wywalczył mistrzostwo Rumunii z zespołem Dinama Bukareszt, a już pół roku później był piłkarzem Universitatei. W 2001 roku przeszedł do Naţionalu Bukareszt, z którym w 2002 roku wywalczył wicemistrzostwo kraju. Po sezonie wyjechał do Korei Południowej i podpisał kontrakt z zespołem Suwon Samsung Bluewings. Przez 2,5 roku był podstawowym zawodnikiem klubu. Dwukrotnie zajął 3. miejsce w lidze, a w 2004 roku wywalczył mistrzostwo kraju. Końcowe lata kariery to gra w Naţionalu oraz japońskim JEF United Ichihara Chiba. W 2005 roku zakończył piłkarską karierę.
Kariera reprezentacyjna.
W reprezentacji Rumunii Popescu zadebiutował 14 sierpnia 1996 roku w wygranym 2:0 meczu z Izraelem. W 1998 roku został powołany przez Anghela Iordănescu do kadry na Mistrzostwa Świata we Francji, gdzie zagrał w trzech meczach swojej drużyny: z Kolumbią (1:0), z Anglią (2:1), oraz w 1/8 finału z Chorwacją (0:1). Spotkanie z Chorwacją było jego ostatnim w reprezentacji. W kadrze narodowej zagrał 14 razy i zdobył jedną bramkę (w 1997 roku w zremisowanym 1:1 sparingu z Hiszpanią).

</doc>
<doc id="1270253" url="https://pl.wikipedia.org/wiki?curid=1270253" title="Doktryna Monro-Kelliego">
Doktryna Monro-Kelliego

Doktryna Monro-Kelliego to wypracowana w XVIII i XIX wieku teoria, głosząca, że objętość przestrzeni wewnątrzczaszkowej jest wielkością stałą, stanowiącą sumę trzech składników: tkanek mózgowia (około 80%), krwi (około 12%) i płynu mózgowo-rdzeniowego (około 8% objętości). Zgodnie z doktryną Monro-Kelliego przyrost objętości każdego z tych trzech składników odbywa się kosztem pozostałych dwóch.
Eponim upamiętnia dwóch uczonych, którzy pierwsi przedstawili hipotezę: i .

</doc>
<doc id="1270270" url="https://pl.wikipedia.org/wiki?curid=1270270" title="Obustronna przednia cingulotomia">
Obustronna przednia cingulotomia

Obustronna przednia cingulotomia to procedura ablacyjna psychochirurgicznego leczenia zaburzeń afektywnych (m.in. zespołu depresyjnego i zaburzeń obsesyjno-kompulsyjnych oraz zaburzeń afektywnych dwubiegunowych) nie poddających się standardowemu leczeniu: psychoterapii, terapii elektrowstrząsowej czy leczeniu farmakologicznemu. Jest też paliatywną metodą leczenia bólu nowotworowego. Polega na stereotaktycznym uszkodzeniu każdego z dwóch zakrętów obręczy w środkowej części, nad stropami komór bocznych, w kilku miejscach przy użyciu termoelektrody. 
Metoda.
Obecnie procedurę cingulotomii wykonuje się stereotaktycznie przy użyciu naprowadzenia MRI. Współrzędne celu w zakręcie obręczy lokalizuje się 7 mm od linii środkowej i 20–25 mm do tyłu od szczytu rogu czołowego. Zazwyczaj ocenia się śródoperacyjnie odpowiedź motoryczną i czuciową.
Powikłania.
Najczęstszymi powikłaniami cingulotomii są:

</doc>
<doc id="1270273" url="https://pl.wikipedia.org/wiki?curid=1270273" title="Szirak Gjumri">
Szirak Gjumri



</doc>
<doc id="1270277" url="https://pl.wikipedia.org/wiki?curid=1270277" title="Football Club Shirak Gyumri">
Football Club Shirak Gyumri



</doc>
<doc id="1270279" url="https://pl.wikipedia.org/wiki?curid=1270279" title="Cingulotomia">
Cingulotomia



</doc>
<doc id="1270283" url="https://pl.wikipedia.org/wiki?curid=1270283" title="Order Maksymiliana">
Order Maksymiliana

Order Maksymiliana (niem. "Maximiliansorden"), Bawarski Order Maksymiliana za Naukę i Sztukę ("Bayerische Maximiliansorden für Wissenschaft und Kunst") – bawarski jednoklasowy order przyznawany za zasługi w dziedzinie nauki i sztuki.
Historia.
Order został ustanowiony 28 listopada 1853 przez Maksymiliana II Wittelsbacha, na wzór pruskiego Pour le Mérite, z bawarskim królem jako jego wielkim mistrzem. Przestał funkcjonować jako odznaczenie państwowe w 1919, zniesiony przez konstytucję Republiki Weimarskiej. Odtąd przyznawany był jeszcze do 1933, kiedy to do władzy doszli narodowi socjaliści, którzy zakazali nadawania i przyjmowania jakichkolwiek odznaczeń dawnych panujących rodów niemieckich.
Ustawą z 18 marca 1980 został wznowiony przez premiera bawarskiego Franza Josefa Straußa w celu nagradzania wybitnych osiągnięć na polu nauki i sztuki.
Podzielony jest na dwie kategorie – naukową i artystyczną – a nadawany jest przede wszystkim niemieckim naukowcom i artystom, zarówno mężczyznom jak i kobietom. Liczba żyjących odznaczonych nie może przekroczyć 100 osób.
Order nadaje premier Wolnego Kraju Bawarii, po zasięgnięciu opinii Rady Orderu, która składa się z marszałka landtagu, marszałka senatu, wiceprezesa Rady Ministrów, ministrów edukacji i kultury, prezesa Akademii Nauk, prezesa Akademii Sztuk Pięknych oraz rektorów jednej z wyższych uczelni nauk ścisłych oraz jednej z wyższych uczelni sztuk pięknych, a także powołanego przez prezesa Rady Ministrów przedstawiciela nauk ścisłych. Nadanie może być odwołane przez premiera, jeśli odznaczony zostanie skazany wyrokiem sądowym na karę za poważne przestępstwo.
Insygnium.
Oznaka jednoklasowego orderu to emaliowany obustronnie na niebiesko krzyż trójlistny, z białą krawędzią i z biało-złotymi pojedynczymi promieniami między ramionami krzyża, otoczony białym pierścieniem ze złoconą krawędzią. W medalionie środkowym awersu widnieje w białym polu kroczący na prawo złoty lew bawarski z herbu bawarskiego, otoczony wyrytym we frakturze czarnym napisem: "FÜR WISSENSCHAFT UND KUNST" (w wersji królewskiej w miejscu lwa znajdował się wizerunek profilu fundatora orderu). Medalion środkowy rewersu to biało-niebieski bawarski herb rautowy.
Order noszony był w pierwszej wersji na wstędze niebieskiej z białymi paskami, a od 1980 wieszany jest na białej wstędze z obustronnymi trzema wąskimi i jednym szerszym niebieskim paskiem. Mężczyźni wieszają order na szyi w postaci komandorii, a kobiety na damskiej kokardzie nad lewą piersią poniżej obojczyka.

</doc>
<doc id="1270297" url="https://pl.wikipedia.org/wiki?curid=1270297" title="Życie mniej zwyczajne">
Życie mniej zwyczajne

Życie mniej zwyczajne ("A Life Less Ordinary") to czarna komedia romantyczna z 1997 roku w reżyserii Danny’ego Boyle’a, według scenariusza Boyle’a i Johna Hodge’a. W rolach głównych wystąpili Ewan McGregor, Cameron Diaz, Holly Hunter i Delroy Lindo.
Fabuła.
O’Reilly i Jackson (Holly Hunter i Delroy Lindo) są aniołami których praca polega na łączeniu ludzi w szczęśliwe związki. Jednak z powodu złych wyników ich pracy przekładających się na rosnącą liczbę rozwodów, zostają zesłani na ziemię z zadaniem wypełnienia misji od której będzie zależeć, czy wrócą do Nieba czy też zostaną na zawsze na Ziemi. Ich zadanie polega na połączeniu uczuciem Roberta Lewisa (Evan McGregor) i Celine Naville (Cameron Diaz). Robert jest marzycielskim sprzątaczem pracującym dla bogatego i bezwzględnego Naville'a (Ian Holm). Zostaje zwolniony z pracy i zastąpiony przez robota; tego samego dnia rzuca go dziewczyna i dostaje nakaz eksmisji (to ostatnie za sprawą O’Reilly i Jacksona). Zdesperowany Robert dostaje się do gabinetu Naville'a, rani go z zabranej ochroniarzom broni i porywa Celine, córkę Naville'a (Cameron Diaz).

</doc>
<doc id="1270298" url="https://pl.wikipedia.org/wiki?curid=1270298" title="Santa Isabel (Argentyna)">
Santa Isabel (Argentyna)

 
Santa Isabel − dzielnica argentyńskiego miasta Córdoba, stolicy prowincji Córdoba. Znajduje się tam fabryka Renault, gdzie produkowany jest m.in. Renault Kangoo.

</doc>
<doc id="1270315" url="https://pl.wikipedia.org/wiki?curid=1270315" title="Szymon Górski">
Szymon Górski

Szymon Górski, lit. "Simonas Gorskis" (ur. 1817 w Surażu na Grodzieńszczyźnie, zm. po 1885 w Kownie) – litewski inżynier architekt tworzący w Kownie i na Kowieńszczyźnie. 
Urodził się w rodzinie szlacheckiej na ziemi grodzieńskiej. Ukończył gimnazjum w Białymstoku, później podjął pracę w tamtejszym magistracie jako członek komisji budownictwa i transportu. Po przeprowadzce do Kowna projektował budowle użytkowe i sakralne na terenie miasta: w 1865 roku według jego projektu zbudowano tzw. synagogę Hausmana przy ul. Maironio. W 1870 roku zaprojektował szpital żydowski w Kownie, później sąd okręgowy (1876, Prospiekt Nikołajewski, obecnie aleja Laisves 103) i prywatną kamienicę Paszoldta przy Prospekcie Nikołajewskim (Laisves 37). W 1879 roku zbudował dom G. Frumkina w kowieńskiej dzielnicy żydowskiej (Maironio 22). W 1883 roku według jego projektu powstała drewniana restauracja w kowieńskim parku miejskim. 

</doc>
<doc id="1270317" url="https://pl.wikipedia.org/wiki?curid=1270317" title="Herb gminy Kocierzew Południowy">
Herb gminy Kocierzew Południowy

Herb gminy Kocierzew Południowy przedstawia w polu herbowym błękitnym Świętego Wawrzyńca w szatach liturgicznych złotych, nałożonych na tunikę srebrną. Prawą dłoń trzyma na sercu, lewą podtrzymuje ruszt - swój atrybut i narzędzie męczeństwa. Wokół jego głowy nimb złoty. Od czoła na lewo i prawo od świętego dwie lilie srebrne.
Lilie nawiązują do herbu arcybiskupstwa gnieźnieńskiego, do którego dóbr należał Kocierzew Południowy. Święty Wawrzyniec jest patronem parafii w Kocierzewie Południowym.

</doc>
<doc id="1270319" url="https://pl.wikipedia.org/wiki?curid=1270319" title="Centrum A">
Centrum A



</doc>
<doc id="1270321" url="https://pl.wikipedia.org/wiki?curid=1270321" title="Winiary Fabryka">
Winiary Fabryka

Winiary Fabryka – zlikwidowana towarowa stacja kolejowa znajdująca się w Kaliszu na terenie fabryki Winiary-Nestlé w dzielnicy Winiary. Stacja znajdowała się na końcu nieużywanej od lat 90. XX wieku i zarazem nieprzejezdnej obecnie linii Kalisz Winiary – Winiary Fabryka.

</doc>
<doc id="1270322" url="https://pl.wikipedia.org/wiki?curid=1270322" title="Misak Torlakian">
Misak Torlakian

Misak Torlakian (ur. w 1890 w wilajecie Trapezunt w Turcji, zm. w 1968 w USA) – ormiański wojskowy, emigracyjny działacz narodowy, oficer Legionu Armeńskiego odpowiedzialny za tajne operacje zwiadowczo-dywersyjne podczas II wojny światowej
Ukończył szkołę miejską w Trapezuncie. Zaangażował się wówczas w działalność armeńskich organizacji niepodległościowych. Po wybuchu I wojny światowej w 1914 wstąpił do armii rosyjskiej. Walczył na Kaukazie w szeregach jednego z pułków złożonych z ormiańskich ochotników. Po rewolucji październikowej 1917 stanął na czele oddziału ormiańskich ochotników, który dotarł do wschodniej Armenii i wziął udział w walkach granicznych z Turkami. Służył w armii Demokratycznej Republiki Armenii. Należał do współzałożycieli tajnej organizacji mszczącej się za ludobójstwo i pogromy Ormian. Jako członek konstantynopolskiej grupy 19 lipca 1921 zamordował b. ministra spraw wewnętrznych Demokratycznej Republiki Azerbejdżanu Bechbuda chana Dżiwanszira. Po procesie przed brytyjskim sądem wojennym 20 października 1921 został skazany na wydalenie do Grecji. Na emigracji działał w organizacjach armeńskiej diaspory. Utrzymywał kontakty z jej przywódcami, jak Drastamat Kanajan czy Karekin Nżde. W okresie II wojny światowej podjął kolaborację z Niemcami. Współuczestniczył w formowaniu z Ormian formacji zbrojnych w służbie armii niemieckiej. W 1942 wchodził w skład Sonderkommando "Dromedar" ("Abwehrgruppe-114"). Po utworzeniu Legionu Armeńskiego odpowiadał za agenturę i tajną działalność dywersyjno-zwiadowczą. Przeciwdziałał tajnym planom tureckim rozprzestrzenienia idei panturkizmu na Kaukazie. Zdobyte przez niego tureckie dokumenty przedstawił Alfredowi Rosenbergowi, co było jednym z powodów niedowierzania Turcji jako sojusznikowi przez przywódców III Rzeszy. Po zakończeniu wojny M. Torlakian przedostał się do amerykańskiej strefy okupacyjnej Niemiec. Początkowo mieszkał w zachodnich Niemczech, a następnie wyjechał do USA, gdzie zmarł w 1968. Był autorem wspomnień z okresu II wojny światowej.

</doc>
<doc id="1270323" url="https://pl.wikipedia.org/wiki?curid=1270323" title="Centrum B">
Centrum B



</doc>
<doc id="1270325" url="https://pl.wikipedia.org/wiki?curid=1270325" title="Centrum C">
Centrum C



</doc>
<doc id="1270328" url="https://pl.wikipedia.org/wiki?curid=1270328" title="Centrum D">
Centrum D



</doc>
<doc id="1270330" url="https://pl.wikipedia.org/wiki?curid=1270330" title="Society for Incentive Travel Excellence">
Society for Incentive Travel Excellence

Society for Incentive Travel Excellence (SITE) – międzynarodowa organizacja zrzeszająca profesjonalnych organizatorów, ekspertów i zleceniodawców spotkań i wydarzeń firmowych. Działa na zasadzie "not-for-profit". Członkami stowarzyszenia są organizatorzy konferencji, spotkań i wyjazdów incentive, przedstawiciele firm transportowych, organizacji turystycznych, hotelarze, a także niezależni eksperci i pracownicy akademiccy. Stowarzyszenie powstało w 1973 roku i jest jedyną międzynarodową organizacją zajmującą się podnoszeniem standardów usług w swojej branży. Jego celem jest działanie na rzecz wszechstronnego rozwoju i propagowania podróży incentive jako efektywnego narzędzia marketingowego wspierającego sprzedaż i rozwijającego motywację oraz podnoszenie standardów etyki biznesowej i pracy zawodowej w tej dziedzinie.
Organizacja obecnie liczy 29 oddziałów na całym świecie i ma ponad 2200 członków z 90 krajów reprezentujących różne obszary branży incentive travel. Od 2015 w Polsce działa SITE Poland, którego prezydentem i założycielem jest Krzysztof Michniewicz, Prezes Zarządu ICP Group.
Od 1980 roku organizacja przyznaje SITE Crystal Awards organizacjom projektującym programy incentive marketingu i incentive travel, które przynoszą mierzalne korzyści dla swoich klientów. SITE Crystal Award stanowi najwyższe odznaczenie w branży, a wyróżnione programy stanowią wzorowe przykłady doświadczeń motywacyjnych, które maksymalizując potencjał pracowników prowadzą do osiągnięcia planowanych wyników biznesowych dla swoich Klientów.
Zwycięskie projekty SITE Crystal Award 2016 zostały wybrane spośród programów incentive zorganizowanych między 1 maja 2015 r. a 1 maja 2016 r., a wyboru dokonało niezależne jury złożone z międzynarodowych przedstawicieli branży.
SITE Crystal Award przyznana została w 4 kategoriach:
1. Wyróżniająca się destynacja: najlepsze programy incentive travel.
2. Doskonałość w Incentive Travel.
3. Najlepsze rozwiązania biznesowe: najbardziej efektywna kampania incentive marketingowa.
4. Wydarzenie odpowiedzialne społecznie.

</doc>
<doc id="1270332" url="https://pl.wikipedia.org/wiki?curid=1270332" title="Centrum E">
Centrum E



</doc>
<doc id="1270334" url="https://pl.wikipedia.org/wiki?curid=1270334" title="Pasquier Quesnel">
Pasquier Quesnel

Pasquier Quesnel (ur. 14 lipca 1634 w Paryżu), zm. 2 grudnia 1719 w Amsterdamie) – francuski teolog, jansenista, oratorianin. Po śmierci Antoine’a Arnaulda stanął na czele ruchu jansenistycznego.
Podejrzany o jansenizm uszedł do Brukseli, potem schwytany przez jezuitów i osadzony w więzieniu, ponownie uciekł i schronił się w Amsterdamie. Wydał opracowanie Nowego Testamentu, zaopatrując je w liczne refleksje moralne. 101 jego zdań zostało potępionych w ogłoszonej przez papieża Klemens XI konstytucji Unigenitus (1713).

</doc>
<doc id="1270335" url="https://pl.wikipedia.org/wiki?curid=1270335" title="ILN">
ILN

ILN (ang. "International Location Number", niem. "Internationale Lokationsnummer " - Międzynarodowy Numer Lokalizacji) lub GLN (ang. "Global Location Number") – numer używany jako elektroniczny adres kontrahenta, który może zawierać szereg danych, np:

</doc>
<doc id="1270338" url="https://pl.wikipedia.org/wiki?curid=1270338" title="Brusy (stacja kolejowa)">
Brusy (stacja kolejowa)

Brusy – stacja kolejowa w Brusach, w województwie pomorskim, w Polsce. Znajdują się tu 2 perony. Na stacji zatrzymują się pociągi Regio spółki Przewozy Regionalne.
W roku 2017 stacja obsługiwała 20–49 pasażerów na dobę.
Budynek dworca w roku 2015 został przekazany samorządowi gminnemu.

</doc>
<doc id="1270344" url="https://pl.wikipedia.org/wiki?curid=1270344" title="Porażenie nerwu twarzowego">
Porażenie nerwu twarzowego

Porażenie nerwu twarzowego – mononeuropatia dotycząca jądra i (lub) pnia nerwu twarzowego, zazwyczaj jednostronna, rzadziej obustronna. Stanowi najczęściej występujący rodzaj porażenia nerwów czaszkowych.
Etiologia.
Najczęściej porażenie nerwu twarzowego jest samoistne (idiopatyczne) i określa się je wtedy jako porażenie Bella. Inne możliwe przyczyny porażenia nerwu twarzowego to:
Skala oceny czynności nerwu twarzowego.
Klasyfikacja czynności nerwu twarzowego według House'a i Brackmanna pozwala ocenić stopień uszkodzenia i prześledzić przebieg procesu gojenia. Wyróżniono sześć stopni uszkodzenia nerwu:

</doc>
<doc id="1270351" url="https://pl.wikipedia.org/wiki?curid=1270351" title="Rozcieńczalnik">
Rozcieńczalnik



</doc>
<doc id="1270355" url="https://pl.wikipedia.org/wiki?curid=1270355" title="Herb gminy Łyszkowice">
Herb gminy Łyszkowice

Herb gminy Łyszkowice przedstawia w polu herbowym błękitnym wieżę złotą między dwiema liliami srebrnymi, nad takąż rybą. Wieża ma trzy kondygnacje i trójkątny daszek. W najniższej kondygnacji otwarta brama, w kolejnych - pojedyncze okna łukowe.
Lilie nawiązują do herbu arcybiskupstwa gnieźnieńskiego, do którego dóbr należały Łyszkowice.

</doc>
<doc id="1270356" url="https://pl.wikipedia.org/wiki?curid=1270356" title="Port lotniczy Mahajanga">
Port lotniczy Mahajanga

Port lotniczy Mahajanga (IATA: MJN, ICAO: FMNM) – port lotniczy położony w Mahajanga, na Madagaskarze. 

</doc>
<doc id="1270360" url="https://pl.wikipedia.org/wiki?curid=1270360" title="Mutne (Słowacja)">
Mutne (Słowacja)

Mutne (także "Mętne"; słow. "Mútne", węg. "Mutne") – wieś (obec) w północnej Słowacji, w powiecie Namiestów, w kraju żylińskim. Pierwsza wzmianka o miejscowości pochodzi z 1659 roku.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="1270363" url="https://pl.wikipedia.org/wiki?curid=1270363" title="Geraldine Fitzgerald">
Geraldine Fitzgerald

Geraldine Fitzgerald (ur. 24 listopada 1913 w Dublinie, zm. 17 lipca 2005 w Nowym Jorku) − irlandzko-amerykańska aktorka, nominowana do Oscara za rolę drugoplanową w filmie "Wichrowe Wzgórza".

</doc>
<doc id="1270364" url="https://pl.wikipedia.org/wiki?curid=1270364" title="Kamieniołomy Szydłowieckie">
Kamieniołomy Szydłowieckie



</doc>
<doc id="1270365" url="https://pl.wikipedia.org/wiki?curid=1270365" title="Teppic">
Teppic



</doc>
<doc id="1270366" url="https://pl.wikipedia.org/wiki?curid=1270366" title="Nowoć">
Nowoć

Nowoć (słow. "Novoť", węg. "Novoty") – wieś (obec) w północnej Słowacji, w powiecie Namiestów, w kraju żylińskim. Została założona w 1691 roku; początkowo nosiła nazwę "Gyurkov".
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="1270368" url="https://pl.wikipedia.org/wiki?curid=1270368" title="Dis-moll">
Dis-moll

dis-moll − gama oparta na skali molowej, której toniką jest dis. Gama ta w odmianie naturalnej (eolskiej) zawiera dźwięki: dis, eis, fis, gis, ais, h, cis. W zapisie tonacji dis-moll występuje sześć krzyżyków.
&lt;score midi=1 vorbis=1 lang="lilypond" note-language="deutsch"&gt;
\relative f'{
\key dis \minor
\override Staff.TimeSignature #'stencil = ##f
\cadenzaOn dis1 eis fis gis ais h cis dis \cadenzaOff
\addlyrics { \small {
dis eis fis gis ais h cis dis
&lt;/score&gt;
Gama dis-moll w odmianie harmonicznej (z VII stopniem podwyższonym o półton):
&lt;score midi="1" vorbis="1" lang="lilypond" note-language="deutsch"&gt;
\relative f'{
\key dis \minor
\override Staff.TimeSignature #'stencil = ##f
\cadenzaOn dis1 eis fis gis ais h cisis dis \cadenzaOff
\addlyrics { \small {
dis eis fis gis ais h cisis dis
&lt;/score&gt;
Gama dis-moll w odmianie doryckiej (z VI i VII stopniem podwyższonym o półton w stosunku do gamy dis-moll naturalnej):
&lt;score midi=1 vorbis=1 lang="lilypond" note-language="deutsch"&gt;
\relative f'{
\key dis \minor
\override Staff.TimeSignature #'stencil = ##f
\cadenzaOn dis1 eis fis gis ais his cisis dis \cadenzaOff
\addlyrics { \small {
dis eis fis gis ais his cisis dis
&lt;/score&gt;
Równoległą gamą durową jest Fis-dur, jednoimienną durową – Dis-dur.
Nazwa dis-moll to także akord, zbudowany z pierwszego (dis), trzeciego (fis) i piątego (ais) stopnia gamy dis-moll.
Znane dzieła w tonacji dis-moll:

</doc>
<doc id="1270379" url="https://pl.wikipedia.org/wiki?curid=1270379" title="Andrzej Kremer">
Andrzej Kremer

Andrzej Stanisław Kremer (ur. 8 sierpnia 1961 w Krakowie, zm. 10 kwietnia 2010 w Smoleńsku) – polski prawnik, dyplomata, w latach 2008–2010 podsekretarz stanu w Ministerstwie Spraw Zagranicznych.
Życiorys.
Absolwent II Liceum Ogólnokształcącego im. Króla Jana III Sobieskiego w Krakowie. W 1984 ukończył studia na Wydziale Prawa i Administracji Uniwersytetu Jagiellońskiego. Obronił wówczas pracę magisterską pt. "Nauczanie prawa rzymskiego Akademii Krakowskiej" pod kierunkiem profesora Janusza Sondla. W 1986 zdał egzamin sędziowski, w 1993 uzyskał stopień doktora nauk prawnych za rozprawę "Kontrakty nienazwane w klasycznym prawie rzymskim w świetle kazuistyk". Przygotowywał habilitację pt. "Piotr Rozjusz jako przykład renesansowego romanisty".
W 1983 został pracownikiem naukowym Instytutu Historyczno-Prawnego, a w 1989 Katedry Prawa Rzymskiego na Uniwersytecie w Bochum. Zatrudniony jako adiunkt w Zakładzie Prawa Rzymskiego na UJ. Był autorem artykułów naukowych z zakresu prawa rzymskiego, prawa dyplomatycznego i konsularnego oraz prawa międzynarodowego publicznego.
Od 1991 pozostawał związany z Ministerstwem Spraw Zagranicznych. Był wicekonsulem i konsulem w Hamburgu, następnie kierownikiem Wydziału Konsularnego Ambasady RP w Bonn (jako radca i radca minister). Od 1998 do 2001 pełnił funkcje wicedyrektora Departamentu Konsularnego i Wychodźstwa oraz dyrektora Departamentu Konsularnego MSZ, po czym objął stanowisko konsula generalnego w Hamburgu. Od 2005 ponownie pracował w ministerstwie w kraju jako zastępca i dyrektor Departamentu Prawno-Traktatowego.
10 marca 2008 został wiceministrem w MSZ w randze podsekretarza stanu. Od 27 listopada 2009 wchodził w skład rady Polskiego Instytutu Spraw Międzynarodowych.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Został pochowany 21 kwietnia 2010 w Alei Zasłużonych na Cmentarzu Rakowickim w Krakowie (kwatera: LXIXPASB, rząd: 1, miejsce: 9).
Syn Jana i Krystyny. Andrzej Kremer był żonaty, miał trzech synów.
Odznaczenia, upamiętnienie.
Jego imieniem nazwano nagrodę Ministra Spraw Zagranicznych „Konsul Roku”, nadawaną wyróżniającym się urzędnikom konsularnym.

</doc>
<doc id="1270380" url="https://pl.wikipedia.org/wiki?curid=1270380" title="Wichrowe Wzgórza (ujednoznacznienie)">
Wichrowe Wzgórza (ujednoznacznienie)



</doc>
<doc id="1270381" url="https://pl.wikipedia.org/wiki?curid=1270381" title="Herb gminy Nieborów">
Herb gminy Nieborów

Herb gminy Nieborów przedstawia w polu błękitnym trzy trąby w rosochę, stykające się ustnikami, między dwiema liliami srebrnymi, nad pagórkiem złotym.
Lilie nawiązują do herbu arcybiskupstwa gnieźnieńskiego. Arcybiskupem metropolitą gnieźnieńskim był Michał Stefan Radziejowski. Trąby to godło Trąb, herbu Radziwiłłów - długoletnich właścicieli tutejszego pałacu.

</doc>
<doc id="1270383" url="https://pl.wikipedia.org/wiki?curid=1270383" title="Zespół Marinescu i Sjögrena">
Zespół Marinescu i Sjögrena



</doc>
<doc id="1270384" url="https://pl.wikipedia.org/wiki?curid=1270384" title="ECYD">
ECYD

ECYD () – międzynarodowa katolicka organizacja, stworzona przez ojca Marciala Maciela, założyciela Zakonu Legionistów Chrystusa i ruchu Regnum Christi.
ECYD zrzesza młodzież z wielu krajów świata, działa w Argentynie, Australii, Belgii, Brazylii, Kanadzie, Chile, Kolumbii, Salwadorze, Francji, Niemczech, Irlandii, Włoszech, Meksyku, Nowej Zelandii, Filipinach, Polsce, Hiszpanii, USA.
W Polsce ECYD działa w różnych miastach kraju (np. w Warszawie, Krakowie, Poznaniu, Nowym Sączu czy Gdańsku). Co roku w klubach organizowane są tygodniowe lub 12-dniowe obozy, na których można przystąpić do ECYD-u.
ECYD ma cztery etapy, któremu przyporządkowane są odpowiednie kolory:
Każdy członek organizacji może zostać tzw. "co-workerem ECYD-u" – osobą, która poświęca całe swoje wakacje dla działalności w ramach ECYD-u, tzn. pomaga w organizacji obozów i zaprasza wiele osób ze swojego otoczenia do wstąpienia do organizacji.
Kontrowersje.
Część społeczności katolickiej, zwłaszcza w USA, gdzie Regnum Christi i ECYD (ten ostatni jako ConQuest Clubs dla chłopców i Challenge Clubs dla dziewcząt) są szczególnie aktywne, zarzuca Regnum Christi i związanemu z nim ECYD zbyt agresywną rekrutację oraz pewne cechy typowe dla sekt.

</doc>
<doc id="1270386" url="https://pl.wikipedia.org/wiki?curid=1270386" title="Unia Hrubieszów">
Unia Hrubieszów

Unia Hrubieszów – wielosekcyjny polski klub sportowy z siedzibą w Hrubieszowie założony 13 kwietnia 1945 roku.
Sekcje.
Pogrubiono nadal istniejące obecnie.
Sekcja piłki nożnej.
Jak do tej pory 4 wychowankom w historii Unii Hrubieszów udało się zagrać w I lidze. Byli to:

</doc>
<doc id="1270387" url="https://pl.wikipedia.org/wiki?curid=1270387" title="Kryptops">
Kryptops

Kryptops ("Kryptops palaios") – prymitywny przedstawiciel rodziny abelizaurów, znany z pustyni Ténéré z Afryki z nierozdzielonych wiekowo osadów aptu -albu. 
Opisali go dwaj paleontolodzy Paul Sereno i Stephen Brusatte w 2008 roku. Nazwa rodzajowa oznacza "zakryta twarz" (z gr. krypto - "zakryty" i ops - twarz). Nazwa gatunkowa - palaios odnosi się do wieku kryptopsa na tle jego krewniaków - znaczy bowiem "stary". Charakterystyczną cechą kryptopsa jest specyficzna powierzchnia kości szczękowej wskazująca na istnienie, prawdopodobnie keratynowej, struktury pokrywającej tę część czaszki. Mógł on także mieć wysokie wyrostki kręgowe (ale patrz niżej). Kryptops jest wczesnym i najbardziej bazalnym przedstawicielem Abelisauridae, posiadającym już wiele cech charakterystycznych dla tej rodziny teropodów.
Holotyp (MNN GAD1) to: kość szczękowa, kilka niekompletnych kręgów i żeber, miednica i zęby. Carrano, Benson i Sampson (2012) wątpili jednak, czy do teropodów z gatunku "K. palaios" należą inne kości niż kość szczękowa MNN GAD1−1 (odkryta ok. 15 m od pozostałych kości), w tym zwłaszcza kość krzyżowa i miednica (MNN GAD1−2). Ich zdaniem budowa miednicy i kości krzyżowej MNN GAD1−2 dowodzi przynależności ich właściciela do rodziny Carcharodontosauridae, a nie Abelisauridae. Według Carrano i współpracowników kości te mogły należeć do żyjącej w tym samym czasie i na tych samych terenach eokarcharii (takson ten jest obecnie znany tylko z kości czaszki, więc niemożliwe są bezpośrednie porównania).

</doc>
<doc id="1270389" url="https://pl.wikipedia.org/wiki?curid=1270389" title="S. aureus">
S. aureus



</doc>
<doc id="1270391" url="https://pl.wikipedia.org/wiki?curid=1270391" title="Tadeusz Kowalski (medioznawca)">
Tadeusz Kowalski (medioznawca)

Tadeusz Stanisław Kowalski (ur. 20 maja 1955 we Wrocławiu) – polski ekonomista, medioznawca i nauczyciel akademicki, w latach 2008–2015 dyrektor Filmoteki Narodowej, członek Krajowej Rady Radiofonii i Telewizji w kadencji 2022–2028.
Życiorys.
Ukończył studia w Szkole Głównej Planowania i Statystyki. Doktoryzował się w Instytucie Dziennikarstwa na Uniwersytecie Warszawskim w 1986, obroniwszy dysertację "Robotnicza Spółdzielnia Wydawnicza „Prasa-Książka-Ruch” w warunkach reformy gospodarczej w latach 1981–1983" (promotor – Tadeusz Kupis). Stopień doktora habilitowanego uzyskał w 1998 na podstawie rozprawy "Media i pieniądze. Ekonomiczne aspekty działalności środków komunikowania masowego". Doszedł do stanowiska profesora nadzwyczajnego w Instytucie Dziennikarstwa UW (został kierownikiem Pracowni Ekonomiki i Zarządzania Mediami w Zakładzie Systemów Medialnych). Wykładał również w Wyższej Szkole Zarządzania i Prawa im. Heleny Chodkowskiej w Warszawie. Specjalizuje się w zakresie ekonomiki środków masowego komunikowania, polskim systemie prasowym i stosunkach międzynarodowych.
Współautor pierwszej ustawy o radiofonii i telewizji z 1992. W latach 1991–1993 pełnił funkcje członka zarządu i dyrektora generalnego Fundacji Centrum Prasowe dla Krajów Europy Środkowo-Wschodniej (założonej przez SDP, UNESCO oraz World Press Freedom Committee). Od 1995 do 1997 był ekspertem KRRiT, a w latach 1995–2004 ekspertem w zespołach zajmujących się mediami i technologiami informacyjnym działającymi w strukturae Rady Europy. Zajmował stanowisko dyrektora generalnego Krajowej Izby Producentów Audiowizualnych. W latach 2003–2005 był członkiem rady nadzorczej Telewizji Polskiej (od 2004 do 2005 jako jej przewodniczący). Później z rekomendacji środowisk twórczych i z poparciem PO wszedł w skład rady programowej TVP.
W lutym 2008 minister Bogdan Zdrojewski powołał go na stanowisko dyrektora Filmoteki Narodowej (ze skutkiem od marca tegoż roku). Pełnił tę funkcję do listopada 2015.
W czerwcu 2008 Tadeusz Kowalski stanął na czele powołanego w Ministerstwie Kultury i Dziedzictwa Narodowego zespołu ds. przygotowania projektu tzw. nowej ustawy medialnej. W 2011 ponownie został członkiem rady nadzorczej Telewizji Polskiej, zasiadał w niej do 2016. W sierpniu 2022 został powołany przez Senat na członka Krajowej Rady Radiofonii i Telewizji na okres sześcioletniej kadencji.
Odznaczenia.
W 2013 odznaczony Krzyżem Oficerskim Orderu Odrodzenia Polski.

</doc>
<doc id="1270397" url="https://pl.wikipedia.org/wiki?curid=1270397" title="Ja’ir Kraidman">
Ja’ir Kraidman

Ja’ir Kraidman (ur. 1 listopada 1932) – izraelski szachista, arcymistrz od 1976 roku.
Kariera szachowa.
Przez wiele lat należał do ścisłej czołówki izraelskich szachistów. W latach 1958 - 1976 wystąpił we wszystkich w tym okresie dziesięciu szachowych olimpiadach (w tym raz na I szachownicy), największy indywidualny sukces odnosząc w 1968 r. w Lugano, gdzie zdobył srebrny medal na III szachownicy. Łącznie rozegrał 132 olimpijskie partie, w których zdobył 79½ pkt. W 2004 r. wystąpił w reprezentacji Izraela na I drużynowych mistrzostwach świata seniorów (zawodników pow. 60. roku życia), zdobywając złoty medal.
Odniósł wiele sukcesów w turniejach międzynarodowych, m.in.:
Najwyższy ranking w karierze osiągnął 1 stycznia 1977 r., z wynikiem 2475 punktów zajmował wówczas 4. miejsce wśród izraelskich szachistów.

</doc>
<doc id="1270404" url="https://pl.wikipedia.org/wiki?curid=1270404" title="Nicolaus Steno">
Nicolaus Steno

Nicolaus Steno, Niels Stensen, Stenon (ur. 11 stycznia 1638 w Kopenhadze, zm. 25 listopada 1686 w Schwerinie) – duński anatom i geolog, biskup katolicki, uznany za błogosławionego przez Kościół katolicki.
Życiorys.
Po odbyciu studiów w Danii wyjechał w podróż naukową po Europie i większość życia spędził następnie we Włoszech, gdzie dokonał także konwersji z protestantyzmu na katolicyzm. Beatyfikowany przez papieża Jana Pawła II w 1988 roku.
W zakresie geologii Steno udowodnił, że część skał powstaje na drodze sedymentacji, czyli że są to skały osadowe. Sformułował także, obowiązujące do dziś, cztery podstawowe zasady stratygrafii: zasadę pierwotnie poziomego położenia warstw skalnych, ciągłości obocznej warstw, zasadę superpozycji oraz zasadę następstwa gatunkowego. Był też propagatorem tezy, że skamieniałości są pochodzenia organicznego. Wprowadził jeden z pierwszych podziałów dziejów Ziemi na epoki geologiczne. Prowadził także badania krystalograficzne odkrywając prawo stałości kątów w kryształach.
W zakresie medycyny Steno zajmował się głównie poznaniem systemu mięśniowego człowieka.

</doc>
<doc id="1270405" url="https://pl.wikipedia.org/wiki?curid=1270405" title="Seiza">
Seiza

 – tradycyjny sposób siedzenia stosowany w Japonii w pomieszczeniach z tatami. 
Tułów wyprostowany, pośladki oparte na piętach. Kolana zgięte, stopy obciągnięte. Wierzch stopy i frontalna część łydki tworzą powierzchnię styczną z podłożem. 
Taki sposób siadania jest stosowany także poza Japonią, w miejscach gdzie "seiza" odgrywa ważną rolę w wielu dziedzinach życia po dziś dzień. Odnosi się to m.in. do medytacji zazen i japońskich sztuk walki.

</doc>
<doc id="1270411" url="https://pl.wikipedia.org/wiki?curid=1270411" title="Nicolas Steno">
Nicolas Steno



</doc>
<doc id="1270412" url="https://pl.wikipedia.org/wiki?curid=1270412" title="Edna May Oliver">
Edna May Oliver

Edna May Nutter (ur. 9 listopada 1883 w Malden, zm. 9 listopada 1942 w Los Angeles) − amerykańska aktorka, nominowana do Oscara za rolę drugoplanową w filmie "Bębny nad Mohawkiem".
Linki zewnętrzne.
The Tortoise and the Hare (film)

</doc>
<doc id="1270416" url="https://pl.wikipedia.org/wiki?curid=1270416" title="Air Botswana">
Air Botswana

Air Botswana – botswańskie narodowe linie lotnicze z siedzibą w Gaborone. Głównym węzłem jest port lotniczy Gaborone.
Agencja ratingowa Skytrax przyznała liniom trzy gwiazdki.

</doc>
<doc id="1270417" url="https://pl.wikipedia.org/wiki?curid=1270417" title="Herb gminy Zduny (województwo łódzkie)">
Herb gminy Zduny (województwo łódzkie)

Herb gminy Zduny przedstawia w polu srebrnym dwa koguty czarne o skrzydłach i piórach w ogonie czerwonych, skierowane dziobami do siebie. Między nimi ludowo stylizowany kwiat, o płatkach czerwonych, łodydze i liściach czarnych, pod nimi księga otwarta, złota.
Symbolika.
Koguty z kwiatem ("drzewem życia") nawiązują do łowickich wycinanek zwanych "gwiozdami". Otwarta księga symbolizuje tradycje oświatowe gminy.
Historia.
Herb przyjęty uchwałą Rady Gminy w Zdunach Nr XIV/58/96 z dnia 15 lutego 1996 r. w sprawie ustanowienia herbu oraz wzorów pieczęci urzędowych Gminy Zduny. Wzór herbu opracował Krzysztof J. Guzek po analizie projektów, jakie wpłynęły na ogłoszony wcześniej konkurs. Autor stworzył także wersję dostojną herbu, gdzie godło w owalnej tarczy leży na kartuszu barwy ultramaryny, zaś pod kartuszem jest wstęga z nazwą gminy.

</doc>
<doc id="1270418" url="https://pl.wikipedia.org/wiki?curid=1270418" title="Grigorij Gagarin (malarz)">
Grigorij Gagarin (malarz)

Grigorij Grigorjewicz Gagarin (ros. Григорий Григорьевич Гагарин; ur. w Petersburgu, zm. 30 stycznia 1893 we Francji) – rosyjski generał-major, malarz, architekt, dyplomata, książę. Jeden z twórców neobizantynizmu w architekturze.
Był pracownikiem poselstw rosyjskich w Paryżu, Rzymie i Konstantynopolu, sekretarz poselstwa w Monachium.
W 1839 powrócił do Rosji i wziął udział w wojnie z powstańcami na Kaukazie. W 1842 brał udział w ekspedycji wojsk rosyjskich do Dagestanu.

</doc>
<doc id="1270421" url="https://pl.wikipedia.org/wiki?curid=1270421" title="Sean M. Carroll">
Sean M. Carroll

Sean M. Carroll (ur. 1966) – amerykański fizyk teoretyczny, profesor na Wydziale Fizyki California Institute of Technology (Caltech), bloger i popularyzator nauki, a także działacz racjonalistyczno-sceptyczny i ateistyczny.
Specjalności Carrolla to ogólna teoria względności i astrofizyka, w tym teoretyczna kosmologia; pracował m.in. nad problemem ciemnej energii. Jego artykuły publikowały takie czasopisma jak „Nature”, „Seed”, „Sky &amp; Telescope” i „New Scientist”. Bierze udział w tworzeniu bloga fizyków „Cosmic Variance”. Wygłaszał też publiczne wykłady, m.in. dla Royal Institution w Londynie. Zabierał również głos na tematy z filozofii nauki.
Poglądy i aktywizm.
Fizyka.
Carroll bronił teorii strun przed krytyką ze strony Petera Woita i Lee Smolina. W 2006 roku Carroll stwierdził, że silna pozycja akademicka tej hipotezy jest uzasadniona merytorycznie. Jego zdaniem zarzuty braku dowodów są niecierpliwe, różnorodność kierunków badań nie powinna być sztucznie zwiększana, a konkurencyjne modele nie wytworzyły niczego równie obiecującego. Carroll podkreślał ciągłe postępy teoretyczne strun, m.in. dużą rolę korespondencji AdS/CFT w zrozumieniu kwantowych teorii pola. Rok później powiedział, że „teoria strun nie jest jeszcze martwa”.
Carroll krytykował też opinię brytyjskiego teoretyka Juliana Barboura, mówiącą, że czas może nie istnieć. Zdaniem Carrolla usunięcie czasu z niektórych równań to jedna z równoważnych perspektyw, nie odbierająca mu ani trochę realności, tak jak odkrycie wewnętrznej struktury protonu nie czyni go iluzją.
Zabierał także głos na temat problemu interpretacji mechaniki kwantowej, przychylając się do koncepcji Everetta nazywanej wieloświatową.
Carroll należy do fizyków odrzucających pojęcie masy relatywistycznej.
Filozofia i religia.
Carroll bronił uprawiania filozofii, w odróżnieniu od niektórych innych astrofizyków-popularyzatorów jak Stephen Hawking, Lawrence Krauss i Neil deGrasse Tyson. Na swoim blogu nazwał ich wypowiedzi „śmiesznymi” (ang. "silly"). Kilka lat wcześniej uznał światopogląd naturalistyczny za największe osiągnięcie umysłowe ostatniego tysiąclecia; krytykował przy tym opinie Goulda o całkowitej niezależności nauki i religii oraz jego sposób definiowania religii. Carroll odrzucił zaproszenie Fundacji Templetona, ponieważ nie chciał przyczyniać się do zacierania podziału pomiędzy nauką a religią. W 2004 brał udział w organizowanym przez University of Chicago kursie historii ateizmu.
Pytanie Leibniza o to, dlaczego istnieje raczej coś niż nic, uznał za nierozwiązywalne.
Carroll to kompatybilista – wolną wolę przedstawiał jako koncepcję zgodną ze współczesną nauką i światopoglądem naturalistycznym, a także zjawisko emergentne. Zgodził się z opinią amerykańskiego filozofa Daniela Dennetta na ten temat.
Książki.
Do 2022 roku Carroll opublikował kilka książek, w tym podręcznik akademicki ogólnej teorii względności oraz dzieła popularne o strzałce czasu, cząstkach elementarnych, kosmologii i mechanice kwantowej. Część jego prac została wydana po polsku.

</doc>
<doc id="1270426" url="https://pl.wikipedia.org/wiki?curid=1270426" title="Jlloyd Samuel">
Jlloyd Samuel

Jlloyd Tafari Samuel (ur. 29 marca 1981 w San Fernando; zm. 15 maja 2018 w High Legh) – trynidadzko-tobagijski piłkarz angielskiego pochodzenia występujący na pozycji pomocnik. Młodzieżowy reprezentant Anglii oraz seniorski reprezentant Trynidadu i Tobago.
Kariera klubowa.
Samuel występował w drużynie juniorów klubu Senrab, West Ham United oraz Charltonu Athletic. Swoją zawodową karierę rozpoczął jednak w 1998 w Aston Villi. Zadebiutował tam 21 września 1999 w wygranym 5:0 spotkaniu Pucharu Ligi z Chester City. W Premier League swój pierwszy występ zaliczył 5 lutego 2000, kiedy to zagrał w wygranym 4:0 pojedynku z Watford FC. Sezon ten Samuel zakończył z dziewięcioma ligowymi występami. W następnych rozgrywkach zagrał już w 23 pojedynkach. W sezonie tym był także na wypożyczeniu w Gillingham FC, gdzie zagrał w ośmiu meczach. Od tego czasu był jednym z podstawowych piłkarzy Aston Villi. W klubie tym grał do 2007. Łącznie w ekipie "The Villans" zaliczył 169 ligowych występów oraz zdobył dwie bramki.
25 maja 2007 podpisał kontrakt z Boltonem Wanderers. W nowej drużynie zadebiutował 11 sierpnia w przegranym 1:3 meczu z Newcastle United. Swój debiutancki sezon zakończył z 20 ligowymi występami oraz jednym pucharowym. W obecnych rozgrywkach Samuel zagrał dotychczas we wszystkich meczach. Zginął w wypadku samochodowym 15 maja 2018 roku.
Kariera reprezentacyjna.
W latach 2001–2004 zaliczył siedem występów w reprezentacji Anglii do lat 21.

</doc>
<doc id="1270427" url="https://pl.wikipedia.org/wiki?curid=1270427" title="Przednia kapsulotomia">
Przednia kapsulotomia

Przednia kapsulotomia – procedura ablacyjna psychochirurgicznego leczenia zaburzeń afektywnych (m.in. zespołu depresyjnego, zaburzeń obsesyjno-kompulsyjnych, przewlekłych stanów lękowych). Technika polega na przerwaniu czołowo-wzgórzowych połączeń biegnących w przedniej odnodze torebki wewnętrznej. Współrzędne poddawanego ablacji celu określa się przy użyciu MRI: znajduje się on w 1/3 przedniej odnogi torebki wewnętrznej, 5 mm za szczytem rogu czołowego komory bocznej, 20 mm bocznie od linii środkowej, w płaszczyźnie międzyspoidłowej. Zniszczenia można dokonać przy użyciu termoelektrody lub noża gamma. Technikę zastosował jako pierwszy Talairach, spopularyzowana została przez Leksella.

</doc>
<doc id="1270428" url="https://pl.wikipedia.org/wiki?curid=1270428" title="Kapsulotomia">
Kapsulotomia



</doc>
<doc id="1270430" url="https://pl.wikipedia.org/wiki?curid=1270430" title="Judith Anderson">
Judith Anderson

Judith Anderson, AC, DBE (właśc. Frances Margaret Anderson; ur. 10 lutego 1897 w Adelaide, zm. 3 stycznia 1992 w Santa Barbara) − australijska aktorka filmowa, teatralna i telewizyjna. Laureatka dwóch nagród Emmy i Tony Award. Nominowana była również do nagrody Grammy oraz Oscara za drugoplanową rolę w filmie "Rebeka" (1940).

</doc>
<doc id="1270434" url="https://pl.wikipedia.org/wiki?curid=1270434" title="Martin Lister">
Martin Lister

Martin Lister (ur. w 1638 w Radclive, zm. 2 lutego 1712 w Epsom) - angielski lekarz i geolog, uważany za pierwszego arachnologa. 
Życiorys.
W latach 1655-1662 studiował w St John’s College na Uniwersytecie Cambridge. Po studiach wykonywał praktykę lekarską w Yorku do 1683, gdy przeniósł się do Londynu. Uzupełniał studia na Uniwersytecie Oksfordzkim, który zakończył w 1684.
Oprócz badań medycznych prowadził także obserwacje geologiczne i biologiczne. Badał mięczaki współczesne i skamieniałości, jednakże pomimo dostrzeżonego podobieństwa między nimi uznał, że jest to przypadkowe podobieństwo i zaliczał skamieniałości do tworów nieorganicznych. Natomiast stwierdził, że skamieniałości poszczególnych horyzontów skalnych różnią się od wyższych i niższych, dając tym podstawę do zasady biosukcesji.

</doc>
<doc id="1270440" url="https://pl.wikipedia.org/wiki?curid=1270440" title="BBC Arabic">
BBC Arabic

BBC Arabic (pełna nazwa: BBC Arabic Television) – brytyjski kanał telewizyjny o profilu informacyjnym, nadający w języku arabskim i należący do BBC. Działa od 11 marca 2008. 
BBC Arabic powstało jako pierwszy kanał BBC produkowany z myślą o widzach poza Wielką Brytanią o charakterze niekomercyjnym. W sensie organizacyjnym stanowi część BBC World Service i jest - podobnie jak cała ta część BBC - finansowany bezpośrednio z budżetu brytyjskiego ministerstwa spraw zagranicznych. Jego zadaniem jest umożliwianie widzom arabskojęzycznym dostępu do wiadomości o wydarzeniach na świecie, widzianych z perspektywy krajów Zachodu. Tym samym ma stanowić alternatywę dla kanałów informacyjnych z krajów arabskich.
Zamiar utworzenia kanału został ogłoszony w październiku 2005. Aby uwolnić środki na jego powstanie, BBC World Service zlikwidowało 10 spośród swoich obcojęzycznych sekcji radiowych, w tym sekcję polską BBC. Pierwszym planowanym terminem uruchomienia nowej stacji była jesień 2007, jednak plan ten nie został dotrzymany. Dostępny jest drogą satelitarną oraz w Internecie, zaś jego odbiór jest całkowicie darmowy. 
14 stycznia 2009 BBC uruchomiło perskojęzyczny kanał BBC Persian, wzorowany od strony organizacyjnej na BBC Arabic. 

</doc>
<doc id="1270442" url="https://pl.wikipedia.org/wiki?curid=1270442" title="Vanilla Sky (zespół muzyczny)">
Vanilla Sky (zespół muzyczny)

Vanilla Sky – włoska grupa muzyczna utworzona w 2002 roku, grająca pop punk. Ich debiutancki album Play It If You Can't Say It został wydany 6 listopada 2002. Jak na razie wydali trzy albumy.
Historia.
Spotkali się w Rzymie, we Włoszech, na rozpoczęciu nowego projektu wzorującego się na nowym, amerykańskim, punk stylu. Nagrali demo "Play It If You Can't Say It" z pięcioma utworami i zaczynali grać koncerty na żywo. Ich demo sprzedało się w dwa miesiące zwracając uwagę włoskiego punk rocka i powstanie wytwórni Wynona Records.
W 2003 roku podpisali pierwszą umowę z Wynona Records. Ich płyta "Too Loud For You" została wkrótce wydana i przyczyniła się do powstania kolejnej płyty "The Rest Is History".
Skład.
Byli członkowie:

</doc>
<doc id="1270444" url="https://pl.wikipedia.org/wiki?curid=1270444" title="Stulisz miotłowy">
Stulisz miotłowy

Stulisz miotłowy ("Sisymbrium polymorphum" (Murray) Roth) – gatunek rośliny z rodziny kapustowatych ("Brassicaceae").
Rozmieszczenie geograficzne.
Występuje w pasie od Europy wschodniej po Mongolię. W Polsce współcześnie występuje tylko w Niecce Nidziańskiej na kilku stanowiskach: Rezerwat przyrody Krzyżanowice, Rezerwat przyrody Skorocice, Rezerwat przyrody Skotniki Górne, Rezerwat przyrody Przęślin, Gacki, Mozgawa, Aleksandrów i Gniazdowice.
Biologia i ekologia.
Bylina. Rośnie tylko na wychodniach gipsu, w murawach kserotermicznych. Kwitnie w maju i czerwcu. Gatunek charakterystyczny związku "Festuco-Stipion" oraz zespołu "Sisymbrio-Stipetum capillatae".
Zagrożenia.
Kategorie zagrożenia gatunku:

</doc>
<doc id="1270445" url="https://pl.wikipedia.org/wiki?curid=1270445" title="Herb Drzewicy">
Herb Drzewicy

Herb Drzewicy – jeden z symboli miasta Drzewica i gminy Drzewica w postaci herbu.
Wygląd i symbolika.
Herb przedstawia w polu czerwonym koronę złotą o trzech kwiatonach nad dwiema rzekami srebrnymi.
Dwie rzeki symbolizować mają Drzewiczkę i Brzuśnię. Korona pochodzi z herbu Ciołek Drzewieckich, w którym stanowi oparcie dla klejnotu.
Historia.
Herb wzorowany jest na przedstawieniu z pieczęci pochodzącej z XVIII wieku. Pieczęć ta przedstawiała dwie (lub jedną) rzekę w godle i koronę nad tarczą. Według Henryka Seroki, pieczęć ta była w rzeczywistości szlachecka i przypisano ją miastu błędnie. Dodatkowo błędnie zinterpretowano koronę rangową nad tarczą jako element godła. Znana jest pieczęć używana w XVI-XVIII wieku (przyłożona do dokumentu z 1673), która należała bezsprzecznie do miasta i widniała na niej postać biskupa z godłem herbu Ciołek u stóp.

</doc>
<doc id="1270457" url="https://pl.wikipedia.org/wiki?curid=1270457" title="Automaticon">
Automaticon

Automaticon – największe w Polsce targi automatyki, pomiarów przemysłowych i robotyki.
Od 1995 roku impreza odbywa się cyklicznie co roku. Od 2003 roku w Centrum EXPO XXI (ul. Prądzyńskiego 12, Warszawa). Imprezie towarzyszą seminaria oraz konkurs o Złote Medale Targów.

</doc>
<doc id="1270459" url="https://pl.wikipedia.org/wiki?curid=1270459" title="Aleja Juliusza Słowackiego w Krakowie">
Aleja Juliusza Słowackiego w Krakowie



</doc>
<doc id="1270460" url="https://pl.wikipedia.org/wiki?curid=1270460" title="Aleja Adama Mickiewicza w Krakowie">
Aleja Adama Mickiewicza w Krakowie



</doc>
<doc id="1270461" url="https://pl.wikipedia.org/wiki?curid=1270461" title="Aleja Zygmunta Krasińskiego w Krakowie">
Aleja Zygmunta Krasińskiego w Krakowie

Aleja Zygmunta Krasińskiego – aleja w Krakowie pomiędzy Półwsiem Zwierzynieckim, czyli dzielnicą VII i Nowym Światem, czyli dzielnicą I. Biegnie z południa na północ i jest jedną z ulic tworzących II obwodnicę Krakowa. Jej przedłużeniem na północ jest al. A. Mickiewicza, na południe ul. M. Konopnickiej. Aleję tworzą dwie trójpasmowe ulice rozdzielone pasem zieleni. Razem z al. A. Mickiewicza i al. J. Słowackiego tworzą ciąg komunikacyjny nazywany popularnie Alejami Trzech Wieszczów. Do roku 1912 była to ulica Swoboda.
Historia.
Przed powstaniem alei znajdował się na jej miejscu wał ziemny a po jego zachodniej stronie – Bastion I „Zwierzyniec”, obiekty austriackiej Twierdzy Kraków. Wzdłuż wału biegł nasyp, zbudowanej w latach 1887–1888, kolei obwodowej a obok niego ulica Swoboda.
W 1905 roku Miasto wykupiło od wojska teren obwałowań likwidowanej wewnętrznej linii fortów, która do 1909 roku stanowiła granicę Krakowa. W tym samym roku do miasta przyłączono kilka wsi położonych na zachód od linii fortyfikacji. W 1911 roku zlikwidowano linię kolei cyrkumwalacyjnej, postanowiono przeprowadzić szeroki bulwar obwodowy. Włączono do niego biegnącą wzdłuż niej a istniejącą już wcześniej ulicę Swoboda.
Powstała aleja, szeroki, reprezentacyjny bulwar z dwoma pasami ruchu oddzielonymi pasem zieleni będącym traktem spacerowym. W roku 1912 alei nadano obecną nazwę.
Zabudowa.
Strona wschodnia ulicy, nieparzysta. Zabytkowa zabudowa Nowego Światu, głównie eklektyczne i modernistyczne kamienice czynszowe oraz kilka budynków użyteczności publicznej z lat 60. XX wieku:
Strona zachodnia ulicy, parzysta:
Zabudowa Półwsia, głównie modernistyczne kamienice czynszowe z początków XX wieku i późniejsze. Pierzeja jako całość została w 2020 roku wpisana do rejestru zabytków:

</doc>
<doc id="1270463" url="https://pl.wikipedia.org/wiki?curid=1270463" title="MRSA">
MRSA

Gronkowiec złocisty oporny na metycylinę, MRSA (ang. methicyllin-resistant "Staphylococcus aureus") – oporne na metycylinę szczepy gronkowca, będące częstą przyczyną zakażeń wewnątrzszpitalnych. Stanowi on poważny problem finansowy dla ochrony zdrowia. Wykształcony przez drobnoustroje typ oporności oznacza brak wrażliwości na wszystkie antybiotyki z grupy beta-laktamów – w tym penicyliny, cefalosporyny, monobaktamy czy karbapenemy.
Oporność nie polega na syntezie enzymów rozkładających lek (co nie oznacza, że bakterie takiego nie wytwarzają), ale nowego białka wiążącego antybiotyk – tzw. PBP. Zmienione białko PBP nie wykazuje powinowactwa do beta-laktamu. Opisano pięć genów syntetyzujących różne nowe białka PBP, dlatego ten typ oporności charakteryzuje się heterogennością. Szczepy MRSA są oporne na wszystkie antybiotyki β-laktamowe, a w 90% występuje ponadto krzyżowa oporność z makrolidami oraz fluorochinolonami. Jeżeli bakteria jest częściowo oporna na tę grupę antybiotyków, ale można je leczyć podając maksymalne dawki, używa się terminu MISA.
Leczenie i zapobieganie.
Spośród środków doustnych wobec szczepów MRSA aktywność zachowuje sulfametoksazol, trimetoprim oraz linezolid. Ze względu na częstą oporność, użycie klindamycyny oraz fluorochinolonów jest dyskusyjne.
Ogromną rolę w zapobieganiu transmisji bakterii odgrywa dokładne mycie rąk.
Pojawianie się szczepów MRSA wiązane jest z częstszym występowaniem owrzodzeń skóry

</doc>
<doc id="1270467" url="https://pl.wikipedia.org/wiki?curid=1270467" title="Andrzej I">
Andrzej I



</doc>
<doc id="1270471" url="https://pl.wikipedia.org/wiki?curid=1270471" title="Gheorghe Marinescu">
Gheorghe Marinescu

Gheorghe Marinescu ("Georges Marinesco", ur. 28 lutego 1863 w Bukareszcie, zm. 15 maja 1938 tamże) – rumuński neurolog, twórca rumuńskiej szkoły neurologii.
Życiorys.
Marinescu studiował medycynę na Uniwersytecie w Bukareszcie. Następnie pracował jako preparator w Instytucie Histologicznym szpitala Brâncoveanu i jako asystent w Instytucie Bakteriologicznym u Victora Babeşa. Dzięki jego rekomendacji wyjechał do Paryża i uczył się neurologii u Jeana-Martina Charcota w Szpitalu Salpêtrière, gdzie poznał Pierre'a Mariego, Józefa Babińskiego i Fulgence Raymonda. Później pracował też z Carlem Weigertem we Frankfurcie i Emilem du Bois-Reymondem w Berlinie. Po dziesięciu latach, w 1897 powrócił do Bukaresztu i otrzymał doktorat. Na Uniwersytecie w Bukareszcie utworzono wówczas katedrę neurologii, którą powierzono Marinesce. Przez następne 41 lat wypełniał obowiązki akademickie, godząc je z pracą naukową. Jego uczniami byli Anghel Radovici, Ion Minea, State Draganesco, Arthur Kreindler, Oscar Sager, Constantin Parhon, Nicolae Ionescu-Sisesti, Ion T. Niculescu.
Podobizna Marinescu znajdowała się na rumuńskim znaczku pocztowym.
Marinescu publikował poezje pod pseudonimem George Dinizvor.
Dorobek naukowy.
W 1892 razem z Blocqiem przedstawił jeden z pierwszych opisów blaszek starczych. W 1933 opisał nowy typ guza zarodkowego móżdżku, który nazwał medullomyoblastoma. Sina, chłodna i obrzęknięta ręka – objaw spotykany w jamistości rdzenia – określana jest niekiedy jako "ręka Marinescu". W 1931 opisał zespół wad wrodzonych, znany dziś jako zespół Marinescu-Sjögrena. W 1909 zdefiniował i wprowadził do neuropatologii termin neuronofagii.

</doc>
<doc id="1270472" url="https://pl.wikipedia.org/wiki?curid=1270472" title="Wydział Nauk Politycznych i Dziennikarstwa UAM">
Wydział Nauk Politycznych i Dziennikarstwa UAM



</doc>
<doc id="1270477" url="https://pl.wikipedia.org/wiki?curid=1270477" title="Georges Marinesco">
Georges Marinesco



</doc>
<doc id="1270481" url="https://pl.wikipedia.org/wiki?curid=1270481" title="Międzynarodowe prawo prywatne">
Międzynarodowe prawo prywatne



</doc>
<doc id="1270489" url="https://pl.wikipedia.org/wiki?curid=1270489" title="Państwowe Muzeum Etnograficzne w Warszawie">
Państwowe Muzeum Etnograficzne w Warszawie

Państwowe Muzeum Etnograficzne – jedno z najstarszych muzeów etnograficznych w Polsce, utworzone Warszawie w 1888 roku. Samorządowa instytucja kultury Urzędu Marszałkowskiego. Muzeum znajduje się w zabytkowym gmachu Towarzystwa Kredytowego Ziemskiego przy ul. Kredytowej 1.
Opis.
Muzeum Etnograficzne powstało z inicjatywy mecenasa Jana Maurycego Kamińskiego oraz Jana Karłowicza, którzy zainicjowali komitet organizacyjny. W roku 1888 powstała przy Warszawskim Ogrodzie Zoologicznym placówka, gromadziła zbiory etnograficzne. W 1896 za sprawą Grona Miłośników Etnografii, zbiory zostały przeniesione do Muzeum Przemysłu i Rolnictwa, mającym swoją siedzibę przy Krakowskim Przedmieściu 66.
W 1921 roku pieczę nad zbiorami etnograficznymi przejął muzeolog i znawca etnografii Europy Eugeniusz Frankowski, który przekształcił placówkę w nowoczesne muzeum prowadzące działalność naukową i wystawienniczą. Zbiory muzealne liczące w 1922 roku 8954 eksponatów szybko powiększały się, i w roku 1939 liczyły ok. 30 000 obiektów. Zbiory podzielono na trzy podstawowe grupy: pochodzące z ówczesnych terenów Polski, w tym cenne stroje i tkaniny ludowe oraz kolekcja huculska licząca 3000 okazów; zbiory ze Słowiańszczyzny i zbiory z innych krajów, stanowiące ponad 50 procent całości zasobów.
Wiele eksponatów pochodziło z prywatnych kolekcji polskich etnografów np. Leopolda Janikowskiego, Jana Kubarego, Bronisława Piłsudskiego, unikatowe zbiory indochińskie, pochodzące od Ignacego Zaremby Belakowicza oraz zbiory pochodzące z Chin, Japonii, Bliskiego Wschodu, Australii i innych rejonów świata.
Przed II wojną światową Biblioteka Muzeum Etnograficznego należała do najbogatszych bibliotek etnograficznych w kraju.
Znajdujące się w Muzeum Przemysłu i Rolnictwa zbiory Muzeum Etnograficznego zostały spalone podczas obrony Warszawy we wrześniu 1939.
W 1946 roku rozpoczęły się prace organizacyjne wskrzeszenia muzeum. Pierwotnie funkcjonowało pod nazwą Muzeum Kultur Ludowych, a jego tymczasową siedzibą był zabytkowy XVIII-wieczny pałac Brühla na Młocinach przy ul. Muzealnej. W 1949 roku otworzono pierwszą wystawę w powojennej historii Muzeum. Ekspozycja nosiła nazwę „Polski strój ludowy”. W 1959 roku Muzeum otrzymało nową siedzibę – zniszczony XIX-wieczny gmach Towarzystwa Kredytowego Ziemskiego, usytuowany u zbiegu ulic Kredytowej i Mazowieckiej. Jego odbudowę, finansowaną z kredytów Ministerstwa Kultury i Sztuki (MKiS), zaplanowano na lata 1962–1972. 15 grudnia 1973 roku nastąpiło uroczyste otwarcie Muzeum w nowej lokalizacji. Koordynatorem prac był dr Kazimierz Pietkiewicz, pełniący urząd dyrektora od 1969 r.
W trakcie kadencji dr Jana Witolda Suligi muzeum uzyskało status narodowej instytucji kultury (1992) oraz, decyzją MKiS, zostało wpisane do Państwowego Rejestru Muzeów (1998).
Muzeum wydaje od 2009 roku czasopismo naukowe „Etnografia Nowa” – periodyk antropologiczny. W Muzeum działa Biblioteka z czytelnią. Zbiory biblioteczne liczą 30 tys. woluminów (w tym starodruki i materiały kartograficzne oraz czasopisma). W Muzeum funkcjonuje Dział Dokumentacji Archiwalnej i Fotograficzno-Filmowej z ponad 120 tys. rękopisów, fotografii, negatywów, plakatów, rycin itd.
W muzeum od 2012 roku działa Muzeum dla Dzieci.
W 2016 roku Muzeum zostało nominowane do Europejskiej Nagrody Muzeum Roku – EMYA.
Kolekcje.
Zabytki kultury karpackiej w zbiorach PME w Warszawie: Słowacja.
Kolekcję stanowi 196 eksponatów, w tym 29 najstarszych pochodzi XIX-wiecznych. Są to:
Opisy tych zabytków można znaleźć w programie Musnet – katalogu elektronicznym lub katalogu kartkowym w siedzibie PME w Warszawie.
Zabytki kultury karpackiej w zbiorach PME w Warszawie: Czechy.
Na 80 zabytków z terenu Czech, które są w posiadaniu PME, aż 75 pochodzi z obszarów objętych osadnictwem karpackim. Są to głównie stroje, zwłaszcza prawie kompletny strój kobiecy i męski Jacków jabłonkowskich. Stroje te zostały odtworzone współcześnie przez rzemieślników lub wykonane w pracowni konserwatorskiej PME na podstawie oryginałów strojów tej grupy etnicznej przechowywanych w Muzeum w Cieszynie. Warszawskie muzeum posiada również dużą reprezentację mosiężnych, posrebrzanych zapinek i guzików – pągwic (aż 18 sztuk) charakterystycznych dla tych strojów, będących kopiami oryginałów ze zbiorów Muzeum w Cieszynie.
Muzeum posiada też pełny strój kobiecy z miejscowości z regionu południowo-morawskiego, a nawet kilka dublujących się elementów, na przykład halek. Wszystkie te elementy są darem Narodowego Instytutu Kultury Ludowej w Strażnicy na Morawach i zostały wykonane w XX w. Pojedyncze fragmenty strojów pochodzą z innych regionów, jak na przykład również XX w. gorset z kraju ołomunieckiego.
Dwa obrazy reprezentujące kulturę Karpat w Czechach to: malowana na szkle morawska „Pieta” z XIX w. oraz malowany na papierze „Ecce Homo” z kraju morawsko-śląskiego z 1909 r. W zbiorach jest też obraz wotywny na płótnie z XIX w. (1823-73?), jednak niepewnego pochodzenia (Czechy lub Słowacja).
W 2017 roku dokupiono 8 pisanek, rózgę wielkanocną i fujarkę z kraju zlińskiego (Morawska Wołoszczyzna) oraz rzeźbę autorstwa twórcy ludowego Jana Brlicy Juniora o cechach rzeźby współczesnej.
Opisy tych zabytków można znaleźć w programie Musnet – katalogu elektronicznym lub katalogu kartkowym w siedzibie PME w Warszawie.

</doc>
<doc id="1270491" url="https://pl.wikipedia.org/wiki?curid=1270491" title="Gerry">
Gerry

Gerry – amerykański film fabularny z 2002 roku w reżyserii Gusa Van Santa, z udziałem Matta Damona i Caseya Afflecka. Jest to pierwszy film „Trylogii śmierci” Van Santa. Wszystkie trzy filmy oparte są na zgonach, które miały miejsce w prawdziwym życiu. Pozostałe dwa tytuły to Elephant (2003) i Last Days (2005). Opowieść o losie przyjaciół zagubionych na pustyni.
Gerry jest często cytowany jako przykład kina nienarracyjnego.
Ogóle informacje.
Opowieść o dwójce przyjaciół (Matt Damon i Casey Affleck), którzy w trakcie podróży przez bezkresną pustynię zeszli ze szlaku i zagubili się. Wraz z upływem czasu ich siły i szanse na przeżycie maleją, a przyjaźń zostaje wystawiona na ostateczną próbę. Hołd dla mistrzów kina: Antonioniego, Kiarostamiego, Tarra, a jednocześnie powrót Van Santa do tematyki i stylu wizualnego jego wczesnych filmów: "Drugstore Cowboy" i "Moje własne Idaho". Minimalistyczna, bezkompromisowa i otwarta na wiele interpretacji wizja przepełniona wspaniałą, przejmującą muzyką Arvo Pärta i Briana Eno.

</doc>
<doc id="1270493" url="https://pl.wikipedia.org/wiki?curid=1270493" title="Bartek Kędzierski">
Bartek Kędzierski



</doc>
<doc id="1270506" url="https://pl.wikipedia.org/wiki?curid=1270506" title="Podbój">
Podbój



</doc>
<doc id="1270507" url="https://pl.wikipedia.org/wiki?curid=1270507" title="Bundeena">
Bundeena

Bundeena – australijskie miasteczko położone w stanie Nowa Południowa Walia, w aglomeracji Sydney, w otoczeniu Królewskiego Parku Narodowego. W pobliżu znajduje się również piaszczysta plaża ciągnąca się na długości ok. 700 m, pozostałe wybrzeże – klifowe. Posiada połączenie promowe z Cronullą.

</doc>
<doc id="1270512" url="https://pl.wikipedia.org/wiki?curid=1270512" title="Aleksandra Liniarska">
Aleksandra Liniarska

Aleksandra Liniarska (ur. 12 grudnia 1981 roku w Poznaniu) — polska siatkarka grająca na pozycji środkowej.

</doc>
<doc id="1270513" url="https://pl.wikipedia.org/wiki?curid=1270513" title="Poseł nadzwyczajny i minister pełnomocny">
Poseł nadzwyczajny i minister pełnomocny



</doc>
<doc id="1270514" url="https://pl.wikipedia.org/wiki?curid=1270514" title="Courtauld Gallery">
Courtauld Gallery

Courtauld Gallery – londyńska galeria sztuki europejskiej od renesansu po impresjonizm i post-impresjonizm.
Historia.
Głównym trzonem zbiorów tej galerii są obrazy pochodzące z kolekcji bogatego przemysłowca, a zarazem wielkiego miłośnika sztuki Samuela Courtaulda (1876-1947). Po śmierci żony, w 1931, Courtauld postanowił przekazać dom, w którym nie chciał już mieszkać sam, ustanowionemu specjalnie w tym celu Towarzystwu Domowemu skupiającemu malarzy, historyków sztuki, studentów i dyrektorów muzeów. Wraz z domem darował większą część swojej prywatnej kolekcji.Od roku 1990 mieści się ona w gmachu Somerset House, w pobliżu mostu Waterloo, przy ulicy The Strand. Samuel Courtauld kolekcjonował początkowo dzieła artystów renesansowych, czasem jednak w jego kolekcji przybywało coraz więcej (wówczas jeszcze nie takich drogich jak dzisiaj) impresjonistów, a potem także post-impresjonistów.
Inni fundatorzy.
Chociaż Courtauld Gallery słynie z dzieł impresjonistów i postimpresjonistów ofiarowanych przez Samuela Courtaulda, posiada także wiele innych skarbów sztuki.
Dwaj współfundatorzy Courtauld Institute of Art, lord Lee z Fareham i sir Pobert Witt,
przekazali Instytutowi pokaźną liczbę dzieł. Lee podarował obrazy, Witt zaś rysunki.
Znaczących darowizn dokonały również wybitne postacie świata artystycznego. Znany krytyk
sztuki i malarz Roger Fry pozostawił okazały zbiór dzieł sztuki, zawierający głównie obrazy współczesnych mu artystów, ale także meble i ceramikę wyprodukowane przez firmę Omega Workshops, założoną przez niego w 1913. Najważniejszym darem po obrazach Courtaulda był zbiór hrabiego Antoine’a Seilerna, historyka sztuki i kolekcjonera pochodzenia austriackiego, składający się z ponad 100 obrazów (wśród nich również Cézanne’a) i co najmniej 300 rysunków, wyróżniających się wysoką jakością i wartością historyczną. Są tam 32 obrazy Rubensa i, nie mniej ważne, dwa dzieła Pietera Bruegla
(żadna inna angielska pinakoteka nie posiada więcej niż jednego Bruegla).
Zbiory.
Wśród wielu innych dzieł sztuki, w galerii można zobaczyć dobrze znane obrazy, takie jak Autoportret z Obciętym Uchem Vincenta Van Gogha, Góra Sainte-Victoire Paula Cézanne'a, Pudrująca się Kobieta Georges'a Seurat'a, a także płótna Gauguina, czy Moneta. Galeria posiada w sumie ponad 500 płócien, 7000 rysunków, a także rzeźby, ceramikę, meble i tkaniny.

</doc>
<doc id="1270518" url="https://pl.wikipedia.org/wiki?curid=1270518" title="Justyna Łunkiewicz">
Justyna Łunkiewicz

Justyna Łunkiewicz (ur. 28 września 1987 roku w Bydgoszczy) – polska siatkarka grająca na pozycji rozgrywającej. 
Jest wychowanką klubu Pałac Bydgoszcz. W sezonie 2009/2010 grała w AZS KSZO Ostrowiec Świętokrzyski. W 2010 roku występowała w Eliteski Skawa AZS Uniwersytet Ekonomiczny Kraków. 27 grudnia 2010 z inicjatywy zawodniczki został rozwiązany kontrakt. W sezonie 2011/2012 zawodniczka LTS Legionovia Legionowo. Obecnie zawodniczka Budowlanych Toruń.
Mimo młodego wieku i braku ogrania wśród seniorek, od początku sezonu 2007/08 została pierwszą rozgrywającą drużyny Centrostalu. Stało się to po tym jak tuż przed rozpoczęciem rozgrywek LSK poważnej kontuzji (wykluczającej ją z gry do końca sezonu) doznała nominalnie pierwsza rozgrywająca zespołu – Marta Wójcik.

</doc>
<doc id="1270519" url="https://pl.wikipedia.org/wiki?curid=1270519" title="DOM">
DOM



</doc>
<doc id="1270521" url="https://pl.wikipedia.org/wiki?curid=1270521" title="Zamek w Bardzie">
Zamek w Bardzie

Zamek w Bardzie – zamek wzniesiony w końcu XIII wieku na stoku Bardzkiej Góry. Zniszczony w XV wieku.
Położenie.
Zamek leżał na niewielkim spłaszczeniu bocznego ramienia Bardzkiej Góry, ograniczającego od zachodu Obryw Bardzki, na wysokości około 420 m n.p.m.
Historia.
Zamek w Bardzie został wzniesiony najprawdopodobniej pod koniec XIII wieku. W 1301 roku Bolko I Surowy sprzedał go rycerzowi z Dzbanowa. Budowa została zniszczona prawdopodobnie w czasie wojen husyckich około roku 1425, niewykluczone jednak, iż brał także udział w konflikcie z 1467 roku pomiędzy Czechami a Wrocławiem. Nie­dłu­go po­tem okolicz­ni miesz­kań­cy ro­ze­bra­li mury, a dzie­ła znisz­cze­nia do­ko­na­ło trzę­sie­nie zie­mi z 24 sierp­nia 1598, w wy­ni­ku któ­re­go część muru ob­wo­do­we­go osu­nę­ła się po stro­mych zbo­czach gó­ry.&lt;br&gt;
W latach 1982-1991 przeprowadzono prace archeologiczne i konserwatorskie, w wyniku których odsłonięto fundamenty budowli. W trakcie badań wydobyto fragmenty ce­ra­mi­ki na­czy­nio­wej oraz rze­czy wy­ko­na­ne z me­ta­lu w po­sta­ci: gwoź­dzi, gro­tów, pod­ków, okuć, strze­mion, sprzą­czek i ostróg. W piw­ni­cy jed­ne­go z po­miesz­czeń zna­le­zio­no 12 srebr­nych gro­szy pra­skich Jana I Luksemburskiego, od­kry­to tak­że wy­ro­by wy­ko­na­ne z ko­ści.
Architektura.
Zamek wzniesiony z kamienia łamanego składał się z dwóch części: wyżej położonego murowanego zamku właściwego o zarysie owalu i oddalonego o 30 m, pozbawionego budowli murowanych podzamcza, o rzucie zbliżonym do trójkąta. Murowana część założenia miała wymiary około 30 x 50 m i około 500 m² powierzchni. Otoczona była częściowo zachowanym murem obwodowym o szerokości 2,2 m. W odcinku południowo-wschodnim obwodu znajdowała się furta o szerokości 1.9 m; w pobliżu furty zlokalizowana była wolno stojąca cylindryczna wieża o średnicy 10 m. Wzdłuż odcinka północnego i zachodniego muru obwodowego znajdował się ciąg zabudowań.
W efek­cie dzia­łań kon­ser­wa­tor­skich za­mek w Bar­dzie uzy­skał za­cho­wa­ną do dziś for­mę uczy­tel­nio­ne­go ob­wo­du mu­rów obron­nych, bu­dyn­ków miesz­kal­nych z frag­men­ta­mi skle­pień oraz wie­ży w po­sta­ci mur­ka do wy­so­ko­ści oko­ło 1 m.

</doc>
<doc id="1270523" url="https://pl.wikipedia.org/wiki?curid=1270523" title="Leprekaun">
Leprekaun



</doc>
<doc id="1270526" url="https://pl.wikipedia.org/wiki?curid=1270526" title="Petya Cekova">
Petya Cekova



</doc>
<doc id="1270529" url="https://pl.wikipedia.org/wiki?curid=1270529" title="Hideyo Noguchi">
Hideyo Noguchi

 – japoński bakteriolog. W 1911 roku odkrył krętka kiły.
Jego podobizna zdobi najpopularniejszy w Japonii banknot o nominale 1000 jenów.
Młodość.
Hideyo Noguchi urodził się w Inawashiro, w prefekturze Fukushima w 1876 roku jako Seisaku Noguchi. Gdy miał półtora roku upadł na kominek i poparzył sobie ciężko lewą dłoń. W 1883 roku rozpoczął naukę w szkole podstawowej w Mitsuwa. Dzięki staraniom nauczyciela i przyjaciół, umożliwiono mu zoperowanie uszkodzonej w wypadku ręki, przez co odzyskał około 70% jej sprawności i funkcjonalności.
Noguchi zdecydował się zostać lekarzem, by nieść pomoc potrzebującym. Praktykował u lekarza Kanae Watanabe, który wcześniej uratował jego dłoń. W 1897, w wieku dwudziestu dwóch lat, zakończył studia. Zdradzał duży talent i był wspierany w swoich studiach m.in. przez Morinosuke Chiwakiego. W 1898 zmienił swoje imię na Hideyo po przeczytaniu powieści, której bohaterem był lekarz, który nazywał się tak samo jak on, Seisaku Noguchi: utalentowany i inteligentny, ale przy tym leniwy, przez co zaprzepaścił swój talent.
Kariera naukowa.
W 1900 roku Noguchi wyjechał do Stanów Zjednoczonych, gdzie podjął pracę jako asystent w ośrodku badawczym. Po części jego decyzja była spowodowana trudnościami w karierze lekarskiej w Japonii: pracodawcy byli niechętni do zatrudniania go, motywując decyzję niekorzystnym wpływem jego zdeformowanej dłoni na samopoczucie pacjentów. W USA zajmował się badaniami nad jadami węży. W 1904 roku otrzymał pracę w Rockefeller Institute for Medical Research. Pracując w tym Instytucie, w 1913 roku dokonał odkrycia krętków w mózgu zmarłego pacjenta z kiłą, i zasugerował, że krętki są patogenami odpowiedzialnymi za tę chorobę. Japoński uczony upamiętniony jest w nazwie innego krętka, "Leptospira noguchii". W 1915 został odznaczony Orderem Wschodzącego Słońca.
W 1918 Noguchi podróżował po Ameryce Środkowej i Południowej, prowadząc badania nad szczepionką przeciwko żółtej febrze, gorączką Oroya, poliomyelitis i jaglicą. W Ekwadorze został mianowany pułkownikiem Armii Ekwadorskiej.
W 1928 roku Noguchi podróżował do Afryki, kontynuując badania nad etiologią żółtej febry. Gdy pracował w Akrze (obecnie w Ghanie), sam zachorował na żółtą febrę i zmarł. Jego ostatnie słowa brzmiały "nie rozumiem".

</doc>
<doc id="1270531" url="https://pl.wikipedia.org/wiki?curid=1270531" title="Park Narodowy Lafayette">
Park Narodowy Lafayette



</doc>
<doc id="1270534" url="https://pl.wikipedia.org/wiki?curid=1270534" title="Cum primum">
Cum primum

Cum primum – encyklika papieża Grzegorza XVI wydana 9 czerwca 1832, potępiająca uczestników powstania listopadowego.
Tło.
Władze Państwa Kościelnego, zagrożonego rozwojem ruchów liberalno-demokratycznych na Półwyspie Apenińskim, pragnęły zachować poprawne stosunki z Imperium Rosyjskim, będącym podporą Świętego Przymierza. W związku z powyższym Stolica Apostolska postanowiła spełnić oczekiwania Rosjan. Papież, na prośbę posła rosyjskiego przy Stolicy Apostolskiej - Grigorija Iwanowicza Gagarina, wydał 15 lutego 1831 brewe "Impensa charitas". Dokument był adresowany do polskich biskupów i wzywał ich do zaniechania angażowania się w działalność powstańczą oraz zachęcał do głoszenia posłuszeństwa wobec cara. Brewe to nigdy nie zostało ogłoszone, ponieważ feldmarszałek Iwan Dybicz uznał je za niezbyt stanowcze.
Encyklika.
Już po upadku powstania i zniesieniu autonomii Królestwa Polskiego przez wprowadzenie Statutu Organicznego, feldmarszałek Iwan Paskiewicz, za pośrednictwem Pawła Straszyńskiego, podjął starania, by władze rosyjskie uzyskały w kurii rzymskiej brewe potępiające powstańców. Minister spraw zagranicznych Rosji Karl Robert Nesselrode wystosował 4 maja 1832 do posła Gagarina depeszę, w której pisał, że Mikołaj I uznaje, iż "wpływ duchowieństwa katolickiego, tak potężny w Polsce, mógłby, gdyby był pokierowany w myśl zapatrywań roztropnych i dobroczynnych, użyczyć rządowi bardzo silnej i bardzo wydatnej pomocy".
Tekst encykliki "Cum primum", autorstwa papieża, został jeszcze przeredagowany przez posła Gagarina. Grzegorz XVI, by zatrzeć podejrzenie, że wydanie nowej encykliki zostało na nim wymuszone, postanowił wysłać jej tekst nie tak, jak to było w zwyczaju, czyli za pośrednictwem rządu rosyjskiego, lecz przez nuncjaturę wiedeńską wprost do biskupów polskich.
Echa.
Publikacja encykliki "Cum primum" wywołała powszechne oburzenie i wielkie uprzedzenia Polaków do papiestwa, czego ślady pozostały w twórczości polskich pisarzy romantycznych (Mickiewicz, Słowacki). Była niewygodna przede wszystkim dla konserwatywnego obozu Hotelu Lambert ks. Adama Jerzego Czartoryskiego. Grupa katolików ze zmartwychwstańcem Bogdanem Jańskim starała się o usunięcie nieufności między społeczeństwem polskim a papiestwem, wywołanej przez encyklikę. Ostatecznie jednak papież jedynie wniósł przekonanie, że żałuje wydania encykliki, jednak urzędowo jej nie przekreślił.
W 1837 roku w czasie swej misji w Rzymie hrabia Władysław Zamoyski został przyjęty na 2 audiencjach prywatnych przez Grzegorza XVI. Papież wyjaśnił Zamoyskiemu, że został wprowadzony w błąd: "Przecież nigdy was nie ganiłem, Jam tylko was nie zrozumiał, to prawda. Ale, czyście wy myśleli, walcząc, aby i mnie dokładnie poinformować o wszystkim? ... Zgodziłem się na ten list do biskupów (encyklikę), bo mi zagrożono, że w przeciwnym razie zacznie się od biskupów deportacja na Sybir".

</doc>
<doc id="1270535" url="https://pl.wikipedia.org/wiki?curid=1270535" title="Komórka okołobiegunowa">
Komórka okołobiegunowa

Komórka okołobiegunowa (polarna) – układ cyrkulacji powietrza występujący na obu półkulach między kołami podbiegunowymi a biegunami, element ogólnej cyrkulacji atmosfery.
Cechą charakterystyczną obszarów okołobiegunowych jest bardzo silne wychłodzenie podłoża, a tym samym niskie temperatury powietrza, wynikające z małej dostawy promieniowania słonecznego. Taka sytuacja powoduje osiadanie powietrza nad biegunami i powstawania tam układów wysokiego ciśnienia. Powietrze z wyżów przemieszcza się w dolnej troposferze ku umiarkowanym szerokościom geograficznym, gdzie dominują układy cyklonalne. Tam też powietrze w wyniku konwekcji dynamicznej związanej z cyrkulacją cyklonalną unosi się do góry. W górnej troposferze część powietrza odpływa z powrotem ku biegunom, zamykając układ.
Wiatry wiejące od biegunów przenoszą chłodne powietrze do umiarkowanych szerokości. W wyniku działania siły Coriolisa wiatr przy powierzchni Ziemi ma kierunek wschodni.

</doc>
<doc id="1270537" url="https://pl.wikipedia.org/wiki?curid=1270537" title="Darashia">
Darashia



</doc>
<doc id="1270538" url="https://pl.wikipedia.org/wiki?curid=1270538" title="Rezerwat przyrody Balczewo">
Rezerwat przyrody Balczewo

Rezerwat przyrody Balczewo – rezerwat faunistyczny w gminie Dąbrowa Biskupia w województwie kujawsko-pomorskim. Utworzony w 1963 w celu zachowania ze względów naukowych i dydaktycznych miejsc lęgowych i żerowisk ptaków błotnych i wodnych. Zajmuje powierzchnię 24,40 ha.
Obszar rezerwatu podlega ochronie czynnej.
Położenie.
Rezerwat „Balczewo” położony jest w gminie Dąbrowa Biskupia w powiecie inowrocławskim, na obszarze będącym w zarządzie Nadleśnictwa Gniewkowo (leśnictwo Balczewo). Znajduje się w obrębie ewidencyjnym Rejna, na wschód od zabudowań wsi Niemojewo.
W pobliżu, w obrębie tego samego kompleksu leśnego znajduje się rezerwat przyrody Rejna.
Charakterystyka.
Rezerwat leży w obrębie Lasów Balczewskich, które są jednym z największych obszarów leśnych na terenie ziem kujawskich. Leży w podmokłym obniżeniu deflacyjnym, ze zmiennym poziomem wód powierzchniowych, zależnym od wielkości opadów.
Drzewostan tworzą przeważnie wierzby, świerki, topole oraz sosny. Przeważają tu zbiorowiska szuwaru trzcinowego, łozowisko wierzby szarej oraz bór wilgotny. Charakterystyczną roślinnością na terenach podmokłych w tej okolicy jest turzyca i wierzba wiciowa. Z ciekawszych gatunków roślin występują tu także: kosaciec żółty, nerecznica błotna, kruszyna pospolita, starzec błotny.
Rezerwat jest miejscem lęgowym wielu chronionych gatunków ptaków wodnych i błotnych, między innymi żurawia.

</doc>
<doc id="1270539" url="https://pl.wikipedia.org/wiki?curid=1270539" title="Sliwen (stacja kolejowa)">
Sliwen (stacja kolejowa)

Sliwen – stacja kolejowa w Sliwen, w obwodzie Sliwen, w Bułgarii. Znajdują się tu 2 perony.

</doc>
<doc id="1270545" url="https://pl.wikipedia.org/wiki?curid=1270545" title="Zamek w Gorzanowie">
Zamek w Gorzanowie

Zamek w Gorzanowie (niem. - "Schloss Grafenort") – zespół zamkowy z XVI wieku we wsi Gorzanów w województwie dolnośląskim.
Historia.
Pierwszy zamek zbudowany w średniowieczu powstał na północ od istniejącej obecnie budowli i zniszczono w czasie wojen husyckich, a ostatecznie rozebrano w 1804 roku. Nowy pałac na obecnym miejscu zaczęto wznosić około 1573 roku, a rozbudowano go do obecnych rozmiarów i nadano charakter barokowy w latach 1653–1657 pod kierunkiem Wawrzyńca Nicelo, a później Andrei Carove. W tym czasie zaczęto rozbudowywać część gospodarczą. Ponowna przebudowa nastąpiła w 1735, według daty na wieży zamkowej. W latach 1900–1906 podczas prac renowacyjnych unowocześniono system wodno-kanalizacyjny w pałacu. Wzbogacono dekorację elewacji pałacu. Do dzisiaj zachowało się wykonane wówczas sgraffito. Wykonano w tynku dekorację szczytów południowego i północnego, a także czterech małych szczytów od strony wschodniej i zachodniej na dachu skrzydła głównego – złożyły się na nią pilastry, wiązki gzymsów, narożne sterczyny. 
Przez prawie 300 lat rodowa siedziba Herbersteinów.
Pierwsza połowa XIX w. była czasem rozkwitu. Pałac od 1880 był dostępny dla publiczności i stał się atrakcją ziemi kłodzkiej. Teatr dworski rozwijał się jako filia teatru w Lądku Zdroju (niem. "Bad Landeck").
Park był jednym z pierwszych barokowych założeń ogrodowych na Śląsku. Prace nad nim rozpoczęto w połowie XVII w. w stylu baroku włoskiego i austriackiego. Na jednym z obrazów z 1738 uwidoczniono połączenie pałacu z ogrodem przez tzw. "sala terrena", czyli salą na parterze, zazwyczaj w głównej osi pałacu, łącząca ogród z przedsionkiem lub schodami. Sala terrena jest typowa dla zamku z XVIII w. Około 1800 ogrody zostały przekształcone w park krajobrazowy. W XIX w. pałac i park po otwarciu dla społeczeństwa stały się okoliczną atrakcją.
Zamek został znacjonalizowany w 1945 przez władze polskie, został opuszczony w latach 60. XX w. i popadał w ruinę; w wyniku czego ostatnich latach zawaleniu uległa część dziedzińca południowego. W 2012 jego właścicielem została Fundacja Pałac Gorzanów i przystąpiono do renowacji obiektu. Przykryto zrekonstruowanymi dachami skrzydło wschodnie i zachodnie, rekonstruowane są stropy, przemurowano rozspojone mury.
Od 2012 nowy właściciel prowadzi prace rekonstrukcyjne. 21 września 2013 uruchomiono zegar na wieży zamkowej. 
Architektura.
Kompleks został założony na planie prostokąta wokół wewnętrznego dziedzińca z odrębną częścią gospodarczą od południa. Skrzydło środkowe, trzykondygnacjowe, jednoosiowe, nakrywa dach siodłowy, wsparty na fryzie arkadowym z lunetami. Fasady pokrywa dekoracja sgraffitowa o motywach geometrycznych i wiciach roślinnych. Ponad gzymsem wznoszą się trzy trójkątne szczyty. Drugie piętro fasady skrzydła głównego od strony dziedzińca zamykają loggie, pochodzące z 1735. Oś środkową akcentuje wysoka wieża z portalem wejściowym i dwustronnymi schodami. Z dawnych, bogatych wnętrz zachowała się jedynie sala balowa ze stiukowymi dekoracjami na suficie oraz kilka sal z belkowymi, malowanymi stropami, ponadto częściowo uszkodzone wnętrza sali teatralnej i kaplicy. Niektóre sale zamku połączone są amfiladą.
Dzięki "Fundacji Pałac Gorzanów", obiekt zaczęto remontować. Po naprawieniu dachu i murów wieży, uruchomiono zegar. Drewniane stropy przywrócono z pomocą dawnych technologii, a konstrukcja głównego gmachu została wzmocniona i zaczął się remont kaplicy. Na rekonstrukcję i renowację czekają ścienne dekoracje, drewniane polichromie, unikatowe sztukaterie oraz unikalny teatr dworski, oraz barokowy park z pawilonem-rotundą z 1640.
Ten monumentalny kompleks o charakterze rezydencjonalno-obronnym, utrzymany w stylu renesansu południowoniemieckiego, stanowi jeden z najcenniejszych obiektów tego typu w całej Polsce południowo-zachodniej.
W skład zespołu wchodzi zamek, zabudowania gospodarcze, park, oficyna przy ul. Podzamcze 7/8, ściana kurtynowa południowa, oficyna mieszkalno-gospodarcza, ściana kurtynowa zachodnia, oficyna–browar przy ul. Podzamcze 12 oraz ściana kurtynowa północna.

</doc>
<doc id="1270550" url="https://pl.wikipedia.org/wiki?curid=1270550" title="BA-30">
BA-30

BA-30 (ros. "БА-30") – radziecki lekki półgąsienicowy samochód pancerny wyprodukowany w krótkiej serii w 1937 roku. Nie przyjęty do uzbrojenia i w związku z tym nie produkowany seryjnie.
Historia.
W 1936 roku na uzbrojenie Armii Czerwonej trafił samochód pancerny BA-20. Był to lekki, czterokołowy pojazd mający zastąpić starsze pojazdy typu FAI. BA-20 podobnie jak FAI był pojazdem przeznaczonym głównie do poruszania się po drogach utwardzonych. W terenie, z powodu znacznych nacisków jednostkowych i przeciążenia tylnej osi, BA-20 często grzęzł.
W 1937 roku w NATI powstał prototyp BA-30, który miał mieć znacznie lepsze osiągi w terenie niż BA-20. Osiągnięto to poprzez zastosowanie podwozia półgąsienicowego. Został skonstruowany z użyciem wielu podzespołów przejętych z innych sowieckich pojazdów produkowanych pod koniec lat 30. Podwozie pojazdu było zbliżone do zastosowanego w FAI. Tylny most zastąpiono gąsienicowym układem jezdnym o konstrukcji podobnej jak w ciężarówce półgąsienicowej GAZ-60. Miał on dwa duże i cztery małe koła jezdne, oraz pojedynczą rolkę biegu wstecznego gąsienicy. Kadłub pancerny miał konstrukcję zbliżoną do kadłuba BA-20. W przedniej części samochodu pancernego umieszczono czterocylindrowy silnik gaźnikowy GAZ-M1 o mocy 50 KM (37 kW). Silnik był osłonięty stalowym pancerzem o grubości 6mm. Za silnikiem znajdował się przedział załogi. W jego przedniej części swoje miejsca miał kierowca i dowódca. Trzecim członkiem załogi był strzelec obsługujący czkm DT umieszczony w obrotowej wieży identycznej z zastosowaną w BA-20. Pojazd był wyposażony w radiostację 70-TK-1.
Wyprodukowano krótką serię BA-30. Były one testowane, ale ostatecznie do uzbrojenia nie trafiły. Stało się tak, ponieważ pojazd został uznany przez wojskowych za zbyt ciężki. Pojazd posiadał uzbrojenie identyczne jak BA-20, ale jego masa była o dwie tony większa i tylko o kilkaset kilogramów mniejsza od masy silniej uzbrojonych trzyosiowych średnich samochodów pancernych BA-6.
Pomimo decyzji o zakończeniu rozwoju BA-30, kilka pojazdów z serii prototypowej wysłano na testy w warunkach bojowych, które miały odbyć się podczas wojny zimowej. 

</doc>
<doc id="1270555" url="https://pl.wikipedia.org/wiki?curid=1270555" title="Arnhem Zuid">
Arnhem Zuid

Arnhem Zuid – stacja kolejowa w Arnhem, w prowincji Geldria, w Holandii. Znajdują się tu 2 perony.

</doc>
<doc id="1270560" url="https://pl.wikipedia.org/wiki?curid=1270560" title="Albumy Coffee Hag">
Albumy Coffee Hag

Albumy Coffee Hag – seria albumów kolekcjonerskich wydawanych na początku XX wieku przez niemiecką spółkę Kaffee Handelsgesellschaft AG (Kaffee HAG, Coffee Hag) z siedzibą w Bremie. Albumy przeznaczone były do zbierania znaczków przedstawiających herby miejskie.
Wydawanie znaczków i albumów do ich kolekcjonowania było inicjatywą stowarzyszenia Die Brücke. Natomiast cesarz Wilhelm II był pomysłodawcą archiwizowania opublikowanego materiału. W tym samym czasie stowarzyszenie wprowadziło standaryzację rozmiarów znaczków. By wypromować swoją koncepcję wydawniczą i standardy, stowarzyszenie nakłaniało wydawców do ich przyjęcia. Jedną z firm, która zgodziła się je przyjąć była Kaffe HAG. Ostatecznie znaczki opublikowano w formacie nazywanym Weltformat V der Brücke (4 × 5,66 cm), co zostało też wydrukowane na ich odwrocie. Albumy opublikowano w formacie Weltformat IX (16 × 22,6 cm). Format taki przyjęto jedynie dla znaczków niemieckich.
Stowarzyszenie zbankrutowało w 1913 i w rok później uległo likwidacji. Mimo to także znaczki wydawane po jego upadku miały takie same rozmiary.
Artystą grafikiem wynajętym do projektowania znaczków był Otto Hupp, który był już znany w środowisku heraldyków z kilku wcześniejszych publikacji, z lat 90. XIX wieku. Albumy odniosły w Niemczech sukces, co spowodowało, że zaczęto je wydawać także dla innych państw.
Albumy.
Przed I wojną światową rozpoczęto wydawanie dwóch edycji albumów: niemieckiej i szwajcarskiej. Żadna z nich nie została nigdy ukończona. W latach 20. i 30. XX wieku wypuszczono drugą serię znaczków, oprócz Niemiec i Szwajcarii, także w innych krajach. W każdym kraju projektowaniem wizerunków herbów zajmował się inny grafik.
W okresie dwudziestolecia międzywojennego opublikowano następujące albumy:
Ogółem w latach 1914-1955 wydano około 125 albumów. Niezrealizowane plany obejmowały ponadto wydanie albumów dla państw bałtyckich, Włoch, drugiego albumu dla Polski oraz jedenastego dla Niemiec. Wydawania albumów dla Francji zaprzestano po wydaniu sześciu z planowanych 40. Ogółem wydano ponad 12500 wzorów znaczków, co czyni albumy Coffee HAG największą publikacją heraldyczną XX wieku.
Znaczki do kolekcjonowania dołączano do opakowań kawy, nie tylko firmy HAG, również innych firm. Znaczki drukowane były w blokach, sposób ich dystrybucji był różny, zależnie od kraju.
Austria.
Album "Die Wappen der Republik Oesterreich" wydało w 1933 w Grazu wydawnictwo Verlag der Deutschen Vereins-Druckerei A.G. Autorem austriackiego albumu był F. Hasslinger.
Opublikowano dwie wersje albumu: zwykłą i luksusową. Wersja luksusowa miała twardą, tekturową okładkę i zawierała dodatkową stronę z austriackim herbem państwowym.
Album w wersji luksusowej zawierał 450 rysunków herbów, numerowanych od 1 do 449. 450. herbem był nieoznaczony numerem herb Austrii. Album podzielony był na rozdziały według krajów związkowych, z ich herbami na osobnej stronie, następnie umieszczano herb stolicy danego kraju oraz herby miast w porządku alfabetycznym. Wyjątek stanowił Burgenland, dla którego nie wydano znaczków z herbami miast.
Belgia i Luksemburg.
Belgijskie albumy Coffee Hag są unikalne ze względu na istnienie dwóch wersji językowych: niderlandzkiej ("Wapens van het Koninkrijk België en het Groothertogdom Luxemburg") i francuskiej ("Armorial du Royaume de Belgique en du Grand Duché de Luxembourg"). Albumy szwajcarskie i czechosłowackie również są dwujęzyczne, lecz w inny sposób: opisy w jednym albumie są dwujęzyczne, natomiast dla Belgii i Luksemburga wydano osobno dwie wersje językowe. Każda z serii składała się z trzech małych albumów z arkuszami. Na każdym arkuszu mieściło się 9 znaczków z herbami wraz z opisem i krótką historią herbu na odwrocie.
Albumy drukowano w drukarni M. Weissenbruch NV w Brukseli. Grafiki i teksty powstawały w holenderskim studio Van der Laars. W tym samym studio opracowywano znaczki do albumów holenderskich. Znaczki miały standardowe rozmiary 4x5.5 cm.
Znaczki oznaczano numerami według prowincji, nie zaś alfabetycznie, jak dla innych krajów. Wydawanie albumów rozpoczęto w 1931 roku. Serie nie obejmowały herbów wszystkich miast z danej prowincji, lecz w zestawach obejmujących obszar należący do kilku prowincji. Pierwsza seria obejmowała około połowy wszystkich herbów miejskich. Spowodowało to potrzebę wydania drugiej edycji, w której poprawiono nieco wygląd znaczków, poprawiono w niej także błędy występujące w pierwszej edycji, jednakże opis samego albumu pierwszej i drugiej serii był identyczny. Drugą serię wydano dla obydwu wersji językowych.
Holenderskie i francuskie opisy herbów są niemal identyczne. Główną różnicę stanowi krótki tekst, zamieszczony na stronach z prowincjami Luksemburga. W przeciwieństwie do większości wydań albumów w innych krajach, albumy belgijskie nie miały dodatkowych rozdziałów o charakterze reklamowym, poświęconych kawie, jej wpływowi na zdrowie czy też o firmie HAG.
Albumy zawierały także 17-stronicowy wstęp do heraldyki, opisujący jej zasady na przykładach belgijskich miast, gdzie zamiast ilustracji widniało odwołanie do jej numeru. Drugie wydanie zawierało ten sam tekst, różniący się jedynie numeracją znaczków. Obydwa teksty powstały w 1930, a ich autorem był Fidèle-Gabriel, ksiądz, znany z wydanej w 1919 w Holandii, a w 1921 we Francji ilustrowanej książki o heraldyce, której był ilustratorem (autorem tekstów był E. Gevaert).
Oficjalne wydanie liczyło 782 znaczki, a wraz z ich wariantami 902.
Czechosłowacja.
Album "Znaky Republiky Československé – Wappen der Tschechoslowakischen Republik" został wydany około 1933 roku.
Czechosłowacki album drukowany był w Grafických Umĕlechkých Závodů v. Neubert a synové, Praha-Smíchov (Graphischen Kunstanstalten v. Neubert und Söhne, Prag-Smíchov). Autorami albumu i znaczków byli Vilém Klein (Wilhelm Klein) i Anton Morávek.
Album był w całości dwujęzyczny, zawiera tekst w języku czeskim i niemieckim. Był wydany w dwóch wersjach: zwykłej i luksusowej. Edycja luksusowa miała twardą, tekturową okładkę z kolorową ilustracją. W porównaniu z edycją zwykłą miała także sześć dodatkowych kart z herbami czechosłowackich regionów. Album nosił nazwę "Część I", jednakże druga część nigdy nie została opublikowana.
Album zawierał 180 znaczków z wizerunkami herbów, numerowanych osobno dla każdej sekcji. Podzielony był na rozdziały według regionów, z herbem regionu na osobnej stronie, następnie ponownie ten sam herb regionu, herb jego stolicy, oraz herby miast z danego regionu w kolejności alfabetycznej. Regionami tymi były: Czechy, Morawy, Śląsk, Słowacja i Zakarpacie.
Dania.
Duński album wydała Kaffe Hag a/s w Kopenhadze. Data wydania pozostaje nieznana, jednakże na podstawie podobieństwa tekstów do albumu norweskiego oraz wzmianki w broszurze dołączonej do niemieckiego wydania, można przypuszczać, że wydano je na początku lat 30. XX wieku, na pewno przed 1935, czyli datą wydania owej broszury. Albumy drukowała drukarnia Nordlundes Bogtrykkeri w Kopenhadze. Jako autor bywa wzmiankowany Poul Bredo Grandjean, jest to jednakże niepewne. Poul Bredo Grandjean jest autorem dwóch książek o tematyce heraldycznej i był uważany za najbardziej wiarygodnego duńskiego fachowca w tej dziedzinie w czasie wydania albumu.
Album zawiera 8 bloków po 18 znaczków z herbami duńskich miast każdy oraz dodatkowo 5 znaczków z reklamami.
Francja.
Historia serii albumów La France Héraldique jest skomplikowana. Początkowo planowano wydawać znaczki z herbami miejskimi grupowane według regionów, a seria albumów miała składać się z albumów poświęconych danemu regionowi. Dlatego początkowo znaczki były opisywane właśnie regionami. Następnie wydano bloczki zawierające herby dziewięciu najważniejszych miast każdej prowincji (stolic departamentów). Jednakże zanim ukończono wydawanie takich bloczków dla każdego regionu, pojawiły się znaczki z herbami mniejszych miast. Nigdy nie wydano wszystkich znaczków z herbami miast Francji, z planowanych 40 albumów ukazało się jedynie 6.
W pierwszym albumie zamieszczono wszystkie herby regionów, lecz tylko niektóre herby prowincji. Albumy II-IV zawierały herby innych regionów z ich prowincjami. Albumy V i VI zawierały herby miast Alzacji – pierwszego w kolejności alfabetycznej regionu Francji.
W rezultacie opisanej wyżej zmiany koncepcji, niektóre znaczki dublowały się, na przykład te z herbami stolic dwóch departamentów Alzacji: Bas-Rhin i Haut-Rhin. Z 1363 herbów, powtórzonych było 62.
Oficjalne dane mówią o wydaniu 1363 znaczków, natomiast licząc wraz z odmianami znanych ich jest około 2000.
Holandia.
Holenderskie albumy ukazały się w dwóch seriach.
Pierwszą z nich, "Nederlandsche Gemeentewapens", wydano w okresie 1925-1928. Przedstawiała ona herby miejskie Holandii oraz Holenderskich Indii Wschodnich (obecnie Indonezja) i dodano także herby z południowoamerykańskiego Surinamu. Na okładce albumu umieszczono miniaturki herbów. Na stronach ze znaczkami umieszczono teksty z opisem, a na ich odwrotach teksty reklamowe. Cała kolekcja liczyła 1027 znaczków i mieściła się w trzech albumach.
Drugą serię wydano w latach 1931-1935 pod nazwą Nederlandsche Heraldiek i zaprezentowano w niej herby nowe lub też zmienione od czasu wydania poprzedniej serii, zarówno z Holandii jak i z Holenderskich Indii Wschodnich. Ponadto zaprezentowano na znaczkach herby zamków, ziem itp., herby byłych miast oraz dwie serie herbów rodowych. Z herbów rodowych wydano przede wszystkim herby holenderskich i obcych rodzin oraz osób zasłużonych w 80-letniej walce o niepodległość (1568-1648) przeciwko Hiszpanii. Ogółem w drugiej serii wydano 841 znaczków.
Jugosławia.
Album "Grbovi Jugoslavija" został wydany około 1930 roku.
Wydawcą była spółka Kava Hag z Zagrzebia, drukowane były w Lit. Tipografija D.D. Zagreb. Autorami albumu i znaczków byli Emilij Laszowski i Rudolf Horvat.
Album zawierał 256 znaczków z herbami, numerowanymi od 1 (herb państwowy) do 256 (Žužemberg). Podzielony był na 3 rozdziały. Pierwszy zawierał herby narodowe i królewskie, następnie herby różnych terytoriów historycznych. Drugi zawierał herby prowincji, trzeci natomiast, największy, herby miejskie.
Niemcy.
Najwięcej serii albumów i znaczków wydrukowano właśnie w Niemczech. Najstarsza z nich miała nazwę "Die Deutsche Ortswappen", lecz nie pojawiła się ona na okładce. Seria składała się z następujących albumów:
Siódmy z planowanych albumów, dla Śląska, nigdy się nie ukazał, wydano jednakże część znaczków z herbami śląskich miast.
Najstarsza z serii składa się z 703 znaczków, niektóre występują w różnych wersjach. Autorem projektów graficznych był prof. Otto Hupp.
Nową, drugą serię, wydano pod nazwą Deutsche Ortswappen (Neue Reihe) w latach 1927-1938. Występuje kilka różnic między tą edycją a poprzednią, z lat 1913-1918.
Albumy zawierały arkusze do zbierania znaczków, ogółem seria składała się z dziesięciu małych lub czterech dużych albumów. Na każdej stronie mieściło się 9 znaczków z herbami. Mimo że zawartość jaka miała się znaleźć na każdej ze stron była opisana, kolekcjonerzy nie przejmując się opisem układali znaczki po swojemu, na przykład według prowincji zamiast według numerów, co powodowało, że zawartość albumów bywa dość losowa.
Seria czterech dużych albumów nie miała numerów znaczków w opisie, zatem ich ułożenie było dowolne, według gustu kolekcjonerów.
Znaczki z herbami publikowano według prowincji, jednakże poszczególne wydania nie zawierały wszystkich herbów miast danej prowincji, zdarzało się, że różnica w czasie wydania niektórych znaczków wynosiła kilka lat.
Według oficjalnych danych wydano 2811 znaczków, łącznie z odmianami znanych jest 3010 wzorów.
Norwegia.
Norweski album, noszący tytuł "Norske By-og Adelsvåben", został wydany w 1933 przez Kaffe Hag Aktieskelskap z siedzibą w Oslo. Jego autorem był Hallvard Trætteberg. Hallvard Trætteberg (1898-1987) odpowiadał przez kilka dziesięcioleci za sprawy związane z heraldyką w Archiwach Państwowych. Był autorem licznych publikacji na tematy heraldyczne, traktujących zarówno o heraldyce świeckiej, jak i kościelnej.
W przeciwieństwie do innych albumów wydanych w państwach skandynawskich, album norweski zawiera również herby zasłużonych norweskich rodów, zarówno historyczne jak i współczesne autorowi. W porównaniu z innymi albumami skandynawskimi ma też najbardziej rozbudowany wstęp i opisy. Podobnie jak album duński zawiera także sekcję poświęconą produkcji kawy.
Znaczki wydano w 8 bloczkach po 18 znaczków każdy, dodatkowo na ostatnim z bloczków zamieszczono 3 znaczki o charakterze reklamowym
Polska.
Album "Herbarz Polski" wydała w 1932 warszawska firma Kawa Hag. Autorem był znany heraldyk z Torunia, profesor Marian Gumowski.
Album opisano jako "Zeszyt I". Planowano kolejne zeszyty zawierające herby rodowe, jednakże nie doczekały się one wydania. Zeszyt I zawierał 284 herby miast, krain historycznych, diecezji itp., nie było w nim jednak herbów szlacheckich.
Herby zamieszczono w ośmiu bloczkach po 36 znaczków każdy. Cztery z nich miały charakter reklamowy. Odwrotne strony znaczków były czyste, bez tekstu.
Szwajcaria.
Szwajcarska edycja albumów Coffee Hag jest największa i najbardziej skomplikowana ze wszystkich edycji narodowych. Właściwie to szwajcarskie albumy opublikowano jako pierwsze w drugim dziesięcioleciu XX wieku i doczekały się one licznych reprintów, wznawiano je aż do połowy lat 60. Z tego względu istnieje 76 różnych albumów i ponad 2500 różnych znaczków. Pod tym względem szwajcarska edycja jest rekordowa, zawiera więcej albumów niż wszystkie pozostałe razem wzięte.
Serię albumów zapoczątkował wydany w 1911 album z herbami kantonów i miast, znaczki nosiły numery od 1 do 80. Album ten drukowano w trzech różnych miejscach: Monachium, Laupen i jednym nieznanym. Zawierały one te same herby, choć nieco różniące się detalami rysunku. Drugi album, z herbami miast i wsi (Stadt-und Dorfgemeinden, numery znaczków 81-144) również drukowany był w trzech drukarniach. Trzeci, wydany w 1922, zawierał znaczki o numerach 145-288, drukowany był w dwóch drukarniach. W 1923 ukazał się czwarty album (Serie C) nazwany Stadt-und Dorfgemeinden, w jego przypadku numeracja znaczków zaczęła się na nowo, nosiły one numery 1-48.
Następnie zrezygnowano z dotychczasowego wzornictwa i opracowano nowe. Wydawanie nowej serii rozpoczęto w 1926. Zawierała ona jedynie herby miejskie, lecz planowano także wydanie znaczków z herbami szlacheckimi. Serię rozpoczął album czwarty, z tymi samymi herbami co czwarty album poprzedniej serii, lecz w nowej szacie graficznej. Kolejne albumy o numerach 5-18 utrzymano w podobnej stylistyce. Albumy 4 i 5 połączono później w jeden album o oznaczeniu 4/5, w kolejnych edycjach przemianowano go na album 5. W latach 50. po raz kolejny zmieniono wzornictwo i wydano zaprojektowany na nowo komplet albumów o numerach od 5 do 18, dodano też nowy album oznaczony numerem 19. Przed II wojną światową wydano też dwa albumy z herbami kościelnymi – klasztorów, diecezji itp. Planowany trzeci album z tej serii nigdy się nie ukazał.
Historia szwajcarskich albumów jest skomplikowana także z powodu aktualizowania w kolejnych wydaniach wzorów herbów, które bywały zmieniane przez miasta. W niektórych albumach podawano liczbę mieszkańców danego miasta, a następnie dane te uaktualniano. W kilku przypadkach zamieniono herb jednego miasta na herb innego, pod tym samym numerem znaczka. Dało to w rezultacie 76 różniących się między sobą albumów.
Szwecja.
Szwedzki album, "Sveriges Rigsvapen, Landskaps- och Stadsvapen", wydała spółka Kaffe Hag AB w Sztokholmie w 1932. Drukowano go w zakładach Karla Lindholma w Sztokholmie. Autorem albumu i znaczków był Harald Gustav Fleetwood (1879-1960). Fleetwood był Państwowym Heraldykiem Królestwa Szwecji w latach 1931-1965 i autorem licznych publikacji z tej dziedziny.
Szwedzki album zawiera jedynie herby prowincji i miast. Znaczki opublikowano w ośmiu blokach po 18 znaczków każdy oraz dodatkowo 5 znaczków z reklamami. Brak jest wzmianek o planach wydania w Szwecji albumu zawierającego herby szlacheckie.
Wolne Miasto Gdańsk.
Album został wydany w 1930 przez Kaffee Hag, Danzig. Jako autor podany był gdański senator, dr Hubertus Schwarz. Jednakże za rzeczywistego autora grafik uważany jest F. W. Burau.
Album zawiera 125 herbów, oprócz herbów miejskich również herby rodowe, a także gmerki, pieczęcie i flagi miejskie. Na takie rozwiązanie zdecydowano się z powodu niewielkiej powierzchni Wolnego Miasta, miast było w jego granicach zbyt mało by stworzyć album z herbami, stąd dodatkowe elementy. Planowano kilka następnych wydań, a niektóre znaczki, na które przewidziano miejsce w albumie, nie doczekały się publikacji.
Wyspy Brytyjskie.
Album "Arms of cities and towns of the British Isles" został wydany około 1930.
Brytyjski album został wydany w Westminster (Londyn) przez Abbey Press Ltd. Autor jest nieznany, najbardziej prawdopodobne jest, iż był nim Major Thomas Shepard.
Album zawierał 236 znaczków z herbami, numerowanymi osobno dla każdej sekcji. Podzielony był na rozdziały według regionów, z herbami regionów na osobnej stronie, na kolejnych stronach umieszczano herby miast danego regionu w porządku alfabetycznym. Regionami tymi były: Londyn, Anglia, Szkocja, Walia, Irlandia i Irlandia Północna. Oprócz regionu, na znaczku zamieszczana była także adnotacja do jakiego hrabstwa należy dane miasto.

</doc>
<doc id="1270564" url="https://pl.wikipedia.org/wiki?curid=1270564" title="Pałac w Kamieńcu Ząbkowickim">
Pałac w Kamieńcu Ząbkowickim

Pałac w Kamieńcu Ząbkowickim – monumentalny pałac neogotycki z XIX wieku znajdujący się w mieście Kamieniec Ząbkowicki w województwie dolnośląskim.
Historia.
W 1096 Brzetysław II zbudował tu gród, który po zdobyciu przez Bolesława Krzywoustego został opuszczony. Gród ów był położony w pobliżu wzniesionego w początkach XIV wieku kościoła klasztornego, w pobliżu przepływającej tamtędy Nysy Kłodzkiej.
W 1838 właścicielką dóbr kamienieckich stała się królewna niderlandzka Marianna Orańska, która w tym samym roku zleciła wykonanie projektu przyszłej rezydencji Karlowi Friedrichowi Schinklowi, ówcześnie jednemu z najwybitniejszych architektów. 15 października na wzgórzu (zwanym Grodowym Wzgórzem) położono kamień węgielny. Prace budowlane, ze względu na stan zdrowia Schinkla, nadzorował młody architekt, Ferdinand Martius. W 1848 prace przerwano z powodu rozwodu księżnej z Albrechtem Hohenzollernem, księciem pruskim. Wznowiono je dopiero w 1853. Założenia tarasowo-ogrodowe zaprojektowane zostały w 1858 przez Petera Josepha Lenné, generalnego dyrektora Ogrodów Pruskich. Rok później rozpoczęto budowę tarasów wiodących do pałacu. 8 maja 1872 uznaje się za datę zakończenia prac przy budowie pałacu i wokół niego. Tego dnia po północno-wschodniej stronie pałacu nastąpiło odsłonięcie pomnika Nike, ustawionego na jedenastometrowej kolumnie. W 1873 z okazji ślubu syna Albrechta Marianna przekazała mu zarząd nad całością dóbr śląsko-kłodzkich, w tym również nad pałacem.
W 1865 pałacowy ogrodnik C. Braun ze skrzyżowania odmian Aporta (Cesarz Aleksander) i Reneta Baumanna wyhodował nową odmianę jabłek, którą nazwał "Prinz Albrecht von Preussen" ("Albrechtsapfel"). Jest to miejscowa, śląska odmiana, kiedyś bardzo popularna w regionie, nadająca się do uprawy na terenach podgórskich.
Podczas II wojny światowej Niemcy urządzili tutaj magazyn przejściowy dla zwożonych z całego Śląska dzieł sztuki. Np. zbiory i archiwalia z Wrocławia rozlokowano w pałacu, w ujeżdżalni, oraz w pobliskim kościele i zabudowaniach parafialnych. Po 1945 wyposażenie pałacu zostało wywiezione bądź zdewastowane, w lutym 1946 cały kompleks spłonął, podpalony przez żołnierzy radzieckich. Część marmurów z pałacu użyto przy budowie Sali Kongresowej w warszawskim Pałacu Kultury i Nauki.
W 1984 pałac został wydzierżawiony prywatnemu przedsiębiorcy, Włodzimierzowi Sobiechowi. Obiekt był rekonstruowany od końca lat 80. aż do śmierci dzierżawcy w sierpniu 2010. W sierpniu 2012 roku po zakończeniu postępowania po zmarłym pałac i przyległe grunty stały się ponownie własnością gminy, która rozpoczęła remont obiektu.
Od 1 maja 2013 roku pałac został ponownie udostępniony przez obecnego właściciela dla zwiedzających choć zwiedzanie było możliwe już znacznie wcześniej (dzierżawca obiektu udostępniał pałac dla zwiedzających włącznie z obsługą miejscowego przewodnika). Zwiedzanie z przewodnikiem możliwe jest codziennie od godziny 10 do 17 (wejścia o pełnych godzinach).
Obecnie sukcesywnie remontowany dzięki środkom Ministerstwa Kultury i Dziedzictwa Narodowego. W roku 2013 odtworzone zostały sklepienia w sali balowej, rok 2014 przyniósł remont tarasu widokowego. W roku 2015 gmina Kamieniec Ząbkowicki pozyskała ponad milion złotych na wykonanie pierwszego etapu pokrycia dachowego obiektu oraz na wykonanie ratunkowych prac na budynku oficyny pałacowej dawnej wozowni (z wykonaniem docelowego pokrycia dachowego).
W 2018 otwarto zrewaloryzowane mauzoleum.
W ostatni weekend maja zainaugurowano cykliczną imprezę, która będzie się odbywać corocznie na pałacowych tarasach – Wiosnę Tulipanów. Na terenie kompleksu pałacowo-parkowego odbywają się również wydarzenia takie, jak: Festiwal Nauki, "Pożegnanie lata z Marianną Orańską", zjazdy przewodników, zawody MTB czy liczne rajdy piesze.
Architektura.
Bryła pałacu jest zbudowana na planie prostokąta 75,3 na 48,3 m. Cztery wieże narożne mają 33,6 m wysokości. Kubatura pałacu wynosi 90 tys. m³, natomiast powierzchnia użytkowa to blisko 20 tys. m². Dziedzińce wewnętrzne mają wymiary 19,5 na 18,2 m i przedziela je arkadowy krużganek, łączący ścianę północno-wschodnią i południowo-zachodnią.
Pałac otoczony jest murem, w którego narożnikach znajdują się cztery pary okrągłych baszt. Od strony północno-zachodniej umieszczono w ciągu murów wozownie, a od strony południowo-wschodniej – stajnie.
Tereny parkowo-leśne.
Pałac leży na górze Zameczno, która stanowi rozległy kompleks pałacowo-leśny o powierzchni 1,15 km² w skład którego wchodzi także Mauzoleum, kotłownia zamkowa, ruiny domku myśliwskiego i ruiny pomniejszych obiektów. Obecnie jedynie tereny w zachodniej części mają charakter typowo parkowy. Obszar na wschód od pałacu ulega stopniowej naturalizacji, gdzie dominuje drzewostan nawiązujący składem do siedlisk grądowych i bukowych. Do najważniejszych aspektów przyrodniczych w założeniach parkowo-leśnych są pomniki przyrody. Obecnie występuje tu wiele pomników przyrody chroniących ponad setkę drzew i krzewów, gdzie tylko w 2018 r. powołano 89 pomników. Wśród drzew objętych ochroną dominuje dąb szypułkowy, buk pospolity, sosna wejmutka, lipa drobnolistna i cis pospolity. Poza tym pomnikami zostały także pojedyncze okazy z gatunku dąb czerwony, grab pospolity, jesion wyniosły, klon jawor, klon polny, klon zwyczajny, sosna zwyczajna i żywotnik zachodni. Drzewa pomnikowe rozsiane są w miarę równomiernie po niemal całym kompleksie, gdzie ich największe zagęszczenie obejmuje tereny wokół zamku oraz południowe i środkowe tereny kompleksu leśnego. Do najbardziej rozpoznawalnych drzew należy dąb Jana o obwodzie 525 cm. Okaz ulokowany jest w środkowej części kompleksu na południowych stokach, tuż przy szczycie jednego ze wzgórz kompleksu.

</doc>
<doc id="1270568" url="https://pl.wikipedia.org/wiki?curid=1270568" title="Jarząb nieszpułkowy">
Jarząb nieszpułkowy

Jarząb nieszpułkowy ("Sorbus chamaemespilus" lub (w zależności od ujęcia) "Chamaemespilus alpina" ) – gatunek rośliny z rodziny różowatych ("Rosaceae").
Rozmieszczenie geograficzne.
Występuje w południowej, środkowej i wschodniej Europie. Rośnie tam głównie w górach, sięgając do wysokości 2000 m. W Polsce jest bardzo rzadki, występuje wyłącznie w Tatrach. Podany tutaj został z 5 stanowisk w Tatrach Wysokich i 13 w Tatrach Zachodnich: Furkaska, Wielkie Koryciska, Małe Koryciska, Kominiarski Wierch, okolice Iwaniackiej Przełęczy, Jasiowe Turnie, Jatki nad Doliną Strążyską, Dolina Strążyska, grzbiet nad Końskim Żlebem, Suchy Wierch, Sarnia Skała, Krokiew, Dolina Olczyska, Jarząbczy Wierch, Mała Koszysta, powyżej Doliny Roztoki („ku Krzyżnemu”), Dolina Pięciu Stawów Polskich, powyżej wodospadu Siklawa, Niżnia Kopa, Urwany Żleb nad Morskim Okiem.
Biologia i ekologia.
Występuje głównie w reglu i w piętrze kosówki na świetlistych i skalistych miejscach, głównie na podłożu wapiennym, rzadko tylko na granicie. Kwitnie w czerwcu i lipcu. Liczba chromosomów 2n = 34, 68. W polskich Tatrach na poszczególnych stanowiskach występuje w liczbie od kilku do kilkudziesięciu kwitnących i owocujących krzewów.
Systematyka.
Gatunek wyodrębniany jest do własnego, monotypowego rodzaju "Chamaemespilus" jako "Ch. alpina" .
Tworzy mieszańce z jarzębami podrodzaju lub rodzaju (w zależności od ujęcia) "Aria" określane jako rodzaj "Majovskya" oraz z jarzębami z podrodzajów (lub rodzajów) "Aria" i "Sorbus" "s.str." określane jako rodzaj "Normeyera".
Zagrożenia.
Kategorie zagrożenia gatunku:
Wszystkie stanowiska w Polsce znajdują się na obszarze Tatrzańskiego Parku Narodowego. Jest też uprawiany w Górskim Ogrodzie Botanicznym PAN w Zakopanem. Kilka krzewów rosnących obok dawnego schroniska Blaszyńskich w Dolinie Chochołowskiej zostało wyhodowane z nasion zebranych w Wielkich Koryciskach. Zagrożenie dla niego stanowią jelenie, które zimą zgryzają jego pędy, zaś niektóre jego stanowiska (np. na Sarniej Skale) ulegają zalesieniu. Na zgryzanie przez jelenie wydaje się jednak być dość odporny, z łatwością odtwarza nowe pędy z tych, które przetrwały niezgryzione pod śniegiem.

</doc>
<doc id="1270569" url="https://pl.wikipedia.org/wiki?curid=1270569" title="Pskow-Passażyrskij">
Pskow-Passażyrskij

Pskow-Passażyrskij () – stacja kolejowa w Pskowie, w obwodzie pskowskim, w Rosji. Znajdują się tu 2 perony.
Historia.
Stacja powstała w 1862 na Kolei Warszawsko-Petersburskiej pomiędzy stacjami Czerskaja a Toroszyńsk. Nosiła wówczas nazwę "Psków". Jeszcze w XIX w., wraz ze zbudowaniem Kolei Pskowsko-Ryskiej, stała się węzłem kolejowym.
O godzinie 15:05 , w wagonie stojącym na stacji Psków, cesarz rosyjski Mikołaj II podpisał akt abdykacji w imieniu swoim i syna carewicza Aleksego. Obecnie na budynku stacji znajduje się tablica upamiętniająca to wydarzenie.

</doc>
<doc id="1270573" url="https://pl.wikipedia.org/wiki?curid=1270573" title="Bacterionema matruchotii">
Bacterionema matruchotii

Bacterionema matruchotii - Bakteria Gram (+) stanowiąca florę fizjologiczną jamy ustnej. Wzrasta na pożywkach wzbogaconych w lekko zasadowym pH. W komórce mogą być obecne drobne ziarnistości cytoplazmatyczne, także barwiące się dodatnie metodą Grama. W skład ściany komórkowej wchodzą kwasy mykolowe, co jest stosunkowo rzadkim zjawiskiem.

</doc>
<doc id="1270578" url="https://pl.wikipedia.org/wiki?curid=1270578" title="Sieur de Monts National Monument">
Sieur de Monts National Monument

Sieur de Monts National Monument to nieistniejący obecnie pomnik narodowy w Stanach Zjednoczonych. Pomnik został ustanowiony 8 lipca 1916 roku przez prezydenta Stanów Zjednoczonych Woodrow Wilson. Trzy lata później, 26 lutego 1919 roku wszedł w skład nowo powstałego parku narodowego Lafayette. Od 19 stycznia 1929 roku oficjalna nazwa parku to Park Narodowy Acadia.

</doc>
<doc id="1270580" url="https://pl.wikipedia.org/wiki?curid=1270580" title="Klauzura">
Klauzura

Klauzura (łac. "clausus" – zamknięty) – zamknięta część domu zakonnego lub klasztoru. Nie mają do niej wstępu osoby z zewnątrz, zwłaszcza płci odmiennej. Nie wolno jej opuścić zakonnikom bez zezwolenia przełożonego. Zakony z obowiązującą ścisłą klauzurą nazywane są "zakonami klauzurowymi". Tylko nieliczni zakonnicy zostają wyznaczeni do kontaktu z otoczeniem i osobami z zewnątrz (np. w sprawach zakupów, remontów itp.).
Klauzura została wprowadzona przez św. Cezarego z Arles w 510 r., upowszechniona przez papieża Bonifacego VIII w 1298 r.
Ważność klauzury także we współczesnym chrześcijaństwie na nowo ukazał Jan Paweł II w apostolskiej adhortacji "Vita consecrata" ("Życie konsekrowane"). Papież wskazał m.in. że klauzura służy skupieniu swojego życia na kontemplacji Chrystusa. Pozwala także doświadczyć kenozy, ogołocenia Chrystusa (por. Flp 2,7):
Forma i zakres klauzury jest ustalana przez poszczególne zakony i klasztory. Najbardziej rozpowszechniona jest tzw. "klauzura papieska", czyli zgodna z zasadami określonymi przez Stolicę Apostolską (por. KPK 667, § 3).
"Klauzura" to także: przepisy kanoniczne ograniczające komunikację zakonników z osobami postronnymi oraz regulacje wewnątrzzakonne określające czas i skalę komunikacji wewnątrz zakonu.

</doc>
<doc id="1270582" url="https://pl.wikipedia.org/wiki?curid=1270582" title="Międzynarodowy Komitet Ornitologiczny">
Międzynarodowy Komitet Ornitologiczny

Międzynarodowy Komitet Ornitologiczny () – grupa zrzeszająca około 200 ornitologów z całego świata, odpowiedzialna za organizację Międzynarodowego Kongresu Ornitologicznego i inną działalność ornitologiczną na świecie, prowadzoną przez stałe grupy robocze.

</doc>
<doc id="1270583" url="https://pl.wikipedia.org/wiki?curid=1270583" title="Bindaż">
Bindaż

Bindaż (niem. "binden" – wiązać), berceaux, chłodnik, kolebka – aleja obsadzona obustronnie drzewami lub pnączami, których pędy splatają się nad drogą tworząc sklepienie. Bindaże zakładane były w ogrodach począwszy od renesansu, jednak najbardziej popularne były w okresie baroku.
Rośliny tworzące bindaż mogą być formowane za pomocą odpowiedniej konstrukcji lub tylko poprzez odpowiednie cięcie, związywanie i splatanie pędów.
Wyróżnia się trzy główne formy tego typu konstrukcji:

</doc>
<doc id="1270584" url="https://pl.wikipedia.org/wiki?curid=1270584" title="Jarząb grecki">
Jarząb grecki

Jarząb grecki ("Sorbus graeca" (Spach) Kotschy lub "Aria graeca" (Spach) M.Roem.) – gatunek rośliny z rodziny różowatych ("Rosaceae").
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie narażonych na wymarcie (kategoria zagrożenia: R). W wydaniu z 2016 roku otrzymała kategorię DD (stopień zagrożenia nie może być określony).

</doc>
<doc id="1270594" url="https://pl.wikipedia.org/wiki?curid=1270594" title="Głowaczewo (przystanek kolejowy)">
Głowaczewo (przystanek kolejowy)

Głowaczewo – przystanek kolejowy (dawniej stacja kolejowa) w Głowaczewie, w województwie zachodniopomorskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1270602" url="https://pl.wikipedia.org/wiki?curid=1270602" title="Scumware">
Scumware



</doc>
<doc id="1270603" url="https://pl.wikipedia.org/wiki?curid=1270603" title="Złośliwe oprogramowanie">
Złośliwe oprogramowanie

Złośliwe oprogramowanie, szkodliwe oprogramowanie ( – zbitka słów „złośliwy” i „oprogramowanie”), potocznie "wirus komputerowy"– ogół programów o szkodliwym działaniu w stosunku do systemu komputerowego lub jego użytkownika.
Mianem "malware" określa się wyłącznie oprogramowanie, które zostało przeznaczone do złych celów i działa wbrew oczekiwaniom użytkownika; określenie to nie obejmuje aplikacji, które mogą wyrządzić niezamierzoną szkodę z powodu jakiejś niedoskonałości.
Polski Komitet Normalizacyjny jako polski odpowiednik terminu "malware" usankcjonował określenie „program złośliwy”.
Rodzaje szkodliwego oprogramowania.
Do szkodliwego oprogramowania zalicza się:
Mniej poważne szkodliwe oprogramowanie to:
Profilaktyka.
Zapobieganie infekcji szkodliwym oprogramowaniem:
Istnieje wiele programów służących do zwalczania problemów ze szkodliwym oprogramowaniem. Na rynku spotyka się również pakiety zapewniające całościową ochronę. W języku angielskim znane są jako programy typu . Łączą one funkcje antywirusa i zapory sieciowej, a często również i modułu antyspamowego, skanera WWW oraz systemu prewencyjnego HIPS.
Zabezpieczenia w przeglądarkach internetowych.
W przeglądarkach Firefox, Chrome, Safari, Opera oraz Internet Explorer wbudowany jest filtr, który bezpośrednio na poziomie samej przeglądarki sprawdza, czy dana witryna nie została przypadkiem zgłoszona jako szkodliwa.
W przypadku wykrycia zagrożenia dostęp do strony jest blokowany i wyświetlany jest stosowny komunikat.
W momencie zgłoszenia do listy stron stanowiących zagrożenie dodatkowo wysyłana jest do administratora, webmastera strony wiadomość e-mail informująca o tym fakcie.

</doc>
<doc id="1270617" url="https://pl.wikipedia.org/wiki?curid=1270617" title="Miejska Szkoła Średnia w Rydze">
Miejska Szkoła Średnia w Rydze

Miejska Szkoła Średnia w Rydze – polskojęzyczne gimnazjum istniejące w Rydze w latach 1925–1940 przy ul. Torna 4, jedna z trzech polskich szkół średnich w międzywojennej Łotwie. 
Historia.
Placówka została utworzona postanowieniem Rady Miejskiej Rygi z 10 października 1925. Powstała na bazie polsko-rosyjskiego gimnazjum E. Lichtarowiczówny. Rada Miasta zobowiązała się do finansowej pomocy szkole oraz zapewniła o prawie Polaków do nieskrępowanego rozwoju narodowego. 
Pierwszym dyrektorem placówki został matematyk inżynier Józef Mierzwiński. W roku szkolnym 1928/1929 w czteroklasowym gimnazjum uczyło się 130 uczniów (w tym 92 dziewcząt). 
W 1934 szkoła została na krótko zamknięta przez władze łotewskie – po kilku miesiącach jej działalność przywrócono, tym razem z Romanem Ciesiulewiczem jako dyrektorem (później jego obowiązki przejął łotewski poeta Antons Bārda). Od 1934 gimnazjum posiadało profil humanistyczny, wcześniej humanistyczno-przyrodniczy.

</doc>
<doc id="1270625" url="https://pl.wikipedia.org/wiki?curid=1270625" title="Maria Celeste Crostarosa">
Maria Celeste Crostarosa

Maria Celeste Crostarosa, właśc. Giulia Crostarosa (ur. 31 października 1696 w Neapolu, zm. 14 września 1755 w Foggi) – włoska zakonnica, mistyczka, założycielka sióstr redemptorystek, błogosławiona Kościoła katolickiego.
Życie.
Była dziesiątym z 12 dzieci Józefa Crostarosy i Pauli Battisty Caldari. Na chrzcie otrzymała imię Julia. Odebrała staranne wykształcenie i formację religijną w domu. W 1718 wraz z siostrą Urszulą wstąpiła do konserwatorium sióstr karmelitanek w Marigliano i rok później złożyła śluby zakonne. Pełniła różne obowiązki w klasztorze: była zakrystianką, furtianką i dwukrotnie mistrzynią nowicjatu. W 1720 do klasztoru wstąpiła trzecia jej siostra - Giovanna. W 1723 na skutek okoliczności zewnętrznych klasztor został zamknięty.
Rok później trzy siostry zostały przyjęte do sióstr wizytek w Scali. Ponownie odbyły nowicjat, a Julia przyjęła imię Maria Celeste. 28 grudnia 1726 złożyły profesję.
Pierwsze objawienia.
25 kwietnia 1725 miała wewnętrzne objawienie o konieczności założenia nowego instytutu zakonnego. Tomasz Falcoia ze Zgromadzenia Pobożnych Robotników, który opiekował się duchowo wspólnotą, po zasięgnięciu rady teologów, potwierdził autentyczność objawień. Objawienia, rozumiane jako zachęta do reformy wspólnoty, po pierwszym zapale napotkały na opór wewnątrz klasztoru, jak i u jego protektorów.
Po przychylnej ocenie objawień przez rekolekcjonistę, Alfonsa Liguori, kapituła klasztoru zatwierdziła nowy Instytut 2 maja 1731. 13 maja przyjęto nową "Regułę" i od tej chwili istniało nowe zgromadzenie. 6 sierpnia Konserwatorium sióstr wizytek zmieniło nazwę na Zakon Najświętszego Zbawiciela, a po zatwierdzeniu papieskim, w 1750, na Najświętszego Odkupiciela.
Drugie objawienia i beatyfikacja.
4 października 1731 Maria Celeste otrzymała objawienia o założeniu nowego instytutu męskiego przez Alfonsa Liguori. Przejęty tym przyszły biskup i Doktor Kościoła spotkał się z mistyczką i podjął kroki, które doprowadziły do założenia zgromadzenia misyjnego.
W tym czasie nasilały się nieporozumienia z Tomaszem Falcoią, który tymczasem został biskupem. Próbował on narzucić nowej wspólnocie swoje reguły i kierownictwo duchowe. Zdecydowany sprzeciw wobec przymusowego kierownictwa Marii Celeste doprowadził do wydalenia jej ze wspólnoty wraz z rodzonymi siostrami.
Trzy siostry znalazły schronienie w konserwatorium dominikanek w Pareti. Wkrótce Maria Celeste została przełożoną sióstr, ale 7 listopada 1735 podjęła się założenia nowej fundacji w Roccapiemonte. W 1738 fundacja została przeniesiona do Foggi.
26 marca 1742 odbyły się pierwsze obłóczyny według nowej Reguły. Odnawiła kontakty z Alfonsem Liguori. W 1744 założyła nowy klasztor w Deliceto.
Maria Celeste Crostarosa zmarła 14 września 1755 w Foggi, w święto Podwyższenia Krzyża. Jej ciało złożono w krypcie kościoła, a na murze umieszczono tablicę z łacińskim napisem: "Na wieczną pamięć Marii Celeste od Najświętszego Zbawiciela, Julii Crostarosy, Założycielki, Mistrzyni, Przełożonej tegoż Konserwatorium Dziewic". Trwa jej proces beatyfikacyjny. 11 sierpnia 1901 rozpoczął się jej proces beatyfikacyjny. 14 grudnia 2015 papież Franciszek podpisał dekret uznający cud za jej wstawiennictwem. 18 czerwca 2016 w Foggi pod przewodnictwem kard. Angelo Amato (w imieniu papieża Franciszka) odbyła się beatyfikacja s. Marii Celeste Crostarosy.
Jej wspomnienie liturgiczne obchodzone jest 13 września (dies natalis).
Dzieło.
Założycielka Zgromadzenia Najświętszego Odkupiciela w "Regułach" zawarła główne przesłanie swej drogi duchowej.
"Naśladować Chrystusa, aby być Jego pamiątką na ziemi."
Pozostawiła po sobie szereg pism, które dopiero współcześnie są opracowywane i wydawane w serii "Testi i Studi Crostarosiani".
W języku polskim dostępna jest "Autobiografia" i "Rozmowy duszy z Jezusem".

</doc>
<doc id="1270627" url="https://pl.wikipedia.org/wiki?curid=1270627" title="Danio kropkowany">
Danio kropkowany

Danio kropkowany ("Danio nigrofasciatus") – gatunek słodkowodnej ryby z rodziny karpiowatych (Cyprinidae), jeden z najmniejszych danio. Pochodzi z Mjanmy. Po raz pierwszy pojawił się w Europie w roku 1911 za sprawą firmy Scholzeu Poetzschke z Berlina. Danio kropkowany podobny jest w budowie do danio pręgowanego.
Charakterystyka.
Ciało jasnobrunatne z oliwkowym odcieniem, wzdłuż boków biegną trzy niebieskoczarne pasy, poniżej rzędy małych, czarnych kropek, samce są dużo mniejsze od samic.

</doc>
<doc id="1270628" url="https://pl.wikipedia.org/wiki?curid=1270628" title="Wybory parlamentarne w Iranie w 2008 roku">
Wybory parlamentarne w Iranie w 2008 roku

Wybory parlamentarne w Iranie w 2008 roku odbyły się w dwóch turach: 14 marca i 25 kwietnia. Kandydaci ubiegali się o miejsca w jednoizbowym, 290-osobowym parlamencie Iranu - Madżlisie. Na dopuszczenie kandydatów do wyborów miała wpływ składająca z prawników i teologów islamskich Rada Strażników. Odrzuciła ona 3100 z 7600 zainteresowanych, co znacznie osłabiło siły określane mianem reformatorskich. Wątpliwości co do uczciwości wyborów wyraził m.in. rzecznik Departamentu Stanu USA Sean McCormack. Frekwencję w pierwszej turze wyborów oceniono na ok. 60%.
W drugiej turze wyborów Irańczycy wybrali 82 przedstawicieli do 290 osobowego Madżlisu. Wybory odbywają się w tych okręgach, w których kandydaci nie przekroczyli progu 25% głosów. Prawo do startu w drugiej turze przysługuje dwóm kandydatom, którzy uzyskali najwięcej głosów w pierwszej turze w swoim okręgu. Wśród 164 kandydatów znajduje się 12 kobiet.
Rezultaty.
Wstępne wyniki 1. tury wskazały na zwycięstwo opcji konserwatywnej i proprezydenckiej - według przewidywań jej reprezentanci zdobyli przynajmniej 163 mandaty. Minimum 40 mandatów uzyskali przedstawiciele reformatorów, zaś ok. 47 - kandydaci określani mianem niezależnych. Uczciwość wyborów oprócz USA podważyła także Unia Europejska. Ostatecznie w 1. turze 132 miejsca zdobyli w nich konserwatyści, spośród których 90 stanowi uznawanych jest za zdecydowanych zwolenników prezydenta.
Wyniki drugiej tury wskazują na wzmocnienie się pozycji konserwatystów.

</doc>
<doc id="1270634" url="https://pl.wikipedia.org/wiki?curid=1270634" title="Prywatne Gimnazjum Polskie im. Platerów w Dyneburgu">
Prywatne Gimnazjum Polskie im. Platerów w Dyneburgu

Prywatne Gimnazjum Polskie im. Emilii i Leona Platerów w Dyneburgu – polska szkoła średnia istniejąca w Dyneburgu na Łotwie w latach 1920–1945, jedna z trzech tego typu placówek w przedwojennej Łotwie. 
Historia.
Założycielem i pierwszym dyrektorem powstałego jesienią 1920 gimnazjum był Kazimierz Próchnik. U progu lat 20. szkoła składała się z dwóch klas, których liczbę po roku zwiększono do trzech. Łącznie w roku 1921/1922 naukę w gimnazjum pobierało 57 uczniów. 
W 1921 szkołę przejęło państwo łotewskie przekształcając ją w Państwowe Gimnazjum Polskie. Funkcję dyrektora przejął mianowany przez rząd Łotwy Jan Mączyński. Kadra nauczycielska składała się z 11 nauczycieli (2 Łotyszów i 9 Polaków).

</doc>
<doc id="1270640" url="https://pl.wikipedia.org/wiki?curid=1270640" title="Wybory prezydenckie w Republice Chińskiej, 2008">
Wybory prezydenckie w Republice Chińskiej, 2008



</doc>
<doc id="1270643" url="https://pl.wikipedia.org/wiki?curid=1270643" title="Rada Niezawisła">
Rada Niezawisła

Rada Niezawisła; Rada Najwyższa (fr. "Conseil souverain") - ciało polityczne utworzone w 1663 roku w Nowej Francji.
Początkowo składała się z gubernatora, biskupa oraz mianowanych przez nich 5 dalszych członków. Jej obradom przewodniczył gubernator. W XVIII wieku składała się z 16 członków mianowanych przez króla Francji.

</doc>
<doc id="1270652" url="https://pl.wikipedia.org/wiki?curid=1270652" title="Prywatne Gimnazjum Polskie w Rzeżycy">
Prywatne Gimnazjum Polskie w Rzeżycy

Prywatne Gimnazjum Polskie w Rzeżycy – polska szkoła średnia w Rzeżycy na Łotwie istniejąca w latach 1921–1940, jedno z trzech gimnazjów polskojęzycznych w przedwojennej Łotwie. 
Historia.
Organizatorami Gimnazjum byli Stanisława Dowgiałłówna i Antoni Tałat Kiełpsz. Powstało z przekształcenia prywatnej polskiej szkoły średniej w Rzeżycy. Do 1922 roku dyrektorem szkoły była Stanisława Dowgiałłówna. Szkoła rozpoczęła pracę 21 listopada 1921 roku. Zapisano do niej 12 uczniów. Rok później otwarto 2 klasy z 34 uczniami, a w roku szkolnym 1923/1924 w szkole uczyło się już 84 gimnazjalistów w 4 klasach. Szkoła zmieniała lokalizację: naukę rozpoczęto w budynku przy ul. B. Skrindu 3, a od 1928 roku szkoła mieściła się przy Pulkveża Kalpaka 25. W kolejnym roku szkolnym przemianowano ją na Państwowe Polskie Gimnazjum w Rzeżycy. W 1923 roku dyrektorem szkoły został Antoni Tałat Kiełpsz, a po jego rezygnacji dyrektorką jego żona Olga Tałat Kiełpsz. Funkcję tę pełniła do 1940 roku. 

</doc>
<doc id="1270655" url="https://pl.wikipedia.org/wiki?curid=1270655" title="Jean-Louis Duport">
Jean-Louis Duport

Jean-Louis Duport, zwany le jeune lub le cadet (ur. 4 października 1749 w Paryżu, zm. 7 września 1819 tamże) – francuski kompozytor i wiolonczelista. Brat Jeana-Pierre’a.
Życiorys.
Gry na wiolonczeli uczył się od brata. Debiutował w 1768 roku w Concert Spirituel. W 1782 roku spotkał się z przebywającym w Paryżu Giovannim Battistą Viottim, z którym wystąpił razem przed królową Marią Antoniną. Po wybuchu rewolucji francuskiej dołączył do przebywającego w Berlinie brata. W latach 1808–1812 przebywał w Marsylii na dworze zdetronizowanego króla Hiszpanii Karola IV. W 1812 roku wrócił do Paryża, gdzie został członkiem nadwornej kapeli Napoleona. W latach 1813–1815 wykładał w Konserwatorium Paryskim. Po 1815 roku działał na dworze Ludwika XVIII.
Skomponował m.in. 6 koncertów na wiolonczelę, sonaty i duety wiolonczelowe, 9 nokturnów na harfę i wiolonczelę. Opublikował pracę "Essai sur le doigté du violoncelle et la conduite de l’archet", w której sformułował podstawy nowoczesnej gry na wiolonczeli i zamieścił przykłady ćwiczeń technicznych.

</doc>
<doc id="1270656" url="https://pl.wikipedia.org/wiki?curid=1270656" title="Daniel de Rémy">
Daniel de Rémy



</doc>
<doc id="1270660" url="https://pl.wikipedia.org/wiki?curid=1270660" title="Karcino (przystanek kolejowy)">
Karcino (przystanek kolejowy)

Karcino – przystanek kolejowy w Karcinie, w województwie zachodniopomorskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1270661" url="https://pl.wikipedia.org/wiki?curid=1270661" title="Edwardsiella">
Edwardsiella

Edwardsiella - rodzaj Gram (-) bakterii będący florą fizjologiczną przewodu pokarmowego. Są to bakterie urzęsione, bezotoczkowe i nieprzetrwalnikujące. Nie rozkładają węglowodanów innych niż glukoza, podczas rozkładu której wydzielany jest gaz. "Edwarsiella" nie rozkłada żelatyny, ale jest w stanie przeprowadzić dekarboksylację ornityny i lizyny. Wydziela indol oraz siarkowodór, który jest odpowiedzialny za zmianę zabarwienia podłoża hodowlanego.

</doc>
<doc id="1270666" url="https://pl.wikipedia.org/wiki?curid=1270666" title="Związek Polaków w Łotwie">
Związek Polaków w Łotwie

Związek Polaków w Łotwie (ZPwŁ) (łot. Latvijas Poļu Savienība, od 1939: Latvijas Poļu biedrība) – organizacja zrzeszająca łotewskich Polaków i reprezentująca ich interesy wobec państwa łotewskiego działająca w latach 1922–1934 i 1938–1939.
Geneza.
Organizacja została powołana w związku z ustabilizowaniem się sytuacji politycznej na Łotwie i ze zbliżającymi się wyborami do Sejmu I kadencji. 6 sierpnia 1922 w Dyneburgu odbył się zjazd organizacji i stowarzyszeń polskich podczas którego zapadła formalna decyzja o powołaniu Związku Polaków w Łotwie. Nieoficjalny wpływ na zjednoczenie naddźwińskiej Polonii wywarła działalność polskiego poselstwa w Rydze. 
W skład władz ZPwŁ weszli Stanisława Dowgiałłówna jako prezes, Antoni Talat-Kiełpisz jako wiceprzewodniczący oraz Bolesław Baużyk (sekretarz). Funkcję kontrolną sprawowała 14-osobowa rada. Na siedzibę Związku wybrano Dyneburg.
Założenia.
Zasady działalności Związku Polaków wyłożono w opublikowanym już po zjeździe "Programie Związku Polaków w Łotwie". Deklarowano pełną lojalność wobec państwa łotewskiego, w zamian czego domagano się prawa do rozwoju polskiego życia społecznego, kulturalnego, religijnego i politycznego na Łotwie, a w szczególności szkolnictwa w języku polskim. Kładziono nacisk na równouprawnienie Polaków w dostępie do urzędów lokalnych i ogólnopaństwowych, brak dyskryminacji przy podziale funduszy państwowych, zagwarantowanie prawa używania języka polskiego również w kontaktach oficjalnych z władzami gmin, w których dominują Polacy oraz sprawiedliwe przeprowadzenie reformy rolnej (z odszkodowaniem).
Udział w wyborach.
Związek Polaków unikał bezpośredniego włączania się do spraw politycznych, dlatego też powołano Centralny Polski Komitet Wyborczy (CPKW), który czuwał nad kampanią do Sejmu. 

</doc>
<doc id="1270667" url="https://pl.wikipedia.org/wiki?curid=1270667" title="Wikaryzm">
Wikaryzm



</doc>
<doc id="1270670" url="https://pl.wikipedia.org/wiki?curid=1270670" title="Georg Ratzinger (1844–1899)">
Georg Ratzinger (1844–1899)

Georg Ratzinger (ur. 3 kwietnia 1844 w Rickering k. Deggendorfu, zm. 3 grudnia 1899 w Monachium; pseudonim: Robert Waldhausen, Gottfried Wolf) – bawarski były duchowny rzymskokatolicki, reformator socjalny, publicysta i polityk Bawarskiej Partii Patriotycznej (BPP) oraz Bawarskiego Związku Chłopskiego (BBB).
Życiorys.
Uczęszczał do gimnazjum w Pasawie, a następnie podjął studia teologiczne w Monachium uwieńczone doktoratem z teologii (1868). W latach 1863–1867 asystent ekskomunikowanego w 1871 teologa Johanna von Döllingera. W 1888 porzucił stan kapłański i poświęcił się działalności społeczno-politycznej. Był deputowanym Bawarskiej Izby Deputowanych (ówczesna niższa Izba Landtagu, złożona głównie z drobnych gospodarzy) z ramienia Bauernbundu (BPP) w latach 1875–1877, a w latach 1877–1878 deputowanym Reichstagu. W latach 1893–1899 ponownie został członkiem Izby Deputowanych, tym razem najpierw jako niezależny, potem jako członek BBB, a od 1894 znowu niezależny. Od 1898 był niezależnym deputowanym Reichstagu.
Był stryjecznym dziadkiem (brat dziadka ze strony ojca) dwóch braci: Josefa (późniejszego papieża Benedykta XVI) i Georga Ratzingerów.
Jednym z jego najważniejszych pism było studium „Gospodarka narodowa w jej moralnych podstawach. Studium etyczno-socjalne nad kulturą i cywilizacją”.

</doc>
<doc id="1270671" url="https://pl.wikipedia.org/wiki?curid=1270671" title="Bieczyno Pomorskie">
Bieczyno Pomorskie

Bieczyno Pomorskie – przystanek kolejowy w Bieczynie, w województwie zachodniopomorskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1270672" url="https://pl.wikipedia.org/wiki?curid=1270672" title="André Patry">
André Patry

André Patry (ur. 22 listopada 1902, zm. 20 czerwca 1960) – francuski astronom. 
Życiorys.
Wcześnie stracił rodziców i już jako 17-latek rozpoczął pracę w Observatoire de Nice w Nicei. Odkrył 9 planetoid.
Planetoida (1601) Patry została nazwana jego nazwiskiem.

</doc>
<doc id="1270673" url="https://pl.wikipedia.org/wiki?curid=1270673" title="Georg Ratzinger">
Georg Ratzinger



</doc>
<doc id="1270678" url="https://pl.wikipedia.org/wiki?curid=1270678" title="Pierre Dupont">
Pierre Dupont

Pierre Dupont (ur. 23 kwietnia 1821 w Lyonie, zm. 24 lipca 1870) – francuski poeta ludowy, syn kowala. Rozpoczął od ód legitymistycznych, po rewolucji lutowej zaś pisał pieśni socjalistyczne, m.in. "Le chant des Ouvriers" (tzw. marsylianka robotnicza). W roku 1851 skazany został na deportację, lecz ułaskawiony. Do pieśni swych przeważnie sam tworzył melodie.

</doc>
<doc id="1270682" url="https://pl.wikipedia.org/wiki?curid=1270682" title="Bitwa pod Valmasedą">
Bitwa pod Valmasedą

Bitwa pod Valmasedą – starcie zbrojne, które miała miejsce 5 listopada 1808 roku, podczas odwrotu sił hiszpańskiego generała-porucznika Blake’a uchodzącego przed przeważającymi siłami armii francuskiej na terenie prowincji Kantabria. Wzmocniony niespodziewanie przez doborową piechotę z "Północnej Dywizji" generała Pedro Romany (hiszp. "Division del Norte"), Blake dokonał nagłego zwrotu i pokonał jedną z dywizji korpusu generała Victora.
Tło konfliktu.
Źródeł francuskiej przegranej należy upatrywać w skutkach bitwy pod Pancorbo, kiedy to marszałek Lefebvre nie wykorzystał sposobności i pozwolił armii hiszpańskiej ujść z pola bitwy niemal bez strat. Kolejnym błędem było beztroskie rozdrobnienie korpusu Victora w pogoni za przeciwnikiem.
Zestawienie sił.
Generał-major Eugene-Casimir Villatte dowodził 3 Dywizją IV Korpusu Lefebvre’a. Składała się ona z 3-batalionowych pułków piechoty: 27. lekkiego, 63., 94. i 95. liniowych oraz dwóch baterii artylerii pieszej.
Armia Galicji Blake’a składała się z pięciu dywizji piechoty, awangardy i rezerwy. Generał Figueroa dowodził 1 Dywizją, gen. Martinengo 2 Dywizją (5 100 ludzi), gen. Riquelme 3 Dywizją, gen. Carbajal 4 Dywizją, gen. La Romana 5 Dywizją (5 300), gen. Mendizabal awangardą, a gen. Mahy rezerwą. Około 1 000 artylerzystów obsługiwało 38 dział. W armii było zaledwie 300 kawalerzystów.
Bitwa.
Victor chciał okrążyć i zniszczyć Dywizję Asturii gen. Acevedo, która działała w pewnym oddaleniu od armii Blake’a. Tymczasem Blake przygotował zasadzkę. 5 listopada wpadła w nią - wysunięta daleko przed czoło formacji – dywizja Villatte'a, której dowódca pchnął wojsko do ryzykownego pościgu za nieprzyjacielem posuwając się za Valmasedę, gdzie wpadło w pułapkę.
Jednak tam, gdzie zawiedli dowódcy, nie mogła zawieść żelazna dyscyplina i doświadczenie francuskiego żołnierza. Otoczony i wezwany do poddania się Villatte nawet nie odpowiedział Hiszpanom. Natychmiast uformował pułki w czworoboki i wyrwał się z okrążenia, tracąc jednak 600 ludzi i działo.
Podczas francuskiego odwrotu dywizja Acevedy uderzyła na tabory Villatte'a zagarniając większość wozów. 8 listopada Victor odebrał Valmasedę, zabił 150 i wziął do niewoli 600 ludzi z ariergardy Blake’a. 
Napoleon, gdy doniesiono mu o starciu, zdruzgotany tym, że jego Grande Armée może ponieść porażkę z rąk "„armii bandziorów dowodzonych przez mnichów”", ostro skarcił Victora za jego nieostrożność. Victor naprawił swój błąd w sześć dni później rozbijając Blake’a pod Espinozą.

</doc>
<doc id="1270689" url="https://pl.wikipedia.org/wiki?curid=1270689" title="Lesia Biełaruska">
Lesia Biełaruska



</doc>
<doc id="1270690" url="https://pl.wikipedia.org/wiki?curid=1270690" title="Antoni Pospieszalski">
Antoni Pospieszalski

Antoni Nikodem Pospieszalski vel Edward Ewert vel Anthony Currie, pseud. „Rosomak”, „Łuk”, „Profesor”, „Trepka” (ur. 10 listopada 1912 w Berlinie, zm. 12 marca 2008 w Londynie) – polski dziennikarz, eseista i filozof, cichociemny.
Życiorys.
Pochodził z mieszanej rodziny (matka Niemka). W 1919 wraz z rodziną wrócił do Poznania. W 1934 ukończył polonistykę na Uniwersytecie w Poznaniu. Uczestnik kampanii wrześniowej, w tym bitwy nad Bzurą jako plutonowy 17 Dywizji Piechoty. Ranny, dostał się do niewoli. Zbiegł z obozu jenieckiego. Następnie służył w sformowanej w Wielkiej Brytanii 1 Brygadzie Spadochronowej generała Sosabowskiego.
Cichociemny.
Zgłosił się ochotniczo do działalności w Polsce, został przeszkolony w łączności oraz dywersji i od 12 stycznia 1942 r. był instruktorem cichociemnych m.in. w obszarze radiotelegrafii w Audley End.
Zrzucony do Polski w operacji „Freston”, w nocy z 26 na 27 grudnia 1944, w okolicach Bystrzanowic, jako Anthony Currie (pod nazwiskiem żony), tłumacz i oficer łącznikowy brytyjskiej misji wojskowej SOE. Jej celem było nawiązanie kontaktu z dowództwem AK oraz „ułatwienie kontaktów z Armią Czerwoną”. Razem z nim zrzucono czterech Brytyjczyków.
3 stycznia 1945 r. grupa spotkała się z dowódcą AK, cichociemnym gen. Leopoldem Okulickim ps. „Niedźwiadek”; obecny był także cichociemny płk Roman Rudkowski. 17 stycznia 1945 r. członków misji aresztowało sowieckie NKWD; 20 marca 1945 r. powrócili do Londynu.
Po wojnie pracował jako nauczyciel w Anglii (m.in. w latach 1945–1948 prowadził w Szkocji Wojskowy Kurs Gimnazjalny). Działacz emigracyjny i dziennikarz, m.in. sekcji polskiej BBC (1952–1975) i centrali BBC (podczas II soboru watykańskiego).
Współpracownik paryskiej „Kultury”, gdzie publikował cykl felietonów pt. „O religii bez namaszczenia”, wydany później w Polsce jako książka. W swojej twórczości krytycznie oceniał działania papieża Jana Pawła II. Był ponadto członkiem redakcji „Pamiętnika Literackiego”. Jego teksty publikowały też m.in. londyńskie „Wiadomości”, „Aneks”, „The Tablet”, „The Month”. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Mieszkał w Londynie.

</doc>
<doc id="1270691" url="https://pl.wikipedia.org/wiki?curid=1270691" title="Médard Chouart des Groseilliers">
Médard Chouart des Groseilliers

Médard Chouart des Groseilliers (ur. 1618, zm. 1696) – francuski traper ("coureur des bois"), wraz z Pierre-Espritem Radissonem był inicjatorem powstania Kompanii Zatoki Hudsona (1670).
Od 1641 roku mieszkał w Kanadzie. Po 1654 roku wraz ze swoim szwagrem de Radissonem wyruszył na tereny położone na zachód od Nowej Francji. W latach 1658-1660 zbadali okolice Jeziora Górnego i prawdopodobnie dotarli nad Zatoki Hudsona. Później opracowali projekt dotarcia drogą morską do Zatoki Hudsona, który został odrzucony przez Pierre'a d’Argensona, gubernatora Nowej Francji.
W 1661 roku gubernator Nowej Francji uzależnił zgodę na wyprawę Chouarta i Radissona od otrzymania połowy przyszłych zysków z podróży. W 1663 roku, po powrocie z kolejnej wyprawy po futra, władze kolonialne skonfiskowały część towarów przywiezionych przez Chouarta i Radissona. Po nieudanych próbach odzyskania futer, Chouart i Radisson udali się do Londynu. Przyjęci przez króla Karola II, namówili angielskich kupców do zorganizowania ekspedycji do Ameryki Północnej.

</doc>
<doc id="1270694" url="https://pl.wikipedia.org/wiki?curid=1270694" title="Beto (ur. 1976)">
Beto (ur. 1976)

Beto (wym. ; właśc. Roberto Luís Gaspar de Deus Severo; ur. 3 maja 1976 w Lizbonie) – portugalski piłkarz występujący najczęściej na pozycji środkowego obrońcy.
Kariera klubowa.
Beto zawodową karierę rozpoczynał w 1993 roku w zespole União Lamas, skąd dwa lata później trafił do SC Campomaiorense. W barwach tego zespołu w sezonie 1995/1996 rozegrał osiemnaście spotkań i strzelił jednego gola w rozgrywkach piątej ligi portugalskiej.
W 1996 roku Beto podpisał kontrakt z jednym z najbardziej utytułowanych klubów w kraju – Sportingiem. Portugalski obrońca od razu wywalczył sobie miejsce w podstawowej jedenastce „Lwów” i nie oddał go przez niemal kolejne dziesięć lat, w czasie których reprezentował barwy ekipy z Estádio José Alvalade. Razem ze Sportingiem dwa razy zdobywał mistrzostwo oraz Superpuchar Portugalii, zwyciężył także w rozgrywkach krajowego pucharu. W sezonie 2004/2005 lizboński zespół dotarł do finału Pucharu UEFA, w którym przegrał 1:3 z rosyjskim CSKA Moskwa. Łącznie dla Sportingu Beto rozegrał 241 ligowych pojedynków i zdobył 21 bramek.
Na początku 2006 roku Beto przeniósł się do francuskiego Girondins Bordeaux, które zapłaciło za portugalskiego obrońcę jeden milion euro. W Ligue 1 zawodnik zadebiutował 25 lutego w zremisowany 3:3 spotkaniu przeciwko FC Metz. Łącznie w sezonie 2006/2007 Beto rozegrał dla Bordeaux cztery ligowe mecze i w letnim okienku transferowym odszedł do beniaminka Primera División – Recreativo Huelva. 3 lipca 2007 roku Roberto Severo podpisał z nim nowy, trzyletni kontrakt. W sezonie 2008/2009 Beto wystąpił tylko w czterech pojedynkach Primera División.
W sierpniu 2009 roku Beto powrócił do Portugalii, gdzie został graczem CF Os Belenenses. Następnie był zawodnikiem hiszpańskiego klubu UD Alzira. W 2011 roku zakończył karierę.
Kariera reprezentacyjna.
W reprezentacji Portugalii Beto zadebiutował w 1997 roku w meczu eliminacyjnym do mistrzostw świata przeciwko Niemcom, chociaż już rok wcześniej był w kadrze na Letnie Igrzyska Olimpijskie w Atlancie. W 2000 roku Beto wystąpił na mistrzostwach Europy, na których Portugalczycy przegrali w półfinale z późniejszymi triumfatorami turnieju – Francuzami.
W 2002 roku Beto dostał powołanie na mistrzostwa świata, na których Portugalczycy nie zdołali nawet wyjść z grupy. Na imprezie tej Roberto Severo zagrał we wszystkich trzech spotkaniach, w tym wygranym 4:0 meczu z Polską. Ostatnią wielką imprezą w karierze reprezentacyjnej Beto było Euro 2004 odbywające się na portugalskich boiskach. Podopieczni Luiza Felipe Scolariego dotarli na nich do finału, w którym przegrali z Grecją 0:1. Łącznie dla drużyny narodowej Beto zagrał w 31 pojedynkach, w których strzelił dwie bramki.

</doc>
<doc id="1270696" url="https://pl.wikipedia.org/wiki?curid=1270696" title="Trzebiatów (stacja kolejowa)">
Trzebiatów (stacja kolejowa)

Trzebiatów – stacja kolejowa w Trzebiatowie, w województwie zachodniopomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 200–299 pasażerów na dobę.
Przez stację przechodzi niezelektryfikowana linia kolejowa nr 402, z Goleniowa do Kołobrzegu.
Dawniej kończyła się tu także linia kolejowa Wysoka Kamieńska - Trzebiatów.
W Trzebiatowie znajdowała się tu stacja kolei wąskotorowej Trzebiatów Wąskotorowy na linii kolejowej Popiele - Gryfice Wąskotorowe.
Drugą linią kolei wąskotorowej była linia wybudowana w na początku XX wieku, która obsługiwała do niedawna w okresie letnim ruch turystyczny na odcinku Trzebiatów-Pogorzelica-Niechorze-Rewal-Trzęsacz-Gryfice. Zaniedbania techniczne na trasie spowodowały, że od 1999 roku linia ta jest wyłączona na odcinku Trzebiatów-Pogorzelica i kolejka jeździ tylko z Gryfic do Pogorzelicy.

</doc>
<doc id="1270706" url="https://pl.wikipedia.org/wiki?curid=1270706" title="György Kulin">
György Kulin

György Kulin (ur. 28 stycznia 1905 w Nagyszalonta, zm. 22 kwietnia 1989 w Budapeszcie) – węgierski astronom, popularyzator astronomii i pisarz science fiction.
W latach 1936–1941 odkrył 21 planetoid, jedna z nich ((3019) Kulin) została nazwana jego imieniem. Był także współodkrywcą komety jednopojawieniowej C/1942 C1 (Whipple-Bernasconi-Kulin).

</doc>
<doc id="1270707" url="https://pl.wikipedia.org/wiki?curid=1270707" title="Fort Frontenac">
Fort Frontenac

Fort Frontenac - fort założony w 1673 roku w Nowej Francji przez gubernatora Louisa de Buade'a de Frontenaca. Znajdował się na obszarze dzisiejszego Kingston (Ontario).

</doc>
<doc id="1270710" url="https://pl.wikipedia.org/wiki?curid=1270710" title="Very Small Records">
Very Small Records

Very Small Records to niezależna wytwórnia płytowa, założona w 1989 roku przez Davida Hayesa, jednego ze współzałożycieli wytwórni Lookout! Records. Hayes opuścił Lookout! Records, by założyć własną, autorską wytwórnię. Pierwsze siedziby Very Small Records znajdowały się w kalifornijskich miastach Oakland, Berkeley oraz Emeryville.
Płyty wydawane przez tę wytwórnię pojawiły się dopiero w 1989 roku, jednak do pełnej dyskografii Very Small Records, David Hayes zalicza jeszcze nagrania pochodzące sprzed tego okresu; materiał z lat 1986-87, pochodzący z prywatnych zbiorów Hayesa, a także zbiór nagrań z lat 1987-89, obejmujący 19 wydawnictw wytwórni Lookout! Records, którą Hayes w tamtym czasie współzarządzał, wraz z Lawrence'em Livermorem.
W latach 1994-97 wytwórnia funkcjonowała jako Too Many Records i miała swoją siedzibę w mieście Spokane, w stanie Waszyngton. Po przywróceniu poprzedniej nazwy, nową siedzibą wytwórni stało się Las Vegas.
Obecnie wytwórnia już nie działa; jej ostatnie wydawnictwo pochodzi z 2003 roku.
Very Small Records wydało nagrania takich zespołów, jak:

</doc>
<doc id="1270712" url="https://pl.wikipedia.org/wiki?curid=1270712" title="Teatr Polski w Rydze">
Teatr Polski w Rydze

Teatr Polski w Rydze – teatr działający w Rydze w latach 1927-1940, wystawiający sztuki w języku polskim. 
Został powołany do życia na wiosnę 1926 roku m.in. dzięki staraniom posła Jarosława Wilpiszewskiego. Jego osnową stała się sekcja teatralna założona przy Towarzystwie Polskim "Oświata" kierowana przez dawnego kierownika teatru rosyjskiego na Łotwie Polaka Władysława Czengerego. 
Pierwsze przedstawienie miało miejsce 22 września 1927 roku. Początkowo teatr korzystał z pomieszczeń Rosyjskiego Teatru Dramatycznego w Rydze przy ul. Merkela 13. W pierwszym roku działalności na jego trupę składało się 31 osób (14 mężczyzn i 17 kobiet). Wystawiona głównie polskich klasyków: Lucjana Rydla, Józefa Ignacego Kraszewskiego, Henryka Sienkiewicza, ale również np. utwory Stanisława Przybyszewskiego czy współczesną literaturę łotewską (np. sztukę R. Blaumanisa "W ogniu" wystawioną w listopadzie 1928 roku w dziesiątą rocznicę niepodległości Łotwy). 
W sezonie 1929/30 popularność zdobyła sztuka "W obronie Częstochowy", z której część dochodów przekazano na budowę Pomnika Wolności w Rydze. 
Aktorzy teatralni pochodzili głównie z Łotwy (w tym znaczna część z Rosyjskiego teatru Dramatycznego), sporadycznie występowali również artyści z RP, m.in. Irena Byrska-Wysocka czy Janina Skrobecka. 
W 1931 roku nad teatrem zebrały się czarne chmury, gdy władze łotewskie zażądały dymisji dyrektora Czengerego (nie posiadał obywatelstwa łotewskiego) oraz zwolnienia kilku aktorów. Obowiązki dyrektora przejęli Piotr Swyłan, B. Krzemieński i Stanisław Siezieniewski. Mimo strat placówka szybko wróciła do normalnego funkcjonowania wystawiając w najbliższym sezonie sztukę według R. Blaumanisa "Z ckliwej butelki", a w 1933 roku operetkę "Polacy w Ameryce". Dalej finansowana była z kasy miejskiej Rygi oraz subwencji rządowej (dochody z biletów stanowiły mniej niż 50%). 
W 1934 roku na czele teatru stanął Szczepan Baczyński, który zaangażował w jego pracę polską młodzież z ryskiego gimnazjum. W tym samym roku dokonano przenosin placówki do siedziby Domu Polskiego w Rydze znajdującego się przy ul. "Jēzus Baznīcas 3". Na deskach teatru wystąpili m.in. Aleksander Zelwerowicz, Zygmunt Nowakowski, ks. Skierkowski. 
W latach 1936-1937 Teatr nie działał, jego ponownego otwarcia dokonano na jesieni 1937 roku w Domu Polskim przy ul. Dzirnavu 46. Dyrektorem został za zgodą rządu łotewskiego Stanisław Ficner-Jarski. 

</doc>
<doc id="1270720" url="https://pl.wikipedia.org/wiki?curid=1270720" title="Pałeczka grypy">
Pałeczka grypy



</doc>
<doc id="1270723" url="https://pl.wikipedia.org/wiki?curid=1270723" title="Dhimitër Anagnosti">
Dhimitër Anagnosti

Dhimitër Anagnosti (ur. 23 stycznia 1936 w Vuno, okręg Wlora) – albański reżyser, scenarzysta i operator filmowy.
Życiorys.
Po ukończeniu szkoły średniej we Vlorze rozpoczął studia w Instytucie Kinematografii w Moskwie, gdzie w 1960 zdobył dyplom operatora filmowego. Razem z Viktorem Gjiką zrealizował film "Człowiek nigdy nie umiera" (alb. Njeriu kurre nuk vdes), na podstawie prozy Ernesta Hemingwaya, za który otrzymał nagrodę na festiwalu w Holandii w 1961 (film ten nie był wyświetlany w Albanii). W 1961 powrócił do kraju. Pracował w Studiu Filmowym Nowa Albania (alb. Kinostudio Shqiperia e Re), początkowo jako operator, od 1966 r. także jako reżyser.
W latach 1991–1996 był deputowanym Partii Demokratycznej do parlamentu albańskiego. W latach 1992–1994 sprawował urząd ministra kultury, młodzieży i sportu. Podał się do dymisji 4 grudnia 1994.
Żoną reżysera jest znana aktorka albańska Roza Anagnosti.
Odznaczenia i wyróżnienia.
W 1979 zdobył nagrodę na Międzynarodowym Festiwalu Filmowym w Salerno za film "Ne shtepine tone". W 1987 roku wyróżniony tytułem „Zasłużonego Artysty” (alb. "Artist i Merituar"). W październiku 2011 odznaczony orderem "Nderi i Kombit" (Honor Narodu). W styczniu 2022 został odznaczony Orderem Skanderbega przez prezydenta Ilira Metę.

</doc>
<doc id="1270724" url="https://pl.wikipedia.org/wiki?curid=1270724" title="Klasyfikacja Henninga">
Klasyfikacja Henninga



</doc>
<doc id="1270725" url="https://pl.wikipedia.org/wiki?curid=1270725" title="Károly Németh">
Károly Németh

Károly Németh (ur. 14 grudnia 1922 w Páce, zm. 12 marca 2008 w Budapeszcie) – węgierski polityk, przewodniczący Rady Prezydialnej WRL.
Od 1945 był członkiem Komunistycznej Partii Węgier, a od 1957 Komitetu Centralnego Węgierskiej Socjalistycznej Partii Robotniczej. W latach 1962–1965, 1974–1985 był sekretarzem KC WSPR. W latach 1966–1970 był zastępcą członka Biura Politycznego KC WSPR, a następnie członkiem Biura Politycznego KC WSPR. Od 1985 do 1987 był zastępcą sekretarza generalnego KC WSPR.
Od 1967 był członkiem Rady Prezydialnej Węgierskiej Republiki Ludowej, a od 25 czerwca 1987 do 29 czerwca 1989 jej przewodniczącym.

</doc>
<doc id="1270731" url="https://pl.wikipedia.org/wiki?curid=1270731" title="Koziorożec walcorogi">
Koziorożec walcorogi

Koziorożec walcorogi ("Capra cylindricornis") – gatunek parzystokopytnego ssaka z rodziny wołowatych (Bovidae).
Występowanie.
Obecny zasięg występowania tego koziorożca obejmuje góry Kaukazu na pograniczu Rosji z Gruzją i Azerbejdżanem. Występuje na wysokościach od 1000-4000 m n.p.m. W zapisie kopalnym znany jest z depozytów późnego plejstocenu.
Systematyka.
Koziorożec wschodniokaukaski został opisany naukowo przez Blytha w 1841 pod nazwą "Ovis cylindricornis", uznany za gatunek na podstawie różnic w budowie rogów. Nazwa "Capra cylindricornis" została użyta po raz pierwszy przez Buchnera w 1887 roku.
Charakterystyka.
Dymorfizm płciowy jest wyraźnie zaznaczony. Samce są większe, cięższe i mają rogi większe niż samice. Różnią się również ubarwieniem. Dorosłe samce ważą przeciętnie 140 kg, a samice 50-60 kg. Samice osiągają dojrzałość płciową w drugim roku życia, ale pierwsze młode rodzą zwykle w czwartym roku. Samce dojrzewają płciowo pomiędzy 4-6 rokiem życia. Ciąża trwa 160–165 dni. Samica rodzi zwykle 1, a sporadycznie 2 młode.

</doc>
<doc id="1270737" url="https://pl.wikipedia.org/wiki?curid=1270737" title="Metoikoi">
Metoikoi



</doc>
<doc id="1270743" url="https://pl.wikipedia.org/wiki?curid=1270743" title="Wikaryzm geograficzny">
Wikaryzm geograficzny

Wikaryzm geograficzny (zastępowanie geograficzne) – zjawisko występowania podobnych taksonów na oddzielnych obszarach geograficznych. Taksony zastępcze (wikarianty) zwykle są blisko spokrewnione – często są to gatunki należące do jednego rodzaju. W przypadku, gdy wikaryzujące taksony są odlegle spokrewnione, a ich podobieństwo jest wynikiem konwergencji określane jest jako fałszywy wikaryzm.
Zasięgi geograficzne wikariantów mogą składać się na zasięg dysjunktywny taksonu wyższej rangi. Przykładowo – wikariantami geograficznymi są gatunki cedru zasiedlające różne pasma górskie: cedr atlaski, cedr cypryjski, cedr libański, cedr himalajski, czego rezultatem jest dysjunktywny zasięg rodzaju cedr.
Przykłady wikaryzmu są powszechne między fragmentami biomów leżącymi na różnych kontynentach. Wikaryzującymi parami mogą być np. jeleń szlachetny żyjący w lasach strefy umiarkowanej Eurazji i wapiti zamieszkujący analogiczne środowiska Ameryki Północnej i Dalekiego Wschodu.

</doc>
<doc id="1270746" url="https://pl.wikipedia.org/wiki?curid=1270746" title="Droga krajowa B201 (Niemcy)">
Droga krajowa B201 (Niemcy)

Droga krajowa 201 () – niemiecka droga krajowa przebiegająca z zachodu na wschód od skrzyżowania z drogą B5 na obwodnicy Husum do skrzyżowania z drogami B199 i B203 w Kappeln w Szlezwiku-Holsztynie.

</doc>
<doc id="1270754" url="https://pl.wikipedia.org/wiki?curid=1270754" title="Magdalena Rezler">
Magdalena Rezler

Magdalena Rezler również jako Magdalena Rezler-Niesiołowska (ur. 1946 w Bydgoszczy) – polska skrzypaczka i pedagog.
Pochodzi z rodziny muzyków, jest córką Arnolda Rezlera - dyrygenta. Grę na skrzypcach studiowała w Warszawie, w klasie Tadeusza Wrońskiego. Jako solistka zdobyła kilka nagród na międzynarodowych konkursach skrzypcowych (im. Królowej Elżbiety Belgijskiej w Brukseli w 1971, im. Marguerite Long i Jacques’a Thibaud w Paryżu w 1975, Carla Flescha w Londynie). Była koncertmistrzem orkiestry "Kameraliści Filharmonii Narodowej" i "Freiburger Barock Solisten". Zorganizowała i prowadziła smyczkowy Kwartet Łazienek Królewskich. Od roku 1991 prowadzi klasę skrzypiec w wyższej szkole muzycznej we Fryburgu Bryzgowijskim. Jest żoną dyrygenta Macieja Niesiołowskiego.

</doc>
<doc id="1270758" url="https://pl.wikipedia.org/wiki?curid=1270758" title="Mendocino Homeland">
Mendocino Homeland

Mendocino Homeland to trzeci album w historii zespołu muzycznego The Lookouts. Jest to zarazem pierwsze EP w dyskografii grupy. Płyta została wydana przez wytwórnię Lookout! Records, należącą do wokalisty The Lookouts, Lawrence'a Livermore'a. Album ma postać siedmiocalowej płyty winylowej i był jednym z dziesięciu EP, które wytwórnia Lookout! wydała latem 1990 roku w jednym zestawie. Materiał na płytę został nagrany pod koniec 1989 roku.
Tytułowe "Mendocino Homeland" ("ojczyste Mendocino") oznacza ziemie hrabstwa Mendocino w północnej Kalifornii, na których wychowywali się członkowie zespołu.
Nakład albumu jest już obecnie wyczerpany.
Lista utworów.
Strona A
Strona B

</doc>
<doc id="1270762" url="https://pl.wikipedia.org/wiki?curid=1270762" title="Rezerwat przyrody Okalewo">
Rezerwat przyrody Okalewo

Rezerwat przyrody Okalewo – rezerwat leśny na terenie gminy Skrwilno w powiecie rypińskim, utworzony w 1965 roku. Zajmuje powierzchnię 5,28 ha (akt powołujący podawał 6,76 ha). Celem ochrony rezerwatu jest zachowanie boru mieszanego wilgotnego świerkowo-dębowego "Querco-Piceetum" poza granicą zasięgu.
Na terenie chronionym możemy wyróżnić między innymi ponaddwustuletnie sosny. W podszycie w naturalny sposób odnawia się świerk. Obszar posiada skupiska chronionych roślin runa leśnego, występujących wyspowo. Tereny zamieszkuje także kilka chronionych gatunków zwierząt.
Rezerwat leży na gruntach zarządzanych przez Nadleśnictwo Skrwilno. Obszar rezerwatu podlega ochronie czynnej.

</doc>
<doc id="1270764" url="https://pl.wikipedia.org/wiki?curid=1270764" title="SITE">
SITE



</doc>
<doc id="1270781" url="https://pl.wikipedia.org/wiki?curid=1270781" title="Rezerwat przyrody Mszar Płociczno">
Rezerwat przyrody Mszar Płociczno

Mszar Płociczno – rezerwat torfowiskowy o powierzchni 182,39 ha położony na terenie gminy Świedziebnia w województwie kujawsko-pomorskim. Leży w obrębie Górznieńsko-Lidzbarskiego Parku Krajobrazowego. Został utworzony na mocy zarządzenia Ministra Ochrony Środowiska, Zasobów Naturalnych i Leśnictwa z dnia 25 lipca 1997 roku.
Obejmuje obszar lasu i torfowisko na terenie podlegającym Nadleśnictwu Skrwilno. Przedmiotem ochrony jest roślinność torfowiskowa z licznymi gatunkami chronionymi. Obejmuje największy w tym rejonie kompleks torfowiska przejściowego z zanikającym jeziorkiem eutroficznym. Całość kompleksu otoczona jest lasami, wśród których dominują bory sosnowe i mieszane. W miejscach wilgotnych występuje łęg jesionowo-olszowy. Występują liczne rzadkie i chronione gatunki roślin, np. turzyca strunowa, fiołek torfowy, bagno zwyczajne, rosiczka okrągłolistna, nerecznica grzebieniasta, pływacz drobny, błyszcze włoskowate i 5 gatunków widłaków.
Utworzony w celu ochrony torfowisk przejściowych, które obecnie zajmują około 27 ha. Powstawały one podczas zarastania jeziora Płociczno przez mszary (obecnie jezioro zajmuje powierzchnię około hektara). Na torfowiskach rozwinęły się populacje wielu owadów i płazów chronionych. Poza terenem podmokłym wykształciły się bory sosnowe. Na lata 2005–2024 zaplanowano program udoskonalenia ochrony rezerwatu.
Obszar rezerwatu podlega ochronie ścisłej, czynnej i krajobrazowej.

</doc>
<doc id="1270783" url="https://pl.wikipedia.org/wiki?curid=1270783" title="Mięsień śmiechowy">
Mięsień śmiechowy

Mięsień śmiechowy () – mięsień wyrazowy głowy człowieka, należący do grupy mięśni otoczenia szpary ust. W swym rozwoju oddziela się on od mięśnia obniżacza kąta ust. Ma on swój początek na powięzi przyuszniczej i żwaczowej, skąd biegnie poprzecznie kierując się do kąta ust, gdzie kończy się w węźle mięśniowym kąta ust. Pociąga on kąt ust w kierunku poprzecznym, tworząc tzw. dołek śmiechowy. Natomiast wraz z mięśniem jarzmowym większym wywołuje na twarzy uśmiech. Mięsień leży powierzchownie tuż pod skórą na powięzi przyuszniczej i żwaczowej i na mięśniu policzkowym. Unerwiony przez włókna policzkowe nerwu twarzowego.

</doc>
<doc id="1270785" url="https://pl.wikipedia.org/wiki?curid=1270785" title="Rezerwat przyrody Przełom Mieni">
Rezerwat przyrody Przełom Mieni

Rezerwat przyrody Przełom Mieni – rezerwat krajobrazowy na terenie gminy Skępe w województwie kujawsko-pomorskim. Został utworzony w 2001 roku i zajmuje powierzchnię 14,80 ha. Ochroną objęto meandrujące zakola rzeki Mień wraz z charakterystyczną dla dolin małych rzek roślinnością. Tereny doliny rzecznej porastają przeważnie łęgi i grądy, zaś w dalszych obszarach rosną bory mieszane. W runie leśnym występują obficie liczne gatunki roślin chronionych. Rezerwat posiada otulinę o powierzchni 19,08 ha.
Obszar rezerwatu podlega ochronie czynnej i krajobrazowej.
Nieopodal miejscowości Żuchowo znajduje się młyn wodny.

</doc>
<doc id="1270787" url="https://pl.wikipedia.org/wiki?curid=1270787" title="Julian H.G. Byng">
Julian H.G. Byng



</doc>
<doc id="1270789" url="https://pl.wikipedia.org/wiki?curid=1270789" title="Na’in (Izrael)">
Na’in (Izrael)

Na’in (hebr. ניין; arab. نين; ang. Nein; pol. "Uroczy") – wieś arabska położona w Samorządzie Regionu Bustan al-Mardż, w Dystrykcie Północnym, w Izraelu.
Położenie.
Na’in jest położona na wysokości od 200 do 300 m n.p.m. na północnych zboczach góry Giwat ha-More (515 m n.p.m.), która ku północy i zachodowi opada do Doliny Jezreel w Dolnej Galilei, na północy Izraela. Na zachód od wsi płynie strumień Tewet. W jej otoczeniu znajduje się miasto Afula, kibuc Dawerat, oraz wsie Achuzzat Barak i Ad-Dahi. Na wschód od wsi znajduje się strefa przemysłowa Alon Tawor i baza wojskowa Na’ura, natomiast na zachodzie jest strefa przemysłowa "Gimel" miasta Afula.
Na’in jest położona w Samorządzie Regionu Bustan al-Mardż, w Poddystrykcie Jezreel, w Dystrykcie Północnym Izraela.
Historia.
Wykopaliska archeologiczne wskazują, że w miejscu tym istniała osada ludzka już w epoce brązu. Było to ufortyfikowana osada stanowiąca regionalny ośrodek administracyjny. Wieś jest identyfikowana z biblijną miejscowością Na’in, w której Jezus Chrystus dokonał cudu wskrzeszenia syna wdowy z Na’in. W ten sposób miejscowość stała się miejscem świętym dla chrześcijan, a w IV wieku powstał kościół zwany kościołem Wskrzeszenia Syna Wdowy. W okresie panowania krzyżowców kościół znajdował się pod ich szczególną opieką. W średniowieczu osiedlili się tutaj członkowie beduińskiego klanu Zuabija. Pod koniec XIX wieku francuski podróżnik Victor Guérin opisał Na’in jako biedną i zaniedbaną wieś rolniczą. W 1881 roku franciszkanie na miejscu dawnego kościoła wznieśli współczesną świątynię. Bardzo szybko stał się on celem pielgrzymek chrześcijańskich. Po I wojnie światowej w 1918 roku cała Palestyna przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Na’in miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły żydowskiej organizacji paramilitarnej Hagana. W wyniku I wojny izraelsko-arabskiej wieś Na’in znalazła się w granicach państwa Izrael.
Demografia.
Wieś Na’in jest zamieszkała przez Arabów:
Gospodarka i infrastruktura.
Przy wyjeździe ze wsi znajduje się siedziba władz administracyjnych Samorządu Regionu Bustan al-Mardż. Lokalna gospodarka opiera się na rolnictwie, jednak wielu mieszkańców znajduje zatrudnienie w pobliskich strefach przemysłowych. We wsi jest przychodnia zdrowia oraz sklep wielobranżowy.
Transport.
Ze wsi wyjeżdża się lokalną drogą na północny zachód do drogi ekspresowej nr 65.
Edukacja i kultura.
We wsi jest szkoła podstawowa oraz boisko do piłki nożnej. Jest tu także meczet oraz Kościół Zmartwychwstania Syna Wdowy w Na’in.
Turystyka.
Na południowy wschód od wsi znajduje się Rezerwat przyrody Giwat ha-More obejmujący częściowo zalesione stoki góry More.

</doc>
<doc id="1270790" url="https://pl.wikipedia.org/wiki?curid=1270790" title="Mark Owen">
Mark Owen

Mark Anthony Patrick Owen (ur. 27 stycznia 1972 w Oldham) – brytyjski piosenkarz, członek i założyciel brytyjskiego popowego boysbandu Take That. Zespół ten odnosił wielkie sukcesy na początku lat 90.
Wczesne życie.
Urodzony w Oldham w Lancashire, dorastał w małym państwowym domu z dwójką rodzeństwa: bratem Danielem i siostrą Tracy. Jego ojciec był dekoratorem, a później dostał pracę na posterunku policyjnym. Jego matka nadzorowała pracę w bankowości w Oldham.
Uczył się szkołach: Holy Rosary Primary i St Augustine’s Catholic School w Oldham występował w wielu szkolnych przedstawieniach. Nie okazywał jednak zainteresowania muzyką, w szkole wolał piłkę nożną. Marzył, aby zostać zawodowym piłkarzem, startował nawet do drużyn piłkarskich, takich jak Manchester United, Huddersfield Town oraz Rochdale, ale z powodu poważnej kontuzji musiał porzucić plany sportowe.
Przed rozpoczęciem kariery muzycznej pracował w butiku odzieżowym „Zutti” w Oldham. Później zaczął pracować w lokalnym banku. W tym okresie poznał Gary’ego Barlowa, z którym stworzył duet Cutest Rush. Dowiedziawszy się o przesłuchaniach do Take That, obaj postanowili się na nie zgłosić.
Take That.
Podczas trwania kariery w Take That zaśpiewał jako główny wokalista w piosence „Babe”, która była wydana jako singel w grudniu 1993 i pochodziła z albumu "Everything Changes". Dotarła na pierwsze miejsce na liście "UK Singles Chart". Zaśpiewał także główny wokal w piosence „The Day After Tomorrow" z albumu "Nobody Else". W klipie do „Everything Changes” oprowadził widzów po swoim domu w Oldham. Był blisko z innym członkiem Take That, Robbiem Williamsem. Po odejściu Williamsa z zespołu w 1995 przejął jego partie wokalne, dlatego musiał m.in. w ciągu dwóch tygodni nauczyć się rapować. W 1996 grupa Take That ogłosiła zakończenie działalności, wcześniej wydawała singiel z coverem piosenki Bee Gees „How Deep Is Your Love”.
W 2006 powrócił do reaktywowanego Take That i wyruszył z zespołem w szybko wyprzedaną trasę koncertową „The Ultimate Tour”. W listopadzie 2007 zespołowo wydali album pt. "Beautiful World", który okazał się wielkim sukcesem. Owen zaśpiewał główne partie wokalne w piosenkach: „Shine” i „Hold on What You Belive in”. Po sukcesie płyty wyruszyli w trasę koncertową pt. „Beautiful World”.
Kariera solowa.
Po rozpadzie Take That jako pierwszy z członków zespołu wydał swoją solową płytę. Dotarł on na trzecie miejsce brytyjskiej listy przebojów z debiutanckim singlem „Child”. Jego drugi singel „Clementine” również uplasował się na trzecim miejscu w zestawieniu. W 1997 pojawił się album pt. "Green Man", który zdobył 33. miejsce na liście "UK Albums Chart". Po wydaniu kolejnego singla „I Am What I Am” przesunął się na 29. miejsce. BMG Records zakończyła współpracę z Owenem z końcem 1997.
W 2002 wziął udział i wygrał drugą serię "Celebrity Big Brother". Po wspólnym występie Owena i Robbiego Williamsa na festiwalu w Knebworth wokalista wrócił i podpisał umowę z Island/Universal Records. W 2003 wrócił na listy przebojów z singlem „Four Minute Warning”, który dotarł na piąte miejsce i pozostał w czołówce 40 piosenek przez osiem tygodni. Jego drugi album pt. "In Your Own Time" pojawił się na rynku w 2003 i uplasował się na 39. miejscu na liście "UK Albums Chart". Po drugim singlu „Alone Without You” przesunął się na 26. miejsce. Niedługo potem Island/Universal Records zakończyło współpracę z Owenem.
W kwietniu 2004 założył własną firmę fonograficzną – Sedna Records. Pod jej szyldem w 2005 wydał swój trzeci solowy album pt. "How the Mighty Fall", który nagrał rok wcześniej w Sunset Studios LA. W lutym 2006 wydał pierwszy singel „Hail Mary”.
Życie prywatne.
Obecnie Mark mieszka w Londynie z aktorką Emmą Ferguson, która urodziła ich pierwsze dziecko – Elwooda Jacka Owena, 19 kwietnia 2006 roku.

</doc>
<doc id="1270792" url="https://pl.wikipedia.org/wiki?curid=1270792" title="Park Jordana">
Park Jordana



</doc>
<doc id="1270798" url="https://pl.wikipedia.org/wiki?curid=1270798" title="Rezerwat przyrody Stary Zagaj">
Rezerwat przyrody Stary Zagaj

Rezerwat przyrody Stary Zagaj – rezerwat leśny na terenie gminy Lipno w województwie kujawsko-pomorskim. Jest położony na gruntach zarządzanych przez Nadleśnictwo Skrwilno. Został utworzony w 2001 roku i zajmuje powierzchnię 130,50 ha. Celem ochrony rezerwatu jest zachowanie lasów liściastych o cechach naturalnych. Drzewostan tworzą tu przeważnie dąbrowy świetliste. Kompleks tych lasów w stosunku do innych, występujących na obszarze Wysoczyzny Dobrzyńskiej, jest bardzo duży. Pod ochroną znalazło się wiele roślin przeważnie runa leśnego.
Według najnowszych zadań ochronnych ustanowionych w roku 2017 na okres trzech lat, cały obszar rezerwatu podlega ochronie ścisłej.
Do rezerwatu prowadzi dydaktyczna ścieżka przyrodniczo-leśna „Na Stary Zagaj” o łącznej długości (tam i z powrotem) około 13 km.

</doc>
<doc id="1270802" url="https://pl.wikipedia.org/wiki?curid=1270802" title="Mras-Su">
Mras-Su

Mras-Su (ros. Мрас-Су) – rzeka w azjatyckiej części Rosji. Przepływa przez obwód kemerowski. Wpada do Tomu w pobliżu miasta Myski. Zasilanie mieszane, z przewagą śniegowego. Skuta lodem od listopada do kwietnia. Do 1994 wykorzystywana do spławu drewna, obecnie w celach turystycznych.
Jest największą rzeką przepływającą przez Szoriański Park Narodowy.

</doc>
<doc id="1270806" url="https://pl.wikipedia.org/wiki?curid=1270806" title="Make the Collector Nerd Sweat">
Make the Collector Nerd Sweat

Make the Collector Nerd Sweat to kompilacja utworów punkrockowych, wydana przez wytwórnię Very Small Records w grudniu 1989 roku. To trzecie wydawnictwo w historii tej wytwórni.
Reedycja płyty nastąpiła w połowie lat 90., gdy wytwórnia funkcjonowała pod nazwą Too Many Records. Oba wydawnictwa mają format dziesięciocalowej płyty winylowej.

</doc>
<doc id="1270812" url="https://pl.wikipedia.org/wiki?curid=1270812" title="Park im. Wojciecha Bednarskiego">
Park im. Wojciecha Bednarskiego



</doc>
<doc id="1270823" url="https://pl.wikipedia.org/wiki?curid=1270823" title="Grigorij Gagarin (pisarz)">
Grigorij Gagarin (pisarz)

Grigorij Iwanowicz Gagarin (ros. "Григорий Иванович Гагарин") (ur. 1782, zm. 1837) – rosyjski dyplomata, poseł w Rzymie i Monachium, pisarz, tłumacz i poeta.
Życiorys.
Pracownik rosyjskich misji dyplomatycznych w Wiedniu i Konstantynopolu. Od 1807 sekretarz poselstwa w Paryżu. Od 1811 tajny radca stanu. Od 1822 sekretarz misji w Rzymie. Poseł rosyjski w Rzymie od 1827 i w Monachium od 1832.
W 1832 był redaktorem encykliki "Cum primum", w której papież Grzegorz XVI potępił uczestników powstania listopadowego.
Jego kuzynem był konwertyta Iwan Gagarin.

</doc>
<doc id="1270825" url="https://pl.wikipedia.org/wiki?curid=1270825" title="Trisacharyd">
Trisacharyd



</doc>
<doc id="1270826" url="https://pl.wikipedia.org/wiki?curid=1270826" title="Otoczka">
Otoczka



</doc>
<doc id="1270828" url="https://pl.wikipedia.org/wiki?curid=1270828" title="Suminia">
Suminia

Suminia – nazwa rodzajowa prymitywnego terapsyda należącego do podrzędu anomodontów, żyjącego w późnym permie, około 260 milionów lat temu. Nazwa zwierzęcia nawiązuje do nazwiska rosyjskiego paleontologa, D. Sumina.
Szczątki suminii odkryto nad rzeką Wiatką w środkowej Rosji. Zachowały się w pokładach piaskowca, powstałych ze słodkowodnych osadów. W związku z tym uważa się, że omawiane zwierzę zamieszkiwało wybrzeża jezior oraz rzek. Możliwe, że terapsyd ten żył też na innych terenach, ale jego skamieniałości nie dochowały się w innych skałach.
Było to zwierzę wielkości kota (około 30 cm długości). Oczodoły zwierzęcia były duże i znajdowały się blisko otworu skroniowego. Na szczególną uwagę zasługują zęby zwierzęcia. Były względnie duże, a ich powierzchnie silnie starte. Wiązać się to mogło z przyjmowaniem pokarmu zawierającego krzemionkę. Zęby górne i dolne pasowały do siebie, co pozwalało na żucie jedzenia. Ponadto, mikroskopowe badania tylnych zębów suminii wykazały, że rzeczywiście do tego celu służyły. Zużyte zęby zastępowane były przez nowe.
Wszystko skazuje na to, że omawiane zwierzę było pierwszym znanym roślinożernym przeżuwaczem. Pierwsze czworonogi bazujące wyłącznie na materiale roślinnym pojawiły się 30 milionów lat wcześniej, ale spożywały go w formie nieobrobionej. Zaawansowany charakter szczęk suminii pozwalał na jedzenie twardych fragmentów roślin oraz na szybsze i bardziej efektywne trawienie. W związku z tym przypuszcza się, że mogło to się wiązać z ewentualną stałocieplnością suminii, co wiąże się z szybszym metabolizmem zwierzęcia (należy pamiętać, że inna grupa terapsydów dała początek ssakom). Jednakże blisko spokrewnione z suminią dicynodonty nie potrafiły żuć roślin. R. Reisz uważa, że przełom w jedzeniu roślin zauważalny u suminii dał początek powszechnemu występowaniu zwierząt roślinożernych.

</doc>
<doc id="1270833" url="https://pl.wikipedia.org/wiki?curid=1270833" title="Antysensybilizacja">
Antysensybilizacja



</doc>
<doc id="1270835" url="https://pl.wikipedia.org/wiki?curid=1270835" title="Danio nigrofasciatus">
Danio nigrofasciatus



</doc>
<doc id="1270836" url="https://pl.wikipedia.org/wiki?curid=1270836" title="Sensybilizacja optyczna">
Sensybilizacja optyczna

Sensybilizacja optyczna (spektralna) – rozszerzenie zakresu światłoczułości materiału światłoczułego poza zakres czułości własnej. Dla halogenków srebra długości fal większe niż 520 nm.
Sensybilizację optyczną wykonuje się poprzez dodanie do materiału światłoczułego niewielkich ilości barwników organicznych. Barwniki te cechuje pochłanianie światła w zakresie długości fali światła, o który poszerza się czułość materiału światłoczułego, oraz zdolność przekazania pochłoniętej energii do materiału światłoczułego.

</doc>
<doc id="1270839" url="https://pl.wikipedia.org/wiki?curid=1270839" title="Sønderjyske Motorvej">
Sønderjyske Motorvej

Autostrada M50 (duń. "Sønderjyske Motorvej") - autostrada biegnąca z północy na południe od węzła "Motorvejskryds Skærup" do granicy z Niemcami.
Autostrada oznakowana jest jako E45.
Na północnym końcu, M50 łączy się z autostradami Østjyske Motorvej (M60) i Taulovmotorvejen (M40) w pobliżu miasta Kolding, natomiast na południowym końcu przekracza granicę duńsko-niemiecką i kontynuuje jako niemiecka autostrada A7.
Odcinki międzynarodowe.
Droga na całej długości jest częścią trasy europejskiej E45.
Droga od węzła "Motorvejskryds Kolding" do węzła "Motorvejskryds Kolding-Vest" jest częścią trasy europejskiej E20.

</doc>
<doc id="1270841" url="https://pl.wikipedia.org/wiki?curid=1270841" title="Dlaczego dudnią bębny">
Dlaczego dudnią bębny

Dlaczego dudnią bębny (tyt. oryg. "Perse bie kjo daulle") – albański film fabularny z roku 1969 w reżyserii Piro Milkaniego, na motywach powieści "Ślub" (alb. Dasma) Ismaila Kadare.
Opis fabuły.
Katrina i Xhavit pracują w brygadzie młodzieżowej budującej linię kolejową. Wspólna praca zbliża ich do siebie i pragną się pobrać. Ale ojciec Katriny, mieszkający w górach, już przysiągł jej rękę innemu i nie zgadza się na małżeństwo z Xhavitem. Postępując zgodnie z zasadami prawa zwyczajowego wyrusza na ślub własnej córki, aby zabić jej narzeczonego.
Film realizowano w okolicach Fieru.

</doc>
<doc id="1270842" url="https://pl.wikipedia.org/wiki?curid=1270842" title="Religia w Unii Europejskiej">
Religia w Unii Europejskiej

Religia w Unii Europejskiej – większość ludności zamieszkującej UE to chrześcijanie (według badań Eurobarometr 2010 w krajach zaliczanych potem do tzw. EU-27 było to 70%). Nie sposób określić dokładnej liczby chrześcijan, ponieważ w niektórych krajach, takich jak Francja, Belgia i Luksemburg konsekwentnie i dosłownie przestrzega się świeckości państwa i państwowe instytuty statystyczne i publiczne ośrodki badawcze nie zbierają informacji na temat denominacji religijnych. Z kolei w innych krajach, w których nie ma formalnego rozdziału Kościoła od państwa jak w Danii czy Grecji i gdzie obywatele z założenia są członkami Kościołów państwowych, liczba chrześcijan jest wysoce zawyżona. W krajach tych przynależność do Kościołów państwowych jest jedną z wielu oznak tożsamości narodowej, rzadziej natomiast oznacza identyfikację z określonymi doktrynami religijnymi. Europejskie chrześcijaństwo tradycyjnie podzielone jest na trzy odłamy: katolicyzm, protestantyzm i prawosławie. Katolicyzm jest dominującym wyznaniem w Irlandii, Portugalii, Hiszpanii, Francji, Luksemburgu, Belgii, wschodnich i południowych prowincjach Holandii, południowych i zachodnich landach Niemiec, Austrii, Włoszech, Malcie, Słowenii, Węgrzech, Słowacji, Czechach, Polsce, Litwie oraz w południowo-wschodnich okręgach Łotwy. Protestantyzm tradycji luterańskiej dominuje w środkowych, wschodnich i północnych landach Niemiec, Danii, Szwecji, Finlandii, Estonii i na Łotwie; tradycji kalwińskiej i prezbiteriańskiej najliczniejszy jest w środkowej i północnej Holandii, wschodnich Węgrzech. Natomiast prawosławie jest dominującym wyznaniem na Cyprze, w Grecji, Bułgarii, Rumunii i wschodnich rejonach Łotwy i Estonii.
W 2018 roku liczba członków Kościoła Adwentystów Dnia Siódmego w krajach Unii (w tym jeszcze Wielkiej Brytanii) wyniosła: 249 465 (0,050% populacji).
W krajach Unii działalność prowadzi ponad 1 113 000 głosicieli Świadków Jehowy (0,27% populacji).
We Francji, Niemczech żyją największe w Europie Zachodniej społeczności żydowskie, ale w całej Unii wyznawców judaizmu jest tylko około 1–1,5 miliona (0,2–0,3% populacji).
Wyznawcy islamu stanowią około 17–20 milionów, czyli około 3,4–4,0% populacji. Muzułmanie w znacznej większości są ludnością o rodowodzie imigranckim, którzy począwszy od lat 60. XX wieku do krajów Europy Zachodniej zaczęli być ściągani z Afryki Północnej i Bliskiego Wschodu jako tania siła robocza, lub którzy zaczęli napływać w poszukiwaniu lepszych warunków życia.
Wielu innych mieszkańców Unii o rodowodzie imigranckim także pozostało przy swych tradycyjnych wyznaniach i w niektórych krajach stanowią całkiem sporą mniejszość religijną, jak np. sikhowie, hinduiści, bahaiści, rastafarianie, spirytualiści i wyznawcy voodoo w Holandii.
W krajach Europy Zachodniej wielu wyznawców zdobyły religie wschodnie oraz nowe religie i sekty, np. buddyzm, krysznaizm, neopogaństwo, New Age, scjentologia i w śladowych ilościach satanizm. Buddyzm jest jedną z najdynamiczniej rozprzestrzeniających się religii w Unii, a sporą część wyznawców stanowią konwertyci z chrześcijaństwa. Dziś w całej Unii żyje około 2–2,5 miliona buddystów, czyli około 0,4–0,5% populacji Unii.
Najbardziej zróżnicowanymi religijnie są obszary zurbanizowane, a zwłaszcza wielokulturowe metropolie zachodnioeuropejskie Unii Europejskiej, takie jak: Amsterdam, Rotterdam, Haga, Utrecht, Antwerpia, Bruksela, Charleroi, Liège, Luksemburg, Strasburg, Paryż, Marsylia, Madryt, Barcelona, Bolonia, Mediolan, Turyn, Wiedeń, Salzburg, Frankfurt nad Menem, Kolonia, Düsseldorf, Hamburg, Berlin, Kopenhaga, Århus, Odense, Malmö, Göteborg i Sztokholm. Wśród nowych członków Unii najbardziej zróżnicowanymi religijnie miastami są np: Praga, Bratysława, Koszyce, Budapeszt, Debreczyn, Kluż-Napoka, Braszów, Bystrzyca, Târgu Mureș, Lublana, Wilno, Dyneburg, Ryga i Tallinn, oraz w mniejszym stopniu Warszawa, Brno, Ostrawa i Sofia.
Kraje starej Unii charakteryzują się słabą religijnością, oprócz Irlandii, Portugalii, Grecji oraz Malty. Podobnie kraje byłego bloku komunistycznego, poza Polską, Słowacją i Rumunią. W krajach Beneluxu, Skandynawii, Estonii i Czechach około połowy lub większość mieszkańców deklaruje ateizm, agnostycyzm lub po prostu nie utożsamia się z żadną ze wspólnot wyznaniowych, a wskaźnik praktyk religijnych ogranicza się zwykle do kilku procent społeczeństwa. Ponadto dominuje przekonanie, że wiara jest sprawą wyłącznie prywatną, która nie powinna przejawiać się w sferze publicznej. Przekonanie to jest rozpowszechnione zarówno w laickich Francji, Belgii i Luksemburgu, a także w krajach o tradycji protestanckiej, które w większym stopniu niż katolickie państwa Unii Europejskiej czy prawosławne Cypr i Grecja, uległy sekularyzacji. Generalnie we wszystkich państwach Unii Europejskiej można zauważyć coraz mniejszy udział wiernych w uczestnictwie w nabożeństwach, celebrowaniu świąt, uczestnictwie w pielgrzymkach, spadek zawierania kościelnych związków małżeńskich, chrztów i pogrzebów w obrządkach chrześcijańskich, a także kryzys powołań kapłańskich i zanikanie życia zakonnego.
Unia Europejska gwarantuje wolność religijną i zakazuje prześladowania z przyczyn religijnych, pozostając laicką i neutralną religijnie. Zasadę tę podziela znaczna większość obywateli Unii. Z sondażu przeprowadzonego w 2005 roku przez ośrodek badający opinię publiczną Eurobarometr wynika, że tylko 52% mieszkańców Unii Europejskiej (w tym jeszcze Wielkiej Brytanii) deklarowało wiarę w Boga, kolejne 27% dopuszcza możliwość istnienia nieokreślonej siły wyższej, a 18% deklaruje ateizm. Pozostałe 3% badanych nie chciało lub nie potrafiło się określić.

</doc>
<doc id="1270844" url="https://pl.wikipedia.org/wiki?curid=1270844" title="Padalec peloponeski">
Padalec peloponeski

Padalec peloponeski ("Anguis cephallonica") syn. – gatunek beznogiej jaszczurki, blisko spokrewnionej i bardzo podobnej do padalca zwyczajnego ("Anguis fragilis"), wcześniej klasyfikowany jako jego podgatunek ("A. f. peloponnesiacus").
Padalec peloponeski występuje na Półwyspie Peloponeskim i na kilku wyspach archipelagu Wysp Jońskich (Leukada, Kefalinia i Zakintos).

</doc>
<doc id="1270845" url="https://pl.wikipedia.org/wiki?curid=1270845" title="Vrakuňa">
Vrakuňa

Vrakuňa (dawniej "Verekne", niem. "Fragendorf" rzadziej "Wrackendorf", węg. "Vereknye") – dzielnica Bratysławy, dawniej samodzielna miejscowość, położona w powiecie Bratysława II, na zachód od centrum miasta, wzdłuż brzegów Małego Dunaju przy drodze prowadzącej na Wyspę Żytnią.
Historia.
Pierwotnie stanowiła część majątku związanego z Zamkiem Bratysławskim. Początki osadnictwa sięgają wczesnego średniowiecza, kiedy tereny ten określano słowiańską nazwą "Vrač" (oznaczającą lekarza, uzdrowiciela). Nazwa "Verekne" pojawia się po raz pierwszy w 1290 – otrzymała ją od założyciela (w 1271) i właściciela wsi – Lörinca Verekenyiho. Od końca XIV wieku stała się własnością Bratysławy.
W 1683 "Verekne" spustoszyły wojska tureckiego sułtana Galgu, prowadzącego 8 tysięcy żołnierzy do obozu Imre Thökölyego. Mieszkańcy wsi uciekali do lasów lub w trudno dostępne tereny nad Dunajem. Dopiero wiek później, w 1768, liczba mieszkańców osiągnęła ten sam poziom – 41 rodzin, ale znacznie biedniejszych.
W połowie XIX wieku "Verekne" miało 69 domów i 451 obywateli, przeważnie Węgrów. Większość zajmowała się rolnictwem, rzemiosło było mało rozwinięte. Oprócz młynarzy, browarnika i rzeźnika mieszkał we wsi również murarz, szewc i tkacz. Pod koniec XIX wieku zaczął się nagły wzrost liczby mieszkańców – na początku XX stulecia ich liczba wynosiła 742, a w 1940 – 1232 w 249 domach. Oprócz rolnictwa dominowała hodowla zwierząt oraz warzyw i owoców.
W 1948 zmieniono nazwę wsi na współczesną – "Vrakuňa", a w 1972 włączono w granice Bratysławy. Od 1990 jest jedną z 17 dzielnic miejskich. Obecnie dzielnica szybko się rozbudowuje, powstało m.in. centrum handlowe "Avion".
Podział dzielnicy.
Nieoficjalnie dzieli się na 3 części:

</doc>
<doc id="1270846" url="https://pl.wikipedia.org/wiki?curid=1270846" title="Super sensybilizacja">
Super sensybilizacja

Supersensybilizacja – uczulenie materiału fotograficznego przy pomocy dwóch sensybilizatorów (barwniki). Charakteryzuje się nieproporcjonalnym do stężeń obu barwników wzrostem uczulenia i powstaniem nowych maksimów uczulenia. 

</doc>
<doc id="1270848" url="https://pl.wikipedia.org/wiki?curid=1270848" title="Lucian Marinescu">
Lucian Marinescu

Lucian Cristian Marinescu (ur. 24 czerwca 1972 w Bukareszcie) – piłkarz rumuński grający na pozycji ofensywnego lub prawego pomocnika.
Kariera klubowa.
Piłkarską karierę Marinescu rozpoczął w klubie CSM Reşiţa. W 1993 roku stał się członkiem pierwszej drużyny, a w sezonie 1993/1994 zadebiutował w rozgrywkach drugiej ligi. Już w sezonie 1994/1995 był podstawowym zawodnikiem, ale przez kolejne dwa lata nie udało mu się awansować z Reşiţą do pierwszej ligi i dopiero w 1997 roku osiągnął ten sukces. Po sezonie trafił jednak do silniejszego Rapidu Bukareszt, w barwach którego zadebiutował 6 sierpnia w wygranych 2:0 derbach z Dinamem Bukareszt. W lidze zdobył 13 goli i poprowadził Rapid do wicemistrzostwa Rumunii.
Latem 1998 Marinescu przeszedł do hiszpańskiego zespołu UD Salamanca. W Primera División zadebiutował 20 września w wygranym 3:1 meczu z Deportivo La Coruña. W Salamance był jednak tylko rezerwowym i spadł z nią do Segunda División. Na sezon 1999/2000 został wypożyczony do portugalskiego SC Farense. Następnie wrócił do Salamanki i przez kolejne dwa lata występował na boiskach drugiej ligi hiszpańskiej. W 2002 roku znów trafił do Portugalii, tym razem do Académiki Coimbra, z którą dwukrotnie bronił się przed spadkiem. W sezonie 2004/2005 był piłkarzem GD Chaves, ale klub ten został zdegradowany z drugiej do trzeciej ligi. Latem 2005 został zawodnikiem greckiego APO Akratitos, ale po jego karnej degradacji do czwartej ligi postanowił zakończyć piłkarską karierę.
Kariera reprezentacyjna.
W reprezentacji Rumunii Marinescu zadebiutował 19 listopada 1997 roku w zremisowanym 1:1 towarzyskim meczu z Hiszpanią. W 1998 roku został powołany przez Anghela Iordănescu do kadry na Mistrzostwa Świata we Francji, gdzie zagrał w czterech meczach swojej drużyny: z Kolumbią (1:0), z Anglią (2:1), Tunezją (1:1) oraz w 1/8 finału z Chorwacją (0:1). Spotkanie z Chorwacją było jego ostatnim w reprezentacji. W kadrze narodowej zagrał 8 razy.

</doc>
<doc id="1270849" url="https://pl.wikipedia.org/wiki?curid=1270849" title="Desensybilizatory chemiczne">
Desensybilizatory chemiczne

Desensybilizatory chemiczne – to związki chemiczne o działaniu utleniającym, które osłabiają lub niszczą powierzchniowy obraz utajony. Np. dwuchromian potasowy K2Cr2O7 z kwasem solnym. 

</doc>
<doc id="1270851" url="https://pl.wikipedia.org/wiki?curid=1270851" title="Desensybilizatory optyczne">
Desensybilizatory optyczne

Desensybilizatory optyczne – związki chemiczne (barwniki), które obniżają światłoczułość materiału fotograficznego części sensybilizowanej nie niszcząc obrazu. 

</doc>
<doc id="1270853" url="https://pl.wikipedia.org/wiki?curid=1270853" title="Most Małgorzaty w Budapeszcie">
Most Małgorzaty w Budapeszcie

Most Małgorzaty – most w Budapeszcie, który łączy bulwar świętego Stefana () po stronie peszteńskiej i bulwar Małgorzaty () po stronie budańskiej z Wyspą Małgorzaty.
Most ma 607 m długości i 25,4 m szerokości.
Projekt.
W maju 1871 r. Ministerstwo ds. Transportu i Robót Publicznych (węg. "Közmunka és Közlekedésügyi Minisztérium") ogłosiło konkurs na budowę nowego mostu. W wyznaczonym terminie wpłynęły 43 prace z wielu krajów, np. z Anglii, Austrii czy Niemiec. Trafił również rodzimy, węgierski plan, który przygotował János Feketeházy wraz z Miklósem Yblem, jednak zwycięski okazał się projekt francuski. I miejsce zdobył bowiem francuski inżynier Ernest Goüin. Nie dość, że zaprojektował most, to również go zbudował, gdyż to jego firmie ("Maison Ernest Goüin", dzisiaj: "Société de constructions de Batignolles") zlecono budowę mostu. Projekt zwyciężył dzięki konstrukcji nawiązującej do paryskiej architektury oraz tym, że doskonale komponował się z otoczeniem. Uroczyste otwarcie mostu miało miejsce 30 kwietnia 1876 roku.
Budowa.
Prace budowlane rozpoczęto w sierpniu 1872 roku od zbudowania czterech filarów zanurzonych w korycie rzeki. Następnie wybudowano filar centralny na wprost wyspy oraz filary przy brzegach rzeki. Dopiero później przystąpiono do instalacji konstrukcji stalowej, którą w całości wyprodukowano we Francji, w miejscowości Denain. Podczas prac budowlanych postanowiono również o wykonaniu rzeźb, które ozdobiłyby filary mostu od strony południowej. Wykonał je paryski rzeźbiarz Thabard.
Most wyróżnia się dwiema cechami:
Most planowano oddać do użytku w 1875 roku, jednak powodzie wydłużyły prace budowlane. Most ukończono w roku następnym na wiosnę. Most posiadał jezdnię o szerokości 11,06 m oraz dwa chodniki po obu stronach o szerokości 2,90 m. Szerokość mostu wyniosła 16,86, a długość – 607,5 m. Jezdnię wyłożono drewnianą kostką, a chodniki dębowymi deskami. Wszystkie filary mostu natomiast rozświetlane były przez trójramienne kandelabry, które były podobne do lamp na Place de la Concorde (pol. "Plac Zgody").
W oryginalnych planach było również wybudowanie połączenia z wyspą, jednak z braku funduszy przełożono to na inny termin. Po ponad 20 latach, dokładnie w 1900 roku zdołano wybudować swego rodzaju ramię mostu, dzięki któremu można było pieszo przedostać się na wyspę. Wcześniej możliwe to było tylko łodzią. Skrzydło mostu nawiązywało stylem do głównej konstrukcji.
Przebudowa.
W miarę upływu czasu, natężenie ruchu wzrastało. To wymogło wprowadzenie pewnych zmian. Najpierw tramwaj konny, który kursował tam od 1879 roku zastąpiono w 1894 tramwajem elektrycznym. W 1920 natomiast drewniane kostki, którymi była wyłożona jezdnia zastąpiono kostką brukową. Jednak to wszystko nie wystarczyło, aby usprawnić ruch na moście. Niezbędne były dalsze zmiany. W latach 1935-37 poszerzono most od strony południowej, dzięki czemu można było dodać dwa nowe pasy ruchu.
II wojna światowa.
4 listopada 1944 roku trzy filary mostu po stronie peszteńskiej zostały wysadzone w powietrze z niewyjaśnionych przyczyn. Wybuch pochłonął wiele ofiar zarówno wśród cywilów, jak i żołnierzy niemieckich. Z kolei reszta mostu, przy drugim brzegu, została wysadzona przez wycofujące się jednostki Wehrmachtu 18 stycznia 1945 roku.
Odbudowa.
Po II wojnie światowej szybko zdecydowano się na odbudowę mostu, ze względu na jego ogromne znaczenie. W 1947 oddano do użytku dwa południowe pasy ruchu. 1 sierpnia 1948 ukończono go całkowicie.
Ostatni znaczący remont miał miejsce w 1978 roku. Od tamtej pory na moście nie dokonywano większych zmian, poza okresowymi naprawami.
Remont.
21 sierpnia 2009 roku rozpoczął się gruntowny remont mostu, który potrwa do 2011 roku. Szacuje się, że wartość inwestycji wyniesie około 20 mld forintów. Część inwestycji zostanie sfinansowana z funduszy Unii Europejskiej.
W projekcie przebudowy jest kolejne poszerzenie jezdni, dodanie ścieżek rowerowych, nowych poręczy i lepszego oświetlenia. Podziemne przejście na Wyspę Małgorzaty ma zostać zlikwidowane. Ma je zastąpić naziemne przejście oraz sygnalizacja świetlna zespolona ze światłami przy wjeździe na most, tak aby nie tworzyły się zbędne korki.
Planuje się również przywrócenie niektórych pomników i ozdób, które zatonęły w czasie wojny.

</doc>
<doc id="1270854" url="https://pl.wikipedia.org/wiki?curid=1270854" title="Uszajka">
Uszajka

Uszajka (ros. Ушайка) – niewielka rzeka w azjatyckiej części Rosji, prawy dopływ Tomu. Przepływa przez obwód tomski. Źródła na północnych odnogach Ałatau Kuźnieckiego. Długość rzeki 78 km, z tego 10 km w granicach Tomska.
Miejscowości leżące nad rzeką: Arkaszewo, Bolszoje Protopopowo, Małoje Protopopowo, Mirnyj, Zawarzino. W ujściu do Tomu leży Tomsk.
Jednym z większych dopływów jest Mała Uszajka, który wpada do Uszajki w okolicach wsi Zawarzino.

</doc>
<doc id="1270855" url="https://pl.wikipedia.org/wiki?curid=1270855" title="Zygmunt Szpaderski">
Zygmunt Szpaderski

Zygmunt Szpaderski (ur. 1914, zm. 9 marca 2008) – polski skrzypek, producent instrumentów perkusyjnych.
W okresie międzywojennym pracował jako elektrotechnik w PZL w Warszawie, a w czasie wolnym grał na skrzypcach między innymi występując na weselach. Od 1945 r. mieszkał w Łodzi. Wraz z kolegą występował w obecnie nieistniejącej już restauracji u zbiegu ulic Andrzeja Struga i Tadeusza Kościuszki. Niebawem pomógł koledze w złożeniu perkusji i sam zrobił werbel, skłoniło go to do skonstruowania własnej perkusji, którą wykonał kilka miesięcy później, a następnie sprzedał. Założył własny zakład przy ulicy Piotrkowskiej 86 w Łodzi. W połowie lat 60. XX w., wraz z wybuchem mody na bigbit, zestawy perkusyjne produkcji Szpaderskiego cieszyły się w Polsce ogromną popularnością i renomą (w tym okresie składał nawet do dwóch zestawów perkusyjnych dziennie). W czasie swojej kariery wykonał kilka tysięcy perkusji. Był również znanym wytwórcą pałek perkusyjnych oraz kotłów orkiestrowych.
Na perkusji Szpaderskiego grali między innymi tacy perkusiści jak Jerzy Skrzypczyk z zespołu Czerwone Gitary, Marian Lichtman z Trubadurów, Tomasz Zeliszewski z Budki Suflera, Piotr Szkudelski z Perfectu, Jacek Frąś z Cool Kids of Death, Michał Kochmański z RSC, muzycy SBB czy Zenon Sybilski z zespołu Trofeum.
Pochowany został 13 marca 2008 r. na Starym Cmentarzu przy ul. Ogrodowej w Łodzi.

</doc>
<doc id="1270856" url="https://pl.wikipedia.org/wiki?curid=1270856" title="Sifnos">
Sifnos

Sifnos – grecka wyspa i jednocześnie gmina należąca do archipelagu Cyklad. Na wyspie znajdują się dwa główne miasta: Apollonia (942 mieszkańców) oraz Artemonas (744 mieszkańców). Innymi skupiskami osadnictwa są: miejscowość Kastro oraz położone na zachodnim wybrzeżu portowe miasto Kamares.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Milos, w gminie Sifnos. 
Geografia.
Sifnos leży pomiędzy Serifos i Melos. Wyspa jest położona na zachód od Delos oraz Paros. Od portu w Pireusie wyspa jest oddalona o około 130 km. Powierzchnia Sifnos wynosi 73km², długość 16 km a szerokość wyspy wynosi 7,5 km. Linia brzegowa dochodzi do 70 km. Obecnie na stałe wyspę zamieszkuje 2442 osób.
Historia.
W czasach starożytności Sifnos była bogatą wyspą ze względu na znajdujące się na wyspie kopalnie srebra oraz złota. Dowodem bogactw pochodzących z wyspy ma być skarbiec zbudowany w Delfach w VI wieku p.n.e. w celu magazynowania kosztowności pochodzących z Sifnos. Obecnie niestety nie wiadomo co się stało, że kopalnie nagle przestały pracować. Możliwe mogło być ich zatopienie w trakcie powodzi, jednakże nie ma żadnych śladów mogących potwierdzić tę hipotezę.
Wyspa jest słynna także jako stolica garncarstwa w basenie Morza Egejskiego. Słynne są takie wyroby jak naczynia, popielniczki oraz miski. Wyrabiane przez mieszkańców naczynia służyły im bardzo często jako główny produkt handlowy. Najstarsze wyroby lokalnych rzemieślników zostały odkryte w centralnej części wyspy w okolicach miasta Artemonas, gdzie ukrywano je przed zrabowaniem przez piratów.

</doc>
<doc id="1270858" url="https://pl.wikipedia.org/wiki?curid=1270858" title="Stare rany">
Stare rany

Stare rany (tyt. oryg. "Plagë të vjetra") – albański film fabularny z roku 1969 w reżyserii Dhimitra Anagnostiego.
Opis fabuły.
Gjini, stary góral przyjeżdża do szpitala w Tiranie, aby lekarze usunęli pocisk, który tkwi w jego ramieniu i jest pozostałością po obyczaju krwawej zemsty. Kiedy jednak dociera do niego, że operację przeprowadzi kobieta – dr Vera, Gjini odmawia poddania się zabiegowi, nie wierząc w umiejętności medyczne kobiety. W tym czasie Vera przeżywa osobisty dramat – jej mąż Naim pracujący w kopalni w Kurbnesh nie daje znaku życia.

</doc>
<doc id="1270863" url="https://pl.wikipedia.org/wiki?curid=1270863" title="Machaeridia (pierścienice)">
Machaeridia (pierścienice)

Machaeridia – gromada wymarłych, opancerzonych bezkręgowców morskich. Występowały od wczesnego ordowiku do permu. Do niedawna nie udawało się ich sklasyfikować, okazały się być przedstawicielami pierścienic (Annelida).
Wyróżniono trzy rodziny:

</doc>
<doc id="1270864" url="https://pl.wikipedia.org/wiki?curid=1270864" title="Marcin Załuski (1700–1768)">
Marcin Załuski (1700–1768)

Marcin Załuski herbu Junosza (ur. 15 listopada lub 30 kwietnia 1700 w Jedlance, zmarł 11 lipca 1768 w Warszawie) – polski duchowny katolicki, biskup sufragan płocki w 1732 roku, dziekan katedralny płocki, sekretarz wielki koronny w latach 1732-1752, opat komendatoryjny sulejowski w 1760 roku, kantor krakowskiej kapituły katedralnej w latach 1747-1763, kanonik krakowskiej kapituły katedralnej prebendy "Rosiewska" od 1692 roku, jezuita.
Życiorys.
Syn Aleksandra Józefa Załuskiego i Teresy z Podkańskich. Brat Andrzeja Stanisława Załuskiego i Józefa Andrzeja Załuskiego. Początki edukacji zdobywał w kolegiach jezuickich w Kaliszu i Braniewie. W 1714 został scholastykiem płockim dzięki pomocy swojego stryja Ludwika Bartłomieja Załuskiego. W 1715 wstąpił do zakonu Jezuitów, pierwsze śluby złożył w 1717 Kształcił się w Słucku (1717-1718), na Akademii Wileńskiej (1718-1721) w Rzymie (1722-1723), gdzie studiował teologię oraz we Florencji, gdzie zdobył wykształcenie prawnicze. W 1723 opuścił zakon jezuitów, zapewne pod wpływem rodziny, która wolała, aby otrzymał wyższe godności kościelne. Od 1725 był dziekanem kapituły płockiej. 7 maja 1732 prekonizowany na biskupa pomocniczego płockiego dzięki wsparciu swojego brata Andrzeja Stanisława Załuskiego będącego ówcześnie ordynariuszem płockim. Był także opatem komendatoryjnym sulejowskim i sekretarzem koronnym. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Podczas bezkrólewia w 1733 opowiedział się za kandydaturą Stanisława Leszczyńskiego, u którego boku przebywał do 1736 w Królewcu. W 1765 zrzekł się godności kościelnych i powrócił do zakonu jezuitów. Rezydował w Kobyłce, w domu misyjnym koło ufundowanego przez siebie wspaniałego kościoła, tam też został pochowany. Kryptę z jego grobem odnaleziono przypadkiem w 2006 roku.

</doc>
<doc id="1270865" url="https://pl.wikipedia.org/wiki?curid=1270865" title="Synagoga Nowostrojeńska w Dyneburgu">
Synagoga Nowostrojeńska w Dyneburgu

Synagoga Nowostrojeńska w Dyneburgu (ros. "Большая Новостроенская синагога") – żydowska bóżnica zbudowana w dzielnicy nowostrojeńskiej ówczesnego Dźwińska przy obecnej ul. K. Skryndy 79. 
Synagogę zbudowano w 1865 na terenie nowej dzielnicy Dyneburga. Nazywana była wielką synagogą, choć mogła pomieścić tylko 84 osoby. 
Była jedną z ponad 40 synagog w Dyneburgu (1920-1940).

</doc>
<doc id="1270868" url="https://pl.wikipedia.org/wiki?curid=1270868" title="Marcin Załuski">
Marcin Załuski



</doc>
<doc id="1270870" url="https://pl.wikipedia.org/wiki?curid=1270870" title="Synagoga Cyna w Dyneburgu">
Synagoga Cyna w Dyneburgu

Synagoga Cyna w Dyneburgu ("Синагога Цина") – nieistniejący prywatny dom modlitwy znajdujący się w Dyneburgu przy "Rainisa ielā" 5.
Synagoga została zbudowana w 1865, mogła pomieścić około 100 osób. Podczas II wojny światowej synagoga została zdewastowana. Obecnie nie istnieje. 
Była jedną z ponad 40 synagog w Dyneburgu (1920-1940).

</doc>
<doc id="1270873" url="https://pl.wikipedia.org/wiki?curid=1270873" title="W Płomieniach Wschodzącej Siły">
W Płomieniach Wschodzącej Siły



</doc>
<doc id="1270874" url="https://pl.wikipedia.org/wiki?curid=1270874" title="Synagoga Berezyna w Dyneburgu">
Synagoga Berezyna w Dyneburgu

Synagoga Berezyna w Dyneburgu ("Синагога Березина") – prywatny dom modlitwy znajdujący się w Dyneburgu przy Valdemara ielā 6a.
Synagoga została zbudowana w 1875, mogła pomieścić około 50 wiernych. Nazwa wskazuje, że modlili się tu Żydzi przybyli z Białorusi (Dyneburg należał do 1917 do guberni witebskiej). Podczas II wojny światowej synagoga została zdewastowana.
Była jedną z ponad 40 synagog w Dyneburgu (1920-1940).

</doc>
<doc id="1270875" url="https://pl.wikipedia.org/wiki?curid=1270875" title="Jérôme Phélypeaux">
Jérôme Phélypeaux



</doc>
<doc id="1270877" url="https://pl.wikipedia.org/wiki?curid=1270877" title="Vrakuna">
Vrakuna



</doc>
<doc id="1270884" url="https://pl.wikipedia.org/wiki?curid=1270884" title="Synagoga Nabrzeżna w Dyneburgu">
Synagoga Nabrzeżna w Dyneburgu

Synagoga Nabrzeżna w Dyneburgu ("Синагога Набережная") – prywatny dom modlitwy znajdujący się w Dyneburgu przy "Centrālā ielā" 18, nad brzegiem Dźwiny.
Synagoga została zbudowana w 1909. Mogła pomieścić 150 osób. Podczas II wojny światowej synagoga została zdewastowana.
Była jedną z ponad 40 synagog w Dyneburgu (1920-1940).

</doc>
<doc id="1270898" url="https://pl.wikipedia.org/wiki?curid=1270898" title="Michał Arabudzki">
Michał Arabudzki

Michał Arabudzki (ur. 29 września 1956 w Milanówku) – polski scenarzysta i reżyser filmowy, absolwent Wydziału Etnografii Uniwersytetu Warszawskiego. W 1986 roku ukończył studia w Zaocznym Wyższym Zawodowym Studium Scenariuszowym w łódzkiej PWSFTviT.

</doc>
<doc id="1270911" url="https://pl.wikipedia.org/wiki?curid=1270911" title="Synagoga Kopszer Szul w Dyneburgu">
Synagoga Kopszer Szul w Dyneburgu

Synagoga Kopszer Szul w Dyneburgu (ros. "Большая общественная синагога", "Копшер шул") – żydowska bóżnica położona w Dyneburgu przy ul. "Lāčplēša" 39. 
Została zbudowana w 1840 i znajdowała się opodal synagog Frydlanda ("Lāčplēša 11"), Handlowców ("61"), Stolarzy ("67"). Mogła pomieścić 220 wiernych. 
Była jedną z ponad 40 synagog w Dyneburgu (1920-1940).

</doc>
<doc id="1270912" url="https://pl.wikipedia.org/wiki?curid=1270912" title="Wielki pokój montrealski">
Wielki pokój montrealski

Wielki pokój montrealski – traktat pokojowy podpisany w 1701 roku w Montrealu, kończący wojnę między Irokezami a francuskimi kolonistami z Nowej Francji, wspieranych przez Algonkinów i Odżibwejów.

</doc>
<doc id="1270915" url="https://pl.wikipedia.org/wiki?curid=1270915" title="Synagoga Grinhausa w Dyneburgu">
Synagoga Grinhausa w Dyneburgu

Synagoga Grinhausa w Dyneburgu ("Синагога Грингауза") – prywatny dom modlitwy znajdujący się w Dyneburgu przy "Saules ielā" 66.
Synagoga została zbudowana w 1900 na działce należącej do żydowskiego kupca Grinhausa. Mogła pomieścić 97 osób. Podczas II wojny światowej synagoga została zdewastowana.
Była jedną z ponad 40 synagog w Dyneburgu (1920-1940).

</doc>
<doc id="1270923" url="https://pl.wikipedia.org/wiki?curid=1270923" title="Wielki Giftun">
Wielki Giftun



</doc>
<doc id="1270924" url="https://pl.wikipedia.org/wiki?curid=1270924" title="Big Brother V">
Big Brother V



</doc>
<doc id="1270925" url="https://pl.wikipedia.org/wiki?curid=1270925" title="Mały Giftun">
Mały Giftun



</doc>
<doc id="1270927" url="https://pl.wikipedia.org/wiki?curid=1270927" title="Synagoga Rzemieślników w Dyneburgu">
Synagoga Rzemieślników w Dyneburgu

Synagoga Rzemieślników w Dyneburgu (ros. "Синагога Ремесленников") – bóżnica znajdująca się w Dyneburgu przy ul. Sakniu 23. 
Prawdopodobnie została zbudowana w 1873 jako parterowy ceglany budynek. Mogła pomieścić 90 wiernych.
Była jedną z ponad 40 synagog w Dyneburgu (1920-1940).

</doc>
<doc id="1270928" url="https://pl.wikipedia.org/wiki?curid=1270928" title="Ras Matarma">
Ras Matarma



</doc>
<doc id="1270932" url="https://pl.wikipedia.org/wiki?curid=1270932" title="Synagoga Malkiela w Dyneburgu">
Synagoga Malkiela w Dyneburgu

Synagoga Malkiela w Dyneburgu ("Синагога Малкиеля") – prywatny dom modlitwy znajdujący się w Dyneburgu przy "Saules ielā" 11a.
Synagoga została zbudowana w 1875 jako jednopiętrowy budynek w stylu neorenesansu. Mogła pomieścić 52 osób. Podczas II wojny światowej synagoga została zdewastowana.
Była jedną z ponad 40 synagog w Dyneburgu (1920-1940).

</doc>
<doc id="1270933" url="https://pl.wikipedia.org/wiki?curid=1270933" title="Mieczysław Piecka">
Mieczysław Piecka

Mieczysław Piecka (ur. 17 stycznia 1931 w Pruszkowie, zm. 10 września 2018) – polski polityk, nauczyciel, prawnik i związkowiec, radca prawny, poseł na Sejm II kadencji.
Życiorys.
Syn Piotra. Ukończył w 1968 studia prawnicze na Uniwersytecie Warszawskim. Pracował jako nauczyciel, uzyskał też uprawnienia radcy prawnego. Działał w Związku Nauczycielstwa Polskiego. W latach 1993–1997 pełnił funkcję posła na Sejm II kadencji wybranego z listy Sojuszu Lewicy Demokratycznej w okręgu białostockim.
W 1997 otrzymał Krzyż Kawalerski Orderu Odrodzenia Polski.
Pochowany na cmentarzu miejskim przy ulicy Władysława Wysockiego w Białymstoku.

</doc>
<doc id="1270934" url="https://pl.wikipedia.org/wiki?curid=1270934" title="Synagoga Zalkida w Dyneburgu">
Synagoga Zalkida w Dyneburgu

Synagoga Zalkinda w Dyneburgu (ros. "Синагога Залкинда") – synagoga znajdująca się w Dyneburgu przy "Cietokšņa iela" 33. 
Została zbudowana jako parterowy drewniany budynek przykryty spadzistym dachem. 
Była jedną z ponad 40 synagog w Dyneburgu (1920-1940).

</doc>
<doc id="1270936" url="https://pl.wikipedia.org/wiki?curid=1270936" title="Downtime">
Downtime



</doc>
<doc id="1270937" url="https://pl.wikipedia.org/wiki?curid=1270937" title="Synagoga Rubina w Dyneburgu">
Synagoga Rubina w Dyneburgu

Synagoga Rubina w Dyneburgu ("Синагога Рубина") – prywatny dom modlitwy znajdujący się w Dyneburgu przy "Saules ielā" 33.
Synagoga została zbudowana w 1870 jako jednopiętrowy murowany budynek. Podczas II wojny światowej synagoga została zdewastowana.
Była jedną z ponad 40 synagog w Dyneburgu (1920-1940).

</doc>
<doc id="1270939" url="https://pl.wikipedia.org/wiki?curid=1270939" title="Fynske Motorvej">
Fynske Motorvej

Autostrada M40 (duń. "Fynske Motorvej") - autostrada biegnąca ze wschodu na zachód w całości na wyspie Fionia od Mostu nad Wielkim Bełtem, gdzie łączy się z autostradą M20 (Vestmotorvejen) do mostu nad cieśniną Mały Bełt, gdzie łączy się z autostradą M60 (Østjyske Motorvej).
Mimo oznaczenia duńskiej autostrady jako M40, na oznakowaniach występuje jedynie symbol E20.
Odcinki międzynarodowe.
Droga na całej długości jest częścią trasy europejskiej E20.

</doc>
<doc id="1270940" url="https://pl.wikipedia.org/wiki?curid=1270940" title="Taulovmotorvejen">
Taulovmotorvejen

Autostrada M40 (duń. "Taulovmotorvejen") - autostrada-łącznik biegnąca ze wschodu na zachód od węzła "Motorvejskryds Fredericia" gdzie krzyżuje się z autostradą M60 (Østjyske Motorvej) do węzła "Motorvejskryds Kolding", gdzie łączy się z autostradą M50 (Sønderjyske Motorvej).
Autostrada oznakowana jest jako E20.
Odcinki międzynarodowe.
Droga na całej długości jest częścią trasy europejskiej E20.

</doc>
<doc id="1270942" url="https://pl.wikipedia.org/wiki?curid=1270942" title="Wyspa Safaga">
Wyspa Safaga



</doc>
<doc id="1270943" url="https://pl.wikipedia.org/wiki?curid=1270943" title="Synagoga Stolarzy w Dyneburgu">
Synagoga Stolarzy w Dyneburgu

Synagoga Stolarzy w Dyneburgu ("Синагога Столяров") – prywatny dom modlitwy znajdujący się w Dyneburgu przy "Lāčplēša ielā" 67.
Synagoga została zbudowana w 1871 z inicjatywy cechu stolarzy. Mogła pomieścić 60 osób. Podczas II wojny światowej synagoga została zdewastowana.
Była jedną z ponad 40 synagog w Dyneburgu (1920-1940).

</doc>
<doc id="1270944" url="https://pl.wikipedia.org/wiki?curid=1270944" title="John Collier">
John Collier

John Maler Collier (ur. 27 stycznia 1850 w Londynie, zm. 11 kwietnia 1934 tamże) – brytyjski pisarz i malarz. Przedstawiciel neoklasycyzmu, luźno związany z prerafaelitami.
Życiorys.
Studiował malarstwo w Slade School of Fine Art w Londynie u Edwarda Poyntera, w Paryżu u Jeana Laurensa oraz w Monachium. Malował portrety wzorując się na pracach Johna Millais’go, założyciela Bractwa Prerafaelitów. Poruszał tematykę mitologiczną i historyczną. Wystawiał w Royal Academy, był odznaczony Orderem Imperium Brytyjskiego.
Collier był dwukrotnie żonaty, od 1879 z Marian Huxley (1859–1887), malarką wystawiającą podobnie jak jej mąż w Royal Academy. Marian zmarła przedwcześnie na zapalenie płuc. Dwa lata po jej śmierci Collier ożenił się z jej młodszą siostrą Ethel Huxley (1866–1941). Ponieważ takie małżeństwo nie było wówczas legalne w Wielkiej Brytanii, ich ślub odbył się w Norwegii.
Na obrazie Colliera pt. "Lady Godiva" z 1898 została przedstawiona Godiva. Obraz został wykorzystany na okładce płyty "Veto" z 2013 roku niemieckiej grupy muzycznej Heaven Shall Burn.

</doc>
<doc id="1270945" url="https://pl.wikipedia.org/wiki?curid=1270945" title="Girugamesh">
Girugamesh

 – utworzony w 2003 roku japoński zespół metalowy i rockowy, w którego twórczości zauważalne były wpływy takich gatunków jak industrial, nu-metal, metalcore, muzyka elektroniczna, heavy metal, czy metal alternatywny. Formacja zaliczana była do nurtu visual kei. Zespół zakończył działalność 10 lipca 2016 roku dając ostatni koncert.
Powrócili 2 lutego 2022 roku, wydając cyfrowy singel zatytułowany „engrave”.

</doc>
<doc id="1270948" url="https://pl.wikipedia.org/wiki?curid=1270948" title="Synagoga Surica w Dyneburgu">
Synagoga Surica w Dyneburgu

Synagoga Surica w Dyneburgu ("Синагога Сурица") – prywatny dom modlitwy znajdujący się w Dyneburgu przy "Ventspils ielā" 58.
Synagoga została zbudowana w 1895 jako jednopiętrowy budynek. Podczas II wojny światowej synagoga została zdewastowana.
Była jedną z ponad 40 synagog w Dyneburgu (1920-1940).

</doc>
<doc id="1270949" url="https://pl.wikipedia.org/wiki?curid=1270949" title="Roman Greń">
Roman Greń

Roman Greń (ur. 14 października 1937 w Brennej) – polski polityk, samorządowiec, inżynier, poseł na Sejm X kadencji.
Życiorys.
Ukończył w 1975 studia na Politechnice Śląskiej, uzyskując tytuł zawodowy inżyniera mechanika. Pracował w Fabryce Samochodów Małolitrażowych w Skoczowie od 1956 do 1972. Był dyrektorem Przedsiębiorstwa Gospodarki Komunalnej i Mieszkaniowej w Skoczowie w okresie 1982–1985. Należał do Związku Młodzieży Polskiej, a następnie w latach 1957–1964 do Związku Młodzieży Socjalistycznej.
W 1959 wstąpił do Polskiej Zjednoczonej Partii Robotniczej, w latach 1967–1972 był I sekretarzem Podstawowej Organizacji Partyjnej w Odlewni w Skoczowie. Od 1967 przez dwa lata pełnił funkcję radnego Rady Narodowej w Skoczowie, a następnie od 1973 do 1976 funkcję naczelnika miasta i gminy Skoczów. W okresie 1976–1981 był naczelnikiem gminy Chybie, a od 1985 gminy Jasienica.
W latach 1989–1991 sprawował mandat posła na Sejm kontraktowy wybranego w okręgu bielskim. Od lat 90. pracuje w samorządzie terytorialnym. Pełnił funkcję zastępcy wójta gminy Jaworze. Po wyborach samorządowych w 2006 objął stanowisko zastępcy burmistrza Strumienia. Związany z Sojuszem Lewicy Demokratycznej.
W 1985 odznaczony Złotym Krzyżem Zasługi.

</doc>
<doc id="1270953" url="https://pl.wikipedia.org/wiki?curid=1270953" title="O cnocie wyrwanej ze szponów zła">
O cnocie wyrwanej ze szponów zła

O cnocie wyrwanej ze szponów zła – traktat purytańskiego kaznodziei Cottona Mathera z 1706 roku, w którym nawołuje do wykupywania angielskich jeńców wziętych do niewoli przez kolonistów z Nowej Francji. Do traktatu dołączono apele jak np. "List pisany przez wziętą w niewolę panienkę, lat szesnastu lub siedemnastu, pogrążoną w trwodze o los swej młodszej siostry, aby ta nie padła ofiarą papistowskich omamów i iluzji" (ang. "Poem written by a Captive Damsel, about Sixteen or Seventeen, Being Afraid That Her Younger Sister Would be Led Away by the Popish Delusions").

</doc>
<doc id="1270954" url="https://pl.wikipedia.org/wiki?curid=1270954" title="WSH">
WSH

Podobne

</doc>
<doc id="1270955" url="https://pl.wikipedia.org/wiki?curid=1270955" title="Jan Goczoł">
Jan Goczoł

Jan Goczoł (ur. 13 maja 1934 w Rozmierzy, zm. 22 lutego 2018 w Opolu) – polski polityk i poeta, w latach 1985–1991 poseł na Sejm IX i X kadencji.
Życiorys.
W 1965 ukończył studia w Wyższej Szkole Pedagogicznej w Opolu. Pracę podjął w 1953 w Państwowym Gospodarstwie Rolnym, później zatrudniony w zarządzie powiatowym Związku Młodzieży Polskiej (1954–1955) i w Przedsiębiorstwie Wyrobów Skórzanych w Strzelcach Opolskich. W 1965 został dziennikarzem w katowickim dwutygodniku „Poglądy”, a następnie od 1970 do 1990 pracował w redakcjach miesięcznika „Opole” (od 1975 jako redaktor naczelny) i kwartalnika „Regiony”. Opublikował kilka tomików wierszy. Był prezesem oddziału Związku Literatów Polskich w Opolu (1971–1980). Przez dwie kadencje pełnił funkcję prezesa Stowarzyszenia „Instytut Śląski”.
Od 1968 członek PZPR. W latach 1973–1981 członek Komitetu Wojewódzkiego PZPR w Opolu. Od 1983 był członkiem Narodowej Rady Kultury. W latach 1985–1991 sprawował mandat posła na Sejm PRL IX i X kadencji, wybranego w okręgu opolskim z ramienia Polskiej Zjednoczonej Partii Robotniczej. Później był związany z Sojuszem Lewicy Demokratycznej.
Pochowany na Cmentarzu Komunalnym w Opolu.
Odznaczenia i wyróżnienia.
Otrzymał m.in. Krzyż Oficerski Orderu Odrodzenia Polski (1989) oraz Srebrny i Złoty Krzyż Zasługi, Medal 30-lecia Polski Ludowej, Odznakę „Zasłużony Działacz Kultury” oraz Odznakę „Zasłużony dla Opolszczyzny”. W 2005 otrzymał Srebrny Medal „Zasłużony Kulturze Gloria Artis”. W 1963 dostał Nagrodę „Czerwonej Róży”, a w 1974 Nagrodę im. Stanisława Piętaka. W 1989 wyróżniony Nagrodą im. Karola Miarki, w 1996 otrzymał Nagrodę im. Wojciecha Korfantego przyznaną przez Związek Górnośląski, a w 1997 Nagrodę Honorową Prezydenta Opola.

</doc>
<doc id="1270957" url="https://pl.wikipedia.org/wiki?curid=1270957" title="Kiala">
Kiala

Kiala (zm. 1735?) - wódz indiański.
Był wodzem plemienia Lisów. Gdy zimą 1711/1712 jedno z obozowisk Renardów zostało zniszczone przez plemiona Ottawa, Wyandot i Miami, wspieranych przez francuski garnizon, Kiala rozpoczął dwudziestoletnią wojnę z białymi. Bezskutecznie wzywał do jedności indiańskiej. Pokonany przez koalicję francusko-indiańską, został w 1733 roku wzięty do niewoli. W 1734 roku jako niewolnik został wysłany na Martynikę, gdzie zmarł.

</doc>
<doc id="1270961" url="https://pl.wikipedia.org/wiki?curid=1270961" title="Andrzej Szymanowski">
Andrzej Szymanowski

Andrzej Bolesław Szymanowski (ur. 20 czerwca 1938 w Kościanie, zm. 14 kwietnia 1995 w Kościanie) – polski polityk, senator II kadencji, lekarz.
Życiorys.
Był synem mistrza krawieckiego Władysława i Klementyny z domu Stróżyńskiej. Szkołę podstawową ukończył w rodzinnym Kościanie, egzamin dojrzałości zdał w Państwowym Liceum Ogólnokształcącym im. Karola Marcinkowskiego w Poznaniu. W latach 1956–1963 studiował na Akademii Medycznej w Poznaniu, dyplom lekarza uzyskując 25 lutego 1964. Staż zawodowy odbył w Szpitalu Powiatowym w Kościanie. W 1965 rozpoczął pracę w Wiejskim Ośrodku Zdrowia w Wonieściu, gdzie wykonywał również obowiązki kierownika placówki. Z Wonieściem pozostawał związany do 1970, jednocześnie od 1968 kierował i był lekarzem w Wiejskiej Spółdzielni Zdrowia w Wilkowie Polskim (do 1971). W latach 1970–1973 był lekarzem Przychodni Rejonowej w Kościanie. Od 1970 asystent na oddziale wewnętrznym kościańskiego Szpitala Powiatowego, w 1974 uzyskał specjalizację I stopnia w zakresie chorób wewnętrznych. Ponadto uzyskał specjalizację I stopnia w zakresie medycyny społecznej (1978) oraz specjalizację II stopnia w dziedzinie organizacji służby zdrowia (1984).
W 1973 został zastępcą dyrektora ds. lecznictwa, a w 1981 dyrektorem Zespołu Opieki Zdrowotnej w Kościanie. Pod jego kierunkiem od 1985 trwała modernizacja i rozbudowa szpitala, czego efektem był m.in. nowy pawilon chirurgii oraz dobudowanie pomieszczeń dla pracowni diagnostycznych przy oddziale noworodków. Dyrektor Szymanowski był również inicjatorem powstania przyszpitalnej kaplicy. W 1990, wobec kryzysu finansowego zagrażającego także i szpitalowi w Kościanie, zorganizował i stanął na czele Kościańskiego Stowarzyszenia Rozwoju Służby Zdrowia, którego działalność gospodarcza pozwoliła na pozyskanie środków na nowoczesny sprzęt i aparaturę. Dokończenie budowy pawilonu chirurgicznego udało się Szymanowskiego sfinansować z dochodów ze sprzedaży zainicjowanego przez niego albumu "Wielkopolska" (z fotografiami Andrzeja Mroczka). Uważał, iż dzieła sztuki wpływają pozytywnie na pacjentów, w związku z czym przez siedem lat organizował wspólnie z doktor Ireną Florkowską plenery malarskie w Gryżynce; około 100 obrazów, plon tych plenerów, ozdobiło ściany szpitalne.
Był organizatorem obchodów 600-lecia szpitalnictwa kościańskiego (1985) oraz sesji naukowej „Zdrowie dla wszystkich w 2000 w kościańskim Zespole Opieki Zdrowotnej” (1989), na którym wygłosił referat "Zapalenie płuc jako jedna z głównych przyczyn hospitalizacji dzieci". W 1992 uzyskał doktorat nauk medycznych po przedstawieniu rozprawy "Ocena stanu zdrowia ludności regionu kościańskiego na podstawie wyników analizy umieralności". Ogłosił kilka publikacji, związanych głównie z jego działalnością publiczną oraz wspomnianymi plenerami malarskimi; w „Biuletynie Informacyjnym Wielkopolskiej Izby Lekarskiej” pożegnał nekrologiem Irenę Florkowską (1991, nr 10).
Należał do Polskiej Zjednoczonej Partii Robotniczej. W drugiej połowie lat 80. brał udział w pracach Wojewódzkiej Rady Narodowej w Lesznie, w której przewodniczył Komisji Ochrony Środowiska i Zasobów Wodnych. Interesował się problematyką ekologiczną. W 1990 wstąpił do Polskiej Unii Socjaldemokratycznej Tadeusza Fiszbacha, potem był liderem kościańskich struktur Unii Wielkopolan. W latach 1991–1993 z ramienia Unii Wielkopolan sprawował mandat senatora, reprezentując województwo leszczyńskie. W 1993 bez powodzenia ubiegał się o reelekcję.
Od marca 1986 był członkiem Towarzystwa Miłośników Ziemi Kościańskiej. Wyróżniony został m.in. nagrodą „Wiadomości Kościańskich” (których był współpracownikiem) oraz nagrodą twórczą miasta Kościana. Posiadał również odznaczenia: Medal 40-lecia Polski Ludowej (1984), Medal Karola Marcinkowskiego (1985), odznakę „Za Zasługi dla Województwa Leszczyńskiego” (1985) oraz oznakę honorową „Za wzorową pracę w służbie zdrowia” (1986). 
Zmarł 14 kwietnia 1995 w Kościanie, pochowany został na miejscowym cmentarzu komunalnym.
Życie prywatne.
Od 1963 był żonaty z Mirosławą z Zygmańskich, miał trzech synów: Tomasza (ur. 1964), Przemysława (ur. 1965), Jacka (ur. 1976).

</doc>
<doc id="1270963" url="https://pl.wikipedia.org/wiki?curid=1270963" title="Macieja">
Macieja



</doc>
<doc id="1270964" url="https://pl.wikipedia.org/wiki?curid=1270964" title="Peter Chartier">
Peter Chartier

Peter Chartier (XVIII wiek) – Metys, syn Martina Chartier, francuskiego wędrowcy i rękawicznika z Filadelfii oraz Indianki z plemienia Szaunisów. Handlarz i agent kolonialny działający na pograniczu europejskich (brytyjskich i francuskich) kolonii i terytoriów tubylczych w rejonie Alleghenów, najpierw w Pensylwanii, a następnie w Ohio. 
W latach 40. XVIII w. m.in. właściciel punktu handlowego nad rzeką Ohio, broniący tam francuskich - a przy okazji i własnych - interesów. Ożeniony z Indianką, cieszył się sporym autorytetem okolicznych Szaunisów i przewodził (m.in. w 1748) ich zbrojnym wypadom na przygraniczne osady brytyjskie oraz atakom na konkurentów. Od końca lat 40. francuski agent w dolinie Ohio; jego dalsze losy są nieznane.

</doc>
<doc id="1270965" url="https://pl.wikipedia.org/wiki?curid=1270965" title="Vestmotorvejen">
Vestmotorvejen

Autostrada M20 (duń. "Vestmotorvejen") - autostrada biegnąca ze wschodu na zachód od węzła "Motorvejskryds Køge-Vest" gdzie krzyżuje się z autostradą M10 (Køge Bugt Motorvejen) do Mostu nad Wielkim Bełtem, gdzie łączy się z autostradą M40 (Fynske Motorvej).
Autostrada oznakowana jest jako E20.
Odcinki międzynarodowe.
Droga na całej długości jest częścią trasy europejskiej E20.
W starym systemie numeracji tras europejskich pokrywała się z przebiegiem drogi międzynarodowej E66.

</doc>
<doc id="1270966" url="https://pl.wikipedia.org/wiki?curid=1270966" title="Stanisław Baj">
Stanisław Baj

Stanisław Baj (ur. 2 czerwca 1953 w Dołhobrodach) – współczesny malarz polski, wykładowca w Akademii Sztuk Pięknych w Warszawie oraz w Europejskiej Akademii Sztuk.
Życiorys.
Pochodzi z chłopskiej rodziny. Dzieciństwo i wczesną młodość spędził nad Bugiem w podlaskiej wsi Dołhobrody, gdzie ukończył szkołę podstawową. W latach 1968–1972 uczył się w państwowym Liceum Sztuk Plastycznych w Zamościu, następnie w latach 1972–1978 studiował malarstwo na warszawskiej ASP pod kierunkiem profesorów: M. Byliny, J. Sienickiego i L. Maciąga. Studia ukończył z wyróżnieniem w pracowni Ludwika Maciąga, u którego pozostał jako asystent. 
W 1982 podjął pracę dydaktyczną w macierzystej uczelni, gdzie prowadził Pracownię Rysunku na Wydziale Malarstwa. Jednocześnie kierował seminariami z rysunku i malarstwa w Europejskiej Akademii Sztuk w Warszawie. W latach 2006–2013 prorektor do spraw dydaktycznych Akademii Sztuk Pięknych w Warszawie. 
Autor ponad 100 wystaw indywidualnych w kraju i za granicą, uczestniczył również w ponad 100 wystawach zbiorowych. 
Mieszka w Warszawie, ale często przebywa w rodzinnej wsi Dołhobrody.
Twórczość.
Dorobek artystyczny S. Baja obejmuje malarstwo, rysunek, a także grafikę. Dominują wśród nich pejzaże rzeki Bug, cykl prac poświęconych matce oraz portrety chłopskie, dla których inspiracją są mieszkańcy Dołhobród oraz nadbużańskie krajobrazy. 
Jego obrazy zostały przedstawione na okładkach książek Wiesława Myśliwskiego, oraz płycie Teatru Tworzenia Jarosława Pijarowskiego – Living After Life.
Prace artysty znajdują się w zbiorach muzeów polskich oraz w prywatnych kolekcjach krajowych i zagranicznych. 

</doc>
<doc id="1270967" url="https://pl.wikipedia.org/wiki?curid=1270967" title="Wojny rosyjsko-czukockie">
Wojny rosyjsko-czukockie

Wojny rosyjsko-czukockie – nazwa szeregu wojen toczonych w XVII i XVIII wieku między wojskami rosyjskimi i ich sprzymierzeńcami a plemionami czukockimi.
Pierwsi Rosjanie - oddział Kozaków pod wodzą Siemiona Dieżniewa - pojawili się na Czukotce w 1648. Czukcze i Rosjanie nie darzyli się przyjaźnią i ich spotkania rzadko przebiegały pokojowo. Próby zmuszenia Czukczów do płacenia daniny nie powiodły się. Lud ten - w porównaniu z innymi plemionami dalekiej północy - wykazywał największy opór wobec rosyjskiej kolonizacji.
Warto podkreślić, że w tamtym czasie Czukcze byli ekspansywnym plemieniem i często prowadzili wojny ze swoimi sąsiadami. Wskutek tego Koriacy, Itelmeni i Jukagirzy chętnie sprzymierzali się z Rosjanami przeciw Czukczom.
Pierwsza poważna ekspedycja przeciwko niepokornemu ludowi wyruszyła w 1727. Sprowadzono 400 żołnierzy pod przywództwem Afanasija Szestakowa i Dymitra Pawłuckiego. Oddział miał bazę w anadyrskim ostrogu. W 1729 oddział rozpoczął działania. Początkowo próbowano podporządkować tubylców przez negocjacje. Jednak obie strony nie zawsze chciały ze sobą rozmawiać. Wojna stała się wkrótce tak okrutna, że posuwano się do zabijania posłów. Na okrucieństwo Rosjan Czukcze odpowiadali w taki sam sposób. Mimo że dysponowali o wiele słabszą bronią, odnosili znaczące sukcesy. Np. w 1730 zabili podczas bitwy dowódcę Kozaków - Szestakowa. Walka z Rosjanami i ich sprzymierzeńcami przybrała szybko partyzancki charakter, a do starć dużych oddziałów dochodziło rzadko. Jedna z takich bitew, stoczona w marcu 1747 zakończyła się sromotną porażką rosyjskiego oddziału liczącego od 400 do 600 żołnierzy. Podczas tego starcia zginął dowódca Rosjan - Dymitr Pawłucki.
W 1763 do Anadyru przybył nowy komendant - Friedrich Plenisner. Zapoznawszy się z sytuacją, zaproponował zakończenie kolonizacji Czukotki. Ogólny koszt przedsięwzięcia okazał się ok. 50 razy wyższy niż uzyskane przychody z danin. Ponadto ciągle nie udawało się spacyfikować terytorium. Senat Cesarstwa zgodził się na propozycję komendanta. W 1765 rozpoczęło się wyprowadzanie wojska i ludności cywilnej z Anadyru. W 1771 zlikwidowano fortyfikacje. Oznaczało to "de facto" porażkę Rosjan.
Sytuacja zmieniła się jednak prędko. U brzegów Czukotki zaczęły pojawiać się angielskie i francuskie ekspedycje, co wzbudziło niepokój Rosjan. W 1776 caryca Katarzyna nakazała dołożyć wszelkich starań, by nałożyć poddaństwo na Czukczów. Tym razem przedsięwzięcie udało się nie siłą, ale rozmowami. W marcu 1778 Rosjanie podpisali z Czukczami porozumienie o poddaństwie. Plemię zostało zwolnione z danin na 10 lat i zachowało niezależność w sprawach wewnętrznych. Również i później, aż do końca XIX wieku ich sytuacja na tle innych plemion syberyjskich była lepsza - mieli znaczną autonomię i płacili dobrowolne sumy, określone przez nich samych.
Długoletnie wojny wywarły wpływ na mitologię Czukczów i ich obraz Rosjan. Rosyjskie okrucieństwo było postrzegane przez tubylców jako całkowicie bezpodstawne i niezrozumiałe. Obraz kolonizatora jest pozbawiony jakichkolwiek dodatnich cech.
W folklorze Czukczów próba eksterminacji ich narodu jest pokazana jako rosyjski cel sam w sobie. Główną negatywną postacią folkloru jest dowódca Rosjan, major Pawłucki. Okrucieństwo i siła kolonizatorów były jednak powodem, dla którego zyskali sobie oni szacunek wśród tubylców. Czukcze, odnoszący się z wyższością wobec swoich sąsiadów, za w pełni ludzi uważali tylko siebie i Rosjan. Ponadto w czukockich mitach o stworzeniu świata Rosjanie pełnią rolę wytwórców i dostawców herbaty, soli, żelaza oraz tytoniu.

</doc>
<doc id="1270968" url="https://pl.wikipedia.org/wiki?curid=1270968" title="Szpaderski">
Szpaderski



</doc>
<doc id="1270969" url="https://pl.wikipedia.org/wiki?curid=1270969" title="Autostrada M20 (Dania)">
Autostrada M20 (Dania)



</doc>
<doc id="1270973" url="https://pl.wikipedia.org/wiki?curid=1270973" title="Fundacja Templetona">
Fundacja Templetona

John Templeton Foundation – fundacja założona w 1987 przez biznesmena i filantropa sir Johna Templetona, przyznająca Nagrodę Templetona i prowadząca działalność filantropijną. W 2015 roku, stanowisko prezes fundacji objęła wnuczka założyciela Heather Templeton Dill.
Cele.
Celem Fundacji jest, aby służyć jako filantropijny katalizator dla badań dotyczących tego, co niektórzy naukowcy i filozofowie nazywają „wielkimi pytaniami”. Rozciągają się one od pytań o prawa natury po zjawiska twórczości i świadomości. Wizja filantropijnego zadania Fundacji ma swoje źródło w przekonaniu sir Johna, że rzetelne badania i najwyższej jakości nauczanie mają zasadnicze znaczenie dla nowych odkryć i rozwoju ludzkości. Fundacja sponsoruje prace dotyczące nauk przyrodniczych i humanistycznych, filozofii i teologii, badania dotyczące wolnorynkowych rozwiązań problemu ubóstwa oraz wspiera edukację uzdolnionych osób. Do beneficjentów fundacji należą m.in.: Fuller Theological Seminary, Foundational Questions Institute (w skrócie FQXi, przy współudziale fizyków z MIT oraz University of California), The World Science Festival, Stanford University, University of Chicago, Perimeter Institute for Theoretical Physics, Rotary International.
Zabezpieczenie finansowe fundacji wynosi 3,2 miliarda dolarów według stanu na 30 czerwca 2015. Roczny budżet w 2015 roku wyniósł 188 milionów dolarów, wartość udzielonych dotacji w 2016 wyniosła 77,5 miliona dolarów, a wartość aktywnych dotacji według stanu na luty 2017 wyniosła 456 milionów dolarów. Czas trwania dotacji to często do 3 lat, rzadko projekty są utrzymywane przez okres do 5 lat, co stanowi maksymalny okres finansowania projektu.
Działalność fundacji budzi kontrowersje. Krytycy uważają, że wywiera ona nadmierną presję finansową na naukowców, aby wypowiadali się w sposób zbliżający naukę i religię, co ich zdaniem prowadzi do korupcji i szkodzi nauce.
Badania nad skutecznością modlitwy wstawienniczej.
W 2005 roku zakończyło się długo oczekiwane i finansowane głównie przez Fundację Templetona rygorystyczne badanie – z podwójnie ślepą próbą i randomizowane – mające na celu zweryfikowanie skuteczności modlitwy wstawienniczej. W ramach wieloletniego badania, o łącznym budżecie 2,4 miliona dolarów, podzielono 1802 pacjentów oczekujących na operację wszczepienia bypassów na trzy grupy. Za osoby z pierwszej grupy modlono się oraz powiedziano im niejednoznacznie, że będą lub nie będą objęci modlitwą. Za osoby w drugiej grupie się nie modlono, ale również powiedziano im niejednoznacznie, że będą lub nie będą objęci modlitwą. Za osoby w trzeciej grupie modlono się oraz poinformowano ich, że na pewno będą objęci modlitwą. Najlepiej wypadły osoby z drugiej grupy, czyli te za które się nie modlono – w tej grupie powikłania wystąpiły u 51% pacjentów. W pierwszej grupie, powikłania wystąpiły u 52% osób (osoby za które się modlono, ale które nie były tego pewne). Najgorzej wypadła grupa osób, za które się modlono i które jednocześnie o tym wiedziały jednoznacznie – w tym wypadku powikłania wystąpiły u 59% pacjentów. Oznacza to, że pacjenci za których się modlono mieli średnio więcej powikłań niezależnie od tego czy osoby te o modlitwie wiedziały. Odsetek zgonów i poważnych zdarzeń był podobny we wszystkich trzech grupach.
Krytyka.
Chociaż charakter Fundacji zakazuje bezpośredniego angażowania się w działalność polityczną, wiele razy wykazano powiązania polityczne. W 1997 artykuł w Slate Magazine odnotował, że fundacja udzieliła znaczącego wsparcia dla grup, ruchów i osób uważanych za konserwatywne. Fundacja wspierała także Cato Institute oraz projekty związane z pseudonaukową koncepcją inteligentnego projektu.
Krytyczne uwagi pod adresem fundacji kierowali m.in. Sean M. Carroll – kosmolog z University of Chicago, Richard Dawkins – profesor i wykładowca na Uniwersytecie Oksfordzkim oraz Daniel Dennett.

</doc>
<doc id="1270979" url="https://pl.wikipedia.org/wiki?curid=1270979" title="Køge Bugt Motorvejen">
Køge Bugt Motorvejen

Autostrada M10 (duń. "Køge Bugt Motorvejen") – autostrada biegnąca ze wschodu na południowy zachód od węzła "Avedøre", gdzie krzyżuje się z autostradą M3 (Amagermotorvejen) i Motorring 3 do węzła "Køge-Vest", gdzie krzyżuje się z autostradą M20 (Vestmotorvejen) i autostradą M30 (Sydmotorvejen).
Mimo oznaczenia duńskiej autostrady jako M10, na oznakowaniach występuje jedynie symbol E20.
Odcinki międzynarodowe.
Droga na całej długości jest częścią trasy europejskiej E20.
Droga na całej długości jest częścią trasy europejskiej E47.
Droga na całej długości jest częścią trasy europejskiej E55.

</doc>
<doc id="1270981" url="https://pl.wikipedia.org/wiki?curid=1270981" title="Autostrada M10 (Dania)">
Autostrada M10 (Dania)



</doc>
<doc id="1270982" url="https://pl.wikipedia.org/wiki?curid=1270982" title="Choroba Lhermitte'a-Duclosa">
Choroba Lhermitte'a-Duclosa



</doc>
<doc id="1270983" url="https://pl.wikipedia.org/wiki?curid=1270983" title="Zespół Sjögrena i Larssona">
Zespół Sjögrena i Larssona



</doc>
<doc id="1270984" url="https://pl.wikipedia.org/wiki?curid=1270984" title="Zespół Blanda, White'a i Garlanda">
Zespół Blanda, White'a i Garlanda



</doc>
<doc id="1270985" url="https://pl.wikipedia.org/wiki?curid=1270985" title="Dracenowate">
Dracenowate

Dracenowate ("Dracaenaceae" Salisb.) – rodzina jednoliściennych wyróżniana w niektórych systemach klasyfikacyjnych (np. system Reveala 1999, system Takhtajana 1997), w innych (np. Angiosperm Phylogeny Website) takson nie jest wyróżniany, a przedstawiciele grupy włączani są do rodziny myszopłochowatych "Ruscaceae".
Systematyka.
Takson nie wyróżniony. Zaliczane tu rośliny wchodzą w skład rodziny myszopłochowatych ("Ruscaceae" Sprengel).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd "Asteliales" Dumort., rodzina dracenowate ("Dracaenaceae" Salisb.).

</doc>
<doc id="1270987" url="https://pl.wikipedia.org/wiki?curid=1270987" title="Dracaena">
Dracaena



</doc>
<doc id="1270988" url="https://pl.wikipedia.org/wiki?curid=1270988" title="Zespół Marshalla i Smitha">
Zespół Marshalla i Smitha



</doc>
<doc id="1270989" url="https://pl.wikipedia.org/wiki?curid=1270989" title="Zespół Swyera i Jamesa">
Zespół Swyera i Jamesa



</doc>
<doc id="1270990" url="https://pl.wikipedia.org/wiki?curid=1270990" title="Tomasz Wylenzek">
Tomasz Wylenzek

Tomasz Wylenzek także Tomasz Wylenżek (ur. 9 stycznia 1983 w Nowym Chechle) – niemiecki kajakarz polskiego pochodzenia, kanadyjkarz. Mistrz olimpijski z Aten.
W Polsce trenował w rodzinnej miejscowości, potem w Szkole Mistrzostwa Sportowego w Wałczu. W 2000 wyjechał do Niemiec (gdzie mieszkali jego rodzice) i zaczął startować w barwach tego kraju. W 2001 zdobył dwa medale młodzieżowych mistrzostw świata, rok później był już członkiem kadry seniorów. Złoty medal olimpijski zdobył w dwójce (C-2) w parze z Christianem Gillem na dystansie 1000 m. W następnych latach wspólnie zdobyli szereg medali Mistrzostw Świata i Europy na różnych dystansach, w tym kilka złotych. W Pekinie zajęli drugie miejsce na koronnym dystansie.

</doc>
<doc id="1270991" url="https://pl.wikipedia.org/wiki?curid=1270991" title="Tomasz Wylenżek">
Tomasz Wylenżek



</doc>
<doc id="1270994" url="https://pl.wikipedia.org/wiki?curid=1270994" title="A Life Less Ordinary">
A Life Less Ordinary



</doc>
<doc id="1270995" url="https://pl.wikipedia.org/wiki?curid=1270995" title="Morinosuke Chiwaki">
Morinosuke Chiwaki

 – japoński stomatolog, przewodniczący Japońskiego Towarzystwa Dentystycznego. Był też jednym z założycieli Szkoły Dentystów Takayama (obecnie Tokijska Szkoła Wyższa Dentystyki) i jednym z nauczycieli Hideyo Noguchiego.

</doc>
<doc id="1270996" url="https://pl.wikipedia.org/wiki?curid=1270996" title="L. Ron Hubbard">
L. Ron Hubbard

L. Ron Hubbard, właśc. Lafayette Ronald Hubbard (ur. 13 marca 1911 w Tilden w stanie Nebraska, zm. 24 stycznia 1986 w San Luis Obispo) – założyciel Kościoła Scjentologicznego i twórca dianetyki, autor opowiadań fantastycznych i science fiction wydawanych w czasopismach typu pulp magazine.
L. Ron Hubbard twierdził, że kosmos zamieszkany jest przez liczne gatunki rozumne i że space opera jest odbiciem podświadomych wspomnień o rzekomo prawdziwych wydarzeniach, które miały mieć miejsce miliony lat temu (m.in. incydent Xenu).

</doc>
<doc id="1271001" url="https://pl.wikipedia.org/wiki?curid=1271001" title="African Burial Ground National Monument">
African Burial Ground National Monument

African Burial Ground National Monument – amerykański pomnik narodowy, znajdujący się w Nowym Jorku. Położony na Manhattanie pomnik zajmuje powierzchnię około 1400 m² i obejmuje swoim obszarem historyczny XVIII-wieczny cmentarz, na którym pochowano około 15 tysięcy czarnoskórych osób. Cmentarz został odkryty niespodziewanie w 1991 roku podczas prac archeologicznych przeprowadzonych w celu przygotowania fundamentów pod biurowiec.
Pomnik został ustanowiony decyzją prezydenta George'a W. Busha 27 lutego 2006 roku. Podobnie jak wiele innych pomników narodowych znajduje się pod zarządem National Park Service figurując w rejestrze National Register of Historic Places.

</doc>
<doc id="1271005" url="https://pl.wikipedia.org/wiki?curid=1271005" title="Lafayette Ronald Hubbard">
Lafayette Ronald Hubbard



</doc>
<doc id="1271010" url="https://pl.wikipedia.org/wiki?curid=1271010" title="Dylan and The Dead">
Dylan and The Dead



</doc>
<doc id="1271012" url="https://pl.wikipedia.org/wiki?curid=1271012" title="Bitwa pod Roliçą">
Bitwa pod Roliçą

Bitwa pod Roliçą – starcie zbrojne, które miało miejsce 17 sierpnia 1808. Brytyjczycy i sprzymierzeni z nimi Portugalczycy dowodzeni przez generała Arthura Wellesleya pokonali wojska francuskie pod dowództwem generała Henriego Delaborde’a. Była to pierwsza bitwa stoczona przez armię brytyjską podczas wojny na Półwyspie Iberyjskim.
Tło konfliktu.
W kilka miesięcy po zajęciu Portugalii Napoleon postanowił podporządkować sobie „sojuszniczą” Hiszpanię, ale spotkał się ze zdecydowanym, choć nieskoordynowanym oporem, aż wreszcie, 23 lipca 1808, doszło w południowej Hiszpanii do zwycięskiej dla Hiszpanów bitwy pod Bailén, gdzie generał Francisco Castaños pokonał i zmusił do kapitulacji 18-tysięczny korpus generała Duponta.
W Wielkiej Brytanii już wcześniej postanowiono wziąć udział w konflikcie i w tym celu wysłano do Portugalii 9-tysięczny korpus ekspedycyjny pod dowództwem generała-porucznika Arthura Wellesleya.
30 lipca będący w drodze do celu Wellesley otrzymał list od Roberta Castlereagha, ministra wojny, który informował go o tym, że: "„armia francuska generała Junota liczy ponad 25 000 ludzi, w związku z czym zaistniała potrzeba zwiększenia sił armii brytyjskiej w Portugalii o 15 000 ludzi. Ze Szwecji przybędzie na czele armii generał Sir John Moore, inne siły będą dosłane z Gibraltaru. Dowództwo połączonych sił obejmie sir Hew Dalrymple...”". Z dalszej treści listu wynikało, że zastępcą Dlrymple’a (i rzeczywistym dowódcą) będzie generał Harry Burrard, a w sztabie armii znajdzie się jeszcze czterech generałów (Moore, Hope, Fraser i Paget) starszych od Wellesleya i wiekiem i stopniem. Dalrymple – 60-letni arystokrata, który ostatni raz był w akcji w latach 1793-1794, podczas przegranej kampanii we Flandrii – w chwili obecnej pełnił obowiązki gubernatora Gibraltaru. Dla ambitnego Wellesleya był to prawdziwy cios.
Tego samego dnia konwój okrętów admirała Cottona, wiozący wojska Wellesleya zakotwiczył w Zatoce Mondego. Wellesley wybrał ją jako miejsce lądowania w Portugalii, ponieważ powstańcy (studenci z uniwersytetu w Coimbrze) zajęli fort nad plażą, czyniąc to miejsce bezpieczniejsze niż jakiekolwiek inne bliżej Lizbony. Wyładunek 9-tysięcznego korpusu Wellesleya i zaopatrzenia trwał od 1 do 8 sierpnia. Wellesley postanowił działać szybko i pokazać, że potrafi dowodzić.
Przed bitwą.
Armia wyruszyła 10 sierpnia, pokonując 50-kilometrowy odcinek drogi do Leirii. Wellesley przybył tam 11 sierpnia i zaraz wdał się w spór z generałem Freire, dowódcą około 6000 wojsk portugalskich, o zaopatrzenie i najlepszą drogę w kierunku Lizbony. Skutkiem tej sprzeczki Wellelsey pomaszerował drogą wybraną przez siebie – blisko morza i statków z zaopatrzeniem. Ze strony portugalskiej towarzyszyło mu zaledwie 1700 żołnierzy dowodzonych przez pułkownika Tranta, Brytyjczyka służącego w portugalskiej armii.
Brytyjczycy maszerowali wprost na Francuzów, którymi dowodził generał Henri François Delaborde. Siły te zostały wysłane przez Junota, by utrudniać poruszanie się wojsk brytyjskich, zanim zdoła zebrać większe siły i wydać bitwę brytyjsko-portugalskiej armii.
14 sierpnia Brytyjczycy dotarli do wioski Alcobaça i skierowali się na Óbidos. Tu awangarda brytyjska ze składu 95. pułku strzelców natknęła się na placówki straży tylnej wojsk francuskich.
Roliça znajduje się w dolinie pośrodku łukowato wygiętego pasma stromych wzgórz. Dolina otwarta jest na północny wschód, ku Óbidos; cały obszar w tamtych czasach był mocno zalesiony.
Francuzi stali u stóp wzgórz w pobliżu Roliçy, strzegąc drogi wiodącej na południe, do Lizbony. Do zajmowanej przez nich pozycji prowadziły cztery rozpadliny; teren między nimi a wioską był trawiasty, ale nierówny, poszarpany, uniemożliwiający atak w szyku. W chwili pojawienia się Brytyjczyków Delaborde cofnął swe wojska na szczyt wzgórza.
Przebieg starcia.
Brytyjczycy byli uformowani w sześć brygad dowodzonych przez generałów Hilla, Fergusona, Nightingale’a, Bowesa, Crawfurda i Fane’a; Portugalczykami dowodził płk Trant, który miał przy sobie dodatkowo 50 kawalerzystów. Oddział Tranta zajmował prawe skrzydło. Generałowie Ferguson i Bowes, z trzema kompaniami strzelców i kilkoma armatami, mieli trzymać prawe skrzydło Francuzów i osłaniać własne centrum na wypadek przybycia na pole bitwy dywizji generała Loissona. Generałowie Hill, Nightingale, Crawfurd i Fane z pozostałymi Portugalczykami, artylerią i kawalerią, stanowili centrum ataku.
Siły Delaborde’a składały się z pięciu batalionów piechoty, w tym jednego złożonego ze Szwajcarów, a nadto pięciu dział.
Wellesley przybył do Obidos 16 sierpnia i następnego dnia ruszył w stronę Roliçy. Na początku starcia miał zamiar dokonać podwójnego oskrzydlenia przeciwnika, co było o tyle możliwe, że armia brytyjsko-portugalska miała przewagę nad Francuzami w stosunku 3 do 1.
W tym celu płk Trant został skierowany na zachód, zaś znacznie większe siły Fergusona Bowesa z sześcioma działami na wschód, podczas gdy w centrum odbywała się demonstracja sił. Wellesley próbował manewrów oskrzydlających parokrotnie, ale doświadczeni w bojach Francuzi za każdym razem cofali się, zmieniając front i unikając decydującego starcia.
W pewnym momencie płk Lake, dowódca 29. pułku piechoty brytyjskiej manewrującej w centrum, popełnił błąd, ruszając jednym z parowów w stronę francuskich pozycji. Nagle pojawił się niemal u stóp ludzi Delaborde’a, co przypłacił stratą większości ludzi, a na koniec własnym życiem. To z kolei spowodowało rozpoczęcie generalnego uderzenia dla wsparcia ginących w parowie kolegów. Walka była ciężka. Brytyjczycy musieli atakować w górę stromego stoku, a Francuzi trzymali pozycję, mając nadzieję na nadejście Loison z odsieczą. Do godziny 16:00 Delaborde odparł trzy natarcia brytyjskie, ale w końcu Wellesley dotarł do szczytu wzgórza, a Ferguson pojawił się od wschodu.
Generał Delaborde rozpoczął odwrót spokojnie i w dobrym porządku, co nie obyło się bez pomocy oddziału kawalerii, ale w pewnym momencie nastąpiło załamanie i wojsko poszło w rozsypkę i rzuciło się do ucieczki. Wobec braku po stronie brytyjskiej kawalerii pościg był niemożliwy i Francuzi szczęśliwie dotarli do Torres Vedras.
Rezultat.
Brytyjczycy wygrali bitwę, tracąc 487 ludzi (ponad połowa należała do 29. pułku). Francuzi stracili 700 ludzi i trzy działa. Generał Delaborde został ranny. Następnego dnia Wellesley dowiedział się, że 4000 brytyjskich żołnierzy przybyło z Anglii i czeka na pokładach statków w pobliżu brzegu. Zaniechał więc pościgu za Delaborde’em i ruszył ku wybrzeżu, by osłaniać lądowanie tych nowych sił.

</doc>
<doc id="1271019" url="https://pl.wikipedia.org/wiki?curid=1271019" title="Terminal promowy">
Terminal promowy

Terminal promowy - miejsce przybycia promu w celu wysadzenia/zaokrętowania pasażerów oraz ładunku.
W przypadku małych promów rzecznych, wystarczy utwardzony odcinek brzegu, połączony z drogą i ewentualnie polery do zacumowania promu. Duże promy morskie obsługiwane są przy terminalach zawierających infrastrukturę pozwalającą na właściwe odprawienie pasażerów i ładunku (Stanowiska do odprawy celnej, paszportowej, kasy biletowe, poczekalnie). Charakterystyczną cechą terminali jest rampa, pozwalająca na połączenie promu z lądem. Najczęściej ma ona możliwość regulacji wysokości, aby zjazd i wjazd na prom odbywał się bez pokonywania nadmiernych skosów, gdy położenie promu zmienia się na skutek zmiany zanurzenia lub pływów.

</doc>
<doc id="1271020" url="https://pl.wikipedia.org/wiki?curid=1271020" title="Burkhard Malich">
Burkhard Malich

Burkhard Georg Josef Malich (ur. 29 listopada 1936 w Świdnicy) – niemiecki szachista, arcymistrz od 1975 roku.
Kariera szachowa.
Od połowy lat 50. do połowy 70. należał do ścisłej czołówki szachistów Niemieckiej Republiki Demokratycznej. Wielokrotnie startował w finałach indywidualnych mistrzostwach kraju, medale zdobywając w latach 1957 (I m.), 1962 (II m.), 1963 (II m.), 1967 (II m.), 1971 (II m.), 1972 (II m.), 1973 (I m.) oraz 1974 (III m.). Pomiędzy 1958 a 1972 rokiem wystąpił we wszystkich w tym okresie rozegranych ośmiu szachowych olimpiadach, a w 1970 r. – na drużynowych mistrzostwach Europy w Kapfenberg, gdzie szachiści NRD zdobyli brązowe medale. W 2004 r. wystąpił w reprezentacji Niemiec na I drużynowych mistrzostwach świata seniorów (zawodników pow. 60. roku życia), zdobywając złoty medal.
Odniósł wiele sukcesów w międzynarodowych turniejach, m.in. w:
Dwukrotnie startował w turniejach strefowych (eliminacji mistrzostw świata), w Halle (1963) zajął VI, a we Vrnjackiej Banji (1972) – IV miejsce.
Najwyższy ranking w karierze osiągnął 1 stycznia 1977 r., z wynikiem 2535 punktów dzielił wówczas 49-53. miejsce na światowej liście FIDE, jednocześnie zajmując 2. miejsce (za Wolfgangiem Uhlmannem) wśród szachistów Niemieckiej Republiki Demokratycznej.

</doc>
<doc id="1271021" url="https://pl.wikipedia.org/wiki?curid=1271021" title="Zdzisław Zabierzewski">
Zdzisław Zabierzewski

Zdzisław Zabierzewski, pseud. The Bat (ur. 29 sierpnia 1966) – polski dziennikarz radiowy, tłumacz, twórca tekstów piosenek.
Autor przekładów na język angielski utworów literackich, albumów muzycznych, poetycko-dźwiękowych audycji radiowych.
W latach 1994-2004 prowadził autorskie programy radiowe „Muzyka Nocnych Nietoperzy” oraz „Bardowie Światła i Cienia” w Radiu Rak (później Żak), a od 2000 do 2013 roku prowadził niezmiennie dwujęzyczny program „Romantyczna Fala/Romantic Wave” na antenie Radia Alfa.
Teksty własne.
Zdzisław „Nietoperz” Zabierzewski jest również autorem przekładów na język angielski pojedynczych utworów, pochodzących z płyt takich wykonawców jak: Wilki, IRA, Kombi, Agnieszka Chylińska, Agnieszka Chrzanowska, Tamara Kalinowska, Cool Kids of Death oraz Carpe Diem.
Linki zewnętrzne.
dwujęzyczny program "Romantyczna Fala"na antenie Radia Alfa.

</doc>
<doc id="1271027" url="https://pl.wikipedia.org/wiki?curid=1271027" title="Altera Corp.">
Altera Corp.



</doc>
<doc id="1271029" url="https://pl.wikipedia.org/wiki?curid=1271029" title="Areszt wydobywczy">
Areszt wydobywczy

Areszt wydobywczy – potoczne określenie tymczasowego aresztowania wielokrotnie przedłużanego w celu uzyskania od aresztowanego zeznań przyznania się do postawionych zarzutów lub obciążających inne osoby. Nazywa się tak przypadki, kiedy prokuraturze udaje się przekonać sąd do tego, by – z powodu np. komplikacji sprawy, o którą podejrzana jest osoba aresztowana – wielokrotnie (nawet kilkunastokrotnie) przedłużać tymczasowe aresztowanie.
Jako przykłady aresztu wydobywczego wskazuje się sprawy Marka Dochnala, którego „tymczasowe” aresztowanie trwało ponad 3,5 roku oraz sprawę krakowskich firm Krak-Meat i Polmozbyt, która stała się kanwą filmu "Układ zamknięty". W jej trakcie, w opinii oskarżonych, prokurator utrzymywał areszt tymczasowy części pracowników spółki tak długo, aż dobrowolnie poddali się karze (jeden z nich został w areszcie pobity), zaś jednemu ze współwłaścicieli groził odebraniem dzieci i oddaniem ich do domu dziecka.
W sprawie aresztowania Janusza Filipiaka zastosowane przez prokuraturę środki zostały uznane przez Sąd Najwyższy za noszące znamiona „wydobywczych”.
Część polskich mediów określiła mianem przetrzymywania w areszcie wydobywczym trzyletnie osadzenie w areszcie polskiego polityka Mateusza Piskorskiego oskarżonego przez prokuraturę o "bycie agentem wpływu Rosji, Chin i Iranu".
Mianem aresztu wydobywczego został określony przez niektóre media w Polsce niemal czteroletni pobyt w areszcie kibica Legii Warszawa, Macieja Dobrowolskiego, oskarżonego wyłącznie na podstawie zeznań świadka koronnego.

</doc>
<doc id="1271031" url="https://pl.wikipedia.org/wiki?curid=1271031" title="Helikonia">
Helikonia



</doc>
<doc id="1271032" url="https://pl.wikipedia.org/wiki?curid=1271032" title="Tłusty wtorek">
Tłusty wtorek

Tłusty wtorek (fr. "Mardi Gras" lub "Pierrot et Arlequin") – obraz francuskiego malarza Paula Cézanne’a z roku 1888, znajdujący się w zbiorach Muzeum Sztuk Pięknych im. Puszkina w Moskwie. 
W okresie powstania obrazu artysta był daleki od realizowania dynamicznych motywów podejmowanych w młodości. Mimo to, niedługo przed rokiem 1890, zapewne z uwagi na zamiłowanie dorastającego syna do teatru, stworzył kilka obrazów, które przedstawiały aktorów w malowniczych kostiumach comedii dell’arte. Na wielu z nich umieścił tylko jedną postać ("Arlekin", 1888). Inne jak ten, prezentuje dwóch komików – Arlekina (po prawej, z rysami syna Paula) i Pierrota (po lewej, z twarzą Louisa Guillaume’a, przyjaciela rodziny). Obraz ten był dla Cézanne’a bardzo ważny i zanim przystąpił do pracy nad nim, sporządził wiele jego szkiców ołówkiem, akwarelą i olejem.
Strój Arlekina w czarne i czerwone romby daje efekt niezwykłej żywości. Ściana będąca tłem dla postaci, namalowana w łagodnych odcieniach zieleni, kontrastuje z bardziej określonymi i wyrazistymi barwami strojów.

</doc>
<doc id="1271033" url="https://pl.wikipedia.org/wiki?curid=1271033" title="Heliconiaceae">
Heliconiaceae



</doc>
<doc id="1271037" url="https://pl.wikipedia.org/wiki?curid=1271037" title="Cherish">
Cherish

Cherish – amerykański zespół wykonujący muzykę z pogranicza R&amp;B, hip-hopu i popu, istniejący od 2003 roku. W skład wchodzą siostry: Farrah King (ur. 1984), Neosha King (ur. 1986), Felisha King (ur. 1987) i Fallon King (ur. 1987). Dwie ostatnie są bliźniaczkami. Dziewczyny pochodzą z Atlanty w Georgii, USA. Grupa śpiewa dla wytwórni Capitol Records i Sho'nuff Records.

</doc>
<doc id="1271040" url="https://pl.wikipedia.org/wiki?curid=1271040" title="1 Kadrowy Batalion BKA">
1 Kadrowy Batalion BKA

1 Kadrowy Batalion BKA (brus. Першы школьны батальён БКА) – ochotniczy antybolszewicki oddział wojskowy Białoruskiej Obrony Krajowej (BKA) pod koniec II wojny światowej.
Po zajęciu Białorusi przez Armię Czerwoną w lipcu 1944 r., wielu białoruskich kolaborantów uciekło do Rzeszy. Tak zrobili członkowie Białoruskiej Centralnej Rady i liczni członkowie BKA. We wrześniu 1944 r. w Berlinie zaczęto organizować 1 kadrowy batalion BKA. Liczył 422 Białorusinów w dużej części pochodzących z mińskiej 1 Oficerskiej Szkoły BKA. Byli oni jednak nieuzbrojeni i nieumundurowani. Dowódcą został kpt. Piotr Kosacki. W oddziale odbywało się nieformalne szkolenie oficerskie i podoficerskie. Działacze Białoruskiej Centralnej Rady z Radosławem Ostrowskim na czele starali się o uznanie batalionu przez Niemców. W grudniu zamierzali nawet go rozwiązać, tracąc nadzieję na uzyskanie pomocy od władz niemieckich, ale wówczas SS wydało zgodę na utworzenie Waffen-SS Grenadier-Brigade "Weißruthenien". Batalion posłużył ostatecznie jako rezerwa oficerska dla tej brygady (np. Barys Rahulia) oraz innych kolaboracyjnych formacji zbrojnych złożonych z Białorusinów.

</doc>
<doc id="1271041" url="https://pl.wikipedia.org/wiki?curid=1271041" title="Anatolij Łutikow">
Anatolij Łutikow

Anatolij Łutikow, ros. Анатолий Степанович Лутиков (ur. 5 lutego 1933 w Leningradzie, zm. 23 października 1989 w Anapie) – rosyjski szachista, arcymistrz od 1974 roku.
Kariera szachowa.
W latach 60. XX wieku należał do szerokiej czołówki szachistów Związku Radzieckiego. Pomiędzy 1959 a 1969 r. siedmiokrotnie startował w finałach indywidualnych mistrzostw kraju, największy sukces osiągając na przełomie 1968 i 1969 r. w Ałmaty, gdzie zajął III m. W 1965 r. wystąpił w Hamburgu w reprezentacji ZSRR na drużynowych mistrzostwach Europy, zdobywając dwa złote medale (wraz z zespołem oraz za indywidualny wynik na XII szachownicy). Był również dwukrotnym złotym medalistą drużynowych mistrzostw świata studentów z 1956 r. (wraz z zespołem oraz na VI szachownicy).
W 1955 r. triumfował w rozegranych w Leningradzie mistrzostwach RFSRR. Największy sukces na arenie międzynarodowej odniósł w 1967 r., zajmując II m. w słynnym turnieju "Hoogovens" w Beverwijk (za Borysem Spasskim, a m.in. przed Dragoljubem Ciriciem, Bentem Larsenem, Klausem Dargą, Svetozarem Gligoriciem i Laszlo Szabo). Inne znaczące wyniki:
Najwyższy ranking w karierze osiągnął 1 lipca 1972 r., z wynikiem 2545 punktów dzielił wówczas 38-41. miejsce (wspólnie z Janem Smejkalem, Larrym Evansem i Helmutem Pflegerem) na światowej liście FIDE, jednocześnie zajmując 23. miejsce wśród szachistów radzieckich.

</doc>
<doc id="1271046" url="https://pl.wikipedia.org/wiki?curid=1271046" title="Nybro">
Nybro

Nybro – miejscowość w Szwecji, siedziba gminy Nybro w regionie Kalmar, historycznej prowincji Smalandia. Miasto zostało założone w XIX wieku jako miasto handlowe, jednak w dosyć krótkim czasie rozwinęło się jako miasto o charakterze przemysłowym. W 1932 Nybro nadano prawa miejskie. Nybro w języku szwedzkim oznacza tyle co „nowy most” co ma swoje odzwierciedlenie w herbie miasta, w 1971 przejętym również przez gminę.
W mieście działa klub hokejowy Nybro Vikings IF.

</doc>
<doc id="1271054" url="https://pl.wikipedia.org/wiki?curid=1271054" title="Sebastian Herburt">
Sebastian Herburt



</doc>
<doc id="1271057" url="https://pl.wikipedia.org/wiki?curid=1271057" title="Sebastian z Felsztyna">
Sebastian z Felsztyna

Sebastian z Felsztyna, także Felsztyńczyk, Felstiniensis, Roxolanus z Felsztyna (ur. między 1480 a 1490 w Felsztynie, zm. po 1543 w Sanoku) – polski kompozytor i teoretyk muzyki okresu renesansu.
Życiorys.
Był synem Jana. Pochodził z okolic Sambora. Dzięki protekcji i wprost ojcowskiej opiece władającego tymi ziemiami możnego rodu Herburtów młody Sebastian mógł zdobyć wykształcenie oraz pańskie obycie. najprawdopodobniej przez to, zwłaszcza za granicą znany jest jako Sebastian Herburt.
Początkowo kształcił się w Przemyślu gdzie prawdopodobnie ukończył wydział teologiczny. Następnie kształcił się w dziedzinie muzyki na wydziale "artes liberales" (sztuk wyzwolonych) w Akademii Krakowskiej – jego imię figuruje w archiwalnej księdze wpisów z datą 29 listopada i uwagą, że Sebastian z Felsztyna został wpisany w poczet słuchaczy fakultetu po uiszczeniu opłaty wpisowej 4 groszy. Jesienią 1509 roku, prawdopodobnie pod kierunkiem Jerzego Libana z Legnicy i Henryka Fincka, ukończył studia otrzymując tytuł bakałarza. Ponieważ studiował również teologię, prawdopodobnie około 1528 r. uzyskał święcenia kapłańskie a następnie został wikarym a później proboszczem parafii w Felsztynie (być może następnie w Przemyślu). Od 1536 do 1543 roku był wikarym i proboszczem kościoła pod wezwaniem św. Michała w Sanoku. W Sanoku, korzystając z finansowego wsparcia Mikołaja Herburta Odnowskiego, dla którego pisał wiele utworów muzycznych, założył szkołę muzyczną. Mimo pobytu na prowincji nie zerwał kontaktów z Krakowem. Jeździł tam często prezentować i wydawać drukiem swoje dzieła muzyczne. Trzy z jego kompozycji włączono do stałego repertuaru Kapeli Rorantystów.
Twórczość.
Sebastian z Felsztyna jako absolwent, jeszcze w Krakowie rozpoczął działalność pedagogiczną i kompozytorską. Szczególną popularność zyskał jako autor podręcznika elementarnych zasad śpiewu liturgicznego pt. "Opusculum musice compilatur noviter". Podręcznik ten prawdopodobnie ukazał się w 1515 i do 1539 miał aż pięć wydań. Felsztyńczyk pisał również traktaty teoretyczne poświęcone m.in. zasadom wielogłosowości i notacji menzuralnej. Do ważniejszych należy zaliczyć:
W swoich opracowaniach zwracał uwagę na terapeutyczne i etyczne wartości muzyki. Prace teoretyczne kierował w głównej mierze do nauczycieli muzyki. Interesował się teoriami i kwestiami muzyki w liturgii, opracował w tym celu zbiór zasad do śpiewania chorału gregoriańskiego. W jego pracach metodycznych dotyczących muzyki można znaleźć wpływy innych autorów epoki, wśród nich najbardziej znanego Adama z Fuldy.
Dzięki swojej twórczości muzycznej mistrz Sebastian zyskał sławę jako jeden z najwybitniejszych twórców muzyki polskiej epoki renesansu. Pisał głównie wokalną muzykę religijną. Jego zachowane motety są najstarszymi przykładami czterogłosowej polifonii w Polsce. Ważniejsze utwory muzyczne:
Najsłynniejszym uczniem Felsztyńczyka był Marcin ze Lwowa (Leopolita, ur. ok. 1540, zm. ok. 1589), muzyk na dworze króla Zygmunta II Augusta.
Pod jego wpływem tworzyli także: Mikołaj z Krakowa, Krzysztof Borek, Wacław z Szamotuł, Marcin Wartecki, Krzysztof Klabon, Tomasz Szadek, Marcin Paligon, Walentyn Gawara-Gutek i wielu innych.

</doc>
<doc id="1271058" url="https://pl.wikipedia.org/wiki?curid=1271058" title="Czułym (obwód nowosybirski)">
Czułym (obwód nowosybirski)

Czułym (ros. Чулым) – rzeka w azjatyckiej części Rosji, w obwodzie nowosybirskim. Wpada do jeziora Małyje Czany.
Długość – 392 km, powierzchnia dorzecza 17 900 km².
Dopływy: Kargat
Nad Czułymem leży miasto Czułym.

</doc>
<doc id="1271059" url="https://pl.wikipedia.org/wiki?curid=1271059" title="Muńczoł">
Muńczoł



</doc>
<doc id="1271063" url="https://pl.wikipedia.org/wiki?curid=1271063" title="Pokazy sztucznych ogni">
Pokazy sztucznych ogni



</doc>
<doc id="1271064" url="https://pl.wikipedia.org/wiki?curid=1271064" title="Sztuczne ognie">
Sztuczne ognie

Sztuczne ognie (fajerwerki, od niem. "Feuerwerk") – wyroby pirotechniczne wykorzystywane do celów widowiskowych i sygnalizacyjnych, po zapaleniu dające efekty świetlne i akustyczne. Obecnie największym producentem fajerwerków są Chiny.
Historia.
W czasach dynastii Han w starożytnych Chinach prażono bambusy, aby wywołać huk odstraszający złe duchy. W czasach Dynastii Południowych i Północnych (420–589 naszej ery) sztuczne ognie były również wykorzystywane podczas modlitw o pomyślność i szczęście. Fajerwerki były także stosowane w celach bojowych. Obecnie są stosowane głównie w celach widowiskowo-rozrywkowych. Często w połączeniu z pokazami laserowymi oraz muzyką elektroniczną. Pokazy sztucznych ogni są też punktem kulminacyjnym wielu imprez plenerowych przebiegających w okresie wieczorowo-nocnym, np. zabaw sylwestrowych.
Pierwsze znane pokazy sztucznych ogni zorganizowano na dworze cesarskim w Chinach w XII wieku. W zastosowanych wtedy racach użyto zwykłego prochu, stosowanego potem w Europie jako dymny proch strzelniczy. Obecnie w racach i petardach stosuje się współczesne, bardziej widowiskowe i zaawansowane technologicznie środki pirotechniczne. Do roku 1965 do odpalania rac i ładunków używano lontu pirotechnicznego, o stałym czasie spalania. Czas odpalenia kolejnych petard regulowano używając różnej długości lontu. Od 1965 do odpalania sztucznych ogni używa się elektrycznych zapłonników pozwalających na dużo lepszą ingerencję w czas odpalania oraz zwiększających bezpieczeństwo obsługi technicznej pokazów (odpalanie może odbywać się z większej odległości i nie ma niebezpieczeństwa zamoknięcia lontu).
W Polsce.
Jedno z pierwszych pisanych świadectw puszczania fajerwerków dał Łukasz Górnicki w swoich „Dziejach”. Zanotował w nich, że kiedy w 1566 roku urodził się Zygmunt III Waza „po górach nad Wilnem strzelby rozmaite, rac puszczania, insze puszkarskich przypraw ognie były zapalane”. Pokazy fajerwerków stały się bardzo popularne wśród szlachty polskiej. W XVIII wieku stanowiły niemal obowiązkową atrakcję wielu publicznych zabaw wieczornych, odbywających się na ulicy Foksal w Warszawie.
Największe pokazy sztucznych ogni miały miejsce podczas świąt państwowych: elekcji, rocznic wielkich bitew lub dla uczczenia zwycięstw. W 1683 roku w Rzeczypospolitej Obojga Narodów miało miejsce szereg uroczystości fetujących zwycięską bitwę pod Wiedniem. W Gdańsku kapitan artylerii Ernest Braun przygotował na zlecenie władz miasta fajerwerki na cześć Jana III Sobieskiego. Puszczane one były na poświęconej królowi polskiemu specjalnej uroczystości, które masowo odbywały się wówczas w Polsce i w całej Europie. Dla uświetnienia elekcji króla Stanisława Augusta Poniatowskiego 15 września 1781 odbył się pokaz fajerwerków. Pokazem fajerwerków trwającym 3 minuty uczczono także ogłoszenie niepodległości w 1918 roku.
Efekty.
Efekty świetlne powstające podczas pokazów sztucznych ogni można podzielić na 3 rodzaje:
Oprócz tego producenci stosują własne nazwy w celach handlowych:
Kolorystyka.
Kolory sztucznych ogni powstają w wyniku obecności jonów niektórych metali. Pod wpływem ciepła zostają one wzbudzone, a następnie oddają dostarczoną im energię w postaci kolorowego światła (zob. widmo emisyjne). Temperaturę, a przez to jaskrawość barw, zwiększa się dodając do soli pyłów magnezowych lub aluminiowych i uzyskując w ten sposób temperaturę nawet 2100 °C. Związki baru dają kolor zielony, sodu – żółty, strontu – czerwony, a miedzi – niebieski (zazwyczaj chlorek miedzi(II)). Purpury i fiolety powstają ze zmieszania barwy czerwonej z niebieską. Uzyskuje się więc je dodając do chlorku miedzi związki strontu w odpowiednich proporcjach.
Aspekty prawne w Polsce.
Zakup sztucznych ogni w Polsce jest legalny, jednak sprzedaż takich produktów osobom niepełnoletnim stanowi przestępstwo zagrożone grzywną, karą ograniczenia wolności albo pozbawienia wolności do lat 2. Używanie sztucznych ogni jest legalne przez cały rok, choć prawo to jest ograniczane w miejscach publicznych aktami prawa miejscowego. Ograniczenia mogą również dotyczyć określonych stref przestrzeni powietrznej, w których używanie sztucznych ogni bez uprzedniej zgody stanowi przestępstwo. Niemniej używanie sztucznych ogni może w określonych sytuacjach – zakłócania spokoju, porządku publicznego, spoczynku nocnego bądź też nieostrożnego obchodzenia się z takimi materiałami – wyczerpywać znamiona wykroczeń opisanych w kodeksie wykroczeń.
Posiadanie materiałów pirotechnicznych – w tym sztucznych ogni – podczas zgromadzeń jest wykroczeniem z kodeksu wykroczeń zagrożonym karą aresztu do 14 dni, karą ograniczenia wolności albo karą grzywny. Wnoszenie lub posiadanie takich materiałów podczas imprez masowych jest natomiast przestępstwem zagrożonym grzywną, karą ograniczenia wolności albo pozbawienia wolności od 3 miesięcy do lat 5.

</doc>
<doc id="1271066" url="https://pl.wikipedia.org/wiki?curid=1271066" title="Stalingrad">
Stalingrad



</doc>
<doc id="1271067" url="https://pl.wikipedia.org/wiki?curid=1271067" title="Wołgograd">
Wołgograd

Wołgograd (, do roku 1925 Carycyn, , od 10 kwietnia 1925 do 7 listopada 1961 Stalingrad, ) – miasto obwodowe w Rosji, nad dolną Wołgą. Przed przybyciem Rosjan na tereny, na których leży obecnie Wołgograd, miejscowość nazywała się "Cary czin" – „żółta wyspa”, tj. wysepka, na której została pierwotnie założona osada, a która została utworzona przez „żółtą rzekę” (niosącą pokłady piasku i gliny), tat. "Sarysu", później nazwaną przez Rosjan "Carycą". Miasto w styczniu 2020 liczyło 1 008 998 mieszkańców przy powierzchni 859,353 km². Jedno z największych miast w Rosji.
Geografia.
W Wołgogradzie bierze swój początek Kanał Wołga-Don. W pobliżu miasta znajduje się elektrownia wodna i sztuczny Zbiornik Wołgogradzki, o powierzchni 3165 km² i długości ok. 540 km. Wołgograd jest ważnym węzłem kolejowym i portem lotniczym, a także ośrodkiem przemysłu maszynowego, środków transportu (ciągniki), metalurgicznego, chemicznego (głównie petrochemiczny), drzewnego oraz materiałów budowlanych. W Wołgogradzie działa 7 szkół wyższych (w tym uniwersytet).
Klimat.
Wołgograd leży w strefie klimatu umiarkowanego, kontynentalnego. Zimy są zimne, a lata gorące. Średnia temperatura w Wołgogradzie według danych z wieloletnich obserwacji wynosi +8,1 °C. Najzimniejszym miesiącem jest luty (średnia temperatura −6,7 °C), a najcieplejszym lipiec (średnia temperatura +23,5 °C). Najwyższą temperaturę wynoszącą +41,1 °C zanotowano 1 sierpnia 2010 roku. Najniższą temperaturę wynoszącą −32,6 °C zanotowano 18 stycznia 2006 roku.
Historia.
Obszar dzisiejszego Wołgogradu od XIII w. znajdował się we władaniu mongolskiej Złotej Ordy. W regionie znajdowała się stolica Złotej Ordy i jedno z największych miast ówczesnego świata – Saraj. Saraj był najeżdżany przez Timurydów i Chanat Krymski, a ostateczny upadek przyniósł podbój rosyjski. Aby zachować kontrolę nad zdobytym regionem w 1589 r. Rosjanie założyli twierdzę graniczną Carycyn, przy której wyrosła osada handlowa. Carycyn przejął po Saraju rolę głównego ośrodka regionu. Carycyn był targany buntami kozackimi. W 1670 r. został zajęty przez zrewoltowanych kozaków dońskich pod przywództwem Stieńki Razina, co było początkiem powstania kozacko-chłopskiego. W 1708 w zasięgu powstania Buławina. W 1731 r. przeprowadzono modernizację fortyfikacji. W 1774 miejsce walk rosyjsko-kozackich w czasie powstania Pugaczowa. W 1765 osadnicy protestanccy, tzw. bracia morawscy, na południe od miasta założyli osadę Sarepta, włączoną później w granice miasta. W Sarepcie powstała popularna musztarda sarepska.
W 1862 Carycyn uzyskał połączenie kolejowe, w 1871 powstał pierwszy ceglany budynek dworca, w 1897 powstały zakłady metalurgiczne, a w 1900 otwarto bibliotekę miejską.
W 1917 r. silnie uprzemysłowiony Carycyn był znaczącym ośrodkiem rewolucyjnym. Latem roku następnego miasto zostało pierwszy raz otoczone przez siły antybolszewickich Kozaków dońskich pod dowództwem gen. Piotra Krasnowa, którzy jednak nie zdołali go zdobyć. Drugie oblężenie Carycyna, w którym broniła się czerwona 10 Armia pod dowództwem Klimienta Woroszyłowa, prowadzone przez Krasnowa między wrześniem a październikiem 1918 r. także zakończyło się klęską Kozaków. Bolszewicy, tym razem pod dowództwem Aleksandra Jegorowa, odparli także trzeci szturm Kozaków na Carycyn na przełomie r. 1918 i 1919 r. Carycyn został zdobyty przez białe Siły Zbrojne Południa Rosji (oddziały Piotra Wrangla) w czerwcu 1919 r. i ostatecznie odbity przez czerwonych w pierwszych dniach 1920 r.
Nazwa Stalingrad została nadana miastu w 1925 roku na cześć Józefa Stalina, który od maja do listopada 1918 r. był w Carycynie komisarzem zajmującym się pozyskiwaniem zaopatrzenia dla Moskwy i członkiem rady kierującej obroną miasta.
W dniach od 17 lipca 1942 roku do 2 lutego 1943 roku o miasto toczyły się zażarte walki (bitwa stalingradzka), które zakończyły się całkowitym zniszczeniem niemieckiej 6 Armii i kapitulacją jej resztek w dniach 30 stycznia – 2 lutego 1943 roku. 
W roku 1961 w ramach destalinizacji miastu nadano nazwę pochodzącą od nazwy rzeki.
W styczniu 2013 roku rada miejska uchwaliła, że w dniach związanych z historią II wojny światowej miasto będzie oficjalnie używać nazwy Stalingrad. Wybrano sześć dni w roku:
W 2013 w Wołgogradzie miały miejsce trzy zamachy samobójcze: zamach w autobusie 21 października oraz na dworcu kolejowym i w trolejbusie miejskim 29 i 30 grudnia.
Ludność.
Polacy w Wołgogradzie.
Według carskich danych w 1897 Polacy stanowili 0,22% mieszkańców miasta. W Carycynie urodził się polski fotograf Paweł Mystkowski, a dorastał tu harcmistrz i żeglarz Witold Bublewski. U schyłku okresu zaborów lub jeszcze niedługo po odzyskaniu przez Polskę niepodległości w Carycynie pracowali m.in. Józef Krzyżanowski, Juliusz Morawski i Ignacy Bujnicki. W czasie I wojny światowej więziony był tu przez Rosjan Bronisław Filipczak.
W 1942 w bitwie pod Stalingradem zginął tenisista Adam Baworowski.
Transport.
W mieście działają tramwaje, port lotniczy oraz stacja kolejowa.
Wojsko.
Miasto jest siedzibą dowództwa i sztabu 333 Samodzielnej Brygady Kolejowej.
Sport.
W Wołgogradzie znajduje się stadion Wołgograd Ariena, jedna z aren Mistrzostw Świata w Piłce Nożnej 2018.

</doc>
<doc id="1271068" url="https://pl.wikipedia.org/wiki?curid=1271068" title="Fiqri Dine">
Fiqri Dine

Fiqri bej Dine (ur. 1897 w Debarze, zm. 26 listopada 1960 w Brukseli) – polityk albański.
Życiorys.
Był właścicielem ziemskim z Debaru i jednym z najbardziej wpływowych przywódców klanów w północno-wschodniej części kraju. Ukończył Akademię Wojskową w Wiedniu, a następnie kształcił się w Akademii Wojskowej w Turynie. 
W okresie rządów Zoga I był oficerem żandarmerii. W okresie okupacji niemieckiej organizował jednostki żandarmerii albańskiej, walczącej po stronie Niemców przeciwko partyzantom. W okresie od 14 lipca do 28 sierpnia 1944 stał na czele rządu albańskiego. Dine podał się do dymisji, twierdząc, że został pozbawiony wsparcia niemieckiego w działaniach przeciwko partyzantom i nie jest w stanie ocalić Albanii od komunizmu. 21 września 1944 wziął udział w spotkaniu przywódców antykomunistycznych w Prezë, na którym omawiano możliwości przejęcia władzy po odejściu Niemców. Wkrótce potem opuścił Albanię i udał się na emigrację do Grecji.

</doc>
<doc id="1271073" url="https://pl.wikipedia.org/wiki?curid=1271073" title="Anton Doboș">
Anton Doboș

Anton Doboș (ur. 13 października 1965 w Sărmașu) – piłkarz rumuński grający na pozycji środkowego obrońcy.
Kariera klubowa.
Piłkarską karierę Doboș rozpoczął w klubie Arieșul Turda, w którym w 1984 roku zaczął występować w drugiej lidze. Następnie przez rok grał w Progresul Brăila by ponownie powrócić do Arieșulu. W 1988 roku przeszedł do pierwszoligowej Universitatei Cluj. W jej barwach zadebiutował 6 marca w wyjazdowym meczu z FC Olt przegranym 0:1. W zespole z Kluż-Napoka występował przez pół roku w pierwszym składzie.
Latem 1989 Doboș trafił do Dinama Bukareszt. Już w pierwszym sezonie wywalczył z klubem zarówno mistrzostwo Rumunii jak i Puchar Rumunii. Zadebiutował też w Pucharze Zdobywców Pucharów. W sezonie 1990/1991 wystąpił w Pucharze Mistrzów, a w lidze zajął z zespołem 3. miejsce. W rundzie jesiennej sezonu 1991/1992 rozegrał 4 spotkania, który został mistrzem kraju. Na wiosnę grał już jednak w drużynie Steauy Bukareszt. Wraz z tym klubem został wicemistrzem Rumunii i zdobył krajowy puchar. W kolejnych czterech sezonach spędzonych w drużynie Steauy był czołowym zawodnikiem i w każdym z nich przyczynił się do wywalczenia kolejnych tytułów mistrza kraju. W 1996 roku wywalczył swój trzeci puchar.
Latem 1996 Anton Doboș wyjechał do Grecji, gdzie podpisał kontrakt z AEK Ateny. W 1997 roku wywalczył z nim wicemistrzostwo Grecji oraz zdobył Puchar Grecji. Rok później zajął 3. miejsce w lidze. Po sezonie został zwolniony a do uprawiania sportu wrócił w 1999 roku i przez jeden sezon grał w greckim drugoligowcu, Ethnikosie Pireus. W 2000 roku zakończył karierę.
Po zakończeniu kariery w latach 2002–2005 Doboș był prezydentem klubu Politehnica Timișoara, a obecnie tę funkcję sprawuje w Universitatei Cluj.
Kariera reprezentacyjna.
W reprezentacji Rumunii Doboș zadebiutował 22 września 1993 roku w wygranym 1:0 meczu z Izraelem. W 1996 roku zaliczył jedno spotkanie Euro 96. Była to potyczka z Hiszpanią, a Rumuni przegrali 1:2. W 1998 roku został powołany przez Anghela Iordănescu do kadry na Mistrzostwa Świata we Francji, gdzie zagrał tylko w meczu z Tunezją, zremisowanym 1:1. To spotkanie było jego ostatnim w reprezentacji. W kadrze narodowej zagrał 23 razy i strzelił jednego gola.

</doc>
<doc id="1271075" url="https://pl.wikipedia.org/wiki?curid=1271075" title="Anton Dobos">
Anton Dobos



</doc>
<doc id="1271078" url="https://pl.wikipedia.org/wiki?curid=1271078" title="Unnao (miasto)">
Unnao (miasto)

Unnao (hindi उन्नाव) – miasto w północnych Indiach w stanie Uttar Pradesh, na Nizinie Hindustańskiej.
Populacja miasta w 2001 roku wynosiła 144 917 mieszkańców.
Miasto jest ośrodkiem handlowym regionu rolniczego.

</doc>
<doc id="1271079" url="https://pl.wikipedia.org/wiki?curid=1271079" title="Rosyjska pozytywka">
Rosyjska pozytywka

Rosyjska pozytywka – audycja filozoficzno-muzyczna nadawana na falach Trzeciego Programu Polskiego Radia. Pomysłodawcą, autorem i prowadzącym tej audycji jest Dmitrij Strelnikoff – mieszkający w Polsce rosyjski pisarz, biolog i dziennikarz telewizyjny, radiowy i prasowy.
Audycja jest nadawana w poniedziałki o godzinie 10:10 w paśmie "Tu Baron". W rozmowach z gospodarzem pasma – Piotrem Baronem – autor porusza aktualne tematy społeczno-polityczne, ale głównym zadaniem tego projektu radiowego jest przybliżenie polskiemu słuchaczowi wiedzy na temat współczesnej Rosji oraz muzyki rosyjskiej.

</doc>
<doc id="1271080" url="https://pl.wikipedia.org/wiki?curid=1271080" title="Pomnik Zygmunta Berlinga w Warszawie">
Pomnik Zygmunta Berlinga w Warszawie

Pomnik Zygmunta Berlinga – pomnik Zygmunta Berlinga, który w latach 1985–2019 znajdował się w Warszawie przy ulicy Wał Miedzeszyński, w pobliżu skrzyżowania z Trasą Łazienkowską.
Historia.
Monument został odsłonięty w 1985 w miejscu, skąd we wrześniu 1944 żołnierze 3 Dywizji Piechoty im. Romualda Traugutta dokonali desantu na przyczółek czerniakowski. Znajdujący się w pobliżu most Łazienkowski nosił w latach 1981–1998 imię Zygmunta Berlinga.
Po 1989 monument był kilkakrotnie oblewany czerwoną farbą. Miał zostać usunięty na podstawie tak zwanej ustawy dekomunizacyjnej z 2016 i do końca 2019 przeniesiony do magazynu Muzeum Historii Polski. Jednak 4 sierpnia 2019 rzeźba została rozbita, a na cokole namalowano Znak Polski Walczącej. 
Zniszczona rzeźba została zmagazynowana przez Urząd Dzielnicy Praga-Południe. O odbudowę pomnika do prezydenta Warszawy zaapelował Włodzimierz Czarzasty, przewodniczący Sojuszu Lewicy Demokratycznej. 
Zgodnie z informacją przekazaną przez miejskiego konserwatora zabytków pomnik nie będzie odbudowany i zostanie przekazany do muzeum. 
Projekt i wymowa.
Monument został zaprojektowany przez Kazimierza Danilewicza. Trzymetrowa rzeźba generała została wykonana z białego marmuru pochodzącego z Kojełgi, natomiast trzymetrowy cokół z napisem "Generał broni Zygmunt Berling 1896–1980" z czerwonego wapienia kieleckiego. Na frontowej ścianie pomnika umieszczono wyrytego w piaskowcu orła. Zwrócona w stronę lewobrzeżnej Warszawy postać trzymającego w prawej dłoni lornetkę generała została pokazana od kolan w górę, co było interpretowane jako niemożność udzielenia pomocy walczącemu miastu.

</doc>
<doc id="1271087" url="https://pl.wikipedia.org/wiki?curid=1271087" title="Valmont (film)">
Valmont (film)

Valmont – amerykańsko-francuski film z 1989 roku w reżyserii Miloša Formana na podstawie powieści "Niebezpieczne związki" Pierre’a Choderlosa de Laclos. Film poniósł porażkę, ponieważ rok wcześniej pojawiła się ekranizacja Stephena Frearsa.

</doc>
<doc id="1271090" url="https://pl.wikipedia.org/wiki?curid=1271090" title="Kosatkowce">
Kosatkowce

Kosatkowce ("Tofieldiales") – rząd roślin wyróżniany w niektórych systemach klasyfikacyjnych okrytonasiennych (np. w systemie Reveala z lat 1993–1999). Takson monotypowy zawierający jedną rodzinę kosatkowate ("Tofieldiaceae").
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd kosatkowce ("Tofieldiales" Reveal &amp; Zomlefer).
Takson nie wyróżniany. Kosatkowate stanowią jedną z rodzin żabieńcowców ("Alismatales").

</doc>
<doc id="1271092" url="https://pl.wikipedia.org/wiki?curid=1271092" title="Kosatkowate (rośliny)">
Kosatkowate (rośliny)

 
Kosatkowate ("Tofieldiaceae" Takht.) – rodzina roślin jednoliściennych z rzędu żabieńcowców. Obejmuje trzy lub cztery rodzaje obejmujące ok. 30 gatunków. Rośliny te występują w strefie klimatu umiarkowanego i okołobiegunowego na półkuli północnej (jedynie "Isidrogalvia" występuje w północnej części Ameryki Południowej). W południowej części zasięgu rosną zwykle na obszarach górskich. W Europie rosną dwa gatunki – kosatka kielichowa "Tofieldia calyculata" i "Tofieldia pusilla", przy czym do polskiej flory zaliczany jest tylko pierwszy z nich. 
Systematyka.
Rodzina kosatkowatych włączana była często do innych rodzin. Dahgren i in. (1985) umieścili ją w szeroko ujętej rodzinie melantkowatych "Melanthiaceae", razem z przedstawicielami "Nartheciaceae" i "Petrosaviaceae". W systemie Takhtajana (1997) włączana jest do rzędu melantkowców ("Melanthiales "), zaś Tamura (1998) umieścił zaliczane tu rodzaje w rodzinie "Petrosaviaceae", razem z "Nartheciaceae". W systemie Cronquista (1981) rośliny tu współcześnie zaliczane włączone były do szeroko wówczas definiowanej rodziny liliowatych ("Liliaceae"). W systemie Reveala (1999) rodzina została umieszczona w rzędzie kosatkowców ("Tofieldiales" Reveal &amp; Zomlefer). W XX wieku przez wielu autorów wskazywana była jako prawdopodobnie bazalna wśród jednoliściennych. W systemie Takhtajana (2009) włączona do rzędu "Petrosaviales".
Jedna z rodzin z rzędu żabieńcowców "Alismatales". Zajmuje w nim pozycję bliską bazalnej, poprzedzona tylko starszymi obrazkowatymi "Araceae".
Zgodnie z wynikami badań filogenetycznych rodziny rodzaj "Pleea" jest siostrzany wobec pozostałych, "Isodrogalvia" dla "Harperocallis", a "Tofieldia" dla "Triantha". Niektóre opracowania nie wyróżniają w rodzinie rodzajów "Isidrogalvia" i "Triantha".

</doc>
<doc id="1271093" url="https://pl.wikipedia.org/wiki?curid=1271093" title="Tofieldiaceae">
Tofieldiaceae



</doc>
<doc id="1271094" url="https://pl.wikipedia.org/wiki?curid=1271094" title="Tofieldiales">
Tofieldiales



</doc>
<doc id="1271095" url="https://pl.wikipedia.org/wiki?curid=1271095" title="Zabytki Złotoryi">
Zabytki Złotoryi



</doc>
<doc id="1271096" url="https://pl.wikipedia.org/wiki?curid=1271096" title="Złotoryja">
Złotoryja

Złotoryja (, ) – miasto w południowo-zachodniej Polsce, w województwie dolnośląskim, siedziba powiatu złotoryjskiego, nad rzeką Kaczawą.
Według danych GUS z dnia 31 grudnia 2019 r. miasto liczyło 15 496 mieszkańców.
W średniowieczu ośrodek wydobycia złota, później bazaltu, a w okolicznych miejscowościach (do połowy XX wieku) miedzi, później – bazaltu. Ponadto przemysł włókienniczy i papierniczy.
Położenie.
Złotoryja położona jest na Pogórzu Kaczawskim, w dolinie Kaczawy oraz na otaczających ją wzgórzach, w miejscu, gdzie rzeka wypływa na Równinę Chojnowską.
Według danych z 1 stycznia 2010 powierzchnia miasta wynosiła 11,51 km², w tym: użytki rolne: 60%, użytki leśne: 6%. Miasto stanowi 2% powierzchni powiatu złotoryjskiego (stolica).
Złotoryja historycznie leży na Dolnym Śląsku. W latach 1975–1998 miasto administracyjnie należało do województwa legnickiego.
W Strategii Rozwoju Województwa Dolnośląskiego do roku 2020 gmina miejska zaliczona została do Legnicko-Głogowskiego Obszaru Funkcjonalnego.
Toponimia.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Goldberga". Pod tą samą nazwą miasto wspomniane jest w polskojęzycznym dokumencie z 1750. Polską nazwę "Złotoryi" oraz niemiecką "Goldberg" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
W polskim źródle z 1895 r. podano polskie nazwy "Złota góra" oraz "Złotoryja". Na polskiej mapie wojskowej z 1935 r. przy oznaczeniu miasta podano polski egzonim "Złota Góra"; nazwy tej używano również w 1945 r. Nazwę "Złotoryja" ustalono urzędowo w 1946 r.
Historia.
Od VIII do X wieku w okolicach dzisiejszej Złotoryi mieszkali przedstawiciele plemienia Trzebowian. Pod koniec XII wieku osiedlili się tu niemieccy górnicy, by wydobywać złoto, od którego Złotoryja wzięła swe wszystkie nazwy: "Aurum" – , "Goldberg" – . Prawa miejskie osadzie nadał w roku 1211 książę Henryk I Brodaty (stało się to na zamku w sąsiedniej Rokitnicy), osadzając tu niemieckich kolonistów. Jest to najstarsza udokumentowana lokacja na ziemiach polskich na prawie magdeburskim, co pod względem prawnym czyni Złotoryję najstarszym miastem Polski.
Kilkuset górników ze Złotoryi wzięło udział w 1241 w bitwie z Mongołami pod Legnicą, większość z nich zginęła w walce. W 1290 miasto otrzymało prawo mili, było także ośrodkiem handlu soli i sukna. W 1328 Złotoryja wraz z resztą księstwa legnickiego stała się lennem Czech. Najazdy husytów w latach 1427, 1428 i 1431 spowodowały konieczność zbudowania murów obronnych, których znaczne fragmenty wraz z Basztą Kowalską zachowały się do dzisiaj. W 1456 miał miejsce bunt plebejski, który zakończył się zgładzeniem burmistrza. Na pierwszej mapie Europy z 1467 r. Mikołaj z Kuzy na obszarze Śląska oprócz Wrocławia zaznaczył tylko Złotoryję. W 1497 w mieście panowała epidemia. Aurimontanus założył szkołę miejską w 1504 r.
Pierwsze protestanckie kazanie wygłoszono w Złotoryi w 1522 r. w kościele mariackim. W mieście kilka lat później na bazie szkoły Aurimontanusa powstało gimnazjum łacińskie, którego okres świetności przypada na rektorat Valentina Trozendorfa. Renoma szkoły była tak wielka, że książę Fryderyk II rozważał jej przekształcenie w uniwersytet. Śmierć księcia i pożar miasta w 1554 roku przerwały te plany.
XVI wiek to okres rozwoju gospodarczego Złotoryi. Powstał tu m.in. browar.
Złotoryja wraz z księstwem legnickim przeszła pod zwierzchnią władzę Habsburgów w roku 1526.
Rok 1608 przyniósł miastu powódź, w której zginęło ok. 50 złotoryjan, w roku 1613 pożar zniszczył 571 domów. Miasta nie ominęła także wojna trzydziestoletnia. Wskutek tych wydarzeń w XVII wieku miasto straciło na znaczeniu.
W 1675, po śmierci ostatniego władcy z dynastii Piastów, Jerzego Wilhelma, przeszła pod bezpośrednie panowanie Habsburgów. W roku 1742 Złotoryja wraz z większością Śląska po trzech wojnach śląskich z Austrią została zdobyta przez Prusy.
23 sierpnia 1813 bitwa o miasto pomiędzy wojskami Napoleona a oddziałami prusko-rosyjskimi. 26 sierpnia 1813 cofająca się napoleońska Armia Bobru marszałka Macdonalda przegrała niedaleko Złotoryi bitwę z wojskami pruskimi, dowodzonymi przez feldmarszałka Gebharda von Blüchera. W 1820 rozebrano mury miejskie co ułatwiło rozwój przestrzenny miasta.
Pod koniec XIX wieku i na początku XX wieku zbudowano linie kolejowe:
Pierwszy telegraf pojawił się w Złotoryi w 1862, pierwszy telefon podłączono w 1900.
W latach dwudziestych XX wieku próbowano ponownie wydobywać złoto w okolicach Złotoryi, lecz bez powodzenia.
5 marca 1933 w wyborach do Reichstagu w okręgu złotoryjskim zwyciężyła Narodowo-Socjalistyczna Niemiecka Partia Robotnicza, zdobywając 25% głosów przy 90% frekwencji.
13 lutego 1945 Złotoryję zajęły wojska radzieckie I Frontu Ukraińskiego pod dowództwem marszałka Iwana Koniewa; miasto stało się częścią Polski. Do roku 1949 dotychczasowi mieszkańcy miasta zostali wysiedleni do Niemiec, większość z nich trafia do Solingen w Nadrenii Północnej-Westfalii.
W 1945 roku utworzono w Złotoryi powiat złotoryjski, w którego skład weszły miasta Chojnów, Świerzawa i Złotoryja oraz 6 gmin: Krzywa, Nowy Kościół, Pielgrzymka, Rząśnik, Strupice i Zagrodno.
W pobliskim Wilkowie i Nowym Kościele otwarto kopalnie rud miedzi (tzw. "stare zagłębie"), które jednakże zamknięto w latach siedemdziesiątych, z powodu odkrycia znacznie większych, choć uboższych złóż w okolicach Lubina.
Powstały także inne zakłady przemysłowe – fabryka obuwia, kopalnie bazaltu, fabryka bombek choinkowych.
Zaczęły też działać placówki oświatowe: Najpierw 22 września 1945 r. w budynku nr 13 przy obecnej ulicy Marii Konopnickiej rozpoczyna działalność szkoła, której pełna nazwa brzmi Publiczna Szkoła Powszechna, potem – od 13 listopada 1946 r. – szkoła zajmuje budynek przy placu Zwycięzców 7 (dziś Szkoła Podstawowa nr 1 ma adres: pl. Niepodległości 7). W 1947 roku rozpoczęła swoją działalność pierwsza szkoła średnia, jednak już po roku jej praca została przerwana. 7 lipca 1951 r. Ministerstwo Oświaty wydało zarządzenie o utworzeniu Państwowej Szkoły Ogólnokształcącej Stopnia Podstawowego i Licealnego w Złotoryi, a jej siedzibą stał się budynek wcześniej należący do Szkoły Podstawowej. Wreszcie 1 września 1954 r. szkoła otrzymała odbudowany po zniszczeniach wojennych obiekt, który już przed wojną służył oświacie (ufundowany przez małżeństwo Schwabe-Priesemuth w 1877 r.) Obecnie placówka funkcjonuje jako Liceum Ogólnokształcące im. Jana Pawła II w Złotoryi.
W 1992 roku założone zostało Polskie Bractwo Kopaczy Złota, nawiązujące do tradycji dawnych górników ze Złotoryi, które corocznie organizuje w mieście Mistrzostwa Polski w Płukaniu Złota, a w 2000 i 2011 – mistrzostwa świata.
Pod koniec lat dziewięćdziesiątych rozpoczęto odrestaurowanie starówki, mocno zaniedbanej w okresie PRL. Remont zakończył się pod koniec pierwszego dziesięciolecia XXI wieku.
W 2016 w trakcie badań archeologicznych na Górze Mieszczańskiej odsłonięto pozostałości szubienicy z XVI wieku.
Zabytki.
Do wojewódzkiego rejestru zabytków wpisane są:
inne zabytki:
Turystyka.
Lista atrakcji turystycznych:
Demografia.
Nagły wzrost liczby mieszkańców w latach 50. XX wieku spowodowany był uruchomieniem zakładów górniczych, w których eksploatowano rudę miedzi. Największą liczbę mieszkańców zanotowano w roku 1995 – ok. 17 500 mieszkańców. Autorzy monografii o historii Złotoryi szacowali (1996 rok), że w 2000 roku liczba mieszkańców przekroczy 25000. Jak się okazało później miasto nigdy nie przekroczyło liczby 18 000 mieszkańców. Pod koniec 2013 roku zanotowano w Złotoryi mniej niż 16 000 mieszkańców. Mimo ogólnego spadku ludności w ciągu ostatnich 12 lat wzrosła liczba osób w wieku poprodukcyjnym. Za jedną z głównych przyczyn niekorzystnej tendencji demograficznej uważa się wysoki poziom bezrobocia charakteryzujący gminę miejską.
Dane z 31 grudnia 2013:
Piramida wieku mieszkańców Złotoryi w 2014 roku.
Gospodarka.
Miasto znajduje się w podstrefie Legnickiej Specjalnej Strefy Ekonomicznej. Złotoryjska podstrefa zatrudnia 378 osób (stan na dzień 31.12.2016). Zadłużenie Gminy Miejskiej Złotoryja na dzień 30.06.2017 r. wyniosło 23 370 041,17 zł.
Na terenie miasta od 1946 roku istniały Złotoryjskie Zakłady Obuwia. W 1998 roku ZZO ogłosiły, a w ich miejsce, kontynuując tradycję, powstała firma RenBut Sp z o.o., która jest jednym z czołowych polskich producentów obuwia dziecięcego i młodzieżowego. W 2016 firma zatrudniała ponad 150 osób, co czyniło ją jedną z największych w Złotoryi.
Transport.
Transport drogowy.
Miasto przecina szereg dróg wojewódzkich:
Transport kolejowy.
Istnieje także linia kolejowa – wykorzystywana w ruchu towarowym:
Na jednej linii kolejowej, która została już rozebrana planuje się aktualnie budowę ścieżek rowerowych:
W okolicy Złotoryi znajdują się liczne zakłady zajmujące się wydobyciem surowców mineralnych. W transporcie wykorzystywane są linie:
Transport publiczny.
W Złotoryi istnieje przystanek dworcowy PKS (przy ul. Krótkiej) obsługujący połączenie Sudetów z Morzem Bałtyckim i inne połączenia krajowe, wojewódzkie i lokalne. Z przystanku korzystają przewoźnicy dawnej Państwowej Komunikacji Samochodowej
Prywatni przewoźnicy drogowi świadczą usługi na trasach Złotoryja – Legnica, Złotoryja – Wrocław, Lubań – Wrocław oraz Wojcieszów – Wrocław i innych.
W mieście funkcjonuje placówka terenowa przedsiębiorstwa PKS „Trans-Pol”. Działalność przewoźnika jest od lat dotowana przez miasto w formie finansowania przewozów szkolnych, dofinansowania połączeń do Legnicy (w latach 2009–2015) i zamawiania przewozów w komunikacji miejskiej (od 2018 roku).
Lądowisko.
Około 18 km na południowy wschód od miasta zlokalizowane jest lądowisko Złotoryja-Baryt.
Sport.
Miasto jest także organizatorem Mistrzostw Polski w Płukaniu Złota, organizowało również trzy razy mistrzostwa świata w tej dyscyplinie (2000, 2011, 2022). Kultywowaniem tradycji związanych ze złotem zajmuje się Polskie Bractwo Kopaczy Złota.
W strukturach Stowarzyszenia ASKLEPIOS przy Spółdzielni Mieszkaniowej „AGAT” działa sekcja Ju Jitsu Kazan. Asklepios jest organizatorem licznych turniejów Ju Jitsu o zasięgu regionalnym oraz imprez ogólnokrajowych sztuk i sportów walki.
Ze Złotoryi wywodzi się artystyczno-akrobatyczna grupa „Ocelot”.
Wspólnoty wyznaniowe.
W czerwcu 2014 do Złotoryi powrócili franciszkanie obejmując opieką kościół pw. św. Jadwigi, klasztor, jak również kościół św. Mikołaja na cmentarzu.
Współpraca międzynarodowa.
Miasta i gminy partnerskie:

</doc>
<doc id="1271101" url="https://pl.wikipedia.org/wiki?curid=1271101" title="Stylowa">
Stylowa



</doc>
<doc id="1271102" url="https://pl.wikipedia.org/wiki?curid=1271102" title="Park Szwedzki">
Park Szwedzki



</doc>
<doc id="1271105" url="https://pl.wikipedia.org/wiki?curid=1271105" title="Iwan Turjanica">
Iwan Turjanica

Iwan Turjanica (ukr. "Іван Туряниця", "Ivan Turjanycja", ang. "Ivan Turyanica lub Turyanitsa", ur. 1943) – profesor, wicerektor oraz dziekan wydziału inżynieryjno-technicznego Uniwersytetu w Użhorodzie, przewodniczący Związku Rusinów Podkarpackich (ukr. "Общества подкарпатських русинов", "Obscestvo Podkarpatskich Rusinov"), przewodniczący Carpatho-Rysyn Society w Użhorodzie (od 1997), premier Tymczasowego Rządu Rusi Podkarpackiej (ukr. "Временное правительство Подкарпатской Руси") w latach 1993-1994. Iwan Turjanica jest również sygnatariuszem "Universal Declaration of the Rights of Peoples" oraz uczestnikiem "the International Conference "Inter-Ethnic Relations in Transcarpathian Ukraine" (Użhorod, Ukraina, 4-7 września 1998) przy European Centre for Minority Issues (ECMI). W literaturze etnicznej określany mianem "niekoronowanego króla rusinów karpackich" 
Rząd prof. Iwana Turjanica , został zdelegalizowany przez władze ukraińskie w sierpniu 1994.

</doc>
<doc id="1271108" url="https://pl.wikipedia.org/wiki?curid=1271108" title="W końcu czyje to życie?">
W końcu czyje to życie?

W końcu czyje to życie? - amerykański film obyczajowy z 1981 roku na podstawie sztuki Briana Clarka. Jest to jeden z ważnych filmów dotyczących eutanazji.

</doc>
<doc id="1271109" url="https://pl.wikipedia.org/wiki?curid=1271109" title="Ut sit">
Ut sit

Ut sit – konstytucja apostolska papieża Jana Pawła II, wydana 28 listopada 1982, o powołaniu Prałatury Personalnej „Świętego Krzyża i Opus Dei”.
Dla Opus Dei konstytucja ta stała się zwieńczeniem ich starań o uzyskanie właściwej ich świeckiemu charakterowi formy prawnej. Wcześniej Opus Dei było instytutem świeckim.
Na mocy "Ut sit" Opus Dei zostało pierwszą i jedyną do tej pory (stan na 2018) prałaturą personalną.

</doc>
<doc id="1271110" url="https://pl.wikipedia.org/wiki?curid=1271110" title="Ryszard Czubaczyński">
Ryszard Czubaczyński

Ryszard Marian Czubaczyński (ur. 8 września 1938 w Brodach) – polski polonista, scenarzysta, a także dziennikarz i muzealnik. W latach 1988-2011 dyrektor Muzeum Miasta Łodzi.
Życiorys.
Absolwent liceum im. Bolesława Prusa w Skierniewicach (1955). Ukończył filologię polską na Uniwersytecie Łódzkim (1960).
Z ruchem artystycznym związał się już w trakcie studiów. W latach 1959–1963 współpracował z łódzkim Studenckim Teatrem Satyryków (STS) „Pstrąg” jako aktor i autor tekstów, a od 1967 także kierownik literacki. W roku 1971 związał się z klubem studenckim "Pod siódemkami", którym kierował i dla którego tworzył programy artystyczne. Był też scenarzystą i autorem tekstów piosenek dla innych teatrów studenckich. Współpracował również z licznymi kabaretami studenckimi, m.in. z „Figą”, „Agawą” i „U Bena”. W czasach tych pracował również jako nauczyciel języka polskiego.
W latach 1972–1983 pracował jako redaktor oraz twórca programów w Ośrodku Telewizyjnym Łódź, gdzie stworzył scenariusz cyklu "Dobry wieczór, tu Łódź" oraz innych programów rozrywkowych, m.in.: "Pory roku w piosence", "Canzony włoskie i sycylijskie", "Romance hiszpańskie". W latach 1984–1985 był związany z „Estradą Łódzką”, którą kierował jako dyrektor naczelny i artystyczny.
Ponadto pisał teksty piosenek dla wielu wykonawców do muzyki m.in. takich kompozytorów jak: Andrzej Brzozowski, Kostas Dzokas, Jerzy Grunwald, Piotr Hertel, Wojciech Kacperski, Piotr Kałużny, Włodzimierz Korcz, Janusz Koman, Sławomir Kowalewski, Marian Lichtman, Czesław Majewski, Piotr Marczewski, Jerzy Milian, Ryszard Poznakowski, Urszula Rzeczkowska, Bernard Sołtysik, Jacek Szczygieł, Maciej Śniegocki, Wojciech Trzciński, Juliusz Wacławski, Andrzej Żylis; wiele z tych utworów zostało nagrodzonych.
Piosenki z jego tekstami usłyszeć można m.in. w wykonaniu takich wokalistów jak: Bogdan Czyżewski, Eleni, duet Framerowie, Jerzy Grunwald, Happy End, Anna Maria Jopek, Zofia Kamińska, Maria Koterbska, Kazimierz Kowalski, Stenia Kozłowska, Jacek Lech, Alicja Majewska, Lucyna Owsińska, Aleksander Pieczul, Jerzy Połomski, zespół Pro Contra, Krystyna Prońko, Danuta Rinn, Tadeusz Ross, Lidia Stanisławska, Jadwiga Strzelecka, zespół Trubadurzy, Irena Woźniacka.
Napisał libretto do musicalu "Pinokio" na motywach baśni Carla Collodiego (muz. W. Korcz) wystawionego w teatrach muzycznych w Gdyni (reż. Bernard Szyc) i Gliwicach (reż. Paweł Gabara).
W latach 1984–1988 był dyrektorem Wydziału Kultury i Sztuki Urzędu Miasta Łodzi, a od września 1988 roku pełnił funkcję dyrektora Muzeum Miasta Łodzi.
Jest autorem albumu o Muzeum Miasta Łodzi "Pałac Muzeum" (Łódź 2003, ).

</doc>
<doc id="1271111" url="https://pl.wikipedia.org/wiki?curid=1271111" title="Francesco Durante (kompozytor)">
Francesco Durante (kompozytor)

Francesco Durante (ur. 31 marca 1684 we Frattamaggiore w Królestwie Neapolu, zm. 30 września 1755 w Neapolu) – kompozytor neapolitański, dyrektor Konserwatorium Sant’Onofrio, a następnie Maria de Loreto, jeden z przedstawicieli wielogłosowej muzyki religijnej, komponował też utwory klawesynowe. Jest reprezentatywnym przedstawicielem szkoły neapolitańskiej, choć nie skomponował żadnej opery – gatunku najważniejszego dla tej szkoły.
Życiorys.
W młodym wieku wstąpił do "Conservatorio dei poveri di Gesù Cristo" w Neapolu, gdzie pobierał nauki u Gaetano Greco. Później został uczniem Alessandro Scarlattiego w "Conservatorio di Sant’Onofrio". Przypuszczalnie uczył się też u Bernardo Pasquiniego i Giuseppe Ottavio Pitoniego w Rzymie, ale nie jest to udokumentowane. Prawdopodobnie w roku 1725 udał się do Scarlattiego do "Sant 'Onofrio" i pozostał tam aż do roku 1742, kiedy to zastąpił Nicola Porporę jako dyrektor "Conservatorio di Santa Maria di Loreto", także w Neapolu. Ten urząd piastował przez trzynaście lat, aż do swej śmierci w Neapolu. Był żonaty trzy razy.
Miejsce w historii muzyki zdobył jako pedagog. Do jego uczniów należeli m.in. Giovanni Battista Pergolesi, Niccolò Jommelli, Giovanni Paisiello, Niccolò Piccinni i Leonardo Vinci. Jako nauczyciel wymagał od wszystkich uczniów ścisłego przestrzegania reguł, w odróżnieniu od Scarlattiego, który traktował swoich uczniów jako indywidualności.
Duży zbiór dzieł Durante, składający się prawie wyłącznie z muzyki sakralnej, podarował bibliotece paryskiej Selvaggi, neapolitański kolekcjoner sztuki. Katalog można znaleźć w "Biographie universelle des musiciens" François-Joseph Fétisa. Również biblioteka cesarska w Wiedniu posiada cenny zbiór rękopisów kompozytora. Do najważniejszych należą dwa requiem, kilka mszy (najbardziej oryginalna to Msza Pastoralna na cztery głosy) oraz Lamentacje Jeremiasza.
Ponieważ Durante nigdy nie komponował utworów scenicznych, zyskał reputację jako kompozytor muzyki sakralnej. Uznawany za jednego z najlepszych kompozytorów kościelnych stylu i epoki, może być też uważany za założyciela szkoły sentymentalnej włoskiej muzyki kościelnej. Niemniej jednak Johann Adolf Hasse sprzeciwiał się uznawaniu kompozytora za największego harmonistę Włoch, który to tytuł przyznaje Alessandro Scarlattiemu.

</doc>
<doc id="1271112" url="https://pl.wikipedia.org/wiki?curid=1271112" title="Utah (jezioro)">
Utah (jezioro)

Utah Lake – jezioro w USA, w Wielkiej Kotlinie, o powierzchni 392 km². Jest ono jedną z pozostałości jeziora Bonneville.
Jezioro Utah zasila, poprzez rzekę Jordan, Wielkie Jezioro Słone. Nad jego brzegami znajduje się park stanowy.
Wody jeziora wykorzystywane są do nawadniania pól uprawnych. Jest także używane w celach rekreacyjnych – uprawia się na nim sporty wodne, takie jak kajakarstwo, żeglarstwo, a także łowi ryby (głównie sumokształtne, sandacza amerykańskiego, "Morone chrysops" i ryby z rodzaju "Micropterus").

</doc>
<doc id="1271121" url="https://pl.wikipedia.org/wiki?curid=1271121" title="Thomas D’Urfey">
Thomas D’Urfey

Thomas d’Urfey (ur. w 1653, zm. 26 lutego 1723) – angielski pisarz, wywodził się z francuskiej rodziny emigranckiej, napisał bardzo liczne, ongiś wielce popularne pieśni polityczne i miłosne (muzykę tworzyli do nich Henry Purcell, John Blow i Farmer), oraz 32 sztuki dramatyczne, m.in. bardzo swawolne komedie np. „Madam Fickle” (1677) i „Sir Barnaby Whig” (1681).

</doc>
<doc id="1271124" url="https://pl.wikipedia.org/wiki?curid=1271124" title="Twardziele">
Twardziele

Twardziele – albański film fabularny z roku 1970 w reżyserii Gëzima Erebary. Jeden z pierwszych filmów albańskich przeznaczonych dla widowni dziecięcej.
Opis fabuły.
Ilir jest rozpieszczonym przez rodziców egoistą, mieszkającym w Tiranie. Różni się tym od swoich kolegów, którzy z pełnym zaangażowaniem pracują dla wspólnego dobra. Przełomem w życiu Ilira jest wyjazd z grupą alpinistów w góry północnej Albanii. Dzięki temu doświadczeniu spojrzy na swoje życie z innej perspektywy.

</doc>
<doc id="1271125" url="https://pl.wikipedia.org/wiki?curid=1271125" title="Osiedle 2 Pułku Lotniczego">
Osiedle 2 Pułku Lotniczego



</doc>
<doc id="1271129" url="https://pl.wikipedia.org/wiki?curid=1271129" title="Don’s Plum">
Don’s Plum

Don’s Plum – amerykańsko-szwedzko-duński film niezależny z 2001 roku.
Film kręcono w Los Angeles (Kalifornia, USA) w latach 1995-1996.
Fabuła.
Seks, narkotyki, tajemnice, a przede wszystkim przyjaźń. Grupa przyjaciół spotyka się w każdą sobotę w jednej z ulubionych knajp. Chcą pogadać, pośmiać się, poderwać dziewczyny. Są głodni wrażeń, bezczelni i zagubieni w pozornej wolności od zakazów. Prawdziwy obraz młodego pokolenia, które z nikim nie może się dogadać lecz ma przekonanie, że kiedyś, gdzieś, jakoś wszystko będzie OK.

</doc>
<doc id="1271130" url="https://pl.wikipedia.org/wiki?curid=1271130" title="Tachikawa">
Tachikawa

 – miasto w Japonii, położone na przedmieściach Tokio, na wyspie Honsiu. Ma powierzchnię 24,36 km2 . W 2020 r. mieszkało w nim 187 089 osób, w 92 301 gospodarstwach domowych (w 2010 r. 179 503 osoby, w 81 813 gospodarstwach domowych).
Tachikawa uzyskała prawa miejskie 1 grudnia 1940 roku. Po II wojnie światowej mieściła się tu baza United States Air Force. Została ona przekazana władzom japońskim w 1977 roku.

</doc>
<doc id="1271131" url="https://pl.wikipedia.org/wiki?curid=1271131" title="Novo millennio ineunte">
Novo millennio ineunte

Novo millennio ineunte − list apostolski papieża Jana Pawła II, wydany na zakończenie Roku Jubileuszowego 2000, wydany 6 stycznia 2001.
W liście tym papież wylicza największe wyzwania stojące przed Kościołem katolickim w trzecim tysiącleciu:

</doc>
<doc id="1271134" url="https://pl.wikipedia.org/wiki?curid=1271134" title="Roy Mason">
Roy Mason

Roy Mason, baron Mason of Barnsley (ur. 18 kwietnia 1924 w Royston, zm. 20 kwietnia 2015) – brytyjski polityk, członek Partii Pracy, minister w rządach Harolda Wilsona i Jamesa Callaghana.
Wychowywał się w Barnsley w południowym Yorkshire. W wieku 14 lat rozpoczął pracę w kopalni. Pracował tam do 1953, kiedy to dostał się do Izby Gmin po wygraniu wyborów uzupełniających w okręgu Barnsley. W latach 1960–1964 był mówcą Opozycji na tematy związane z polityką wewnętrzną, obronnością oraz polityką urzędów pocztowych. Po wygranej laburzystów w 1964 został ministrem stanu przy Zarządzie Handlu. W latach 1967–1968 był młodszym ministrem w departamencie obrony odpowiedzialnym za zaopatrzenie armii. W 1968 został poczmistrzem generalnym.
W 1968 został członkiem gabinetu jako minister mocy. W 1969 został przewodniczącym Zarządu Handlu. Na tym stanowisku pozostał do wyborczej porażki Partii Pracy w 1970. Po powrocie laburzystów do władzy w 1974 został ministrem obrony. Na tym stanowisku odpowiadał za wprowadzenie oddziałów SAS do północnoirlandzkiego hrabstwa South Armagh. W 1976 został ministrem ds. Irlandii Północnej.
Stojąc na czele Northern Ireland Office musiał zmierzyć się z narastającą falą ataków terrorystycznych ze strony IRA. Mimo umieszczenia w prowincji dodatkowych oddziałów wojska w ciągu całego 1976 w Irlandii Północnej zginęło 296 ludzi. W kolejnych latach liczba ofiar śmiertelnych konfliktu zmalała do 112 w 1977, 81 w 1978 i 113 w 1979. Mason zrezygnował z militarnego i politycznego rozwiązania konfliktu. Wprowadził zasadę "sprawiedliwość dla wszystkich: równość wobec prawa oraz traktowanie republikańskiego terroryzmu wyłącznie jako zagrożenie dla bezpieczeństwa".
Po wyborczej porażce laburzystów w 1979 stał się obiektem nacisku ze strony lewego skrzydła Partii Pracy w swoim okręgu wyborczym. Po rozłamie partii w 1981 nie przeszedł do Partii Socjaldemokratycznej, założonej przez przedstawicieli prawego skrzydła partii. Po likwidacji jego okręgu wyborczego w 1983 Mason wystartował w wyborach w okręgu Barnsley Central. W Izbie Gmin zasiadał jeszcze przez jedną kadencję. W 1987 otrzymał dożywotni tytuł parowski barona Mason of Barnsley i zasiadł w Izbie Lordów.

</doc>
<doc id="1271135" url="https://pl.wikipedia.org/wiki?curid=1271135" title="Tillandsia">
Tillandsia



</doc>
<doc id="1271137" url="https://pl.wikipedia.org/wiki?curid=1271137" title="Karnawał dusz">
Karnawał dusz

Karnawał dusz (tytuł oryg. "Carnival of Souls", alternat. tytuł polski Karnawał umarłych) − amerykański filmowy horror z 1962 roku.
Fabuła.
Mary Henry uległa poważnemu wypadkowi, ale uszła z życiem. Stara się dojść do siebie i przyjmuje posadę organistki w kościele. Zaczyna prześladować ją tajemniczy, upiorny mężczyzna.
Główne role.
i inni.
Opinie.
Albert Nowicki ("His Name is Death") podsumował film, pisząc: "Opowieść o niezrozumieniu i gniewie egzystencjalnym, kuriozum, pełne dziwacznych zależności, niekiedy wręcz eksperymentalne w formie i treści. Aspołeczny, pasywny stosunek Mary do życia stawia filary ciekawych kontekstów scenariuszowych, choć wiele się z tej podbudowy nie wywiązuje. Najlepiej traktować "Karnawał..." jako marę senną, przełożoną na duży ekran, jako wariację na temat "Wampira" Carla Theodora Dreyera."

</doc>
<doc id="1271138" url="https://pl.wikipedia.org/wiki?curid=1271138" title="Osiedle interwencyjne w Krakowie">
Osiedle interwencyjne w Krakowie



</doc>
<doc id="1271139" url="https://pl.wikipedia.org/wiki?curid=1271139" title="Korpus Obrony Ojczyzny">
Korpus Obrony Ojczyzny

Korpus Obrony Ojczyzny (lit. Tėvynės Apsaugos Rinktinė, TAR), zwany też Żmudzką Armią Obrony – ochotnicza kolaboracyjna formacja zbrojna złożona z Litwinów w służbie armii niemieckiej pod koniec II wojny światowej.
Latem 1944 r. z inicjatywy 2 litewskich oficerów kpt. I. Jatulisa i kpt. Jonasa Čėsny została sformowana ochotnicza formacja zbrojna pod nazwą Tėvynės Apsaugos Rinktinė. W jej skład weszli Litwini z tych kolaboracyjnych jednostek policyjnych i wojskowych, które nie zostały jeszcze odesłane do Niemiec lub rozformowane. Korpus składał się z dwóch pułków, którymi dowodzili litewscy oficerowie. Na czele korpusu stał jednak Niemiec płk (następnie gen. mjr) Hellmuth Mäder. Służył w nim w 2 pułku przyszły prezydent Litwy Valdas Adamkus. Oddziały TAR objęły pozycje obronne w rejonie wioski Papile. 7 października 1944 r. linia frontu została przerwana przez Armię Czerwoną. Większość korpusu została zniszczona w okolicach miejscowości Mažeikiai podczas osłaniania odwrotu wojsk niemieckich. Resztki wycofały się wraz z oddziałami niemieckimi do Prus Wschodnich, gdzie sformowano na ich bazie litewski batalion saperski w składzie ośmiu kompanii. Stacjonował on na wybrzeżu Bałtyku. Następnie znalazł się w tzw. Worku Kurlandzkim. Ranni żołnierze batalionu byli ewakuowani morzem do Lubeki, pozostali zaś zginęli w ciężkich walkach z Armią Czerwoną lub przeszli do walki partyzanckiej w lasach.

</doc>
<doc id="1271140" url="https://pl.wikipedia.org/wiki?curid=1271140" title="Obelisk Wernera von Fritscha">
Obelisk Wernera von Fritscha

Obelisk Wernera von Fritscha – obelisk ku czci poległego w czasie kampanii wrześniowej generała Wehrmachtu Wernera von Fritscha, który znajdował się przy dzisiejszej ulicy Łodygowej w dzielnicy Targówek na Zaciszu w Warszawie. Zniszczony we wrześniu 1944 roku. 
Historia.
Śmierć Fritscha.
W czasie obrony Warszawy 22 września 1939 przednie stanowiska niemieckiego 12. Pułku Artylerii operującego w rejonie Ząbek, do którego przydzielony był generał von Fritsch, znajdowały się przy nieczynnej rzeźni na Lewinowie, około 800 metrów przez podmokłe łąki od najbliższych zabudowań i około jednego kilometra od granicy miasta. Na skraju linii zabudowy od strony Pragi znajdowały się polskie stanowiska 80. Pułku Piechoty z 20. Dywizji Piechoty. Ówczesna zabudowa Zacisza była dość rzadka i nieliczna – przy końcu ulicy Bukowieckiej (w tym czasie Wawerskiej) znalazła się przednia linia polskiej obrony, nieco w bok od ulicy Radzymińskiej. Punkt obserwacyjny znajdował się przy ulicy Wawerskiej 17 w domu Zygmunta Poraja. Polski obserwator zauważył przez lornetkę ruch pod murami rzeźni oraz niemieckiego oficera z czerwonymi wyłogami. Z polskiej strony oddano serię z ckm-u, w wyniku której odłamek trafił von Fritscha w tętnicę nogi. Rana okazała się być śmiertelna.
Odsłonięcie obelisku.
Jesienią 1939 po kapitulacji Warszawy w pobliżu miejsca śmierci generała Niemcy zbudowali obelisk ku jego czci, a wokół założyli ogródek otoczony murkiem. W rocznicę śmierci Wehrmacht organizował tu uroczystości z udziałem orkiestr wojskowych. 
Zniszczenie obelisku.
Obelisk został zniszczony przez radziecki czołg we wrześniu 1944 w trakcie walk o Pragę.

</doc>
<doc id="1271141" url="https://pl.wikipedia.org/wiki?curid=1271141" title="Okręg wyborczy Barnsley">
Okręg wyborczy Barnsley

Okręg wyborczy Barnsley powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Barnsley w południowym Yorkshire. Został zniesiony w 1983 r.

</doc>
<doc id="1271142" url="https://pl.wikipedia.org/wiki?curid=1271142" title="Tacloban">
Tacloban

Tacloban – miasto portowe na Filipinach, w regionie Wschodnie Visayas, na wyspie Leyte. W 2010 roku miasto to zamieszkiwało 221 174 osób.
8 listopada 2013 roku miasto zostało poważnie zniszczone przez tajfun Haiyan. Zniszczenia objęły ok. 80 procent miasta, zostało ono "de facto" odcięte od świata.
W mieście rozwinął się przemysł spożywczy oraz odzieżowy.

</doc>
<doc id="1271145" url="https://pl.wikipedia.org/wiki?curid=1271145" title="Okręg wyborczy Barnsley Central">
Okręg wyborczy Barnsley Central

Okręg wyborczy Barnsley Central powstał w 1983 i wysyła do brytyjskiej Izby Gmin jednego deputowanego. Okręg obejmuje większą część miasta Barnsley w południowym Yorkshire.

</doc>
<doc id="1271148" url="https://pl.wikipedia.org/wiki?curid=1271148" title="L.U.C.">
L.U.C.

L.U.C., właściwie Łukasz Rostkowski (ur. 16 października 1981) – polski raper, beatbokser i producent muzyczny, a także reżyser teledysków, związany z Wrocławiem. Założyciel, frontman i współproducent projektu muzycznego Kanał Audytywny. Członek Akademii Fonograficznej ZPAV.
Autor wielu konceptualnych albumów i projektów. Za nowatorskie łączenie dziedzin i gatunków otrzymał w 2010 r. Paszport „Polityki”. Współpracował ze Zbigniewem Namysłowskim, Michałem Urbaniakiem, Rahimem, Fokusem, Leszkiem Możdżerem, Marią Peszek, Urszulą Dudziak, Andrzejem Smolikiem, Motion Trio, a także w ramach promowanej idei „Podaj Dalej” z wieloma młodymi producentami, którym pomagał zadebiutować – Ńemy, Pmx.
Z wykształcenia magister nauk prawnych, absolwent Wydziału Prawa, Administracji i Ekonomii Uniwersytetu Wrocławskiego. W 2011 roku Rostkowski został sklasyfikowany na 23. miejscu listy 30 najlepszych polskich raperów według magazynu Machina.
Kariera muzyczna.
W 2003 roku wraz z Bartłomiejem „Spaso” Spasowskim utworzył zespół pod nazwą Kanał Audytywny. Rok później, 2 maja we wrocławskim klubie Metropolis odbył się pierwszy koncert zespołu. Tego samego roku ukazał się także pierwszy nielegal zespołu zatytułowany "Spasoasekuracja".
W 2004 roku nakładem MTJ ukazał się drugi album pt. "Płyta skirtotymiczna". Następnie, 27 października 2005 roku nakładem 2.47 Records ukazał się trzeci album zespołu pt. "Neurofotoreceptoreplotyka jako magia bytu". Materiał uzyskał nominację do nagrody polskiego przemysłu fonograficznego „Fryderyka” 2005 w kategorii „album roku hip-hop/R&amp;B”. Wkrótce potem zespół zawiesił działalność w związku z decyzją o podjęciu solowej działalności artystycznej przez Rostkowskiego.
19 czerwca 2006 roku ukazał się debiutancki album solowy rapera pt. "Haelucenogenoklektyzm". Gościnnie w nagraniach wzięli udział m.in. pianista Leszek Możdżer oraz Igor Pudło znany z duetu producenckiego Skalpel. 19 października 2007 roku został wydany album nagrany w duecie przez Rostkowskiego i Sebastiana „Rahima” Salberta zatytułowany "Homoxymoronomatura".
17 listopada 2008 roku ukazał się album pt. "Planet L.U.C". Wydawnictwo multimedialne łączące w sobie cztery dziedziny sztuki: muzykę, film, literaturę oraz grafikę. Albumowi muzycznemu towarzyszą: film stworzony przez Piotra Bartosa, ukazujący świat widziany oczami L.U.C.-a i, książeczka, stylizowana na serię "Poczytaj mi mamo" o tytule "Porymuj mi Lucu". Także w 2008 roku ukazało się koncertowe wydawnictwo DVD pt. "Homoxymoronomatura Live" zrealizowane z Rahimem.
17 września 2009 roku w dzień 70. rocznicy wkroczenia wojsk radzieckich na terytorium Polski ukazał się album "39/89 – Zrozumieć Polskę". Płyta w formie słuchowiska stanowiła prezentację nieodległej historii Polski. Muzyka z tego albumu łączy w sobie elementy muzyki filmowej, kameralnej, jazzowej, aż po muzykę konkretną i elektronikę. Stanowi ona m.in. tło dla głosów Józefa Becka, Adolfa Hitlera, Stefana Starzyńskiego, poprzez partyjnych dygnitarzy, po Jana Pawła II czy Lecha Wałęsę. Wszystko to oplatają skrecze Dawida Szczęsnego. Słuchowisko miało swoją oficjalną premierę o godzinie 22.00 17 września 2009 na antenie radiowej Trójki. W lipcu 2010 roku album został nominowany do nagrody Superjedynki w kategorii „Płyta hip hop”.
W maju 2010 roku ukazał się w limitowanej edycji dwupłytowy album "Planet LUC – Energocyrkulacje", na którym znajdują się remixy utworów z "Planet L.U.C" w wykonaniu młodych muzyków (m.in. Spaso, White House). Wydanie albumu było częścią inicjatywy Rostkowskiego "Podaj dalej". 22 października także 2010 roku ukazał się kolejny album Rostkowskiego zatytułowany "PyyKyCyKyTyPff". Nagrania ukazały się wytwórni muzycznej EMI Music Poland. Wszystkie utwory zostały zrealizowane bez zastosowania instrumentów muzycznych. Zastąpił je modulowany głos rapera. W ramach promocji do utworu „Kto jest ostatni?” został zrealizowany teledysk, który wyreżyserował L.U.C. Gościnnie w kompozycji wystąpił raper Abradab.
19 maja 2011 roku ukazał się drugi album rapera z cyklu "Zrozumieć Polskę", a zatytułowany "Warsaw WAR/SAW. Zrozumieć Polskę". Jest to słuchowisko zrealizowane przez Łukasza Rostkowskiego we współpracy z Muzeum Powstania Warszawskiego. W zamyśle artysty przedstawia ono kontrowersyjny zryw od zupełnie dotąd nieznanej – humorystyczno-groteskowej strony. Tego samego roku w ramach happeningu na wrocławskim Gaju stworzył ruch „Pospolite ruszenie”, który miał na celu inicjację dialogu na temat estetyki przestrzeni publicznej i „elewacyjnej wysypki” polskich blokowisk. Zorganizował także Dzień Słowa „Rymoliryktando” – festiwal promujący wartości języka i dotrzymywania danego słowa.
22 października ukazał się album pt. "Kosmostumostów", opowiadający jedną historię poprzez komiks, album muzyczny, murale miejskie i koncerty, a także spektakle. Tematem albumu jest biografia L.U.C.-a na tle jego życia we Wrocławiu, „Mieście Stu Mostów”.
W 2015 roku z Janem Feat’em założył pod patronatem Europejskiej Stolicy Kultury Wrocław 2016 – REBEL BABEL ENSEMBLE – transkulturowy, międzynarodowy big-band, nieograniczoną orkiestrę orkiestr dętych, w której zagrało już kilka tysięcy muzyków z całej Europy. RBE ma swoje oddziały m.in. w Polsce, Czechach, Szwecji, Portugalii, Hiszpanii, Niemczech oraz na Słowacji. W RBE studenci i amatorzy z różnych krajów mają okazję wymieniać energię i koncertować z zawodowcami i gwiazdami m.in. z Grubsonem, Kayah, Kalibrem 44, Czesławem Mozilem, Melą Koteluk, Promoe i Rapsusklei.
Za swoje prace, a także za charyzmę, oryginalne performensy i edukacyjne projekty społeczne takie jak promujące kulturę języka – Rymoliryktando czy estetykę przestrzeni publicznej Pospolite Ruszenie – L.U.C. otrzymał wiele nagród i nominacji kulturalnych (m.in. FRYDERYKI 05'07'08, PASZPORTY POLITYKI, YACHY, GWARANCJE TVP KULTURY, „WARTO” GAZETY WYBORCZEJ, „ALE SZTUKA!”).
Komponował i nagrywał z wieloma wybitnymi instrumentalistami i wokalistami m.in. z wybitną wokalistką jazzową Urszulą Dudziak, z Michałem Urbaniakiem, Zbigniewem Namysłowskim, Leszkiem Możdżerem, Pokahontaz, Kalibrem 44, Marią Peszek, Krystyną Prońko, Grubsonem, Promoe, Rapsusklei i islandzkim Mum. Na żywo supportował zaś m.in. TRICKIEGO, THE PRODIGY, TALIBA KWELI, COLDCUTA, MASSIVE ATTACK i wielu innych światowej klasy artystów.
W 2018 roku pojawiła się płyta GOOD L.U.C.K, na której artysta spotkał ze sobą muzyków (Sarsa, Bovska, Gutek, DJ FEEL-X, Robert Cichy, Laboratorium Pieśni) i aktorów (Katarzyna Figura, Wojciech Mecwaldowski, Tomasz Kot, Arek Jakubik, Karolina Czarnecka).

</doc>
<doc id="1271149" url="https://pl.wikipedia.org/wiki?curid=1271149" title="Małe kobietki (ujednoznacznienie)">
Małe kobietki (ujednoznacznienie)



</doc>
<doc id="1271151" url="https://pl.wikipedia.org/wiki?curid=1271151" title="Tysiąc akrów krzywd">
Tysiąc akrów krzywd

Tysiąc akrów krzywd – amerykański dramat obyczajowy z 1997 roku na podstawie powieści Jane Smiley.
Nagrody i nominacje.
Złote Globy 1997

</doc>
<doc id="1271152" url="https://pl.wikipedia.org/wiki?curid=1271152" title="Ślady (film)">
Ślady (film)

Ślady (tyt. oryg. Gjurma) – albański film fabularny z roku 1970 w reżyserii Kristaqa Dhamo. Film powstał w okresie intensywnej walki ideologicznej, która toczyła się w Albanii od połowy lat 60. Jednym z głównych obiektów ataku w tym czasie byli intelektualiści i ludzie tzw. wolnych zawodów, którzy odrzucali postawę altruizmu i zaangażowania na rzecz społeczeństwa.
Fabuła.
Dr Artan jest utalentowanym lekarzem, zadowolonym ze swoich sukcesów. Z czasem własne sukcesy stają się dla niego na tyle ważne, że coraz bardziej ulega drobnomieszczańskim nawykom i oddala się od realnych problemów, którymi żyją albańscy robotnicy. Jego postawa powoduje, że coraz bardziej oddala się od swoich kolegów z pracy i coraz trudniej porozumieć mu się z własną rodziną. Załamany popełnia samobójstwo.
Film realizowano w okolicach Puki, w Kawai oraz w szpitalu nr 2 w Tiranie.

</doc>
<doc id="1271154" url="https://pl.wikipedia.org/wiki?curid=1271154" title="Ghaxaq">
Ghaxaq



</doc>
<doc id="1271155" url="https://pl.wikipedia.org/wiki?curid=1271155" title="Flaga Łobza">
Flaga Łobza

Flaga Łobza – jeden z symboli miasta Łobez oraz gminy Łobez w postaci flagi ustanowiona uchwałą rady miejskiej nr XXXIII/257/2017 z 31 sierpnia 2017.
Wygląd i symbolika.
Flaga została zaprojektowana jako płat tkaniny podzielony na trzy równe, równoległe i poziome pasy, kolejno od góry: czerwony, żółty i zielony.
Historia.
Do roku 2017 flaga Łobza składała się z trzech ułożonych poziomo pasów, kolejno od góry: żółtego, zielonego i czerwonego i do złudzenia przypominała flagę Litwy.

</doc>
<doc id="1271156" url="https://pl.wikipedia.org/wiki?curid=1271156" title="Tagawa">
Tagawa

 – miasto w Japonii, w prefekturze Fukuoka, na wyspie Kiusiu.
Tagawa było historycznie miastem węglowym i łatwo rozpoznawalnym dzięki dwóm wysokim kominom zlokalizowanym w pobliżu stacji kolejowej . Obecnie rozwinięte branże w Tagawie obejmują produkcję wapienia i cementu.
Historia.
Miasto powstało 3 listopada 1943 roku w wyniku połączenia dwóch miejscowości i (z powiatu Tagawa).
Populacja.
Zmiany w populacji Tagawy w latach 1970–2015:

</doc>
<doc id="1271157" url="https://pl.wikipedia.org/wiki?curid=1271157" title="Ħal Għaxaq">
Ħal Għaxaq



</doc>
<doc id="1271161" url="https://pl.wikipedia.org/wiki?curid=1271161" title="Bruce Millan">
Bruce Millan

Bruce Millan (ur. 5 października 1927 w Dundee, zm. 21 lutego 2013 w Glasgow) – brytyjski i szkocki polityk, komisarz europejski, członek Partii Pracy, minister w rządzie Jamesa Callaghana.
Życiorys.
Wykształcenie odebrał w Harris Academy w Dundee. W 1959 został wybrany do Izby Gmin jako reprezentant okręgu Glasgow Craigton. Okręg ten reprezentował do jego likwidacji w 1983. Następnie przeniósł się do okręgu Glasgow Govan. Po zwycięstwie Partii Pracy w 1964 został podsekretarzem stanu ds. sił powietrznych w ministerstwie obrony. W latach 1966–1970 był podsekretarzem stanu w ministerstwie ds. Szkocji. W latach 1976–1979 był ministrem ds. Szkocji w rządzie Callaghana.
Z miejsca w Izbie Gmin zrezygnował w 1988 i objął stanowisko komisarza europejskiego ds. polityki regionalnej w komisji Delorsa (1989) na tym stanowisku pozostał do 1995. W latach 1999–2001 stał na czele komisji Millana, która miała za zadanie opracować projekt reform dotyczących ochrony zdrowia psychicznego w Szkocji.

</doc>
<doc id="1271162" url="https://pl.wikipedia.org/wiki?curid=1271162" title="Goo Goo Dolls (album)">
Goo Goo Dolls (album)

Goo Goo Dolls – pierwszy album studyjny amerykańskiego zespołu Goo Goo Dolls, wydany w 1987 przez małą, niezależną wytwórnię płytową Mercenary Records. Płyta została nagrana w ciągu trzech dni w studiu Trackmaster Audio w Buffalo oraz wyprodukowana przez członków grupy zimą 1986. Budżet przeznaczony na to wydawnictwo wynosił 750 $, a jego nakład osiągnął zaledwie 2500 egzemplarzy. Na okładce znalazł się błąd – zamieniono miejscami utwory ""Sunshine Of Your Love" i "I’m Addicted". Wkrótce po ukazaniu się albumu wytwórnia Mercenary zbankrutowała. Późniejszy wydawca zespołu, Metal Blade Records, w 1991 i 1994 wypuścił reedycje płyty, zmieniając jej tytuł na "First Release" oraz zastępując wcześniejszą okładkę albumu nową. Na wydawnictwie tym głównym wokalistą jest Robby Takac.
Dwa utwory z tej płyty znalazły się na późniejszych kompilacjach zespołu. Na "Ego, Opinion, Art &amp; Commerce" zawarto piosenkę "I'm Addicted", a "" zawiera kompozycję "Torn Apart"".

</doc>
<doc id="1271163" url="https://pl.wikipedia.org/wiki?curid=1271163" title="Wojna i pokój (miniserial)">
Wojna i pokój (miniserial)



</doc>
<doc id="1271165" url="https://pl.wikipedia.org/wiki?curid=1271165" title="Okręg wyborczy Glasgow Craigton">
Okręg wyborczy Glasgow Craigton

Okręg wyborczy Glasgow Craigton powstał w 1955 r. i wysyłał do brytyjskiej Izby Gmin jednego deputowanego. Okręg obejmował dzielnicę Craigton na południowo-zachodnich przedmieściach Glasgow. Został zlikwidowany w 1983 r.

</doc>
<doc id="1271166" url="https://pl.wikipedia.org/wiki?curid=1271166" title="Out of stock">
Out of stock

Out of Stock – z ang. braki towarowe. Często zwane skrótowo OOS. Pojęcie związane z handlem detalicznym, oznaczające krótko- lub długotrwały brak produktu na półce w sklepie, przez co nie jest on dostępny dla potencjalnego nabywcy. Długoterminowy brak produktów prowadzi do strat finansowych, a w przypadku produktów istotnych dla konsumenta (o relatywnie dużym poziomie lojalności), może spowodować zmianę miejsca zakupu. Powody OOS mogą być różne: niewłaściwy (zbyt mały w stosunku do sprzedaży) zapas towaru na półce, braki u producenta, blokada dostaw do detalisty np. z powodu przeterminowanych płatności, towar leżący w magazynku sklepowym, nie wyłożony na półkę. Przeciwdziałanie brakom towarowym jest jednym z istotniejszych elementów dojrzałej współpracy dostawcy i detalisty

</doc>
<doc id="1271167" url="https://pl.wikipedia.org/wiki?curid=1271167" title="Kikugawa">
Kikugawa

 – miasto w Japonii, w prefekturze Shizuoka (środkowe Honsiu).
Położenie.
Miasto leży w zachodniej części prefektury Shizuoka. Miasto graniczy z Shimadą, Kakegawą, Omaezaki i Makinoharą w prefekturze Shizuoka.
Historia.
Miasto powstało 17 stycznia [2005roku, z połączenia Kikugawy i miasteczka Ogasy.

</doc>
<doc id="1271168" url="https://pl.wikipedia.org/wiki?curid=1271168" title="Pochrzynowate">
Pochrzynowate

Pochrzynowate ("Dioscoreaceae" R. Br.) – rodzina roślin z rzędu pochrzynowców ("Dioscoreales"). Występują na obszarach podzwrotnikowych.
Systematyka.
Pozycja pochrzynowatych w obrębie rzędu pochrzynowców ("Dioscoreales") jest następująca:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Lilianae" Takht., rząd pochrzynowce ("Dioscoreales" Hook.f.), rodzina pochrzynowate ("Dioscoreaceae" R. Br.).
W przeszłości był tu także włączany rodzaj krąpiel ("Tacca") obecnie wyłączany w monotypową rodzinę krąpielowatych ("Taccaceae").

</doc>
<doc id="1271169" url="https://pl.wikipedia.org/wiki?curid=1271169" title="Dioscoreaceae">
Dioscoreaceae



</doc>
<doc id="1271170" url="https://pl.wikipedia.org/wiki?curid=1271170" title="Dioscorea">
Dioscorea



</doc>
<doc id="1271171" url="https://pl.wikipedia.org/wiki?curid=1271171" title="Taizhou (Zhejiang)">
Taizhou (Zhejiang)

Taizhou (chiń. 台州; pinyin: "Tāizhōu") – miasto o statusie prefektury miejskiej we wschodnich Chinach, w prowincji Zhejiang, przy ujściu rzeki Ling Jiang do Morza Wschodniochińskiego. W 2010 roku liczba mieszkańców miasta wynosiła 154 458. Prefektura miejska w 1999 roku liczyła 5 878 620 mieszkańców. Ośrodek różnorodnego przemysłu z rozwijającymi się nowoczesnymi kompleksami agroprzemysłowymi, w tym marikulturą i rybołówstwem. Siedziba rzymskokatolickiej diecezji.

</doc>
<doc id="1271173" url="https://pl.wikipedia.org/wiki?curid=1271173" title="Okręg wyborczy Glasgow Govan">
Okręg wyborczy Glasgow Govan

Okręg wyborczy Glasgow Govan powstał w 1885 r. i wysyłał do brytyjskiej Izby Gmin jednego deputowanego. Okręg obejmował dzielnicę Govan w Glasgow. Został zlikwidowany w 2005 r.

</doc>
<doc id="1271175" url="https://pl.wikipedia.org/wiki?curid=1271175" title="Jan Harabaszewski">
Jan Harabaszewski

Jan Harabaszewski (ur. 1875, zm. 1943) – absolwent Wydziału Chemii Technicznej Szkoły Politechnicznej we Lwowie. Nauczyciel chemii w Gimnazjum im. T.Czackiego w Warszawie, adiunkt Szkoły Głównej Gospodarstwa Wiejskiego.
Twórca metodyki chemii w szkolnictwie polskim. Jego przewodnim celem było nauczanie chemii poprzez eksperyment uczniowski. Uważał, że chemia jest najlepszą szkołą myślenia indukcyjnego i rozwija osobowość ucznia.
Był redaktorem czasopisma dla nauczycieli „Fizyka i Chemia”, w 1936 roku wydał swą najważniejszą pracę „Dydaktyka chemii”. Założyciel i pierwszy przewodniczący (1924-1926) Sekcji Dydaktycznej Polskiego Towarzystwa Chemicznego.
Pochowany na cmentarzu Powązkowskim w Warszawie (kwatera 215-2-13/14).
Jego imieniem nazwany jest medal przyznawany od 1990 przez Polskie Towarzystwo Chemiczne za wybitne osiągnięcia związane z dydaktyką chemii oraz za działalność popularyzatorską w tej dziedzinie.

</doc>
<doc id="1271177" url="https://pl.wikipedia.org/wiki?curid=1271177" title="Jed (album)">
Jed (album)

Jed – drugi album studyjny amerykańskiego zespołu Goo Goo Dolls, wydany w 1989 przez wytwórnię Enigma / Death Records. Został zarejestrowany w studiu Trackmaster Audio w Buffalo. Tytuł płyty pochodzi od imienia Jeda Jacksona, który stworzył jej okładkę. Jest to pierwszy album, na którym usłyszeć można Johnny'ego Rzeznika jako wokalistę – samodzielnie wykonuje on dwa utwory: ""Up Yours" i "James Dean" (na „Goo Goo Dolls” Rzeznik udzielił tylko wokalu wspomagającego). Ponadto jeden z utworów, "Down On The Corner", został wykonany gościnnie przez współpracującego z grupą Lance'a Diamonda. Większość materiału z "Jed" została jednak zaśpiewana przez Robby'ego Takaca. Kolejny wydawca formacji, Metal Blade Records, w 1994 wypuścił reedycję płyty.
Dwa utwory z tego albumu znalazły się na późniejszych kompilacjach zespołu. Na "Ego, Opinion, Art &amp; Commerce" zawarto piosenkę "Up Yours"", a "" zawiera kompozycję „No Way Out”.

</doc>
<doc id="1271178" url="https://pl.wikipedia.org/wiki?curid=1271178" title="Borcke">
Borcke

Ród von Borcke, w polskich opracowaniach także von Borck i Borkowie – zachodniopomorski ród szlachecki. 
Najstarsze przekazy dotyczące rodu pochodzą z XII wieku. Za protoplastę rodziny uchodzi Borko I. Zapewne był on, podobnie jak jego syn Przybysław, możnowładcą pochodzenia słowiańskiego służącym książętom pomorskim. Przybysław i jego ojciec znani są z dokumentu z 1186/7, w którym Przybysław nazwany w nim "Pribislaus filius Borconis" wspomniany został jako świadek sądowy.
Miejsca.
Miejsca związane z rodem Borków:

</doc>
<doc id="1271179" url="https://pl.wikipedia.org/wiki?curid=1271179" title="Juliusz Franciszek Leo">
Juliusz Franciszek Leo



</doc>
<doc id="1271182" url="https://pl.wikipedia.org/wiki?curid=1271182" title="Order Zasługi Badenii-Wirtembergii">
Order Zasługi Badenii-Wirtembergii

Order Zasługi Badenii-Wirtembergii (niem. "Verdienstorden des Landes Baden-Württemberg"), do 2009 Medal Zasługi Badenii-Wirtembergii ("Verdienstmedaille des Landes Baden-Württemberg") – odznaczenie za zasługi dla kraju związkowego RFN Badenii-Wirtembergii.
Historia.
Odznaczenie zostało ustanowiony jako medal 26 listopada 1974 przez prezesa Rady Ministrów Badenii-Wirtembergii jako „nagroda za wybitne zasługi dla kraju Badenii-Wirtembergii jego ludności, szczególnie w dziedzinach politycznej, społecznej, kulturalnej i gospodarczej”. Może być nadawany także cudzoziemcom. Grono żyjących odznaczonych medalem nie może przekroczyć liczby 1000 osób. Uprawnienia do podania kandydatury do odznaczenie mają: marszałek landtagu, ministrowie rządu krajowego oraz wszyscy obywatele kraju federalnego, którzy mogą składać wnioski poprzez lokalnych burmistrzów i landratów (starostów), ci zaś je opiniują i skierowują do rządu krajowego. Odznaczenia otrzymać nie mogą osoby skazane za przestępstwo, medal może być odebrany decyzją prezesa Rady Ministrów, jeśli posiadacz popełni przestępstwo. Nie można go też otrzymać za działalność gospodarczą we własnej firmie.
Insygnia.
Pierwotna oznaka to jednoklasowy medal o średnicy 26 mm. Na awersie widnieje herb kraju Badenia-Wirtembergia, pod nim znajduje się napis: „Baden-Württemberg”. Na rewersie widnieje napis: „Für Verdienste” i stylizowana gałązka laurowa. Medal jest noszony na lewej piersi na żółtej wstędze z szerokim czarnym paskiem z prawej strony (barwy flagi Badenii-Wirtembergii), przez kobiety na damskiej kokardzie nad lewą piersią poniżej obojczyka. Od 1975 do 1980 medal był bity w złocie drugiej próby (750), od tego roku wykonywany jest w złocie szóstej próby (333).
Od 2016 order ma formę jednolitego krzyża, z umieszczonym pośrodku medalionem z godłem Badenii-Wirtembergii. Odznaka orderowa mocowana jest do wstążki wiązanej w pięciokąt (kolory wstążki nie uległy zmianie).
Odznaczeni.
Do 2007 odznaczono 1653 osoby, w 2012 order posiadało 817 osób. 
W 2007 medal otrzymał Henry Kissinger. Z obywateli polskich w 1997 wyróżniony nim został Władysław Bartoszewski, a w 2015 Jacek Zieliniewicz. Posiada go także Anne-Sophie Mutter.

</doc>
<doc id="1271187" url="https://pl.wikipedia.org/wiki?curid=1271187" title="Hold Me Up">
Hold Me Up

Hold Me Up – trzeci album studyjny amerykańskiego zespołu Goo Goo Dolls, wydany w 1990 przez Metal Blade Records. Podobnie, jak poprzednie dwa wydawnictwa, nagrany został w studiu Trackmaster Audio w Buffalo. Z płyty tej pochodzi pierwszy singiel grupy, ""There You Are", do którego powstał także ich pierwszy wideoklip. Na "Hold Me Up" Johnny Rzeznik wykonuje wiele utworów. Na tym wydawnictwie słychać jednak również wokale Robby'ego Takaca (sześć piosenek), George'a Tutuski (utwór "22 Seconds") oraz, gościnnie (podobnie jak na wcześniejszym albumie), Lance'a Diamonda (cover Prince'a "Never Take the Place Of Your Man").
W 1991 ukazała się EP-ka "Just the Way You Are", na której umieszczono studyjną wersję tytułowej piosenki oraz koncertowe wersje trzech innych piosenek z "Hold Me Up".
Pięć utworów z tego albumu znalazło się także na późniejszych kompilacjach zespołu. Na "Ego, Opinion, Art &amp; Commerce" zawarto piosenki "Just The Way You Are", "Two Days In February", "Laughing" oraz "There You Are", a "" zawiera kompozycję "Million Miles Away"".

</doc>
<doc id="1271189" url="https://pl.wikipedia.org/wiki?curid=1271189" title="Håvard Lie">
Håvard Lie

Håvard Lie (ur. 21 maja 1975) – norweski skoczek narciarski. W Pucharze Świata startował w latach 1995–2003, trzykrotnie zajmując miejsce w pierwszej dziesiątce. W mistrzostwach świata w 1997 w Trondheim zajął 28. miejsce na skoczni normalnej i 9. na dużej. Reprezentował klub Byasen IL.

</doc>
<doc id="1271191" url="https://pl.wikipedia.org/wiki?curid=1271191" title="Tai Hu">
Tai Hu

Tai Hu () – jezioro w prowincji Jiangsu we wschodniej części Chińskiej Republiki Ludowej. Jest to trzecie pod względem wielkości jezioro słodkowodne Chin.
Jego powierzchnia to 2,42 tys. km², objętość ok. 5 km³, a maksymalna głębokość to niecałe 5 m. Położone jest na wysokości 3 m n.p.m.
Uważa się, że jezioro to było w przeszłości laguną, która w holocenie została odcięta od morza. Istnieje hipoteza, że w dewonie w rejon dzisiejszego jeziora uderzył meteoryt tworząc krater uderzeniowy, którego ślady są wciąż zachowane.
Jezioro Tai Hu jest połączone z rzeką Jangcy oraz Wielkim Kanałem. Służy jako naturalny zbiornik retencyjny do nawadniania pól ryżowych, rybołówstwa oraz żeglugi.

</doc>
<doc id="1271195" url="https://pl.wikipedia.org/wiki?curid=1271195" title="Superstar Car Wash">
Superstar Car Wash

Superstar Car Wash – czwarty album studyjny amerykańskiego zespołu Goo Goo Dolls, wydany w 1993 przez Metal Blade Records. Zarejestrowany został w terminie sierpień–październik 1992 w trzech studiach: Metalworks Recording Studios w Mississauga (Ontario, Kanada), Trackmaster Recording Studios w Buffalo i Master Control Studios w Burbank (Kalifornia). Płyta zawdzięcza swój tytuł nazwie myjni samochodowej w Buffalo, której zdjęcie znajduje się na jej okładce. Z albumu tego pochodzi drugi singiel grupy, ""We Are The Normal", który powstał we współpracy Johnny'ego Rzeznika (autor muzyki) z Paulem Westerbergiem (twórca tekstu). Znajdujący się na tej płycie utwór "Fallin' Down" został wykorzystany w filmie Pauly'ego Shore'a pt. "Szalony zięć" ("Son in Law"). Wraz z "Superstar Car Wash" rozpoczął się okres dominacji Rzeznika jako głównego kompozytora i wokalisty formacji.
Dziewięć utworów z tego albumu znalazło się także na późniejszych kompilacjach zespołu. Na "Ego, Opinion, Art &amp; Commerce" zawarto piosenki "Fallin' Down", "Another Second Time Around", "Cuz You're Gone", "We Are The Normal", "Girl Right Next To Me", "Lucky Star" oraz "On The Lie", a "" zawiera kompozycje "Stop The World" i "String of Lies"".

</doc>
<doc id="1271197" url="https://pl.wikipedia.org/wiki?curid=1271197" title="Ruth Hussey">
Ruth Hussey

Ruth Carol Hussey (ur. 30 października 1911 w Providence, zm. 19 kwietnia 2005 w Newbury Park) − amerykańska aktorka, nominowana do Oscara za rolę drugoplanową w filmie "Filadelfijska opowieść".

</doc>
<doc id="1271198" url="https://pl.wikipedia.org/wiki?curid=1271198" title="Christian Gille">
Christian Gille

Christian Gille (ur. 6 stycznia 1979 w Wolfen), niemiecki kajakarz, kanadyjkarz. Mistrz olimpijski z Aten i Pekinu.
Odnosił sukcesy w mistrzostwach świata juniorów. Brał udział w IO 2000, wcześniej zdobywał medale MŚ w sprincie. W 2002 wywalczył swój jedyny medal mistrzostw świata w konkurencji indywidualnej (brązowy na dystansie 200 m). Złoty medal olimpijski zdobył w dwójce (C-2) w parze z Tomaszem Wylenzkiem na dystansie 1000 m. W następnych latach wspólnie zdobyli szereg medali mistrzostw świata i Europy na różnych dystansach, w tym kilka złotych. W Pekinie zajęli drugie miejsce na koronnym dystansie.

</doc>
<doc id="1271200" url="https://pl.wikipedia.org/wiki?curid=1271200" title="Takarazuka">
Takarazuka

 – miasto w Japonii, na wyspie Honsiu ("Honshū"), w prefekturze Hyōgo, nad rzeką Muko.
Położenie.
Takarazuka leży w południowo-wschodniej części prefektury. Przez miasto przepływa rzeka Muko. Graniczy z miastami: Kobe, Sanda, Inagawa, Itami, Kawanishi i Nishinomiya.
Miasto słynie z teatru rewiowego Takarazuka Revue, gorących źródeł oraz Takarazuka Tourism Fireworks Display odbywającego się od 1913 roku.

</doc>
<doc id="1271201" url="https://pl.wikipedia.org/wiki?curid=1271201" title="Pomnik Żołnierzy 1 Armii Wojska Polskiego w Warszawie">
Pomnik Żołnierzy 1 Armii Wojska Polskiego w Warszawie

Pomnik Żołnierzy 1 Armii Wojska Polskiego, także pomnik Żołnierza 1 Armii Wojska Polskiego – monument znajdujący się przy ul. gen. Andersa w Warszawie.
Opis.
Konkurs na projekt pomnika rozpisano w 1959 roku, lecz nie wyłoniono zwycięzcy i nie przyznano pierwszej nagrody. Marszałek Marian Spychalski zlecił wykonanie pomnika Xaweremu Dunikowskiemu. 
W latach 1962–1963 Dunikowski opracował projekt pomnika, który został zrealizowany przy współpracy Józefa Galicy, Józefa Potępy, Jerzego Beresia oraz, odpowiedzialnego za cokół i otoczenie pomnika, Leona Marka Suzina. Dzieło Dunikowskiego pozostało niedopracowane z powodu postępującej choroby artysty. Było to jego ostatnie dzieło przed śmiercią w 1964 roku.
Odsłonięcie pomnika miało miejsce 12 października 1963 roku w 20. rocznicę bitwy pod Lenino. Rzeźba o wysokości 8 metrów wykonana w szarym granicie przedstawia żołnierza LWP w mundurze i hełmie na głowie, z pistoletem maszynowym na piersi. Na cokole pomnika znalazł się napis: "1943 – Lenino, Warszawa, Kołobrzeg, Berlin – 1945" opisujący szlak bojowy żołnierzy 1 Armii Wojska Polskiego.
Monument upamiętnia poległych żołnierzy 1 Armii. Został ufundowany przez Ludowe Wojsko Polskie.

</doc>
<doc id="1271202" url="https://pl.wikipedia.org/wiki?curid=1271202" title="Rückersdorf">
Rückersdorf

Niemcy:

</doc>
<doc id="1271203" url="https://pl.wikipedia.org/wiki?curid=1271203" title="Barbara O’Neil">
Barbara O’Neil

Barbara O’Neil (ur. 17 lipca 1910 w Saint Louis, zm. 3 września 1980 w Cos Cob) – amerykańska aktorka, nominowana do Oscara za rolę drugoplanową w filmie "Guwernantka". W 1939 roku zagrała rolę matki Scarlett O’Hary w ekranizacji "Przeminęło z wiatrem".

</doc>
<doc id="1271204" url="https://pl.wikipedia.org/wiki?curid=1271204" title="A Boy Named Goo">
A Boy Named Goo

A Boy Named Goo – piąty album studyjny amerykańskiego zespołu Goo Goo Dolls, wydany w 1995 przez Metal Blade Records. Został nagrany w trzech studiach: Beartracks Studios w Suffern (stan Nowy Jork), Trackmaster Studios w Buffalo i Soundcastle w Los Angeles. Tytuł płyty jest żartem nawiązującym do piosenki Johnny'ego Casha ""A Boy Named Sue". Jest to ostatni album zarejestrowany razem z perkusistą George'em Tutuską (został zastąpiony przez Mike'a Malinina tuż przed wydaniem albumu). Pochodząca z tej płyty ballada "Name" stała się pierwszym ogólnokrajowym przebojem grupy. Album także odniósł komercyjny sukces, uzyskując status podwójnie platynowej płyty. Utwór "Ain't That Unusual" został włączony do ścieżki dźwiękowej filmu "Angus", z kolei remiks piosenki "Long Way Down" wykorzystano w filmie "Twister".
Osiem utworów z tego albumu znalazło się również na późniejszych kompilacjach zespołu. Na "Ego, Opinion, Art &amp; Commerce" zawarto piosenki "Naked", "Ain't That Unusual", "Burnin' Up", "Flat Top" oraz "Name". Z kolei ' zawiera nową wersję "Name". Natomiast ' uwzględnia kompozycje "Long Way Down", "Only One" i "Slave Girl".
W 2005 zespół Haste the Day nagrał cover piosenki "Long Way Down"".

</doc>
<doc id="1271206" url="https://pl.wikipedia.org/wiki?curid=1271206" title="Powstanie norylskie">
Powstanie norylskie

Powstanie norylskie () – bunt więźniów łagru w Norylsku latem 1953 roku.
W okolicach Norylska działały co najmniej dwa łagry, których więźniowie pracowali w kombinacie niklowym: 
Więźniowie żądali między innymi polepszenia warunków, prawnego postępowania przeciwko personelowi więziennemu za dokonane przestępstwa, a także generalnego sprawdzenia wszystkich przypadków więźniów skazanych za przestępstwa polityczne (tzw. „kontrrewolucyjne”). 
Specjalna komisja z Moskwy stwierdziła prawdę w wielu, jednakże nie we wszystkich punktach żądanych przez więźniów. W wyniku tego w niektórych oddziałach obozu więźniowie ponownie podjęli pracę. Jednakże krótko potem administracja obozu zaczęła izolować przywódców powstania od pozostałych więźniów. 
Spowodowało to ponowny wybuch powstania. Administracja obozu złamała ten opór w drastyczny sposób, szturmując jednocześnie każdy oddział obozu jednostkami specjalnymi, w wyniku czego zginęły dziesiątki więźniów. Wielu więźniów biorących udział w powstaniu było systematycznie dręczonych, informowano także w pojedynczych przypadkach o rozstrzeliwaniu więźniów. Ponad tysiąc więźniów zostało przeniesionych do innych obozów.

</doc>
<doc id="1271207" url="https://pl.wikipedia.org/wiki?curid=1271207" title="Takasago">
Takasago

 – miasto portowe w Japonii, na wyspie Honsiu.
Położenie.
Miasto leży w południowej części prefektury Hyōgo nad Morzem Wewnętrznym, graniczy z miastami:
Historia.
Miasto otrzymało prawa miejskie 1 lipca 1954.
Przemysł.
W mieście rozwinął się przemysł: bawełniany, ceramiczny, chemiczny, papierniczy oraz rybny.

</doc>
<doc id="1271209" url="https://pl.wikipedia.org/wiki?curid=1271209" title="Powstanie skidelskie">
Powstanie skidelskie

Powstanie skidelskie – antypolskie powstanie ludności miejscowej, głównie Żydów i Białorusinów, wzniecone w Skidlu w województwie poleskim przez komunistów z rozwiązanej w 1938 roku Komunistycznej Partii Zachodniej Białorusi. Rozpoczęło się 18 września 1939 roku, dzień po agresji ZSRR na Polskę. Powstańcy opanowali miasteczko i ustanowili władzę radziecką. Źródła polskie wspominają o zamordowaniu kilkunastu żołnierzy i cywilów. 19 września z Grodna do Skidla przybyła ekspedycja karna złożona ze 100 żołnierzy Wojska Polskiego i policjantów, którzy opanowali miasteczko przy wsparciu miejscowych Polaków. Nastąpiły aresztowania i rozstrzeliwania powstańców oraz ich sympatyków – według źródeł radzieckich po zdobyciu Skidla zabito 18–31 osób i spalono 19 domów. Po uspokojeniu sytuacji ekspedycja karna wycofała się do Grodna. 20 września do Skidla wkroczyła Armia Czerwona.

</doc>
<doc id="1271211" url="https://pl.wikipedia.org/wiki?curid=1271211" title="Tony Hibbert">
Tony Hibbert

Tony Hibbert (ur. 20 lutego 1981 roku) – angielski piłkarz grający jako obrońca.
Kariera.
Hibbert urodził się w Liverpoolu i dorastał w dzielnicy Merseyside. Hibbert był członkiem juniorskiego zespołu Evertonu, który zdobył mistrzostwo kraju w 1998 roku. Jego debiut w drużynie seniorów odbył się w meczu przeciwko West Ham w 2001 roku. Oryginalnie pozycją Hibberta była pomoc jednak potrafił się zaadaptować do warunków taktycznych Evertonu, gdzie gra jako prawy obrońca. W 2005 roku Hibbert podpisał czteroletni kontrakt z zespołem Evertonu. W rankingu ACTIM Hibbert został wybrany najlepszym angielskim prawym obrońcą w sezonie 2004-05, jednak nie otrzymał nominacji do angielskiej kadry.
Tony stracił cały sezon 2005-06 na leczeniu kontuzji przepukliny oraz przygotowaniach do sezonu 2006-07. Jego start w nowym sezonie został opóźniony przez zachorowaniem na kryptosporydiozę. Później często dopadały go różne kontuzje przez co nie może zaliczyć sezonu 2006-07 do udanych. W sezonie 2007-08 Hibbert wrócił do regularnej gry w barwach Evertonu. W październiku 2007 Hibbert został wyrzucony z boiska po czerwonej kartce, którą otrzymał za faul na Stevenie Gerrardzie, po którym został podyktowany jeden z dwóch rzutów karnych, które dały Liverpoolowi zwycięstwo 2:1.
8 sierpnia 2012, w meczu z AEK Ateny, zorganizowanym specjalnie z okazji 12. lat służby klubowi, Hibbert zdobył z rzutu wolnego, swojego pierwszego gola w karierze. Chwilę po tym, kibice The Toffies wkroczyli na murawę, ponieważ przez wiele lat śpiewali "When Hibbo scores we riot" ("Kiedy Hibbo strzeli, robimy zadymę"). Everton wygrał mecz 4-1.

</doc>
<doc id="1271219" url="https://pl.wikipedia.org/wiki?curid=1271219" title="Ad-Dahi">
Ad-Dahi

Ad-Dahi (hebr. דחי; arab. الدحي; ang. Dahi lub Ad-Dahi) – wieś beduińska położona w Samorządzie Regionu Bustan al-Mardż, w Dystrykcie Północnym, w Izraelu.
Położenie.
Ad-Dahi jest położona na wysokości od 380 do 440 m n.p.m., na północno-zachodnich zboczach góry Giwat ha-More (515 m n.p.m.), która ku północy i zachodowi opada do Doliny Jezreel w Dolnej Galilei, na północy Izraela. W jej otoczeniu znajduje się miasto Afula, oraze wsi Na’in, Na’ura i Sulam. Na północny wschód od wsi znajduje się strefa przemysłowa Alon Tawor i baza wojskowa Na’ura, natomiast na północnym zachodzie jest strefa przemysłowa "Gimel".
Ad-Dahi jest położona w Samorządzie Regionu Bustan al-Mardż, w Poddystrykcie Jezreel, w Dystrykcie Północnym Izraela.
Historia.
Wieś została założona między VI a XII wiekiem przez członków beduińskiego klanu Zuabija. Wieś została nazwana od Dahia Bin Kalifa al-Kalbei, który był przyjacielem proroka Mahometa. Został on pochowany we wsi i na jego grobie wybudowano sanktuarium. Pod koniec XIX wieku francuski podróżnik Victor Guérin opisał Ad-Dahi jako niewielką wieś z zaledwie piętnastoma domami. Po I wojnie światowej w 1918 roku Ad-Dachi przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wieś Ad-Dahi miała znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły żydowskiej organizacji paramilitarnej Hagana. W wyniku I wojny izraelsko-arabskiej wieś Ad-Dahi znalazła się w granicach państwa Izrael.
Podczas II wojny libańskiej w 2006 roku w pobliżu wioski spadła rakieta wystrzelona przez organizację terrorystyczną Hezbollah z Libanu. Spowodowała ona pożar w okolicznym drzewostanie, przynosząc duże straty.
Demografia.
Wieś Ad-Dahi jest zamieszkała przez Beduinów wyznania muzułmańskiego:
Gospodarka i infrastruktura.
Gospodarka wsi opiera się na sadownictwie i rolnictwie. We wsi znajduje się sklep wielobranżowy.
Transport.
Ze wsi wyjeżdża się lokalną drogą na zachód do osiedla Romema w mieście Afula. Dojeżdża się tędy do drogi ekspresowej nr 65.
Edukacja i religia.
We wsi znajduje się specjalna szkoła podstawowa. Tutejsze dzieci są dowożone do szkoły podstawowej we wsi Na’ura. Wieś Ad-Dachi posiada własny meczet. Ważne znaczenie religijne odgrywa położone przy wiosce sanktuarium Dahia Bin Kalifa al-Kalbei.
Turystyka.
Cały okoliczny teren zajmuje Rezerwat przyrody Giwat ha-More.

</doc>
<doc id="1271224" url="https://pl.wikipedia.org/wiki?curid=1271224" title="Sara Allgood">
Sara Allgood

Sara Ellen Allgood (ur. 31 października 1879 w Dublinie, zm. 13 września 1950 w Los Angeles) − irlandzka aktorka filmowa i teatralna, nominowana do Oscara za drugoplanową rolę w dramacie "Zielona dolina" (1941).

</doc>
<doc id="1271226" url="https://pl.wikipedia.org/wiki?curid=1271226" title="Pulsar milisekundowy">
Pulsar milisekundowy

Pulsar milisekundowy – pulsar o okresie rotacji typowo 1-10 milisekund. Pulsary milisekundowe różnią się od zwykłych pulsarów radiowych tym, że ich ogromna prędkość rotacji nie wynika z młodego wieku, ale z epizodu "rozkręcenia" przepływem masy z towarzysza w układzie podwójnym w procesie nazywanym czasem "recyclingiem". Pulsary milisekundowe są starymi gwiazdami neutronowymi, występują szczególnie licznie w gromadach kulistych tj. wśród starych gwiazd populacji II. Pierwszy pulsar milisekundowy został odkryty w 1982 roku.
Pulsacje są obserwowane przede wszystkim w zakresie mikrofalowym albo rentgenowskim, w zależności od fazy ewolucyjnej układu podwójnego. Gdy następuje przypływ materii od towarzysza do gwiazdy neutronowej, pulsar świeci w zakresie rentgenowskim, a jego moment pędu rośnie. Przepływowi materii towarzyszy zmiana parametrów orbity, która może powodować po pewnym czasie ustanie przepływu, i wtedy gwiazda jest pulsarem radiowym.
Towarzysz jest zwykle gwiazdą małomasywną, i jego masa w trakcie ewolucji maleje, częściowo w wyniku przepływu masy, a częściowo w wyniku ogrzewania warstw powierzchniowych gwiazdy przez pulsara, co powoduje powstawanie silnego wiatru (w fazie bez wymiany masy). W skrajnym przypadku towarzysz może utracić całą swoją masę i zaniknąć, pozostawiając pojedynczego milisekundowego pulsara. Takie układy nazywane są popularnie czarnymi wdowami. Pierwowzorem takiego układu z zanikającym towarzyszem jest PSR 1957+20.
Obecnie znanych jest osiem pulsarów milisekundowych będących w fazie akrecji, ogólna liczba pulsarów milisekundowych to około 200.
Najszybszym znanym pulsarem jest PSR J1748-2446ad, obracający się z częstotliwością 716 Hz, czyli posiadający okres 1,396 ms.

</doc>
<doc id="1271234" url="https://pl.wikipedia.org/wiki?curid=1271234" title="Gladys Cooper">
Gladys Cooper

Gladys Constance Cooper (ur. 18 grudnia 1888 w Londynie, zm. 17 listopada 1971 w Henley-on-Thames) − brytyjska aktorka sceniczna, filmowa i telewizyjna, trzykrotnie nominowana do Oscara za role drugoplanowe w filmach: "Trzy kamelie" (1942), "Pieśń o Bernadette" (1943) i "My Fair Lady" (1964).

</doc>
<doc id="1271236" url="https://pl.wikipedia.org/wiki?curid=1271236" title="Filharmonia Kameralna im. Witolda Lutosławskiego w Łomży">
Filharmonia Kameralna im. Witolda Lutosławskiego w Łomży

Filharmonia Kameralna im. Witolda Lutosławskiego w Łomży - filharmonia założona w 1977 roku jako Łomżyńska Orkiestra Kameralna. W ciągu 40-letniego okresu swego istnienia dała ponad tysiąc koncertów w kraju i poza jego granicami. Otrzymała również wiele nagród za działalność i wkład w rozwój kultury muzycznej. Uchwałą Rady Miasta Łomży w dniu 29 października 2008 r. została przemianowana na Filharmonię Kameralną im. Witolda Lutosławskiego w Łomży.
Dyrektorami orkiestry byli kolejno: Mieczysław Szymański, Henryk Szwedo i Tadeusz Chachaj, który odchodząc ze swego stanowiska otrzymał z rąk następcy tytuł honorowego I dyrygenta. Od roku 2004 funkcję dyrektora naczelnego i artystycznego Filharmonii pełni Jan Miłosz Zarzycki.
Filharmonia Kameralna im. Witolda Lutosławskiego w Łomży gościła wielu znakomitych solistów, wśród których są między innymi: Eugen Indjic, Krzysztof Jakowicz, Konstanty Andrzej Kulka, Wiesław Ochman, Grażyna Brodzińska, Piotr Paleczny. Za pulpitem dyrygenckim stawali mistrzowie batuty: Tomasz Bugaj, Pierangelo Gelmini, Jerzy Maksymiuk, Marek Pijarowski, Mirosław Jacek Błaszczyk, Stefan Fraas, Giancarlo De Lorenzo, Peder Rensvik, Jerzy Salwarowski, Józef Wiłkomirski.
Łomżyńscy Filharmonicy brali udział w wielu prestiżowych festiwalach muzycznych m.in. Kristiansund Kirke Kunst Kulturfestival (Norwegia), Klaipeda Music Spring (Litwa), Festiwalu Užutrakio Vakarai w Trokach (Litwa), Festiwalu Pieśń znad Solcy w Solecznikach (Litwa), Festiwalu „Muzyka w Pałacu Balińskich w Jaszunach" (Litwa), Międzynarodowym Festiwalu Muzyki Organowej i Kameralnej „Kantata” w Giżycku, Festiwalu Moniuszkowskim Podlasia oraz Festiwalu Operetkowo-Operowym na Mazowszu. Występowali również w ramach I Warszawskiego Turnieju Tenorów (Sala Kongresowa), VI Międzynarodowego Konkursu Duetów Fortepianowych w Białymstoku, koncertów czwartkowych w Filharmonii Narodowej oraz Koncertów Królewskich w Wilanowie. Orkiestra wzmacnia polskie tradycje kulturalne w rejonie przygranicznym koncertując na Litwie i Białorusi (Grodno). W 2009 roku FKWL odbyła tournée koncertowe po Francji a w 2012 koncertowała w Norwegii.
Łomżyńscy Filharmonicy mają w swoim dorobku trzynaście płyt, w tym pięć – nominowanych do nagrody polskiego przemysłu fonograficznego Fryderyk oraz jedną do . W 2019 roku Fryderyka w kategorii "Album Roku Muzyka Symfoniczna i Koncertująca" zdobył album "Polish Contemporary Concertos".
Filharmonia Kameralna im. Witolda Lutosławskiego w Łomży jest organizatorem Międzynarodowego Festiwalu Kameralistyki "Sacrum et Musica", którego pierwsza edycja odbyła się w 2005 roku a także cyklu koncertów "Muzyczne wieczory u Lutosławskich".

</doc>
<doc id="1271240" url="https://pl.wikipedia.org/wiki?curid=1271240" title="Capucho">
Capucho

Capucho, właśc. Nuno Fernando Gonçalves da Rocha (ur. 21 stycznia 1972 w Barcelons) – portugalski piłkarz występujący najczęściej na pozycji prawego pomocnika.
Kariera klubowa.
Nuno Capucho zawodową karierę rozpoczynał w 1990 roku w zespole Gil Vicente. Grał w nim przez dwa sezony, w trakcie których drużyna występowała w rozgrywkach drugiej ligi portugalskiej. Capucho rozegrał dla Gil Vicente 50 ligowych spotkań i strzelił trzy bramki, wszystkie w sezonie 1991/1992.
Latem 1992 roku Portugalczyk przeniósł się do jednego z najbardziej utytułowanych klubów w kraju – Sportingu. W sezonie 1993/1994 z sześcioma bramkami na koncie Capucho został z najskuteczniejszych zawodników w zespole. Razem ze Sportingiem piłkarz w 1995 roku zdobył Puchar Portugalii oraz Superpuchar Portugalii. Po zakończeniu rozgrywek Capucho został sprzedany do Vitórii Guimarães, w barwach której występował przez dwa sezony. Był podstawowym zawodnikiem Vitórii – rozegrał 65 meczów w lidze i zdobył w nich 15 bramek.
Sezon 1997/1998 Capucho rozpoczął jako zawodnik FC Porto. W nowym klubie wywalczył sobie miejsce w podstawowej jedenastce i w debiutanckim sezonie wystąpił w 32 pojedynkach pierwszej ligi. Razem z Porto sięgnął po tytuł mistrza Portugalii, sukces ten powtórzył również w sezonie 1998/1999, a trzeci tytuł mistrzowski wywalczył w sezonie 2002/2003. Oprócz tego portugalski pomocnik razem z Porto cztery razy zdobył Puchar Portugalii oraz Superpuchar Portugalii. Łącznie dla zespołu „Smoków” rozegrał 188 spotkań w rozgrywkach pierwszej ligi portugalskiej i zdobył 32 gole.
Latem 2003 roku Capucho opuścił Portugalię i przeniósł się do występującego w Scottish Premier League Rangers. W sezonie 2003/2004 w 22 ligowych występach strzelił 5 bramek i zdobył wicemistrzostwo Szkocji. Po zakończeniu rozgrywek Portugalczyk odszedł do Celty Vigo, z którą zajął drugie miejsce w Segunda División i awansował do Primera División. Capucho wystąpił w 19 ligowych spotkaniach Celty, po czym zakończył piłkarską karierę.
Kariera reprezentacyjna.
W reprezentacji Portugalii Capucho zadebiutował w 1996 roku. W tym roku wystąpił na Igrzyskach Olimpijskich w Atlancie, na których Portugalia zajęła czwarte miejsce przegrywając w meczu o brązowy medal 0:5 z Brazylią. W 2000 roku Nuno wystąpił na mistrzostwach Europy, na których podopieczni Humberto Coelho w półfinałowym spotkaniu przegrali po dogrywce 1:2 z późniejszymi triumfatorami całego turnieju – Francuzami. W 2002 roku Capucho znalazł się w kadrze drużyny narodowej na mistrzostwa świata, jednak na mundialu Portugalczycy nie zdołali przebrnąć przez rundę grupową. Na mistrzostwach Capucho wystąpił tylko w meczu z Polską, w których rozegrał 21 minut. Łącznie dla drużyny narodowej Capucho zanotował 35 występów. Wcześniej występował w reprezentacji do lat 20, z którą zdobył Mistrzostwo Świata 1991.

</doc>
<doc id="1271241" url="https://pl.wikipedia.org/wiki?curid=1271241" title="Nuno Capucho">
Nuno Capucho



</doc>
<doc id="1271244" url="https://pl.wikipedia.org/wiki?curid=1271244" title="Karakenggyr">
Karakenggyr

Karakenggyr (także Kara-Kengir; kaz.: Қаракеңгір) – okresowa rzeka w Kazachstanie, największy dopływ Sarysu.
Płynie tylko w wilgotniejszych porach roku. Przepływa przez Żezkazgan.

</doc>
<doc id="1271245" url="https://pl.wikipedia.org/wiki?curid=1271245" title="Dresdner SC (piłka siatkowa kobiet)">
Dresdner SC (piłka siatkowa kobiet)

Sekcja została założona w 1990. Od 1997 roku klub nieprzerwanie występuje w Bundeslidze.
Dresdner Sport Club – niemiecki klub sportowy z Drezna założony w 1898 roku.
Siatkówka kobiet.
Sukcesy sekcji siatkówki.
Mistrzostwo Niemiec:
Puchar Niemiec:
Superpuchar Niemiec:
Puchar Challenge:

</doc>
<doc id="1271246" url="https://pl.wikipedia.org/wiki?curid=1271246" title="Ludwik Bartłomiej Załuski">
Ludwik Bartłomiej Załuski

Ludwik Bartłomiej (Bogusław) Załuski herbu Junosza (ur. 1 czerwca 1661, zm. 24 grudnia 1721 w Warszawie) – polski duchowny katolicki, biskup pomocniczy przemyski, biskup płocki, kanclerz królowej Marii Kazimiery.
Życiorys.
Pochodził z senatorskiej, choć niezbyt zamożnej rodziny Aleksandra, wojewody rawskiego i Katarzyny z Olszowskich, siostry prymasa Andrzeja Olszowskiego. Jego bracia to m.in. Andrzej Chryzostom Załuski, Marcin Załuski i Aleksander Józef Załuski. Kształcił się w Lublinie, Rzymie i Paryżu. Był kanonikiem krakowskim, kustoszem skarbu koronnego i kanclerzem królowej Marii Kazimiery.
21 stycznia 1692 został prekonizowany biskupem tytularnym Alessio i sufraganem przemyskim. 1 kwietnia 1699 r. został przeniesiony na biskupstwo płockie, wakujące po przejściu jego brata, Andrzeja Chryzostoma na Warmię. Jako senator brał udział w sejmie pacyfikacyjnym w 1699 roku. W styczniu 1702 roku podpisał akt pacyfikacji Wielkiego Księstwa Litewskiego. Jego rządy biskupie w Płocku przypadły w trudnych czasach wielkiej wojny północnej, która przyczyniła się do znacznego spustoszenia diecezji. Był członkiem konfederacji sandomierskiej 1704 roku. Był uczestnikiem Walnej Rady Warszawskiej 1710 roku.
Sam Ludwik Bartłomiej w relacji o stanie diecezji którą przesłał do Rzymu w 1717 r. liczbę zniszczonych kościołów oceniał na 50. Troszczył się on jednak gorliwie o ich odbudowę, wiele świątyń osobiście konsekrował, odbudował także w 1716 zamek biskupi w Broku. Zatwierdził w 1708 kult łaskami słynącego obrazu Matki Bożej w Żurominie, a w 1719 opiekę nad sanktuarium powierzył jezuitom, sprowadzonym z Pułtuska. Przeprowadził wizytację diecezji.
6 maja 1710 r. erygował Seminarium Duchowne w Płocku. Na utrzymanie seminarium przeznaczył dochody z dwu wsi, jednak podstawą materialną konieczną dla budowy seminarium był wysoki legat finansowy sufragana chełmińskiego Seweryna Szczuki. Seminarium zostało oddane księżom misjonarzom, których w tym celu Załuski sprowadził do Płocka. Ufundował wyposażenie dla kolegiaty w Pułtusku, umieszczając z prezbiterium i głównej nawie epitafia poszczególnych przedstawicieli rodu Załuskich. Oryginalną cechą tych epitafiów są płasko rzeźbione wizerunki zmarłych. W 1720 r. rozpoczął budowę, na tyłach kościoła Matki Boskiej Łaskawej w Warszawie i klasztoru jezuitów, okazałego dwupiętrowego budynku z przeznaczeniem na szkołę, która nosiła nieoficjalną nazwę "Gymnasium Zaluscianum", od nazwiska założyciela.
Pochowany w kolegiacie Zwiastowania NMP i Św. Mateusza w Pułtusku.

</doc>
<doc id="1271252" url="https://pl.wikipedia.org/wiki?curid=1271252" title="Mareen von Römer">
Mareen von Römer

Mareen von Römer z d. Apitz (ur. 26 marca 1987 roku w Dreźnie) – niemiecka siatkarka, reprezentantka kraju grająca na pozycji rozgrywającej. W kadrze narodowej zadebiutowała w 2006 roku. 
Sukcesy.
Mistrzostwo Niemiec:
Puchar Challenge:
Puchar Niemiec:
Mistrzostwo Francji:
Sukcesy reprezentacyjne.
Mistrzostwa Europy:
Volley Masters Montreux:
Liga Europejska:

</doc>
<doc id="1271253" url="https://pl.wikipedia.org/wiki?curid=1271253" title="Jerzy Ostrogórski">
Jerzy Ostrogórski

Jerzy Ostrogórski (ur. 7 kwietnia 1944 w Wilnie, zm. 8 września 2020 w Gdańsku ) – profesor nauk o sztukach pięknych, specjalność malarstwo. Wykładowca w Akademii Sztuk Pięknych w Gdańsku oraz na Wydziale Architektury, Inżynierii i Sztuki w Sopockiej Szkole Wyższej.
Życiorys.
Studiował w Państwowej Wyższej Szkole Sztuk Plastycznych w Gdańsku (obecna nazwa uczelni od 1996: Akademia Sztuk Pięknych w Gdańsku) w latach 1965–1971. Dyplom z wyróżnieniem uzyskał w pracowni prof. Stanisława Borysowskiego w 1971. Kariera naukowa: w 1971 asystent na Wydziale Malarstwa PWSSP w Gdańsku, w 1978 adiunkt I stopnia, w 1985 docent, w 1991 profesor nadzwyczajny, w 1996 profesor zwyczajny. W latach 1992–1993 i 1998–2000 profesor Uniwersytetu Bilkent w Ankarze w Turcji. Prowadzi Pracownię Malarstwa na Wydziale Malarstwa. Współtwórca Galerii „OUT”. W latach 1987–1990 był prodziekanem Wydziału Malarstwa i Grafiki. Stypendysta Miasta Gdańska.
Zajmuje się malarstwem i rysunkiem. W latach siedemdziesiątych powstał cykl obrazów-obiektów zastępujący malowany kadr słowem, materialny obiekt pojęciem, portret zaimkiem osobowym on, ona. W latach osiemdziesiątych powstał cykl obrazów pt. „Notatnik ścienny”, gdzie przestrzeń płótna zrównana została ze ścianą, która chłonie nieuporządkowane, spontaniczne zapisy dotyczące obrazu, zdarzeń i faktów związanych z malarstwem. Koniec lat osiemdziesiątych to obrazy podnoszące szkic do wartości oryginału. W tym okresie powstały również obiekty wykorzystujące gotową konfekcję; cykle „Wieszaki”, „Szatnie” i „Garderoby”. W końcu lat dziewięćdziesiątych powstały obrazy i rysunki z cyklu „perseweracji”, określane malarstwem dotknięcia. Wykorzystuje w tym malarstwie i rysunku gotowe oraz wymyślone znaki i stemple. W ten sposób powstają fikcyjne kody tworząc metaforę systemu kultury uniwersalnej.
Zofia Watrak: "„Jerzy Ostrogórski pracuje seriami, do wyczerpania podejmowanych wątków artystycznych i zapoczątkowania nowych, pozornie tylko nieprzewidzialnych zwrotów i przeobrażeń. Ich źródeł można by szukać w doświadczeniach sztuki analitycznej lat 70. Analiza języka artystycznego wiodła do refleksji o przemijalności kodów artystycznych i zmieniających je kontekstach interpretacyjnych. Z tej świadomości Ostrogórski uczynił zasadę własnej twórczości, sankcjonując prawo do nieustannych przeobrażeń”."

</doc>
<doc id="1271255" url="https://pl.wikipedia.org/wiki?curid=1271255" title="Tiara i korona">
Tiara i korona

Tiara i korona – powieść historyczna Teodora Jeske-Choińskiego 1900 roku.
Po raz pierwszy po wojnie wydana przez Instytut Prasy i Wydawnictw „Novum” (Warszawa 1989). Wznowiona przez Wydawnictwo Diecezjalne (Sandomierz 2016).
O książce.
Kanwą powieści jest słynny spór między cesarzem Henrykiem IV a papieżem Grzegorzem VII o dominację w świecie chrześcijańskim, którego podstawą była kwestia inwestytury. Autor próbuje się trzymać faktów historycznych i przedstawiać sytuację w sposób obiektywny i bezstronny, chociaż, jak sam zaznacza we wprowadzeniu do książki, przez niektórych został posądzony o stronniczość na rzecz cesarza. Przyznając się zdecydowanie do przekonań katolickich, Jeske-Choiński nie chce jednak powtarzać nieuzasadnionych twierdzeń stawiających w pozytywnym świetle jedynie papieża. Tak pisze: "Będąc katolikiem nie tylko z chrztu, ale także i sympatii osobistych, nie mogłem mieć zamiaru, ani chęci obniżenia wartości męża, który należy do najzasłużeńszych władców Kościoła. Z tego jednak nie wypływa, abym powtarzał za wrogami Henryka wszystkie plotki i oszczerstwa i robił tendencyjnie „czarnym charakterem” nieszczęśliwego cesarza za to, że bronił przywilejów, które uważał za swoje prawo. (...) Odtwarzając w formie artystycznej spór Grzegorza z Henrykiem, starałem się być przedmiotowym – o ile to w mocy człowieka – sprawiedliwym dla obu stron" (s. 8).
Powieść w precyzyjny sposób odtwarza tło, istotę i skutki konfliktu między władzą świecką a duchowną o inwestyturę. Wiele miejsca poświęca wyłożeniu racji czy to cesarza, czy papieża, ubierając swoje wywody w szatę dialogów lub przemyśleń głównych bohaterów. Z treści książki emanuje erudycja historyczna oraz doskonała znajomość epoki. Autor sam przypomina w przypisach, że np. konkretne poglądy Grzegorza VII zaczerpnął z jego listów. Jeske-Choiński dobrze oddaje również przeżycia wewnętrzne, rozterki i przemyślenia bohaterów. Są oni nie tylko wielkimi postaciami historii, ale zwykłymi ludźmi wraz z ich życiowymi problemami i dylematami.
Konflikt polityczny o zabarwieniu religijnym jest głównym wątkiem powieści, ale autor nie omieszkał wpleść w nią również wątku miłosnego. Jego bohaterami są doradca Henryka IV – Bertold z Merseburga i przyrzeczona mu już w dzieciństwie Judyta z Hohenau. Początkowo los stawia ich po przeciwnych stronach konfliktu, ale z czasem Judyta przechodzi na stronę Henryka, nie zważając na klątwę rzuconą na króla.

</doc>
<doc id="1271259" url="https://pl.wikipedia.org/wiki?curid=1271259" title="Włodzimierz Nykiel">
Włodzimierz Nykiel

Włodzimierz Mieczysław Nykiel (ur. 23 grudnia 1951 w Łodzi) – polski prawnik, profesor nauk prawnych, nauczyciel akademicki, rektor Uniwersytetu Łódzkiego w kadencjach 2008–2012 i 2012–2016, poseł na Sejm VIII kadencji.
Życiorys.
Syn Mieczysława i Klary Nykielów. Ukończył studia prawnicze na Wydziale Prawa i Administracji Uniwersytetu Łódzkiego (1973). Studiował również międzynarodowe prawo porównawcze w Strasburgu. W 1980 został doktorem nauk prawnych. W 1993 w oparciu o rozprawę pt. "Rola dochodów w równoważeniu budżetów lokalnych" uzyskał stopień doktora habilitowanego. 18 listopada 2002 otrzymał tytuł profesora nauk prawnych. Specjalizuje się w prawie finansowym i podatkowym.
Zawodowo od lat 70. związany z Uniwersytetem Łódzkim, zaczynał jako asystent w Katedrze Prawa Finansowego. Od 1996 pracował na stanowisku profesora nadzwyczajnego, a w 2006 został powołany na stanowisko profesora zwyczajnego. Od 1996 do 2002 pełnił funkcję dziekana Wydziału Prawa i Administracji. W 1997 objął kierownictwo Katedry Materialnego Prawa Podatkowego. Na UŁ założył i został kierownikiem Centrum Dokumentacji i Studiów Podatkowych. Wykładał także w Salezjańskiej Wyższej Szkole Ekonomii i Zarządzania w Łodzi i w Szkole Wyższej im. Pawła Włodkowica w Płocku. Był również wykładowcą szkół zagranicznych, w tym wydziałów prawa uniwersytetów w Bolonii, Bari, Tarencie, Grenoble, Tours i innych. 14 marca 2008 został wybrany na stanowisko rektora Uniwersytetu Łódzkiego. Na czteroletnią kadencję wybrało go 111 spośród 197 elektorów. Urząd ten objął 1 września 2008. 26 marca 2012 kolegium elektorów UŁ ponowiło ten wybór na kolejną kadencję (większością 171 na 190 głosów).
Włodzimierz Nykiel był powoływany na eksperta i konsultanta licznych instytucji publicznych i pozarządowych, takich jak International City Management Association w Waszyngtonie (1991–1992), Komisja Wspólna Rządu i Samorządu Terytorialnego (1995–1996), Biura Studiów i Ekspertyz Kancelarii Sejmu (1995–1997), rządowe rady doradcze. Od 2006 do 2010 zasiadał w Radzie Legislacyjnej. W latach 1997–2001 był członkiem Trybunału Stanu w rekomendacji posłów AWS. Został członkiem Europejskiego Stowarzyszenia Profesorów Prawa Podatkowego i innych międzynarodowych organizacji zrzeszających specjalistów prawa podatkowego, a także Łódzkiego Towarzystwa Naukowego i rad programowych czasopism naukowych („Przeglądu Podatkowego”, „Kwartalnika Prawa Podatkowego”, „Prawa i Podatków”).
W 2015 wystartował w wyborach parlamentarnych jako lider listy wyborczej Platformy Obywatelskiej w okręgu łódzkim. Otrzymał 21 708 głosów, uzyskując tym samym mandat posła na Sejm VIII kadencji. Został członkiem sejmowej Komisji Edukacji, Nauki i Młodzieży oraz Komisji Finansów Publicznych. W 2019 nie ubiegał się o reelekcję.
Życie prywatne.
Włodzimierz Nykiel jest żonaty z Aliną, ma dwie córki: Agatę i Annę.
Odznaczenia.
W 2011 został odznaczony Krzyżem Kawalerskim Orderu Odrodzenia Polski.

</doc>
<doc id="1271262" url="https://pl.wikipedia.org/wiki?curid=1271262" title="Corina Ssuschke">
Corina Ssuschke



</doc>
<doc id="1271265" url="https://pl.wikipedia.org/wiki?curid=1271265" title="KV11">
KV11

Grobowiec KV 11 w Dolinie Królów należący do Ramzesa III był wielokrotnie odwiedzany już od czasów starożytnych. Tematyka scen zdobiących jego ściany jest odmienna niż w innych grobowcach z Doliny Królów. Nazywany jest "grobem harfiarzy" ze względu na przedstawienia opublikowane i opisane w książce Jamesa Bruce`a, jednego z pierwszych badaczy tego monumentu. Malowidła w grobowcu zostały uszkodzone przez kilka powodzi, spowodowanych przez ulewne deszcze jakie w 1769 roku nawiedziły Teby. Dalej położone części zostały wtedy zamknięte dla zwiedzających. 
Opisany został po raz pierwszy przez angielskiego podróżnika Richarda Pococke w pierwszej połowie XVIII wieku, jednak pierwszy dokładny opis sporządził James Bruce w 1768. Wstępne naukowe opracowania wykonali najpierw francuscy uczeni, którzy przybyli tu wraz z Napoleonem, następnie między innymi J. F. Champollion, R. Lepsius, a w XIX wieku G. Lefebure. W 1959 roku Egipska Służba Starożytności powierzyła udokumentowanie grobowca egiptologowi, dr. Tadeuszowi Andrzejewskiemu, który prowadził badania z ramienia Centrum Archeologii Śródziemnomorskiej Uniwersytetu Warszawskiego, jednak wkrótce po rozpoczęciu prac Andrzejewski zmarł. Dwadzieścia lat później kontynuowanie dokumentacji przekazano dr Markowi Marciniakowi. Tym razem została ona niemalże ukończona, publikację uniemożliwił jednak wybuch stanu wojennego w Polsce. Od 2017 roku na terenie grobowca pracuje ekspedycja niemiecko z ramienia Uniwersytetu Humboldta oraz uniwersytetów egipskich w Luxorze and Qena. Poza dokumentacją prowadzone są także prace konserwatorskie. 

</doc>
<doc id="1271268" url="https://pl.wikipedia.org/wiki?curid=1271268" title="Górzyca Reska">
Górzyca Reska

Górzyca Reska – przystanek kolejowy w północno-zachodniej Polsce, w województwie zachodniopomorskim, w Górzycy. Dzięki przeprowadzonemu od kwietnia do początku czerwca 2019 roku remoncie peronu, przystanek jest ponownie czynny od 9 czerwca 2019 roku.

</doc>
<doc id="1271271" url="https://pl.wikipedia.org/wiki?curid=1271271" title="Lili Iwanowa">
Lili Iwanowa

Lili Iwanowa (, ur. 24 kwietnia 1939 w Kubrat) – bułgarska piosenkarka. 
Córka Marii i Iwana Damianowa. W 1959 ukończyła technikum medyczne w Warnie i rozpoczęła pracę pielęgniarki w szpitalu w Kubracie. Od 1961 poświęciła się karierze piosenkarskiej. W 1966 zdobyła III nagrodę na Festiwalu Piosenki w Sopocie, gdzie zaśpiewała utwór Защо така.
Wydała 31 albumów, ponad 500 singli i wystąpiła w 10 tys. koncertów na żywo.

</doc>
<doc id="1271274" url="https://pl.wikipedia.org/wiki?curid=1271274" title="Gąbin (przystanek kolejowy)">
Gąbin (przystanek kolejowy)

Gąbin – przystanek kolejowy w Gąbinie, w województwie zachodniopomorskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1271281" url="https://pl.wikipedia.org/wiki?curid=1271281" title="Roman Cichowski (przedsiębiorca)">
Roman Cichowski (przedsiębiorca)

Roman Dominik Kajetan Cichowski (ur. 4 sierpnia 1818 w Usarzowie, zm. 20 września 1889 w Linowie) – polski właściciel ziemski, wynalazca i działacz polityczny. Zajmował się udoskonalaniem maszyn rolniczych.
Życiorys.
Był synem Rozalii z Chomętowskich (praprawnuczki Marcina Chomętowskiego) oraz Piotra (rotmistrza Wielkiej Armii w 1812/13). Dziadek Henryka Cichowskiego. Miał siedmioro dzieci: Mieczysława, Marię, Wandę, Henryka, Helenę, Różę i Władysławę. Jest pochowany na cmentarzu parafialnym w Trójcy.
W roku 1838 za działalność niepodległościową w gimnazjum władze carskie nakazują mu przesiedlenie się do Jałutorowska na Syberii, ujezd (powiat) tiumeński, gdzie przebywa 6 lat mając zezwolenie na korespondencję z domem i na kontynuację nauki oraz bezwzględny zakaz opuszczania miejsca pobytu.
Po powrocie z zesłania wiosną 1844 r. ożenił się z Kazimierą Leszczyńską w Maruszowie n. Wisłą (sandomierskie), po czym w 1846 roku objął pobliski majątek Linów, otrzymany od teścia Alojzego Leszczyńskiego.
Przed i podczas powstania styczniowego działał w Stronnictwie Białych. Wspólnie ze St. Karskim negocjował w imieniu Białych z gen. Marianem Langiewiczem w Nowej Słupi w lutym 1863 r.
Działalność wynalazcza.
Od 1847 roku podejmował praktyczne działania związane z usprawnieniem niektórych narzędzi rolniczych. W swoim majątku w Linowie zbudował gospodarstwo doświadczalne, gdzie przez wiele lat prowadził doświadczenia z kolejnymi modelami różnych konstrukcji pługów w specjalnej konstrukcji szufladach, wypełnionych różnego rodzaju glebą. Zgromadził w Linowie wszystkie z dostępnych ówcześnie rodzajów pługów z różnych krajów.
Od ok. 1855 był członkiem Towarzystwa Rolniczego. W 1860 roku uruchomił w Linowie niewielką fabrykę urządzeń rolniczych, z czasem podejmując współpracę m.in. z lubelską Fabryką Machin i Odlewnią Żelaza Mieczysława Wolskiego. W 1860 roku wziął udział w wystawie rolniczej w Londynie (pozytywne opinie m.in. W. Harvarda, właściciela zakładów maszyn rolniczych w Belfaście). W kolejnych latach zdobywał nagrody i medale na wystawach rolniczych w Paryżu i Brukseli.
W 1870 r. uzyskał złoty medal na wystawie rolniczo-przemysłowej w Warszawie (za pługi i sadzarkę). Wyniki obserwacji i doświadczeń publikował, m.in. w 1856-1858 roku w czasopiśmie „Gazeta Przemysłowa i Rolnicza” oraz „Kłosy” Nr 383 z 1872 roku w broszurze polemicznej z Adolfem Kohnem (1859) oraz „Opis pługów i narzędzi rolniczych wedle własnego pomysłu wykonanych wraz ze sposobem ich użycia” (Warszawa, 1871 r.). Problematyką doskonalenia maszyn rolniczych zajmował się niemal do końca swego życia.

</doc>
<doc id="1271291" url="https://pl.wikipedia.org/wiki?curid=1271291" title="Germán Burgos">
Germán Burgos

Germán Adrián Ramón Burgos (ur. 16 kwietnia 1969 w Mar del Plata) – argentyński trener piłkarski, a wcześniej piłkarz występujący na pozycji bramkarza. Posiada również obywatelstwo hiszpańskie.
Kariera klubowa.
Germán Burgos zawodową piłkarską karierę rozpoczynał w 1989 w Ferro Carril Oeste z Buenos Aires. Występował w nim przez pięć sezonów, jednak tylko przez dwa ostatnie miał zapewnione miejsce w podstawowej jedenastce. Łącznie dla tej argentyńskiej drużyny Burgos rozegrał 104 spotkania, po czym przeniósł się do River Plate. W pierwszym sezonie występów dla „Los Millonarios” Germán wystąpił w 33 pojedynkach, jednak z czasem miejsce między słupkami River Plate zajmował coraz rzadziej. Latem 1999, argentyński goalkeeper przeniósł się do występującej w Primera División Mallorki, z którą zajął dziesiąte miejsce w ligowej tabeli i wywalczył awans do Pucharu Intertoto. W ekipie „Barralets” Burgos spędził dwa sezony, w czasie których rozegrał jednak tylko dwanaście spotkań. W 2001 wychowanek Ferro Carril Oeste podpisał kontrakt z Atlético Madryt. W rozgrywkach 2001/2002 był podstawowym bramkarzem „Los Rojiblancos”, a w dwóch kolejnych sezonach wystąpił tylko po czternaście razy. W 2004 Burgos zdecydował się zakończyć swoją piłkarską karierę.
Kariera reprezentacyjna.
W reprezentacji Argentyny Burgos zadebiutował w 1995 roku, kiedy to trenerem Argentyńczyków był Daniel Passarella. Następnie Burgos znalazł się w kadrze na Mistrzostwa Świata 1998, na których „Albicelestes” zostali wyeliminowani w ćwierćfinale przez Holandię. Na imprezie tej Germán nie zagrał ani minuty, a pierwszym bramkarzem Argentyńczyków był Carlos Roa. Burgos pojechał także na Mistrzostwa Świata 2002, jednak tam był zmiennikiem dla Pablo Cavallero i także nie pojawił się ani razu na placu gry. Na boiskach Korei Południowej i Japonii zespół prowadzony przez Marcelo Bielsę nie zdołał wyjść z grupy, a mistrzostwa te były ostatnim wielkim turniejem w karierze Burgosa, który łącznie dla drużyny narodowej rozegrał 36 spotkań.

</doc>
<doc id="1271294" url="https://pl.wikipedia.org/wiki?curid=1271294" title="German Burgos">
German Burgos



</doc>
<doc id="1271296" url="https://pl.wikipedia.org/wiki?curid=1271296" title="Pico Ruivo">
Pico Ruivo

Pico Ruivo – najwyższy szczyt na Maderze o wysokości 1862 m n.p.m. 
Z uwagi na głęboko wcięte doliny i bliskość oceanu wysokość bezwzględna szczytu Pico Ruivo jest praktycznie równa wysokości względnej.

</doc>
<doc id="1271298" url="https://pl.wikipedia.org/wiki?curid=1271298" title="Legia Zasług">
Legia Zasług



</doc>
<doc id="1271300" url="https://pl.wikipedia.org/wiki?curid=1271300" title="Ornithology (czasopismo)">
Ornithology (czasopismo)

Ornithology – czasopismo naukowe (kwartalnik), publikowane przez American Ornithological Society. Ukazuje się bez przerwy od 1884. Do 2020 nosiło nazwę „The Auk”; jednocześnie zmieniono też nazwę siostrzanego czasopisma „The Condor” na „Ornithological Applications”. Wcześniej „The Auk” wydawany był przez Amerykańską Unię Ornitologiczną ("American Ornithologists’ Union", AOU), która w 2016 połączyła się z Cooper Ornithological Society (wydającym „The Condor”), tworząc American Ornithological Society.
Czasopismo zawiera artykuły z zakresu naukowych studiów nad anatomią, zachowaniem i występowaniem ptaków. Obecnie redaktorem naczelnym jest T. Scott Sillett ze "Smithsonian Migratory Bird Center".
Pierwotna nazwa czasopisma, „The Auk” (wym. []), pochodziła od angielskiej nazwy alki olbrzymiej ("Great Auk"), będącej symbolem AOU.

</doc>
<doc id="1271301" url="https://pl.wikipedia.org/wiki?curid=1271301" title="Czareczka długotrzonkowa">
Czareczka długotrzonkowa

Czareczka długotrzonkowa ("Microstoma protractum" (Fr.) Kanouse) – gatunek grzybów należący do rodziny czarkowatych ("Sarcoscyphaceae").
Systematyka i nazewnictwo.
Pozycja w klasyfikacji według Index Fungorum: "Microstoma, Sarcoscyphaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1851 r. Elias Fries nadając mu nazwę "Peziza protracta". Obecną, uznaną przez Index Fungorum nazwę nadał mu w 1948 r. Bessie Benice Kanouse, przenosząc go do rodzaju "Microstoma".
Niektóre synonimy naukowe:
W polskim piśmiennictwie mykologicznym gatunek ten wymieniany był już w 1909 r. przez B. Namysłowskiego. W pracy B. Gumińskiej i W. Wojewody z 1985 ma polską nazwę czareczka długotrzonkowa, jednakże w "Checklist of Polish larger Ascomycetes" autorstwa Marii Alicji Chmiel z 2006 roku, gatunek ten umieszczony jest jedynie pod łacińską nazwą naukową "Microstoma protracta" (ortograficzny wariant nazwy systematycznej), a polska nazwa czareczka przypisana jest rodzajowi "Pseudoplectania."
Morfologia.
Miseczkowate apotecja, początkowo w postaci kulistych kieliszków z niewielkim otworem na szczycie, które z wiekiem otwierają się, pękając na brzegu na niewielkie białawe płaty, przypominające płatki tulipana. Wewnętrzna powierzchnia miseczki (hymenium) jest jaskrawo czerwona lub różowoczerwona, zewnętrzna powierzchnia biaława, gęsto pokryta białawymi włoskami. Średnica dojrzałych miseczek 5–30mm, głębokość 5–20mm. Miseczki mają wspólny, rozgałęziony, stosunkowo długi trzon, o wymiarach 1–4cm długości i 2–5mm grubości, który wyrasta ze sklerocjum zbudowanego ze zbitych ciasno strzępek grzybni, tworzącego się w sąsiedztwie zagrzebanego w ziemi, zmurszałego drewna. Trzon w górnej części ma barwę białawą i ciemnieje ku dołowi.
Elipsoidalne do wrzecionowatych, o wymiarach 40–45×15–20μm.
Jest wiele podobnych czarek ("Sarcoscypha sp."), które tworzą znacznie większe owocniki opatrzone grubszym i bardziej krępym trzonem oraz wyrastają bezpośrednio z murszejącego drewna.
Występowanie i siedlisko.
W Polsce jest rzadki i podlega ścisłej ochronie gatunkowej. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na czerwonych listach w kilku innych krajach europejskich, w tym w Austrii, Bułgarii, Czechach, Niemczech, na Słowacji i we Francji (w regionie Franche-Comté).
Rośnie w sąsiedztwie murszejącego, zagrzebanego w ziemi drewna drzew liściastych. Owocniki pojawiają się wiosną, od stycznia do maja, często w małych grupach, w lasach liściastych i mieszanych.
Do 2019 roku, czareczka długotrzonkowa notowana była jedynie na kilku historycznych stanowiskach znanych z literatury:
oraz współczesnych stanowisk:
W roku 2019 zostało zlokalizowane bardzo duże stanowisko "Microstoma protractum" wraz z "Urnula craterium" we Włocławku, które odkryła jedna z jego mieszkanek, Agnieszka Kurpińska. Znalezisko to wywołało duże poruszenie na forach o tematyce grzybowej oraz grupach zrzeszających miłośników grzybów na jednym z portali społecznościowych, gdyż oba te gatunki zaliczają się do najrzadszych grzybów Polski i nigdy nie były notowane w tak dużych ilościach w jednym miejscu.

</doc>
<doc id="1271302" url="https://pl.wikipedia.org/wiki?curid=1271302" title="Grifola frondosa">
Grifola frondosa



</doc>
<doc id="1271303" url="https://pl.wikipedia.org/wiki?curid=1271303" title="Taro">
Taro



</doc>
<doc id="1271304" url="https://pl.wikipedia.org/wiki?curid=1271304" title="Biblioteka Główna Uniwersytetu Kazimierza Wielkiego">
Biblioteka Główna Uniwersytetu Kazimierza Wielkiego

Biblioteka Główna (BG UKW) wraz z bibliotekami filialnymi tworzy jednolity system biblioteczno-informacyjny Uniwersytetu Kazimierza Wielkiego w Bydgoszczy. Jest biblioteką naukową ogólną. Gromadzi zbiory z zakresu nauk humanistycznych: filozofii, psychologii, pedagogiki i socjologii, sztuki, nauk filologicznych (przede wszystkim z filologii polskiej, angielskiej, niemieckiej, rosyjskiej i słowiańskiej) i historycznych; intensywnie uzupełniane są zbiory z zakresu matematyki, biologii, geografii i ochrony środowiska, jak również z nauk technicznych.
Biblioteka powstała w 1969, po przejęciu 50-tysięcznego księgozbioru Studium Nauczycielskiego. Obecnie zbiory Biblioteki liczą blisko 1,5 mln jednostek – w tym ponad 640 tys. książek, 56 tys. woluminów czasopism i 54 tys. zbiorów specjalnych. Biblioteka posiada także kolekcje specjalne: ponad 2 000 starych druków, inkunabuły, zbiory kartograficzne, graficzne oraz rękopiśmienne.
Zasadnicza część księgozbioru znajduje się w Bibliotece Głównej. Oprócz niej funkcjonuje 6 bibliotek filialnych.
Biblioteka UKW jest w pełni skomputeryzowana. Do obsługi wszystkich etapów pracy wykorzystuje system biblioteczny Horizon. Jest także aktywnym członkiem NUKAT. Od 2005 w Bibliotece Głównej działa Pracownia Digitalizacji, gdzie wyselekcjonowane publikacje konwertowane są na postać cyfrową. Część z nich udostępniana jest online w ramach Kujawsko-Pomorskiej Biblioteki Cyfrowej.
27 kwietnia 2010 podpisano umowę o dofinansowanie ze środków Regionalnego Programu Operacyjnego Województwa Kujawsko-Pomorskiego budowy przy ul. Szymanowskiego 3 nowego gmachu Biblioteki Głównej. 15 kwietnia 2011 wmurowano kamień węgielny, a pod koniec 2012 prace budowlane na zewnątrz budynku były już ukończone.
Oddanie do użytku nowego budynku Biblioteki Głównej nastąpiło w październiku 2013. Inwestycja ta została zrealizowana za kwotę 45.546.804,97 zł, z czego dofinansowanie ze środków UE wyniosło 31.882.763,47 zł. Inwestycja objęła zarówno budowę, jak i wyposażenie budynku o powierzchni użytkowej 18 tysięcy m2, który mieści czytelnie dla 320 użytkowników (główna, o powierzchni 3 tys. m kw., umożliwia swobodny dostęp do 150000 książek), magazyny, sale ekspozycyjne, pomieszczenia dydaktyczne (w tym sale do pracy indywidualnej i zespołowej), salę konferencyjną na 200 miejsc, 200 stanowisk komputerowych oraz pracownie internetowe i multimedialne. W budynku znalazły również siedzibę pracownie: Dziedzictwa Kulturowego Kresów Wschodnich, Digitalizacji, "Pamięci bydgoszczan" (realizującej projekt stworzenia bazy audiowizualnej nagrań wspomnień mieszkańców miasta na temat jego wyglądu, historii, życia codziennego itp.) oraz Prawa Ochrony Dziedzictwa Kulturowego. W całym obiekcie, dostosowanym do potrzeb osób niepełnosprawnych, zapewniony został bezprzewodowy dostęp do internetu.
Budynek starej biblioteki przy ul. Chodkiewicza w 2017 przeznaczono na budynek dydaktyczny dla wydziału pedagogiki i psychologii UKW.
Archiwum Historii Mówionej.
Archiwum „Pamięć bydgoszczan” gromadzi wspomnienia i relacje mieszkańców Bydgoszczy oraz osób związanych z miastem. Uzupełnieniem bazy są dokumenty i fotografie archiwalne oraz ich kopie zgromadzone w Bibliotece Głównej Uniwersytetu Kazimierza Wielkiego w Bydgoszczy. 
Celem projektu jest rejestrowanie, opracowywanie, udostępnianie i upowszechnianie opowieści bydgoszczan dotyczących: wyglądu miasta, ważnych wydarzeń historycznych, politycznych i artystycznych, wybitnych osobistości związanych z Bydgoszczą, opisu życia codziennego, zjawisk wielokulturowości, mniejszości narodowych, itp. Na bazie zgromadzonych w ten sposób materiałów (wywiady i pozyskany materiał faktograficzny – dokumenty, fotografie lub ich kopie) tworzone jest archiwum i baza, której część udostępniana jest (za zgodą autorów) za pośrednictwem specjalnego portalu. Fotografie i dokumenty udostępnione przez rozmówców są digitalizowane i oddawane właścicielom. Materiały archiwalne zostały podzielone na kolekcje tematyczne: m.in. Kultura, Okupacja niemiecka, Pierwsze lata powojenne, Roboty przymusowe, Wrzesień 1939, Życie codzienne i obyczaje, Sport, Przemysł i usługi.
W Kujawsko-Pomorskiej Bibliotece Cyfrowej dostępne są nagrania rozmów m.in. z Wiesławem Modrzyńskim, Krystyną Wiesiakowską, Ewą Piechocką oraz Marią Kuchcińską. 

</doc>
<doc id="1271308" url="https://pl.wikipedia.org/wiki?curid=1271308" title="Jetix Max">
Jetix Max



</doc>
<doc id="1271310" url="https://pl.wikipedia.org/wiki?curid=1271310" title="Microstoma protracta">
Microstoma protracta



</doc>
<doc id="1271311" url="https://pl.wikipedia.org/wiki?curid=1271311" title="Humera">
Humera

 
Humera, Himera – miasto w północnej Etiopii, koło granicy z Sudanem i Erytreą. Położona w Strefie Mi'irabawi w regionie Tigraj. Humera to administracyjne centrum Kafta Humera
Miasto posiada port lotniczy Humera.
Według Centralnej Agencji Statystycznej (CSA) w Etiopii, w mieście mieszka 25 433 osób, w tym 14364 mężczyzn i 11069 kobiet (2005). Liczba ludności bardzo wzrasta, ponieważ w 1994 roku mieszkało 17800 ludzi.
13 marca 2008 roku w wyniku wybuchu bomby przyczepionej do autobusu, zginęło 8 osób a 26 zostało rannych.

</doc>
<doc id="1271314" url="https://pl.wikipedia.org/wiki?curid=1271314" title="Besa Imami">
Besa Imami

Besa Imami (ur. 8 sierpnia 1928 w Gjakove, zm. 21 września 2014 w Tiranie) – albańska aktorka.
Życiorys.
Była jednym z pięciorga dzieci nauczyciela Ferida i Behixhe. W 1931 ojciec wyjechał do Kukësu, wkrótce dołączyła do niego rodzina. Po śmierci Ferida, Behixhe wraz z dziećmi przeniosła się w roku 1937 do Tirany. W okresie okupacji B.Imami uczestniczyła w ruchu oporu, działając w młodzieżowej organizacji "Debatik". Jej brat Besim zginął w czasie wojny.
Po zdobyciu władzy przez komunistów w 1944 r. podjęła pracę w biurze ewidencji ludności. Przed wyborami parlamentarnymi w 1945 r. wystąpiła po raz pierwszy na scenie, w przedstawieniu „Burri, burrë”, przygotowanym przez zespół amatorski pod kierunkiem reżysera Pandi Stillu. We wrześniu 1946 rozpoczęła pracę w Teatrze Ludowym (alb. Teatri Popullor) w Tiranie, debiutując w 1946. Z tą sceną (później nazwanym Teatrem Narodowym) związała się do 1990, grając w nim ponad 90 ról scenicznych. Na dużym ekranie zadebiutowała rolą Doniki – żony Skanderbega w albańsko-sowieckiej koprodukcji "Skanderbeg". Ostatnią rolę filmową zagrała w 2006 w filmie "Eduart" (w reż. Angeliki Antoniou).
W 1961 r. została uhonorowana tytułem „Zasłużonego Artysty” (alb. "Artist i Merituar"). Zmarła po długiej chorobie w swoim mieszkaniu w Tiranie.
Była mężatką (mąż Petro Zheji), miała syna Artura.

</doc>
<doc id="1271317" url="https://pl.wikipedia.org/wiki?curid=1271317" title="Kubrat (miasto)">
Kubrat (miasto)

Kubrat (buł. "Кубрат", tur. "Balbunar") – miasto w Bułgarii, w obwodzie Razgrad. Według danych z 2005 roku miasto miało 11 195 mieszkańców.

</doc>
<doc id="1271318" url="https://pl.wikipedia.org/wiki?curid=1271318" title="SATA-2">
SATA-2



</doc>
<doc id="1271319" url="https://pl.wikipedia.org/wiki?curid=1271319" title="Ralf König">
Ralf König

Ralf König (ur. 8 sierpnia 1960 w Soest, Niemcy) jest jednym z najbardziej popularnych niemieckich twórców komiksowych, jego prace były tłumaczone na kilkanaście języków. Obecnie mieszka w Kolonii.
Życiorys.
Po ukończeniu Hauptschule, König praktykował jako stolarz.
W 1979 dokonał coming outu jako gej, w tym czasie tworzył krótkie historyjki komiksowe publikowane w monachijskim fanzinie "Zomix" i gejowskim periodyku "Rosa Flieder". W latach 1981-1986 studiował w Kunstakademie Düsseldorf. W 1981 w berlińskim wydawnictwie Rosa Winkel opublikował pierwsze komiksy: "Sarius", "Das sensationelle Comic-Book" i "SchwulComix". W 1987 napisał pierwszy komiks fabularny "Kondom des Grauens", który w 1996 r. doczekał się ekranizacji pod tym samym tytułem.
Jego komiksy odznaczają się dużą dawką treści homoseksualnych, jednak pomimo początkowego sprzeciwu odbiorców heteroseksualnych i wśród nich komiks zdobył sobie popularność.
Cztery komiksy Königa doczekały się adaptacji filmowych, przetłumaczono je na 14 języków, w nakładzie około 5 milionów egzemplarzy. W czerwcu 2008 ukazało się pierwsze polskie tłumaczenie komiksu Königa "Konrad i Paul" nakładem wydawnictwa Abiekt.pl Wojciecha Szota. Kolejnym komiksem Ralfa w Polsce jest jego najsłynniejsze dzieło – "Mężczyzna, przedmiot pożądania", wydany w 2009 roku.
Dzieła.
Komiksy Königa są narysowane w ekspresywnym stylu z dużą dawką humoru, choć czasem omawiają poważne tematy takie jak ryzyko zakażenia HIV. Najczęściej przedstawiają codzienne "gejowskie" życie, często oparte na doświadczeniach własnych i przyjaciół autora.

</doc>
<doc id="1271320" url="https://pl.wikipedia.org/wiki?curid=1271320" title="Serial ATA">
Serial ATA

Serial ATA, SATA (od ang. "Serial Advanced Technology Attachment") – szeregowa magistrala komputerowa, opracowana i certyfikowana przez Serial ATA International Organization, służąca do komunikacji między adapterami magistrali hosta (HBA) a urządzeniami pamięci masowej, w tym dyskami twardymi, dyskami SSD, napędami optycznymi i taśmowymi. SATA jest bezpośrednim następcą równoległej magistrali ATA.
Kable SATA są węższe i bardziej elastyczne od kabli ATA, co ułatwia układanie oraz poprawia warunki chłodzenia wnętrza komputera. Również złącza SATA wykonane w technologii LIF (ang. "low insertion force") są zminiaturyzowane, umożliwiając zastosowanie SATA w coraz to mniejszych urządzeniach pamięci masowej (patrz też mSATA), a także zmniejszając ilość potrzebnego miejsca na gniazda kontrolera płyty głównej. Dodatkowo zespół złącz SATA (zasilający + sygnałowy) został tak zaprojektowany, że może być stosowany jako zintegrowane złącze typu "hot plug". Długość przewodu SATA może dochodzić do 1 metra.
Wersje standardu.
Jak dotąd, opracowano trzy generacje interfejsu SATA. Pierwsza, najstarsza wersja SATA I umożliwia szeregową transmisję danych z maksymalną przepustowością 1,5 Gbit/s (ok. 150 MiB/s). Druga generacja (SATA II) oferuje przepustowość 3,0 Gbit/s (ok. 300 MiB/s). Trzecia generacja (SATA 3), zaprezentowana oficjalnie po raz pierwszy 27 maja 2009 roku udostępnia przepustowość 6,0 Gbit/s (ok. 600 MiB/s).
SATA II (3 Gbit/s).
Dostępne są dyski z kontrolerem wyposażonym w magistralę SATA 3 Gbit/s, która umożliwia transfer danych z prędkością 3 gigabitów/s (rzeczywista 384 MB/s). Podwojona przepustowość doskonale sprawdza się w przypadku serwerów, gdzie stosowane są rozbudowane macierze dyskowe lub systemy pamięci zewnętrznej. W przypadku komputerów domowych dopiero dyski SSD zaczęły wykorzystywać potencjał nowego kontrolera.
Nowy standard wprowadza trzy nowe specyfikacje usprawniające działanie kontrolerów dysków twardych:
Kolejkowanie zadań (ang. "native command queuing") – mechanizm kolejkowania poleceń mający za zadanie zwiększyć wydajność i efektywność dysku twardego poprzez takie ustawianie zadań odczytu i zapisu na nośniku, aby jego głowice musiały wykonać jak najmniej skoków. W ten sposób można uzyskać do 10% wzrostu wydajności.
Powielacze portów (ang. "port multiplier") definiuje sposób podłączania jednego złącza SATA do kilku urządzeń. Każde takie urządzenie jest odpowiednikiem koncentratora sieciowego. Do jednego portu hosta można podłączyć do szesnastu urządzeń SATA. Pojedynczy dysk twardy nie może wykorzystać całej zwiększonej przepustowości, czyli około 384 MB/s (dla przykładu interfejs SCSI oferuje prędkość 640 MB/s), lecz dzięki powielaczom cztery dyski połączone równolegle mogą w pełni wykorzystać oferowaną przepustowość. Dodatkowym atutem, podobnie jak w poprzednim standardzie, jest zmniejszenie liczby kabli i poprawienie przepływu powietrza wewnątrz obudowy, a więc także lepsze chłodzenie pamięci masowej SATA (dysków twardych). Specyfikacja powielaczy portów dodaje asynchroniczną metodę powiadamiania o podłączeniu lub odłączeniu urządzenia, w ten sposób oszczędza się czas normalnie potrzebny na częste procedury sprawdzania gotowości urządzenia (dysku).
Wyznacznik portu (ang. "port selector") umożliwia podłączenie dwóch różnych portów do tego samego urządzenia w celu utworzenia nadmiarowej ścieżki do tego urządzenia. Port Selector to zasadniczy element budulcowy dla producentów rozwiązań RAID, NAS i systemów kopiowania „dysk na dysk”, opracowujących w pełni redundantne topologie pamięci masowej. Umożliwia także w prosty sposób udostępnianie np. zewnętrznej pamięci masowej więcej niż jednemu serwerowi, zastępując stosowane obecnie wolne łącza typu Ethernet.
SATA III (6 Gbit/s).
Przepustowość maksymalna tego interfejsu wynosi 6 Gbit/s, czyli jest dwukrotnie większa od SATA II (3 Gbit/s) i nieco mniejsza od Ultra 640 SCSI (6 Gbit/s = 600 MB/s przy kodowaniu 8b/10b). Zachowano zgodność wsteczną z SATA II i częściowo z SATA I (patrz punkt ograniczenie prędkości), dzięki czemu migracja z poprzednich wersji do SATA 3 jest w miarę bezproblemowa. W większości przypadków producenci dysków SSD SATA 3.0 zapewniają zgodność tylko z interfejsami SATA 3.0 i 2.0, na kontrolerze SATA 1 takie SSD mogą nie działać. Ulepszono też obsługę kolejkowania poleceń (NCQ) – poprawiono zarządzanie kolejkowaniem oraz wprowadzono nowe polecenie przesyłania strumieniowego, umożliwiające izochroniczny transfer danych. W marcu 2009 roku firma Seagate wspólnie z AMD zaprezentowała pierwsze urządzenia z interfejsem SATA 3. Pierwszym dyskiem twardym ze złączem SATA 3 jaki pojawił się w ofercie handlowej we wrześniu 2009 był Seagate Barracuda XT (model ST32000641AS).
Ograniczenie prędkości (zworką lub programem).
Dyski z SATA II (3 Gbit/s) mają czasem fabrycznie montowaną zworkę, która – w celu zapewnienia kompatybilności ze starym sprzętem – ogranicza dysk do prędkości wcześniejszego standardu SATA I. Aby zdjąć to ograniczenie, wystarczy wyjąć zworkę.
W niektórych dyskach firmy Samsung ograniczenie takie w razie potrzeby, może być wykonane z pomocą programów narzędziowych np. ES-Tool, SSpeed.
Rodzaje złączy.
eSATA.
Złącze eSATA (external SATA) to zewnętrzny port SATA 3 Gbit/s, przeznaczony do podłączania zewnętrznych pamięci masowych.
Główną ideą eSATA jest zapewnienie identycznej prędkości przesyłania danych w urządzeniach zewnętrznych, jaka osiągalna jest dla napędów wewnętrznych. Osiągane przez ten standard prędkości nie odbiegają od tych oferowanych przez SATA II – maksymalne przepustowości to 150 MB/s oraz 300 MB/s. Jest to prędkość znacznie większa niż maksymalna prędkość przesyłania danych przez port USB 2.0 (480 Mb/s – 60 MB/s), a porównywalna do prędkości złączy USB 3.0 (5 Gb/s – 625 MB/s). Maksymalna długość kabla eSATA może wynosić 2 metry. W przeciwieństwie do USB port eSATA nie musi zapewniać zasilania – oryginalny port eSATA był bez zasilania, dopiero port eSATAp będący w istocie hybrydą eSATA i USB dostarcza zasilanie. Porty eSATA i eSATAp są fizycznie niekompatybilne.
xSATA.
xSATA to rozwinięcie standardu eSATA. Jest to zewnętrzne połączenie SATA o długości do 8 metrów przy użyciu ekranowanych kabli i złącz.
mSATA.
mSATA (mini-SATA) to oficjalnie zaprezentowany 21 września 2009 roku typ złącza SATA. W związku z wciąż postępującą miniaturyzacją pamięci masowych oraz elektroniki w komputerach mobilnych, SATA-IO opracowała nową generację złącza do stosowania w netbookach oraz dyskach SSD 1.8". Maksymalna przepustowość mSATA wynosi 6 Gbit/s.
Zasilanie w dyskach wewnętrznych.
Dyski wewnętrzne mają własne zasilanie, niekoniecznie związane ze standardem SATA. Poniżej widoczna jest wtyczka dla dysków wewnętrznych.

</doc>
<doc id="1271322" url="https://pl.wikipedia.org/wiki?curid=1271322" title="Johann Blasius Peintner">
Johann Blasius Peintner

Johann Blasius Peintner (ur. 1673 w Gmünd in Kärnten, zm. 1732 w Breslau) – niemiecki architekt działający na Śląsku, kierownik robót przy budowli "kaplicy elektorskiej" przy katedrze wrocławskiej (1716–1724), która była fundacją biskupa Ludwika Franciszka von Pfalz-Neuburg i zaprojektowana przez Johanna Bernharda Fischera von Erlach. 
Życiorys.
Kierował pracami przy budowie Pałacu Królewskiego przy ul. Kazimierza Wielkiego (1719) i wrocławskiego uniwersytetu (1728–1732) oraz pałacu Hornesów. Wykonał korektę projektu Kościoła Świętej Trójcy we Wrocławiu. Projektował również m.in. kościół i kompleks szpitalny przy ul. Pułaskiego we Wrocławiu (1717–1736) oraz kościół i kompleks pałacowo-parkowy w Brzezince.

</doc>
<doc id="1271323" url="https://pl.wikipedia.org/wiki?curid=1271323" title="Anna Dorota Chrzanowska">
Anna Dorota Chrzanowska

Anna Dorota Chrzanowska (dawniej za prawdziwe uznawano imię Zofia), z domu von Fresen – druga żona kapitana Jana Samuela Chrzanowskiego, wsławiła się bohaterską postawą w czasie obrony Trembowli podczas wojny polsko-tureckiej 1672–1676.
Życiorys.
Gdy szlachta, oblężona przez oddziały wojsk tureckich na zamku trembowelskim nosiła się z zamiarem poddania twierdzy, Chrzanowska uprzedziła o tym męża, co zapobiegło kapitulacji Trembowli. Gdy sam komendant stracił wiarę w sens dalszej obrony, miała zagrozić, że w takim wypadku siebie i jego zabije. Według innych przekazów groziła podpaleniem prochów i wysadzeniem miasta. Podobno sama poprowadziła wycieczkę (zbrojny wypad) obrońców na szańce tureckie.
Upamiętnienie.
Na pamiątkę stworzono jej w XVII wieku w Trembowli pomnik, który ustawiono na pagórku poza zamkiem. Pierwotny nie istnieje.
W XX wieku Rada gminy postanowiła uczcić Zofię Chrzanowską nowym pomnikiem. Autorem był trembowelski rzeźbiarz Jan Bochenek. Pomnik przedstawiał kobietę o zdecydowanym, a jednocześnie błagalnym wyrazie twarzy, jedną ręką trzymającą nóż, a drugą – wskazującą na miasto. Pomnik był ozdobą miasta w okresie II Rzeczypospolitej. Został jednak zniszczony w 1944. W 1982 uporządkowano cokół pomnika i wmurowano nową płytę w miejsce zniszczonej. Na cokole ustawiono symboliczną wazę. Na początku lipca 2012 cokół został odnowiony i ustawiono nową figurę (autor - Roman Wilhuszynśkyj).
Ustanowiono patronat XLIII Liceum Ogólnokształcącego im. Zofii Chrzanowskiej w Krakowie.

</doc>
<doc id="1271325" url="https://pl.wikipedia.org/wiki?curid=1271325" title="STSADM">
STSADM

Stsadm - administracyjne narzędzie konsolowe (Microsoft Office SharePoint Server oraz Sharepoint Services 3.0) dla stron i serwerów. Narzędzie oferuje dużo możliwości niedostępnych poprzez Central Administration site.
Szczegóły.
Aplikacja konsolowa może być uruchamiana jedynie przez użytkowników należących do grupy Administratorzy.
Aplikacja posiada swoje wersje osobno dla WSS 3.0 i MOSS 2007.
Aplikacja nie dostarcza pomocy ogólnej - czyli nie można zapytać o dostępne parametry. Lista parametrów jest dostępna na oficjalnej stronie STSADM (sekcja Linki).
Aby podejrzeć właściwości parametru danej komendy należy użyć komendy stsadm.exe -o NazwaParametru. Wywołanie samego stsadm.exe z linii poleceń wyświetli listę dostępnych komend.
Aplikacja nie pyta ponownie o parametr jeżeli ten jest nieprawidłowy. Błędne polecenie należy wprowadzić ponownie.

</doc>
<doc id="1271326" url="https://pl.wikipedia.org/wiki?curid=1271326" title="Hubert Burda Media">
Hubert Burda Media

Hubert Burda Media – niemiecki koncern mediowy.

</doc>
<doc id="1271327" url="https://pl.wikipedia.org/wiki?curid=1271327" title="Orgazm wielokrotny">
Orgazm wielokrotny



</doc>
<doc id="1271328" url="https://pl.wikipedia.org/wiki?curid=1271328" title="Ornithological Applications">
Ornithological Applications

Ornithological Applications – czasopismo naukowe (kwartalnik), publikowane przez American Ornithological Society, ukazujące się nieprzerwanie od 1889. Do 2020 ukazywał się pod nazwą „The Condor”; jednocześnie zmieniono też nazwę siostrzanego czasopisma „The Auk” na „Ornithology”. Wcześniej „The Condor” wydawany był przez Cooper Ornithological Society, które w 2016 połączyło się z American Ornithologists’ Union (AOU), tworząc American Ornithological Society.

</doc>
<doc id="1271329" url="https://pl.wikipedia.org/wiki?curid=1271329" title="Orgazm">
Orgazm

Orgazm, szczytowanie – moment najsilniejszego podniecenia seksualnego i towarzyszącego mu równie silnego uczucia rozkoszy, będący najczęściej celem lub zakończeniem stosunku płciowego, aktu masturbacji lub innej formy zachowania seksualnego. 
Przy orgaźmie występuje szereg reakcji fizjologicznych, takich jak skurcze pochwy i dna macicy u kobiety czy wytrysk nasienia i skurcz moszny u mężczyzny. Bezpośrednim efektem orgazmu jest zaspokojenie seksualne, które objawia się odprężeniem ciała, wystąpieniem przekrwienia organów płciowych i psychicznym uczuciem błogostanu oraz spełnienia emocjonalnego. U mężczyzn orgazm nie jest równoznaczny z wytryskiem nasienia. Podczas orgazmu wydziela się hormon – oksytocyna.
Fazy orgazmu.
W 1966 r. William Masters i Virginia Eshelman Johnson wydali książkę "Human Sexual Response", w której zdefiniowali cztery fazy reakcji seksualnej (podniecenie, plateau, orgazm i odprężenie). Opisali również możliwość wystąpienia orgazmów wielokrotnych u kobiet. Mimo wielu różnic w budowie ciała kobiecego i męskiego, fazy pobudzenia seksualnego są u obu płci bardzo podobne.
Inny model, opracowany przez seksuolog , zawiera trzy fazy: pożądanie (zarówno psychiczne, jak i fizyczne), podniecenie (ma miejsce, gdy pojawia się stan pobudzenia fizycznego) oraz orgazm (obejmujący także odprężenie).
John Bancroft wyróżnia następujące fazy orgazmu:
1. Wzrost podniecenia seksualnego do momentu szczytowego, w którym następuje uruchomienie procesu neurofizjologicznego o następujących cechach:
2. Faza po orgazmie, w której opisane wyżej objawy wracają do stanu sprzed podniecenia, po czym następuje okres refrakcji, hamujący kolejne podniecenie seksualne.
Okres refrakcji jest na ogół dłuższy u mężczyzn niż u kobiet i wraz z wiekiem potrafi ulec wydłużeniu.
Fizjologia orgazmu w zależności od płci i orientacji seksualnej.
U obu płci następuje gwałtowne pobudzenie aktywności układu współczulnego: wzrost ciśnienia tętniczego krwi, przyspieszenie akcji serca, poszerzenie źrenic oraz wzrost napięcia mięśni. Występują też skurcze mięśni związane z narządami płciowymi, których siła decyduje o intensywności przeżywania orgazmu.
U kobiet.
Podczas orgazmu niekontrolowane skurcze rozładowują napięcie mięśni i uwalniają krew zgromadzoną w pobudzonych genitaliach. Orgazm jest odczuciem bardzo indywidualnym, ale większość kobiet opisuje go jako uczucie ciepła rozprzestrzeniającego się od łechtaczki na całe ciało. Podczas orgazmu pochwa kobiety wilgotnieje i powiększa się, obrzmiewa tkanka w części pochwy położonej najbliżej wylotu. Powstaje w ten sposób , która ciasno obejmuje członek mężczyzny. Podczas szczytowania występują regularne skurcze macicy, jej szyjki oraz platformy orgazmicznej, a kiedy stymulacja zanika, narządy płciowe powracają do pierwotnego, niepobudzonego stanu. Skurcze są wywoływane przez uwalniające się dawki hormonu – oksytocyny.
W przypadku, kiedy kobiety przeżywają orgazm wielokrotny, ich pobudzenie seksualne nigdy nie spada poniżej poziomu plateau.
U mężczyzn.
. W ten sposób w cewce powstaje nasienie. Następnie kanał między cewką a pęcherzem zamyka się, uniemożliwiając nasieniu cofnięcie się. Skurcze u nasady członka kierują nasienie przez cewkę moczową i żołądź do ujścia cewki. Na ogół mają miejsce trzy lub cztery silne skurcze wytrysku w odstępach 0,8 sekundy, następnie dwa do czterech wolniejsze skurcze.
Potem narządy płciowe szybko powracają do stanu niepobudzonego.
Częstotliwość przeżywania orgazmu a płeć i orientacja seksualna.
Według badań częstotliwość doświadczania orgazmu jest związana z płcią i orientacją seksualną. W jednym z badań zapytano uczestników, jak często doświadczają orgazmu, odpowiedzi były następujące:
W badaniu przeprowadzonym w Finlandii stwierdzono, że coraz mniej kobiet doświadcza regularnie orgazmów. Współczynnik kobiet, które doświadczają orgazmu zawsze lub prawie zawsze spadł z 56% w 1999 do 46% w 2015 roku. Jednocześnie w 2015 roku 9% kobiet stwierdziło, że nigdy nie doświadcza orgazmu podczas stosunku, we wcześniejszych badaniach było to 4–7%. Wśród młodych kobiet (poniżej 35 roku życia) 14% nigdy nie miało orgazmu podczas stosunku.
Rodzaje orgazmów.
Orgazm pochwowy a łechtaczkowy.
Wśród seksuologów toczy się dyskusja na temat istnienia i znaczenia różnych rodzajów orgazmów u kobiet. Dyskusję w XX wieku zainicjował Sigmund Freud, który odróżniał orgazm łechtaczkowy i pochwowy. Pochwowy ma miejsce na skutek stymulacji pochwy, np. podczas stosunku waginalnego. Łechtaczkowy na skutek stymulacji łechtaczki. Freud twierdził również, że niezdolność do orgazmu pochwowego jest symptomem niedojrzałości kobiety. Stanowisko to zostało zakwestionowane m.in. przez Kinseya, który stwierdził, że niemożliwy jest orgazm pochwowy a ściany pochwy są dużo mniej wrażliwe na dotyk niż łechtaczka. Masters i Johnson wskazywali, że pobudzenie łechtaczki jest zawsze konieczne dla zaistnienia orgazmu u kobiety. Te spostrzeżenia doprowadziły do konkluzji, że istnieje tylko jeden typ orgazmu, wynikający z pobudzenia łechtaczki. Z drugiej strony, na przekór tym wnioskom, badania dowodzą, że kobiety odróżniają orgazmy przeżywane podczas stosunku pochwowego i orgazmy będące rezultatem pobudzenia łechtaczki.
W jednym z badań zapytano kobiety, jak osiągają orgazm podczas stosunku, odpowiedzi były następujące:
Ostatnie odkrycia naukowe co do wielkości łechtaczki (której tkanki rozciągają się w środku ciała wokół pochwy) komplikują lub nawet uniemożliwiają próby rozróżnienia orgazmu łechtaczkowego od pochwowego. Najnowsze badania fizjologii kobiecego narządu rodnego dowodzą, że istnieją nerwy łączące tkanki wewnątrzpochwowe z łechtaczką. Okazuje się także, że część łechtaczki, położona wewnątrz ciała, jest znacznie większa, niż do tej pory sądzono. .
Orgazm punktu G.
Orgazm osiąga się poprzez odpowiednie stymulowanie punktu G, co sprawia, że jest najtrudniejszy do osiągnięcia wśród wszystkich typów orgazmów, ponieważ znaczna część kobiet w ogóle nie posiada punktu G, poza tym niektóre kobiety odczuwają pocieranie tego miejsca jako nieprzyjemne. Pod wpływem stymulacji może dojść do jego powiększenia.
Ponieważ palce kobiety przeważnie nie są na tyle długie, by sięgnąć do odpowiedniego miejsca oraz wywrzeć na nie odpowiedni nacisk, zwykle łatwiej jest stymulować punkt G przy pomocy zabawki erotycznej lub osoby partnerskiej.
Różne kultury różnie nazywają punkt G. Chińczycy nazywają go „czarną perłą”, zaś Japończycy „skórą dżdżownicy”.
Ogromna wrażliwość erotyczna tego punktu prowadzi do orgazmu, który niektóre kobiety przeżywają niczym mężczyźni ejakulację. Nie dzieje się tak jednak u wszystkich kobiet mających to miejsce, a wiele z nich, które przeżywają podobne doznania, twierdzi, że tylko raz na pięć orgazmów towarzyszy im wytrysk.
Orgazm cewki moczowej.
Jest częścią orgazmu strefowego, inaczej zwany orgazmem punktu U. Stymulacja cewki moczowej niektórym kobietom sprawia dużą przyjemność. Można pobudzić ją palcami lub językiem, wykonując rozmaite ruchy. Wielu naukowców wątpi jednak w jego istnienie, uzasadniając to tym, iż pobudzanie cewki jest tylko jedną z metod dojścia do orgazmu.
Orgazm sutkowy.
Jest on stosunkowo łatwy do osiągnięcia, gdyż polega na umiejętnym pieszczeniu kobiecych sutków. Był on popularniejszy w dawnych czasach, kiedy kobiety bały się penetracji. Wtedy bardziej rozbudowane były techniki pettingu. Orgazmowi sutkowemu towarzyszą skurcze pochwy i macicy.
Orgazm wielokrotny.
Kobiety są w stanie przeżyć w czasie jednego stosunku kilka orgazmów, pod warunkiem, że pomiędzy nimi napięcie seksualne nie spadnie poniżej fazy plateau. W przypadkach wystąpienia dwóch czy więcej orgazmów u kobiety nie trwa to zwykle dłużej niż około 60 sekund. Zwielokrotniony orgazm zachodzi o wiele częściej podczas masturbacji oraz seksu oralnego, co oznacza, że bezpośrednia stymulacja łechtaczki może zwiększyć prawdopodobieństwo wystąpienia takiego zjawiska.
Orgazm strefowy.
Tego typu orgazm dotyczy różnych rejonów ciała. Niektóre kobiety mogą doświadczyć orgazmu podczas tylko lizania karku, szyi, małżowiny usznej, palca, uda, czy pachwiny.
Orgazm jednoogniskowy.
Do orgazmu dochodzi, gdy podczas stosunku, pobudzany jest jedynie jeden narząd płciowy, np. łechtaczkę lub pochwę. Występuje on u około 40% kobiet przeżywających orgazm.
Orgazm wieloogniskowy.
Ten typ orgazmu, w przeciwieństwie do orgazmu jednoogniskowego, osiąga kobieta, gdy stymuluje się dwie lub więcej stref erogennych naraz, takich jak: sutki, łechtaczkę i pochwę. Natężenie i intensywność takiego orgazmu jest o wiele większe niż przy pojedynczym orgazmie. Występuje on u około 60% kobiet przeżywających orgazm.
Orgazm częściowy.
Orgazm ten jest spowodowany tym, że osoba partnerska przedwcześnie kończy pobudzać kobietę lub ogranicza się tylko do stymulacji okolic genitalnych. Dochodzi w ten sposób tylko do reakcji narządów płciowych.
Orgazm totalny.
Osiągany jest podczas pobudzania całego ciała, a nie jedynie okolicy genitalnej jak w przypadku orgazmu częściowego. Obfitujący w różnorodne reakcje psychofizyczne.
Orgazm analny.
Okolice odbytu są niezwykle wrażliwe i silnie unerwione, ponieważ znajdują się tam zakończenia takich narządów jak prostata (u mężczyzn) czy końcówki pochwy (u kobiet).
Orgazm bolesny.
Orgazm połączony z odczuwaniem bólu ograniczonego do miejsc genitalnych lub miednicy. Występuje głównie u kobiet, jako skutek np. zmian pozapalnych, pooperacyjnych lub poporodowych bądź po przerwaniu ciąży, założeniu wkładki wewnątrzmacicznej lub w okresie przekwitania. U mężczyzn zwykle wynika z zaburzeń prostaty, zmian w cewce moczowej np. w przypadku grzybic, infekcji. Wyjątkowo może mieć tło psychogenne.
Orgazm równoczesny.
Orgazm osiągany jednocześnie przez oboje partnerów.
Orgazm bez stosunku.
Istnieje mnóstwo form seksu różnych od stosunku. Najprostszą jest głaskanie i pieszczenie się, by poznać nawzajem swe strefy erogenne i odkryć nowe przyjemności. Można masturbować się na oczach partnera, opisując mu swe fantazje seksualne, albo ocierać się o siebie, naśladując ruchy wykonywane podczas stosunku. Alternatywą mogą być zabawki erotyczne (np. wibratory), którymi można stymulować siebie lub partnera.
Orgazm farmakogenny.
Należy do typów orgazmów bez stosunku, ponieważ wywołany jest sztucznie. Może wystąpić poprzez działanie niektórych substancji psychoaktywnych, przy czym następuje ejakulacja z erekcją lub bez niej.
Orgazm wyobrażeniowy.
Orgazm osiągany zarówno przez mężczyzn, jak i kobiety. Jak sama nazwa wskazuje, osiąga się go tylko na podstawie wyobrażeń i fantazji, bez jakiejkolwiek stymulacji ciała, dlatego należy do grupy orgazmów bezstosunkowych.
Orgazm nocny.
Również należy do orgazmów bez stosunku, gdyż dochodzi do niego w nocy, w trakcie snu. Jest zjawiskiem normalnym. Częściej przydarzają się one mężczyznom.

</doc>
<doc id="1271330" url="https://pl.wikipedia.org/wiki?curid=1271330" title="Koprolit">
Koprolit



</doc>
<doc id="1271331" url="https://pl.wikipedia.org/wiki?curid=1271331" title="Koprolity">
Koprolity

Koprolity (gr. "kopros" - kał + "lithos" - kamień) – skamieniałe ekskrementy zwierząt, jeden z rodzajów skamieniałości śladowych.
Koprolity spotykane są w osadach pochodzących od ordowiku do współczesności.
Koprolity, podobnie jak inne skamieniałości śladowe, są klasyfikowane zgodnie z zasadami ichnotaksonomii. Przykładowe ichnorodzaje koprolitów to "Bactrylium" – drobne koprolity małży z retyku, "Tibikoia" – drobne koprolity wieloszczetów z miocenu, czy "Macropoma" – poddane fosforytyzacji koprolity ryb z kredy. 
Koprolitami nazywane są również nieskamieniałe odchody dżdżownic tworzące biohumus (wermikompost).

</doc>
<doc id="1271334" url="https://pl.wikipedia.org/wiki?curid=1271334" title="Elephant Gun EP">
Elephant Gun EP

Elephant Gun EP to EP nagrana przez Beirut.

</doc>
<doc id="1271336" url="https://pl.wikipedia.org/wiki?curid=1271336" title="Kazimierz Leon Sapieha (1609–1656)">
Kazimierz Leon Sapieha (1609–1656)

Kazimierz Leon Sapieha (syn Lwa) herbu Lis (ur. 15 lipca 1609 w Wilnie, zm. 19 stycznia 1656 w Brześciu) – marszałek sejmu zwyczajnego w Warszawie w 1637 roku, podkanclerzy litewski od 1645, marszałek nadworny litewski od 1637, pisarz wielki litewski i sekretarz królewski od 1631, ekonom brzeski od 1649 roku. 
Był synem Lwa, bratem Jana Stanisława i Krzysztofa Michała.
Młodość.
Po początkowej nauce w domu i Akademii Wileńskiej został wysłany w 1621 wraz z bratem Krzysztofem Michałem na studia zagraniczne, głównie w Monachium i Ingolstadcie. W 1624 brat zachorował na gruźlicę, co spowodowało powrót obu Sapiehów do domu. Po krótkim leczeniu brata ponownie udali się na zachód Europy, tym razem na uniwersytet w Lowanium, gdzie immatrykulował się w 1627. Resztę roku spędzili w Brukseli, po czym przenieśli się do Włoch, studiując w Bolonii (1628) i Padwie (1629). Postępująca choroba brata zmusiła ich w 1629 do powrotu do kraju.
Kariera.
Posłował na sejm 1631, w lipcu tego roku otrzymał tytuł sekretarza królewskiego a 22 września pisarstwo wielkie litewskie. W tymże czasie został zatrudniony przy porządkowaniu archiwum Rzeczypospolitej. Był członkiem konfederacji generalnej zawiązanej 16 lipca 1632 roku. Poseł na sejm konwokacyjny 1632 roku z powiatu słonimskiego. Podpisał "pacta conventa" Władysława IV Wazy w 1632 roku. Jako poseł na sejm koronacyjny 1633 roku wszedł w skład komisji do wojny z Moskwą i organizacji wojska. Poseł na sejmy ekstraordynaryjne 1635 i 1637 roku. W styczniu 1635 posłował do Moskwy w celu zaprzysiężenia przez cara pokoju w Polanowie. W maju 1637 otrzymał marszałkostwo nadworne litewskie. Poseł na sejm zwyczajny 1637 roku. 6 marca 1645 otrzymał podkanclerstwo litewskie. Posłował na sejm 1647. W 1648 został przez umierającego Władysława IV wyznaczony na jednego z czterech egzekutorów testamentu.
Był członkiem konfederacji generalnej zawiązanej 31 lipca 1648 roku. W czasie elekcji 1648 roku poparł Jana Kazimierza, mimo że wcześniej popierał królewicza Karola Ferdynanda, który zlecił ze swojego ramienia Kazimierzowi Leonowi „rządy” na Litwie podczas bezkrólewia. Podpisał "pacta conventa" Jana II Kazimierza Wazy w 1648 roku.
W latach 1648-1651 przebywał głównie w otoczeniu króla, biorąc udział w interwencji zbaraskiej, zakończonej ugodą w Zborowie, a także w bitwie pod Beresteczkiem. Cały czas był w konflikcie z Januszem Radziwiłłem, mając nadzieję na uzyskanie buławy wielkiej litewskiej. Uczestniczył w większości sejmów w latach 1652-1655. Zdecydowanie przeciwstawił się ugodzie Janusza Radziwiłła z Karolem X Gustawem. Jesienią 1655 w okolicach Brześcia Litewskiego koordynował działania szlachty uciekającej przed Rosjanami i Szwedami, będąc jednym z pierwszych i głównych ognisk oporu w tamtych rejonach. Jego aktywność malała wraz z pogarszającym się stanem zdrowia, dopiero jednak po klęsce pod Wierzchowiczami w listopadzie 1655 zgodził się formalnie przyjąć protekcję szwedzką. Był uczestnikiem konfederacji tyszowieckiej w 1655 roku. Na początku 1656 otrzymał polecenie od Jana Kazimierza posłowania do cara Aleksego w celu negocjacji pokojowych.
Polecenia tego nie mógł już wypełnić, umierając w Brześciu 19 stycznia 1656 roku.
Został pochowany w ufundowanym przez siebie kościele Kartuzów pw. św. Krzyża w Berezie 6 czerwca 1666 r. Po rozebraniu kościoła jego szczątki w 1869 roku przeniesiono na cmentarz parafialny w Berezie i na grobie wzniesiono obelisk.

</doc>
<doc id="1271339" url="https://pl.wikipedia.org/wiki?curid=1271339" title="Adam Mazur">
Adam Mazur

Adam Władysław Mazur (ur. 24 grudnia 1929 we Lwowie, zm. 27 lipca 2019 we Wrocławiu) – polski inżynier chemik.
Życiorys.
Urodził się w rodzinie inteligenckiej osiadłej w Narolu, gdzie jego ojciec Władysław był urzędnikiem, a matka Maria Wanda z d. Mulak wywodziła się z lokalnej rodziny kupieckiej. Naukę rozpoczął w Publicznej Szkole Powszechnej w Narolu-Mieście. Podczas okupacji niemieckiej uczęszczał do polskiej szkoły powszechnej tamże, którą ukończył po szóstej klasie w 1942. W roku szkolnym 1943/44 kontynuował naukę w pierwszej klasie dwuletniej Szkoły Handlowej we Lwowie. Po przeniesieniu się w 1944 jego rodziny do Rzeszowa, uczęszczał do gimnazjum ogólnokształcącego które ukończył w 1947 w tamtejszym I. Państwowym Gimnazjum i Liceum im. ks. Stanisława Konarskiego. Pierwszą klasę licealną ukończył w II. Państwowym Gimnazjum i Liceum im. Stanisława Sobińskiego w Rzeszowie. W 1948 jego rodzina zamieszkała we Wrocławiu, gdzie rok później zdał egzamin dojrzałości w tamtejszym I. Państw. Gimnazjum i Liceum Ogólnokształcącym. Studia pierwszego stopnia na Wydziale Chemicznym Politechniki Wrocławskiej ukończył w 1953, a tytuł magistra inżyniera chemii uzyskał na tym wydziale w 1955.
Po ukończeniu studiów otrzymał nakaz pracy w Zakładach Koksowniczych „Makoszowy”, gdzie pracował do 1958 najpierw jako mistrz, a następnie jako kierownik oddziału węglowni. Potem krótko był starszym technologiem w Zakładach Koksowniczych „Walenty”, a następnie kierownikiem Wytlewni „Wujek” w Katowicach. W latach 1959-69 główny inżynier, a w latach 1969-1973 dyrektor naczelny Zakładu Wytwórczo-Doświadczalnego Koksu Formowanego w Blachowni Śląskiej (obecnej dzielnicy Kędzierzyna-Koźla). W latach 1973-1981 dyrektor ds. technicznych Zakładów Chemicznych „Blachownia” w Kędzierzynie-Koźlu, a w latach 1982-1990 ich dyrektor naczelny.
Od 1969 członek PZPR, od 1985 członek Komitetu do Spraw Nauki i Postępu Technicznego przy Radzie Ministrów, powołany w skład Komitetu Nagród Państwowych na okres kadencji 1988-1991. Prezes zarządu głównego Stowarzyszenia Inżynierów i Techników Przemysłu Chemicznego (SITPChem) przez trzy kadencje w latach 1981–1990. W tym czasie przez jedną kadencję wiceprezes Federacji Stowarzyszeń Naukowo-Technicznych NOT i przez jedną kadencję wiceprzewodniczący Rady Głównej NOT. Po przejściu na emeryturę w 1990 został wiceprezesem SITPChem. W latach 2006–2010 był prezesem oddziału tej organizacji we Wrocławiu, a następnie jego prezesem honorowym. Wyróżniony godnością Członka Honorowego SITPChem.

</doc>
<doc id="1271341" url="https://pl.wikipedia.org/wiki?curid=1271341" title="William Chalmers">
William Chalmers

William Chalmers (ur. 13 listopada 1748 w Göteborgu, zm. 3 lipca 1811 w Göteborgu) – szwedzki kupiec i wolnomularz, fundator Politechniki Chalmers w Göteborgu.
Był synem szkockiego kupca Williama Chalmersa Seniora i Szwedki Ingi Orre. Uzyskawszy dobre wykształcenie zarówno w Szwecji jak i w Anglii, został dyrektorem Szwedzkiej Kompanii Wschodnioindyjskiej, a w 1783 został jej rezydentem w Kantonie (Chiny) i następnie w Makau; do Szwecji powrócił w 1793.
Po śmierci, zgodnie z jego życzeniem i przekazanymi środkami finansowymi, utworzono w 1829 "szkołę przemysłową", która obecnie funkcjonuje jako Uniwersytet Technologiczny Chalmers w Göteborgu.

</doc>
<doc id="1271343" url="https://pl.wikipedia.org/wiki?curid=1271343" title="Oficyna Wydawnicza „Rytm”">
Oficyna Wydawnicza „Rytm”

Oficyna Wydawnicza „Rytm” – polskie podziemne wydawnictwo, powstałe w 1983 roku, założone przez szefa Grup Oporu „Solidarni” Teodora Klincewicza ps. „Borys”, „Rafał” oraz Mariana Kotarskiego ps. „Tadeusz”, „Tadeo”.
W 2012 ujawniono, że uchodzący za opozycjonistę Kotarski w rzeczywistości był funkcjonariuszem Departamentu II Ministerstwa Spraw Wewnętrznych, jego nazwisko było fikcyjne, a naprawdę nazywał się Marian Pękalski.
Postawiła przed sobą trzy zasadnicze cele: wydawanie książek zakazanych przez komunistyczną cenzurę, drukowanie ulotek oraz w ten sposób finansowanie działalności Grup Oporu „Solidarni”. 
Pierwszą pozycją „Rytmu” była broszura pt. "IV rozbiór Polski w dokumentach", przedstawiająca zatajane przez komunistów fakty historyczne dotyczące pakt Ribbentrop-Mołotow. Drugą – zbiór wierszy Grzegorza Przemyka, licealisty zamordowanego przez Milicję Obywatelską. 
Na początku drukowano na powielaczu białkowym, potem na maszynach offsetowych, głównie marki Roneo Vickers. W latach 1986–1988 „Rytm” wydawał kwartalnik społeczno-polityczny „21”, redagowany przez zespół doradców Lecha Wałęsy z dr hab. Bronisławem Geremkiem na czele.
W 1987 roku wydawnictwo powołało Bibliotekę Historyczną „Ocalić od zapomnienia”, której celem było przekazywanie relacji, wspomnień i dokumentów dotyczących najnowszej historii Polski, stosunków polsko-sowieckich i czasów stalinowskich. „Rytm” opublikował w podziemiu ponad 50 pozycji, w nakładach od 2 do 6 tysięcy egzemplarzy, wydawał też znaczki podziemnej Poczty „Solidarność”, kalendarze i plakaty oraz był współwydawcą niezależnej prasy w tym „Tygodnika Mazowsze”. W latach 1983-87 w „Rytmie” pracowała warszawska grupa podziemna „Płytkiego”. W skład grupy wchodzili m.in.: założyciel grupy, student romanistyki Marek Zatoń „Płytki”, student iberystyki Mirosław Banasiak, student prawa Jan Mikiewicz. Grupa zajmowała się składem, magazynowaniem, transportem, dystrybucją wydawnictw i druków Oficyny. Główny lokal konspiracyjny grupy „Płytkiego” mieścił się na warszawskim Ursynowie przy ul. Miklaszewskiego 9.
W 1989 roku „Rytm” ujawnił swoją działalność i do chwili obecnej funkcjonuje oficjalnie, kontynuując główny, historyczny nurt edytorski, choć nie wyłącznie. Siedziba Oficyny mieści się w Warszawie przy ul. Wolskiej 84/86.
Przedsięwzięcie operacyjne po 1989 r. zostało skomercjalizowane i przejęte jako przedsiębiorstwo przez "Mariana Kotarskiego".
Od 2013 roku Prezesem Zarządu Oficyny Wydawniczej „Rytm” Sp. z o.o. jest Dorota Świderek.

</doc>
<doc id="1271344" url="https://pl.wikipedia.org/wiki?curid=1271344" title="Znak handlowy">
Znak handlowy



</doc>
<doc id="1271346" url="https://pl.wikipedia.org/wiki?curid=1271346" title="Znak towarowy">
Znak towarowy

Znak towarowy () – każde oznaczenie, które nadaje się do odróżnienia towarów jednego przedsiębiorcy od towarów innego przedsiębiorcy i jest możliwe do przedstawienia w rejestrze znaków towarowych w sposób pozwalający na ustalenie jednoznacznego i dokładnego przedmiotu udzielonej ochrony. Znakiem towarowym może być w szczególności wyraz, rysunek, ornament, kompozycja kolorystyczna, forma przestrzenna, w tym forma towaru lub opakowania, a także melodia lub inny sygnał dźwiękowy. Potocznie na znak towarowy mówi się „znak handlowy”, „znak firmowy”, „firmowa nazwa” lub „logo”.
Aby znak towarowy korzystał z ochrony prawnej, musi zostać zarejestrowany w odpowiednim urzędzie ds. własności przemysłowej. W Polsce jest to Urząd Patentowy RP z siedzibą w Warszawie. Czas trwania prawa ochronnego na znak towarowy wynosi 10 lat i istnieje możliwość jego przedłużenia na kolejne okresy. Prawo ochronne ogranicza się do towarów i usług wskazanych w zgłoszeniu. Przez uzyskanie prawa ochronnego nabywa się prawo wyłącznego używania znaku towarowego w sposób zarobkowy lub zawodowy na określonym obszarze. Uprawniony może wskazać, że jego znak został zarejestrowany, poprzez umieszczenie w sąsiedztwie znaku towarowego litery „R” wpisanej w okrąg.
Rodzaje znaków towarowych.
Rodzaje oznaczeń, które mogą być przedmiotem prawa ochronnego na znak towarowy:
Kategorie normatywne znaków towarowych.
Ze względu na sposób wykorzystania znaku towarowego w obrocie wyróżnia się:
Ze względu na postrzeganie znaku towarowego przez odbiorców i jego znajomość wyróżnia się:
Ze względu na przeznaczenie znaku wyróżnia się znak towarowy i usługowy.
Osobną kategorią znaków towarowych mogą być znaki towarowe opisowe. Rejestracji w Urzędzie Patentowym RP / EUIPO / WIPO nie podlegają wszelkiego rodzaju oznaczenia jednoznacznie wskazujące na towary lub usługi z branży, której dotyczą. Stwierdzenia popularne (np. piwo jasne, kredyty, słodycze) nie będą mogły być skutecznie zarejestrowane jako znak towarowy, a w takiej sytuacji zastosowanie może mieć znak słowno-graficzny.
Historia.
Pierwotnie znaki umieszczano na przedmiotach używanych do celów mistycznych. Miały również wskazywać na osobę właściciela lub wytwórcy. Wraz z rozwojem gospodarczym praktyka oznaczania towarów stała się coraz powszechniejsza. W średniowieczu znaki towarowe były traktowane jako przywilej udzielany cechom rzemieślniczym przez ówczesnych władców. W gildiach i cechach zobowiązywano swoich członków do nakładania określonych znaków na wytwarzane przez nich produkty. Tym samym był to nośnik informacji o pochodzeniu towaru oraz jego jakości.
Rewolucja przemysłowa z przełomu XVIII i XIX wieku stała się powodem wielkich zmian. Zniesiono cechy i unieważniono przywileje. Dzięki wynalazkom udało się zwiększyć produkcję towarów i jednocześnie obniżyć ich koszt. Pomogła również liberalna polityka gospodarcza. W wyniku tego zwiększała się liczebność mieszkańców miast. Dynamicznie wzrastał popyt na towary. Znaki towarowe, jako istotny nośnik informacji o ich pochodzeniu wymagały ochrony prawnej. Tym bardziej, że światowe koncerny, które już wtedy powstały zaczęły dostrzegać, że brakuje międzynarodowych regulacji chroniących ich interesy. Przełom nastąpił wraz z podpisaniem 20 marca 1883 Konwencji Paryskiej o ochronie własności przemysłowej. Ustanawiała ona międzynarodowy system ochrony znaków towarowych. Z późniejszymi zmianami obowiązuje do dnia dzisiejszego.
Najstarsze zarejestrowane znaki towarowe to:
Ochrona znaku towarowego.
Zasięg terytorialny.
Prawo ochronne na znak towarowy jest terytorialne i swoim zasięgiem może obejmować określone kraje lub regiony. Istnieją trzy rodzaje procedur rejestracyjnych, różniące się zasięgiem terytorialnym ochrony:
Aby znak towarowy mógł być zarejestrowany, musi spełniać określone wymogi. Z samej jego definicji wynika, że musi:
Zakres ochrony.
Nie każdy znak towarowy może być traktowany jako własność w sposób ścisły, chociażby dlatego, że niektóre słowa muszą określać klasę produktów w sensie ogólnym i są używane w potocznym języku (taka sytuacja zachodzi w przypadku słowa "apple", z ang. jabłko, oraz firmy „Apple”). Podobnie się dzieje w przypadku znaków, które są identyczne z nazwiskami, nazwami geograficznymi lub niezbywalnymi cechami danej rzeczy. Znaczenie drugorzędne znaku może być objęte ochroną należną znakowi towarowemu jedynie wtedy, gdy właściciel może udowodnić, że używał tego znaku z wyłącznością przez określony czas. Rolę dowodu może pełnić np. ankieta wśród konsumentów wykazująca, że dane nazwisko lub nazwa geograficzna jest kojarzona głównie z właścicielem znaku oraz jego produktem.
Bardziej chronione są znaki „sugestywne”, które wymagają od konsumenta więcej wyobraźni potrzebnej do rozpoznania produktu, niż znaki wprost (jak np. obraz Merkurego sugerującego szybkość doręczania przez FTD), oraz arbitralne znaki słowne używane w kontekście nietypowym (np. „Apple” w kontekście komputera). Największej ochronie podlegają słowa, terminy i znaki które zostały wymyślone „od zera” (takie jak np. „Kodak”).
Szczegółowe rozwiązania w poszczególnych krajach mogą być dość różnorodne. W wielu krajach ochroną można objąć kolory (takie jak pomarańczowy dla szampana lub brązowy dla doręczania paczek pocztowych), trójwymiarowe znaki, dźwięki lub nawet zapachy. W Stanach Zjednoczonych ryk lwa został zarejestrowany przez Metro-Goldwyn-Mayer.
Większość krajów wyklucza spod ochrony należnej znakowi towarowemu flagi narodowe, znaki które są mylące w stosunku do pochodzenia lub natury produktu, znaki mogące kogoś urazić oraz znaki obsceniczne.
Przesłanki rejestracji znaku towarowego.
W dniu 15 kwietnia 2016 weszła w życie zmiana ustawy Prawo własności przemysłowej, która doprowadziła do zmiany systemu udzielania ochrony dla znaków towarowych. Główna zmiana spowodowała przejście z systemu badawczego na system sprzeciwowy. System badawczy polegał na tym, że Urząd Patentowy badał wszystkie przesłanki odmowy rejestracji znaku towarowego. W systemie sprzeciwowym Urząd bada tylko podstawowe przesłanki odmowy rejestracji oraz bezwzględne przesłanki odmowy rejestracji znaku towarowego, natomiast co do względnych przesłanek rejestracji znaku towarowego konieczny jest sprzeciw osoby trzeciej.
Najbardziej typową bezwzględną przeszkodą w rejestracji znaku towarowego będzie taka sytuacja, gdy znak towarowy zostanie zgłoszony w złej wierze lub jest sprzeczny z dobrymi obyczajami czy porządkiem publicznym. Inne osoby mogą zgłosić swój sprzeciw co do rejestracji znaku towarowego, gdy narusza ich prawa autorskie lub majątkowe, lub gdy ktoś próbuje zastrzec znak towarowy identyczny lub podobny do ich znaku towarowego.
Oprócz bezwzględnych przesłanek odmowy, przeszkodą w uzyskaniu prawa do znaku towarowego może być złożenie sprzeciwu wobec zgłoszenia przez przedsiębiorcę z wcześniejszym prawem. Katalog względnych podstaw odmowy, tak samo jak w przypadku bezwzględnych przesłanek, jest katalogiem zamkniętym, którego wyliczenie ma charakter enumeratywny. Wśród względnych podstaw odmowy wyróżnia się w szczególności takie okoliczności, gdy:
Na zgłoszenie sprzeciwu uprawniony do wcześniejszego prawa ma niepodlegający przywróceniu termin, wynoszący 3 miesiące od daty opublikowania zgłoszenia przez Urząd Patentowy w Biuletynie Urzędu Patentowego.
Licencja na używanie znaku towarowego.
Zgodnie z art. 162 PWP uprawniony z prawa ochronnego na znak towarowy może udzielić innej osobie upoważnienia do używania znaku, zawierając z nią umowę licencyjną. Do umowy tej stosuje się odpowiednio przepisy art. 76 oraz art. 78 i 79 PWP. Licencjobiorca może udzielić sublicencji na używanie znaku towarowego w zakresie udzielonego mu upoważnienia.
Zastrzeżenie znaku towarowego za granicą.
Ochronę prawną znaku towarowego można uzyskać niemalże w każdym państwie na świecie. Oprócz działających przy nich krajowych urzędach patentowych istnieje możliwość zastrzeżenia znaku towarowego w kilku krajach za pomocą jednego wniosku. Dotyczy to następujących urzędów:
Pozostałe regionalne urzędy o zasięgu kontynentalnym to:

</doc>
<doc id="1271349" url="https://pl.wikipedia.org/wiki?curid=1271349" title="Współczynnik przyrostu naturalnego">
Współczynnik przyrostu naturalnego



</doc>
<doc id="1271350" url="https://pl.wikipedia.org/wiki?curid=1271350" title="Przyrost naturalny">
Przyrost naturalny

Przyrost naturalny – różnica pomiędzy liczbą urodzeń żywych a liczbą zgonów. Wartość dodatnia oznacza liczbę urodzeń przewyższającą liczbę zgonów, ujemna – odwrotnie. Jeśli mamy do czynienia z wartością ujemną, mówimy o ubytku naturalnym. Przyrost naturalny różni się od przyrostu rzeczywistego o saldo migracji. Przyrost naturalny obliczymy wzorem: formula_1 Występujące we wzorze wartości zazwyczaj podawane są jako wartości względne, tzn. przeliczane na 1000 mieszkańców i wtedy określane są jako: stopa albo współczynnik przyrostu naturalnego, rodność i umieralność.
Współczynnik przyrostu naturalnego obliczamy według wzoru: liczba urodzeń minus liczba zgonów dzielona przez liczbę mieszkańców miejsca, dla którego robimy obliczenia (np. kraj) i mnożymy razy 1000‰, uzyskując wynik w promilach.
Mając współczynniki urodzeń i zgonów, możemy to samo uzyskać odejmując współczynnik zgonów (czyli liczbę zgonów na 1000 mieszkańców) od współczynnika urodzeń (czyli liczby żywych urodzeń na 1000 mieszkańców).
Wzór:
gdzie:
Obserwacje sugerują, że wielkość przyrostu naturalnego zależy od stopnia rozwoju gospodarczego – im wyższy poziom rozwoju państwa, tym niższy przyrost naturalny. Zależność taka występuje praktycznie na całym świecie i jest uznana za powszechną prawidłowość, choć konkretne modele faz rozwoju demograficznego i propozycje wyjaśnień zjawiska nie pokrywają się w pełni ze wszystkimi danymi. Niektóre relatywnie ubogie kraje byłego obozu socjalistycznego (m.in. Białoruś, Ukraina itd.), mają niższy wskaźnik przyrostu naturalnego niż bogatsze państwa Europy Zachodniej; z kolei w zamożnych krajach arabskich znad Zatoki Perskiej przyrost naturalny spada wolniej. Ważniejszym czynnikiem przyczynowym niż prywatny dochód może być np. dostępność edukacji czy antykoncepcji.
W krajach słabo rozwiniętych, należących do tzw. Trzeciego Świata, często mamy do czynienia z tak wysokim wskaźnikiem przyrostu naturalnego (&gt; 20‰), iż mówi się o tzw. eksplozji demograficznej; sytuacja taka występuje też w niektórych krajach bogatych (np. w Kuwejcie lub Katarze). Nawet tam jednak obserwuje się długoterminowy, systematyczny spadek wskaźników przyrostu.
Przyrost naturalny w Polsce w roku 2015 wyniósł –25,6 tys., co przy populacji 38 436 tys. daje stopę przyrostu naturalnego w wysokości –0,7‰.

</doc>
<doc id="1271356" url="https://pl.wikipedia.org/wiki?curid=1271356" title="Pompeii EP">
Pompeii EP

Pompeii EP to EP nagrana przez Beirut. Album nagrał własnymi siłami Zach Condon jeszcze przed debiutowym Gulag Orkestar. Na początku EP-ka dostępna była tylko przez eMusic oraz Rough Trade Digital, teraz można ją kupić również na iTunes. Okładka oprócz Zacha (po lewej) przedstawia również Ross Condona - młodszego brata wykonawcy.

</doc>
<doc id="1271357" url="https://pl.wikipedia.org/wiki?curid=1271357" title="Bryg (okręt żaglowy)">
Bryg (okręt żaglowy)



</doc>
<doc id="1271358" url="https://pl.wikipedia.org/wiki?curid=1271358" title="Bryg">
Bryg

Bryg – typ ożaglowania statku, posiadający dwa maszty, oba z ożaglowaniem rejowym. Maszty brygu, licząc od dziobu, to fokmaszt oraz grotmaszt.
Bryg to także historyczna klasa okrętów żaglowych, używanych w XVII–XIX w. Okręt ten, znacznie mniejszy od fregat, używany był zarówno do ochrony portów i wybrzeży, jak i do służby rozpoznawczej oraz walki na pełnym morzu, także jako okręt eskortowy statków handlowych. Stał się popularnym okrętem bojowym korsarzy na Karaibach. Brygi miały wyporność 75–150 łasztów, długość kadłuba wynosiła najczęściej 33 m, szerokość 10 m, a zanurzenie okrętu 5 m. Cała artyleria znajdowała się na górnym pokładzie – na ogół 16–24 dział. Załoga liczyła średnio 150 ludzi. W marynarce brytyjskiej duże brygi klasyfikowano jako slupy, a we francuskiej jako korwety.
Historia.
Historycznie bryg to grupa kilku typów statków powstałych przez usunięcie z fregaty tylnego masztu, które pojawiły się XVII w. Ówczesny typowy bryg – brygantyna – posiadał na grotmaszcie żagiel gaflowy (przeniesiony ze stermasztu fregaty) i powyżej niego przeważnie dwa żagle rejowe, nie posiadał tam natomiast dolnego piętra żagli rejowych. Podobnym typem był bilander, który zamiast żagla gaflowego posiadał żagiel arabski. Snow miał gafel umieszczony na tzw. falszmaszcie umieszczonym bezpośrednio za grotmasztem, co pozwalało na posiadanie dolnego żagla rejowego na grotmaszcie.
Początkowo w marynarkach wojennych brygi były używane jako jednostki kurierskie, zwiadowcze, czasem eskortowe. Ten typ ożaglowania był również popularny na średnich i małych statkach handlowych.
W XIX w. ukształtował się obecny podział między brygiem (dwa maszty rejowe) i brygantyną (tylny z ożaglowaniem gaflowym).

</doc>
<doc id="1271363" url="https://pl.wikipedia.org/wiki?curid=1271363" title="HMAS Parramatta (1939)">
HMAS Parramatta (1939)

HMAS „Parramatta” (U44) – australijski slup wojenny (eskortowiec) zmodyfikowanego typu "Grimsby" z okresu II wojny światowej, służący w marynarce wojennej Australii w latach 1940–1941. Służył głównie na Morzu Śródziemnym, gdzie został zatopiony przez okręt podwodny 27 listopada 1941.
Historia.
"Parramatta" należał do serii czterech slupów - uniwersalnych okrętów eskortowych, zbudowanych w Australii, należących do zmodyfikowanego brytyjskiego typu "Grimsby" (nieco powiększonego), określanej też jako typ "Yarra". Stępkę pod budowę okrętu położono w stoczni Cockatoo Island Dockyard w Sydney 9 listopada 1938, kadłub wodowano 10 czerwca 1939. Był on drugim okrętem australijskim o tej nazwie, pochodzącej od rzeki Parramatta. Wszedł do służby 8 kwietnia 1940.
Służba.
Po wejściu do służby krótko służył w roli trałowca w składzie 20. Flotylli Trałowej na wodach Australii. 
Bliski Wschód 1940-1941.
29 czerwca 1940 "Parramatta" został wysłany w skład brytyjskich sił na Morzu Czerwonym, gdzie dotarł w lipcu i następnie patrolował i eskortował konwoje. Nie dochodziło do epizodów bojowych, poza nieskutecznymi atakami włoskiego lotnictwa. W kwietniu 1941 wziął udział w kampanii przeciwko włoskim siłom w Erytrei. Odholował stamtąd krążownik HMS "Capetown" do Port Sudan, po jego storpedowaniu przez włoski kuter torpedowy 7/8 kwietnia.
Morze Śródziemne 1941.
W maju 1941 okręt przebazowano do brytyjskiej Floty Śródziemnomorskiej i od czerwca stacjonował w Aleksandrii. 22 czerwca wyruszył wraz ze slupem HMS "Auckland" w osłonie zbiornikowca z benzyną "Pass of Balmaha" do oblężonego Tobruku. Konwój padł 24 czerwca ofiarą intensywnych ataków lotniczych, które zatopiły "Auckland". "Parramatta" odniósł tylko powierzchowne uszkodzenia i w osłonie niszczycieli "Waterhen" i "Vendetta" uratował 164 rozbitków. Przy odpieraniu kolejnych ataków po godz. 19 zestrzelił dwa bombowce nurkujące Ju 87. 27 czerwca okręt był pod Mersa Matruh atakowany nieskutecznie torpedą okrętu podwodnego, która przeszła pod dnem. 30 czerwca doprowadził "Pass of Balmaha" z powrotem z Tobruku do Aleksandrii. Następnie do 18 lipca był remontowany, a w drugiej połowie miesiąca osłaniał transporty wojska wzmacniające garnizon na Cyprze.
We wrześniu okręt ubezpieczał ruch w strefie Kanału Sueskiego, bazując w Atace, a w październiku prowadził pomiary hydrograficzne w Zatoce Sueskiej. 
Po powrocie do Aleksandrii, między 18 a 23 listopada 1941 wraz z "Yarra" eskortował konwój do Tobruku i z powrotem, walcząc z lotnictwem. Ponownie wyruszył tam 25 listopada z niszczycielem eskortowym HMS "Avon Vale" (typu "Hunt"), osłaniając statek z amunicją "Hanne". 27 listopada, około 0.45, "Parramatta" został storpedowany koło wybrzeży Libii przez U-Boota U-559 jedną torpedą, która prawdopodobnie wywołała wybuch amunicji, po czym szybko zatonął. Zginęło 138 członków załogi, w tym wszyscy oficerowie, 21 zostało uratowanych przez "Avon Vale", a 3 dopłynęło do brzegu libijskiego.

</doc>
<doc id="1271364" url="https://pl.wikipedia.org/wiki?curid=1271364" title="Otolino">
Otolino

Otolino – część wsi Brochocinek w Polsce położona w województwie mazowieckim, w powiecie płockim, w gminie Radzanowo.
W latach 1975–1998 miejscowość administracyjnie należała do województwa płockiego.

</doc>
<doc id="1271365" url="https://pl.wikipedia.org/wiki?curid=1271365" title="Brygantyna (okręt żaglowy)">
Brygantyna (okręt żaglowy)



</doc>
<doc id="1271366" url="https://pl.wikipedia.org/wiki?curid=1271366" title="Brygantyna (żaglowiec)">
Brygantyna (żaglowiec)

Brygantyna inaczej szkunerbryg – historyczna klasa okrętów żaglowych, używanych w służbie czynnej od XVI do XIX w. Początkowo brygantyna posiadała zarówno żagle, jak i wiosła. Ze względu na szybkość i zwrotność była ulubionym okrętem piratów śródziemnomorskich, a nazwę swą zawdzięczała włoskiemu słowu „brigantino” (zbójecki).
Okręt ten, niewiele mniejszy niż bryg, w XVII–XVIII w. używany był na Karaibach do ochrony portów i wybrzeży, niekiedy również jako okręt eskortowy statków handlowych. Po brygu był najbardziej popularnym okrętem korsarzy i piratów.
Brygantyna – to również typ ożaglowania, posiadający dwa maszty, niosący na przednim maszcie ożaglowanie rejowe, a na tylnym ożaglowanie skośne.
Maszty brygantyny to, w zależności od tego, który z nich jest wyższy: fokmaszt i grotmaszt (niższy, wyższy), lub grotmaszt i bezanmaszt (wyższy, niższy).

</doc>
<doc id="1271368" url="https://pl.wikipedia.org/wiki?curid=1271368" title="HMAS Parramatta (U 44)">
HMAS Parramatta (U 44)



</doc>
<doc id="1271369" url="https://pl.wikipedia.org/wiki?curid=1271369" title="Giudecca">
Giudecca

Giudecca (w języku weneckim "Giudèca", starsze wersje "Zudèca" i "Zuèca") − wyspa (lub raczej grupa wysp połączonych ze sobą) położona na południe od historycznego centrum Wenecji w Północnych Włoszech. Leży naprzeciw dzielnicy Dorsoduro, od której oddziela ją kanał – Canale della Giudecca. Administracyjnie Giudecca jest częścią Dorsoduro.
Do wyspy (4802 mieszkańców) przyłączona została wysepka Sacca Fisola (1480 mieszkańców). Wysepka ta położona jest przy zachodnim krańcu Giudecchi (czytaj "dżiudekki"). Mieszkańcy Wenecji uczynili ją zamieszkałą dzięki zrealizowanemu projektowi rewitalizacji.
Giudecca jest największą z wysp Wenecji i zarazem położoną najbliżej jej historycznego centrum.
Etymologia nazwy wyspy.
Wyspa jest zamieszkana od IX wieku. Pierwotnie nosiła nazwę Spina Longa, ze względu na swą podłużną formę, przypominającą rybią ość.
Nazwa wyspy, według jednych, wskazuje na dawną obecność na niej wspólnoty żydowskiej, poświadczoną przez istnienie dwóch synagog (niezachowanych) oraz poprzez odnalezienie, w pobliżu kościoła Le Zitelle, kamienia z napisami w języku hebrajskim. Według innych jednak nazwa wyspy pochodzi od terminu „zudegà” (wł. „giudicato” – prawn. uprawomocniony wyrok), w nawiązaniu do orzeczenia z IX wieku, według którego przyznawano tu grunty niektórym rodzinom, wypędzanym z Wenecji, a następnie odwoływanym z wygnania.
Inna jeszcze teoria wskazuje na zapożyczenie nazwy ze świata rzemiosła. Garbarze używali do garbowania skór substancji organicznych uzyskiwanych z konkretnych gatunków roślin. W Wenecji Euganejskiej i w Prowincji Trydentu rośliny takie nazywane są "zuèc", "zueccam" czy "zuecchi". W Istrii natomiast spotyka się często nazwę "Zudeca" na określenie miejsca, w którym garbowano skórę.
Historia.
W południowej części wyspy w dawnych czasach starożytnych istniała strefa zieleni, składająca się z sadów i ogrodów, do której latem i jesienią przyjeżdżała wenecka arystokracja. Wyrosły tu wille i ogrody patrycjuszowskie, a wyspa stała się oazą spokoju i wypoczynku, podziwianą przez Michała Anioła i Alfreda de Musset, którzy marzyli o pozostaniu tu na zawsze.
Architektura.
Architektura sakralna.
Na wyspie został wzniesiony szereg budowli sakralnych i świeckich stanowiących dzisiaj dziedzictwo jej przeszłości.
Kościół Il Redentore.
Między 1577 a 1592 rokiem zbudowano kościół Il Redentore (Odkupiciela, Najświętszego Zbawiciela) według projektu Andrei Palladia. Kościół miał być wyrazem wdzięczności mieszkańców Wenecji za ustanie zarazy, która w 1576 roku zabiła jedną trzecią populacji. Stąd bierze swój początek tradycyjne święto weneckie – Festa del Redentore (Święto Odkupiciela).
Fasada kościoła, poprzedzona schodami, jest rozczłonkowana półkolumnami i pilastrami, na których wspiera się trójkątny tympanon, zwieńczony posągiem Zbawiciela. W niszach flankujących portal znajdują się posągi Świętego Marka i Świętego Franciszka z Asyżu. Sklepienie przekrywa ogromna kopuła, flankowana z zewnątrz dwiema wieżyczkami, pełniącymi rolę dzwonnic. W kościele znajdują się obrazy malarzy weneckich, w tym w zakrystii "Madonna ze śpiącym Dzieciątkiem" Antonia Vivariniego.
Kościół Le Zitelle.
Kolejnym kościołem wyspy jest Kościół Matki Bożej Ofiarowania lub inaczej Kościół Panien Bez Posagu (wł. Chiesa delle Zitelle). Stanowił on wraz z całym otaczającym go kompleksem swego rodzaju szkołę dla panien bez uposażenia, które mogły w niej nauczyć się zawodu, m.in. koronkarstwa.
Kościół wraz z otaczającym go z trzech stron przytułkiem stanowi jednolity kompleks architektoniczny. Jest on trzecim kościołem zaprojektowanym przez Andreę Palladia (po kościołach San Giorgio Maggiore i Il Redentore i zarazem trzecim ukończonym pośmiertnie. Zbudowany został na planie kwadratu ze ściętymi narożnikami i jest prawie całkowicie przykryty kopułą
Kościół Sant’Eufemia.
Kościół Sant’Eufemia zbudowany został w IX wieku w stylu wenecko-bizantyńskim jako trzynawowa bazylika. Był początkowo dedykowany czterem świętym: Eufemii z Chalcedonu, Dorocie, Tekli i Erazmie. Z czasem w użyciu pozostało tylko to pierwsze wezwanie. W ciągu swych dziejów był kilkakrotnie odnawiany i przebudowywany (w latach:952, 1371, w II poł. XVI i XVIII w.). We wnętrzu elementy oryginalnej architektury bizantyńskiej sąsiadują z rokokowym wystrojem w biało-zielono-złotych tonacjach. Freski na sklepieniu wykonał Giambattista Canal. Do arcydzieł zaliczają się malowidła "Święty Roch i anioł" Bartolomea Vivariniego oraz "Madonna z Dzieciątkiem".
Pozostałe zabytki.
Pozostałe budowle sakralne to kościół św. Krzyża oraz rozebrany w XIX w. kościół świętych Błażeja i Katalda (powstał według projektów Domenico Rossiego i Giorgio Massariego).
Architektura świecka.
Zabytkowymi świeckimi budowlami na Giudecce są: Molino Stucky (zamieniony w 2007 roku na hotel sieci Hilton), budynek Hotelu Cipriani, Casa dei Tre Oci (styl neogotycki) oraz Villa Herriot (styl eklektyczny).
Molino Stucky.
Molino Stucky (pol. Młyn Stucky’ego) – były młyn zbożowy, zbudowany pod w latach 1895–1897 koniec XIX wieku w stylu neogotyckim na zlecenie przedsiębiorcy Giovanniego Stucky’ego według projektu niemieckiego architekta Ernsta Wullekopfa. Do realizacji projektu architekt wybrał materiały i elementy średniowiecznej architektury niemieckiej, takie jak terakota, sterczyny i wieżyczki nawiązujące do średniowiecznych katedr i ratuszy tworząc budowlę będącą przykładem eklektyzmu architektonicznego. Kompleks Stucky’ego wrósł w pejzaż architektoniczny Wenecji stając się przykładem północnych stylu neogotyckiego w architekturze Włoch, a zarazem jednym z najbardziej prestiżowych przykładów włoskiej architektury przemysłowej. W 1980 roku na mocy uchwały Rady Miejskiej Wenecji podjęto renowację całego kompleksu z zamiarem przekształcenia go w hotel i centrum kultury. W 1988 roku Młyn Stucky’ego został uznany za zabytek. W 1992 roku podjęto decyzję o przebudowaniu go na hotel sieci Hilton. 15 kwietnia 2003 roku, podczas prac rekonstrukcyjnych spłonął w pożarze dawny spichlerz zbożowy, architektonicznie najciekawsza część kompleksu. Jego zewnętrzna ściana od strony Rio di San Biagio zawaliła się wpadając do kanału. Budynek zrekonstruowano z zachowaniem rygorystycznych warunków dotyczących ochrony zabytków.
1 czerwca 2007 roku otwarto 5-gwiazdkowy hotel Hilton Molino Stucky Venice. Znajduje się w nim 379 pokoi, największe w mieście hotelowe centrum konferencyjne i zdrowotne, a także jedyny w Wenecji basen na dachu.
Casa dei Tre Oci.
Pałac Casa dei Tre Oci Budynek został zaprojektowany i zbudowany między 1912 a 1913 rokiem przez malarza Mario de Maria (1852-1924) dla upamiętnienia jego ulubionej córki Silvii, zmarłej kilka lat wcześniej. Trzy okna w elewacji budynku reprezentują trzech żyjących członków rodziny artysty: jego samego, żony Emilii Voight i ich syna Astolfo, natomiast okno powyżej symbolizuje ich zmarłą córkę. Miały one poza tym za zadanie oświetlenie wnętrza atelier, ponieważ pałacyk był pomyślany także jako pracownia artysty. Wątki neogotyckie w architekturze budynku stały się punktem wyjścia do nowych rozwiązań architektonicznych.
Po śmierci Mario de Marii w pałacyku mieszkał i pracował jego syn Astolfo wraz z żoną Adele. Później, aż do lat 80. budynek służył różnym celom artystycznym i kulturalnym.
Ze względu na swe walory architektoniczne został uznany w 2007 roku przez Direzione Regionale per i Beni Culturali e Paesaggistici del Veneto za obiekt o znaczeniu historycznym i artystycznym. Po zakupieniu go w 2000 roku przez Polymnię, stowarzyszenie w ramach Fondazione di Venezia palac Casa dei Tre Oci został w 2012 roku udostępniony publiczności jako centrum wystawowe sztuki współczesnej, ze szczególnym zwróceniem uwagi na fotografię.
Komunikacja.
Na wyspie znajdują się cztery przystanki vaporetto, weneckiego tramwaju wodnego: Zitelle, Redentore, Palanca i Sacca Fisola. Wyspę obsługują tramwaje linii nr 2 (vaporetto) oraz 41 i 42 (motorówka), zatrzymując się na wszystkich czterech przystankach. Nocą wyspę obsługują tramwaje linii N, która kursują trasą dziennej linii nr 2.
Konotacje w kulturze.
Dante w Boskiej komedii piekło nazywa zamiennie Giudeccą lub Cocito.
Wyspa pojawia się w kryminale Donny Leon „Dziewczyna z jego snów” jako miejsce dosyć niebezpieczne, gdzie dochodzi do częstych bójek.
Wyspa pojawia się również w powieści dla dzieci i młodzieży „Dziewczynka z Szóstego Księżyca” Moony Witcher. W centrum wyspy położona jest Willa „Espasia”, należąca do dziadków głównej bohaterki Niny.

</doc>
<doc id="1271370" url="https://pl.wikipedia.org/wiki?curid=1271370" title="Boska komedia">
Boska komedia

Boska komedia () – poemat włoskiego poety Dantego Alighieri, napisany w latach 1307–1321. "Boska komedia" jest syntezą średniowiecznej myśli filozoficznej, historycznej, teologicznej oraz panoramą świata. Jako arcydzieło literatury włoskiej, należy do klasyki światowej i wywarła znaczny wpływ na kulturę europejską.
Pierwsze wydanie drukiem "Boskiej komedii", w języku włoskim, wyszło w 1472 r. we włoskim Foligno z warsztatu pochodzącego z Moguncji typografa Johannesa Numeistra.
Poemat przedstawia wizję wędrówki poety przez zaświaty – Piekło, Czyściec i Raj. Pomysł wędrówki w zaświaty (zwany katabazą) Dante zaczerpnął od swoich poprzedników – motyw ten pojawia się w literaturze starożytnego Rzymu (bezpośrednią inspiracją Dantego była "Eneida" Wergiliusza) jak i literaturze okresu średniowiecza. Dante rozwinął ten motyw w obszerny poemat, czyniąc samego siebie głównym bohaterem, chociaż należy mieć świadomość, że w poemacie mamy do czynienia z dwoma wcieleniami Dantego – po pierwsze bohatera, który wędruje po zaświatach, po drugie narratora, który z perspektywy czasu opowiada historię swojej wędrówki.
Wedle wyznania samego autora w zbiorze poezji "Życie Nowe", napisał on "Boską komedię" po to, aby oddać hołd swojej zmarłej ukochanej, Beatrycze, aby pokazać światu ogromną miłość, jaką żywi do niej. Kolejną motywacją było pragnienie wskazania ludzkości drogi do odrzucenia występnego życia. A zatem jest to motywacja moralistyczno–religijna, typowa dla średniowiecza: pędząc żywot wygnańca Dante żywił przekonanie, że ludzkość zbłądziła. Być może chciał odstraszyć ludzi od grzechów wizjami okropnych kar, jakie czekają ich po śmierci w Piekle oraz zachęcić do cnotliwego życia przez ukazanie wizji Raju jako miejsca wiecznego szczęścia.
Kwestia przynależności do epok literackich.
Zasadniczo, "Boska komedia" jest utworem wybitnie średniowiecznym, napisanym sto lat przed początkiem renesansu. Niczym czternastowieczna encyklopedia, przedstawia ówczesną summę wiedzy i wizję świata.
O przynależności do średniowiecza świadczy:
Niemniej "Boska komedia" zawiera cechy typowe dla literatury renesansowej. Możemy do nich zaliczyć:
Budowa utworu.
"Boska komedia" jest tryptykiem – składa się z trzech ksiąg ("cantiche"), każdą część tworzą 33 pieśni (wł. "canti") (co daje 99 pieśni, a wraz z "pieśnią wstępną" – 100), zaś każda z nich pisana jest tercyną – strofą trzywersową. Liczba 3, kluczowa dla budowy utworu, jest symbolem Trójcy Świętej (łac. "Trinitas"), a liczba 100 (10²) symbolizuje doskonałość (łac. "idealitas").
Każdą z ksiąg "Boskiej komedii" zamyka słowo "gwiazdy" (wł. "stelle").
Treść.
Tematem dzieła jest wędrówka "alter ego" Dantego po zaświatach, która stanowi alegorię ludzkiego życia. Wizja świata pozagrobowego jest jednocześnie krytyką świata doczesnego. Po trzech częściach zaświatów poetę oprowadzają: Wergiliusz (symbol rozumu), zmarła Beatrycze (ukochana Dantego, alegoria miłości) oraz święty Bernard z Clairvaux. Podróż trwa trzy dni i trzy noce, począwszy od Wielkiego Piątku do Wielkanocy roku 1300.
Na początku utworu, kiedy będący „w życia wędrówce, na połowie czasu” poeta znajduje się w głębi ciemnej puszczy. Za połowę życia Dante uważa 35 lat, co stwierdza w "Biesiadzie" (IV, 23), jest to zgodne zarówno z tym co mówią Psalmy (Ps 90, 10), jak i Arystoteles. Powrót uniemożliwiają mu trzy bestie: lew (alegoria pychy), pantera (rozwiązłość), wilczyca (chciwość). Także ciemny las jest alegorią duszy zagubionej w mroku grzechu. Zrozpaczonemu Dantemu ukazuje się Wergiliusz, który ofiarowuje mu się jako przewodnika przez zaświaty, gdyż jest to jedyna droga, którą może on opuścić puszczę.
Piekło.
Wergiliusz oprowadza Dantego po piekle. Ma ono kształt gigantycznego, składającego się z dziewięciu kręgów stożka zwężającego się ku dołowi; na każdym kręgu piekielnym osadzeni są coraz więksi grzesznicy, a na samym dnie jest Lucyfer. Nad bramą piekła widnieje złowieszczy napis:
Już w "Pieśni III" poeta zawarł przejmujący ogólny obraz owej krainy potępienia:
Część ta obfituje w szczegółowe opisy przeróżnych okropności (słynne sceny dantejskie), takie jak motyw toczenia cieniów przez plugawe robactwo:
Czy też rzeki wrzącej krwi:
Za bramą piekła znajduje się Przedpiekle – miejsce przeznaczone dla gnuśnych, którym za życia równie obojętne było i dobro, i zło. Wśród nich Dante spotyka postać, która skaziła się „wielką odmową”, mógł to być Celestyn V, który zrezygnował z urzędu papieża, torując drogę Bonifacemu, który doprowadził do wygnania Dantego lub Poncjusz Piłat. Za Acherontem, przez który Charon przewozi dusze, zaczynają się kręgi piekielne, które mają następującą strukturę:
Czyściec.
Jest wzniesieniem położonym na antypodach Jerozolimy, po tarasach którego pną się pokutujące dusze. Stopnie Czyśćca odpowiadają porządkowi grzechów – za najcięższe pokutuje się na najniższych tarasach góry czyśćcowej, na której szczycie znajduje się Raj Ziemski. Dante wędruje na wierzchołek Czyśćca, gdzie opuszcza go Wergiliusz. Dusze, które nie zasługują na raj, ponieważ nie dotrzymały przysiąg i umów, będą tu przebywać do momentu odkupienia swojej winy.
Raj.
Po Raju oprowadza poetę jego ukochana – Beatrycze oraz Bernard z Clairvaux. Raj składa się ze sfer niebieskich, na które składają się kolejne nieba, poczynając od Ziemi:
Dalej znajduje się Empireum i siedziba Boga w kształcie białej róży.
Nieba planetarne uporządkowane są w kolejności siedmiu cnót, poczynając od kardynalnych (moralnych), kończąc zaś na wierze, nadziei i miłości (boskie).
Część "Raj" kończy modlitwa św. Bernarda do Matki Boskiej o wyjednanie Dantemu u Boga łaski, aby mógł Go zobaczyć. Prośba zostaje spełniona – poeta w olśnieniu dostrzega boską esencję.
"Boska komedia" w Polsce.
W Polsce "Boska komedia" znana była od XV wieku, około roku 1470 Jan Długosz pisząc IX księgę swej kroniki, pod rokiem 1321 wspomniał o śmierci Dantego:
Jest to pierwsze świadectwo recepcji "Boskiej komedii" w Polsce. Wcześniej, w roku 1415, Paweł Włodkowic podczas soboru w Konstancji powołał się w swym wystąpieniu na inne dzieło Dantego "O monarchii", nie wspomniał jednak ani słowem o poemacie, wobec czego nie można zakładać, że go znał. W 1611 roku w Rakowie ukazał się przekład na łacinę, jako część większej całości, 23 wersów z XXIV Pieśni "Raju", była to pierwsza próba tłumaczenia Dantego w Polsce. Szersze zainteresowanie "Boską komedią" pojawia się w czasie Oświecenia, fragmenty dzieła tłumaczył Ignacy Krasicki, a Adam Jerzy Czartoryski wzorował się na podróży Dantego przez piekło, konstruując wizję podróży przez upadłą Polskę w Bardzie Polskim.
Prawdziwy zachwyt nad Dantem nastąpił jednak w epoce romantyzmu. Ukazało się wiele przekładów pojedynczych pieśni, wśród nich przekład części Pieśni III oraz całych XXXII i XXXIII "Piekła" pióra Adama Mickiewicza, opublikowanych pod wspólnym tytułem "Ugolino" w 1829 roku. Podobno w 1804 roku pełnego przekładu dzieła dokonał Franciszek Wigma, jednakże nie zyskał on aprobaty Warszawskiego Towarzystwa Przyjaciół Nauk i nigdy się nie ukazał. Na to trzeba było czekać do 1860 roku, gdy ukazało się tłumaczenie pióra Juliana Korsaka, dziesięć lat później ukazała nowe tłumaczenie Antoniego Stanisławskiego, zaś w 1906 roku Edwarda Porębowicza. Tłumaczenia utworu podjęli się również Jan Maria Michał Kowalski, Alina Świderska, Tomasz Łubieński oraz Agnieszka Kuciak.
W 2021 roku ukazało się kolejne tłumaczenie autorstwa Jarosława Mikołajewskiego.
Wpływ na wersyfikację europejską.
Boska komedia przyczyniła się do rozpowszechnienia w literaturze europejskiej użytej w niej tercyny. Spowodowała też nadanie tej formie określonego zabarwienia znaczeniowego. Teresa Kostkiewiczowa pisze wprost o nobilitacji tercyny przez Dantego. Odtąd tercyna jest tworzywem utworów poważnych czy wręcz tragicznych. Adam Asnyk wykorzystał ją w poemacie Sen Grobów, opatrzonym skądinąd mottem z Piekła, natomiast Jan Kasprowicz użył jej w polskiej Mesjadzie "Chrystus". Poza tym słoweński poeta
France Prešeren zastosował ją we wstępie do swojego pisanego oktawą poematu "Chrzest nad Sawicą".

</doc>
<doc id="1271372" url="https://pl.wikipedia.org/wiki?curid=1271372" title="Port lotniczy Narsarsuaq">
Port lotniczy Narsarsuaq

Port lotniczy Narsarsuaq (IATA: UAK, ICAO: BGBW) – port lotniczy położony w Narsarsuaq na Grenlandii.

</doc>
<doc id="1271375" url="https://pl.wikipedia.org/wiki?curid=1271375" title="Masthugget">
Masthugget



</doc>
<doc id="1271376" url="https://pl.wikipedia.org/wiki?curid=1271376" title="A Best 2 -Black-">
A Best 2 -Black-

A BEST 2 -BLACK- – jedna z dwóch części składanki wydanej w 2007 r. przez japońską piosenkarkę Ayumi Hamasaki. Druga część to A BEST 2 -WHITE-. Obie zostały wydane w tym samym dniu. W Japonii wersja CD kosztowała ¥ 3 059, natomiast wersja CD+2DVD ¥ 4 700. "A BEST 2 -BLACK-" w pierwszym tygodniu był na #2 miejscu w rankingu Oricon. W siódmym tygodniu spadł do miejsca #20. Sprzedano 696 730 kopii "A BEST 2 -BLACK-" oraz 1 423 317 kopii obydwu części składanki.

</doc>
<doc id="1271377" url="https://pl.wikipedia.org/wiki?curid=1271377" title="Estadio La Rosaleda">
Estadio La Rosaleda

Estadio La Rosaleda – stadion piłkarski położony w hiszpańskim mieście Malaga. Spotkania domowe rozgrywa na nim klub Segunda División, Málaga CF.
Historia.
Stadion został wybudowany w 1941 roku, w miejsce przestarzałego "Baños del Carmen" Stadion. Inauguracja odbyła się 14 września 1941, a przeciwnikiem "CD Málaga" (ówczesna nazwa klubu) była Sevilla FC. W 1982 roku obiekt przeszedł renowację, której powodem były organizowane przez Hiszpanię Mistrzostwa Świata. Ostatni remont stadionu miał miejsce w 2006 roku.
Mistrzostwa Świata 1982.
Na obiekcie zostały rozegrane trzy mecze mundialu w 1982 roku:
Mecze fazy grupowej:

</doc>
<doc id="1271380" url="https://pl.wikipedia.org/wiki?curid=1271380" title="Płoty (stacja kolejowa)">
Płoty (stacja kolejowa)

Płoty – stacja kolejowa w Płotach, w województwie zachodniopomorskim, w Polsce.
W roku 2017 stacja obsługiwała 150–199 pasażerów na dobę.

</doc>
<doc id="1271382" url="https://pl.wikipedia.org/wiki?curid=1271382" title="Order Berliński Zasługi">
Order Berliński Zasługi

Order Berliński Zasługi (niem.: "Verdienstorden des Landes Berlin") – odznaczenie nadawane za zasługi przez miasto Berlin jako kraj związkowy Republiki Federalnej Niemiec.
Historia i insygnium.
Order został ustanowiony 21 lipca 1987 roku z okazji 750-lecia Berlina przez Senat miasta (landu) Berlina (wtedy jeszcze Berlina Zachodniego) jako nagroda za znamienite zasługi dla miasta i jego ludności. Nadaje go Senat według propozycji burmistrza miasta, do którego wnioski o nadanie kierować mogą senatorzy oraz prezes Izby Deputowanych. Liczba żyjących posiadaczy nie może przekroczyć 400 osób, nadawany być może także nie-berlińczykom i cudzoziemcom. Orderem odznaczonych jest obecnie 306 osób, w tym 102 kobiety i 204 mężczyzn. Świętem orderu jest 1 października, dzień ogłoszenia konstytucji berlińskiej.
Oznaka jednoklasowego orderu to emaliowany na biało krzyż maltański z czerwonymi bordiurami. W medalionie środkowym awersu znajduje się ukoronowany "corona muralis" herb Berlina, czarny niedźwiedź w srebrnym polu kroczący na prawo. Rewers oznaki jest nieemaliowany i nie posiada napisów. Order noszony jest na szyi na białej wstędze z obustronnymi czerwonymi bordiurami.

</doc>
<doc id="1271383" url="https://pl.wikipedia.org/wiki?curid=1271383" title="Stosunek lenny">
Stosunek lenny



</doc>
<doc id="1271384" url="https://pl.wikipedia.org/wiki?curid=1271384" title="Baszewice (przystanek kolejowy)">
Baszewice (przystanek kolejowy)

Baszewice – przystanek kolejowy w Baszewicach, w województwie zachodniopomorskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1271385" url="https://pl.wikipedia.org/wiki?curid=1271385" title="Lenno">
Lenno

Lenno (łac. "feudum") – w ustroju lennym majątek będący przedmiotem kontraktu lennego, czyli nadawany przez seniora wasalowi w użytkowanie i pobieranie części pożytków w zamian za wsparcie militarne lub finansowe. Później przez "lenno" rozumiano całość stosunków pomiędzy seniorem a wasalem typowych dla feudalizmu. W Europie instytucja ta wywodzi się z połączenia wczesnośredniowiecznych beneficjum i komendacji.
Czeskie "léno", dolnoniemiecki "len" czy polskie "lenno" wywodzą się od wyrazu "Lehen" występującego zarówno w języku staro-wysoko niemieckim jak i w języku niemieckim a oznaczającego pierwotnie dzierżawę ziemi.
Przedmiotem lenna była z reguły nieruchomość, choć także urząd lub renta feudalna.

</doc>
<doc id="1271386" url="https://pl.wikipedia.org/wiki?curid=1271386" title="Remi Schrijnen">
Remi Schrijnen

Remi Schrijnen (ur. 24 grudnia 1921 w Kumtich w Belgii, zm. 27 lipca 2006 w Hagen w Niemczech) – flamandzki działacz nacjonalistyczny, podoficer Ochotniczego Legionu Flamandzkiego podczas II wojny światowej
W latach 30. był zaangażowany w działalność flamandzkich nacjonalistów. Wstąpił do Flamandzkiego Związku Narodowego (VNV). Brał udział w bójkach ulicznych z członkami Verdinaso. W okresie okupacji niemieckiej wstąpił 4 października 1942 r. do Ochotniczego Legionu Flamandzkiego. Koledzy nazwali go „Strumpf-Deutscher”. Służył w pododdziale przeciwpancernym jako kanonier działa ppanc. 75 mm. Wykazał dużą odwagę podczas ciężkich walk pod Leningradem w lutym 1943 r. Został awansowany na Unterscharführera der Waffen-SS. Z kolei w czasie bitwy pod Narwą w marcu 1944 r. zniszczył osobiście 7 sowieckich czołgów T-34 i IS-2; był ranny. Przewieziono go do Świnoujścia, a następnie Berlina. Został tam odznaczony jako jedyny Flamand Krzyżem Rycerskim Żelaznego Krzyża. Dostał też telegram gratulacyjny od przywódcy VNV Hendrika Eliasa. Po zakończeniu wojny powrócił do Belgii, gdzie został aresztowany i po procesie skazany na karę śmierci, zamienioną na długoletnie więzienie. W 1950 r. został jednak zwolniony. Brał udział w tzw. marszach amnescyjnych, których uczestnicy żądali zwolnienia z więzień kolaborantów walczących na froncie wschodnim. Po jednym z takich marszów w 1953 r. ponownie go aresztowano i skazano na karę prawie 2 lat więzienia. W 1962 r. zamieszkał w RFN i uzyskał niemieckie obywatelstwo. Flamandzcy neofaszyści nadali mu tytuł „Ostatniego Króla Flamandów”. Zmarł w 2006 r.

</doc>
<doc id="1271388" url="https://pl.wikipedia.org/wiki?curid=1271388" title="Pojazd elektryczny">
Pojazd elektryczny

Pojazd elektryczny – pojazd, wykorzystujący do napędu wyłącznie energię elektryczną akumulowaną przez podłączenie do zewnętrznego źródła zasilania.
Może to być np. rower elektryczny, hulajnoga elektryczna, elektryczne urządzenia transportu osobistego, samochód elektryczny, tramwaj, autobus elektryczny, trolejbus, elektryczny pojazd trakcyjny, posiadający jako napęd jeden lub więcej silników elektrycznych.
Historia.
Pojazdy elektryczne były jednymi z pierwszych samochodów wykorzystywanych do przemieszczania się ludzi. Pomiędzy 1832 a 1839 szkocki biznesmen Robert Anderson zbudował pierwszy powóz elektryczny. W roku 1835 w Holandii profesor Sibrandus Stratingh Groningen zaprojektował elektryczny samochód, którego . Jako źródło napędu zastosowano tam ogniwo Volty. W podobnym czasie, w latach 1834–1836, prototyp pojazdu napędzanego energią elektryczną skonstruował amerykański kowal Thomas Davenport. W roku 1837 w Szkocji samochód elektryczny zaprezentował R. Davidson, w kolejnym roku Niemiec Moritz Jacobi skonstruował łódź napędzaną przez ogniwo Volty. Łatwiejsze konstruowanie pojazdów elektrycznych stało się możliwe, kiedy Francuz Gaston Planté w roku 1859 wynalazł w Belgii akumulator kwasowo-ołowiowy. Dziesięć lat później (w roku 1869) belgijski elektrotechnik Zénobe Gramme wynalazł komutator, a w 1871 roku powstał pierwszy elektryczny silnik napędzany prądem stałym. Planté i Gramme utorowali drogę dla rozwoju pojazdów elektrycznych. Francja i Wielka Brytania były pierwszymi państwami, które popierały powszechny rozwój pojazdów elektrycznych.
Do roku 1900, przed rozkwitem silników spalinowych, pojazdy elektryczne biły wiele rekordów prędkości i długości przebytych tras. Jednym z najbardziej godnych uwagi wydarzeń tamtych czasów było przekroczenie bariery prędkości 100 km/h przez Camille Jenatzy 29 kwietnia 1899. Natomiast pojazd elektryczny La Jamais Contente osiągnął maksymalną szybkość 105,88 km/h.
Pojazdy z napędem elektrycznym wyprodukowane przez Anthony’ego, Bakera, Detroita, Edisona, Studebakera, z początkiem XX wieku zostały wyparte z rynku przez pojazdy z silnikami spalinowymi. Główną przyczyną tego zjawiska były ograniczenia technologiczne ówczesnej techniki elektroenergetycznej, co powodowało, że pojazdy te rozwijały małe prędkości (około 32 km/h). Oferta producentów pojazdów elektrycznych w tamtych czasach skierowana była przede wszystkim do mieszkańców miast – szczególnie zamożnych ludzi. Oferowano je również jako pojazdy odpowiednie dla kobiet ze względu na łatwość obsługi, niski poziom emitowanego hałasu (brak „strzelającego” gaźnika) oraz czystość. Napęd elektryczny nie wymagał dużej siły fizycznej potrzebnej w przypadku rozruchu silnika spalinowego korbą i nie było też ryzyka połamania kończyn (również podczas rozruchu korbą). W 1913 roku wprowadzenie rozruszników elektrycznych przez Cadillaca uprościło proces zapłonu silników spalinowych, eliminując wszelkie zagrożenia dla obsługującego pojazd. Ta innowacja bezpośrednio przyczyniła się do spadku popularności pojazdów elektrycznych, podobnie jak zastosowanie do silników spalinowych chłodnicy, opracowanej w 1895 roku przez Panharda &amp; Levassora. Zastosowanie chłodnicy umożliwiło zwiększenie czasu pracy silnika, co jednocześnie przełożyło się na zwiększenie zasięgu pojazdów z napędem spalinowym.
Pojazdy elektryczne popadły w niełaskę również z powodu masowej produkcji Forda T od 1908 do 1912 roku. Ciągły rozwój pojazdów z silnikami spalinowymi spowodował, iż stały się one bardziej praktyczne niż ich elektryczni konkurenci. Wpływ na utratę popularności pojazdów elektrycznych miała też konkurencja pomiędzy zwolennikami prądu zmiennego i stałego – Edisona. Ówczesne pojazdy z napędem elektrycznym do swojego działania wymagały zastosowania prądu stałego. Wytwarzanie prądu stałego wymaga użycia prostowników, które w ówczesnej fazie były na etapie wczesnego rozwoju. Braki technologiczne oraz rozwijające się lobby naftowe doprowadziły do prawie zupełnego upadku koncepcji pojazdów z napędem elektrycznym, ograniczając się do nielicznych konstrukcji stosowanych w przemyśle.
Rok 1947 okazał się punktem zwrotnym w historii pojazdów elektrycznych. Przyczyniło się do tego skonstruowanie pierwszego tranzystora w laboratoriach firmy Bell Telephone Laboratories. Wynalazcami byli John Bardeen, Walter Houser Brattain oraz William Bradford Shockley, za co otrzymali Nagrodę Nobla z fizyki w 1956.
Następnie połączenie sił Henney Motor Company coachwork division z National Union Electric Company, producenta baterii Exide, doprowadziło do powstania pierwszego samochodu elektrycznego opartego na technologii tranzystora. Henney Kilowatt zajął się produkcją tych pojazdów w dwóch konfiguracjach z obwodami 36 i 72 woltowymi. Modele z 72 woltami miały większą szybkość dochodzącą do 96 km/h i mogły poruszać się prawie godzinę na pojedynczym ładowaniu. Pomimo wprowadzeniu ulepszonych rozwiązań przez Henney Kilowatt produkcja pojazdów z napędem elektrycznym była zbyt droga, co doprowadziło do przerwania tego projektu w 1961 roku. Łączna liczba wyprodukowanych aut w latach 1958–1961 wyniosła poniżej 100 sztuk. Chociaż Henney Kilowatt nigdy nie osiągnął masowej produkcji, technologia oparta na bazie tranzystora przetarła szlak dla nowoczesnych pojazdów z napędem elektrycznym.
W latach 80. XX wieku nastąpiło ponowne odrodzenie pojazdów elektrycznych w USA dzięki preferencyjnej polityce podatkowej w tej sprawie. Pojazdy z napędem elektrycznym zostały uznane przez California Air Resources Board (CARB) za pojazdy nieemitujące zanieczyszczeń (ang. ZEV-zero emission vehicle). CARB ustawił roczną minimalną liczbę pojazdów z napędem elektrycznym, jakie mają być produkowane. Jednak rozporządzenie to zostało zawieszone ze względu na skargi producentów aut, iż ograniczenia tego typu są nieuzasadnione ekonomicznie ze względu na zapotrzebowania konsumentów. Producenci zdążyli jednak wyprodukować kilka samochodów dostosowanych do nowych przepisów, jak GM EV1, Honda EV Plus, czy Toyota RAV4 EV. Większość tych pojazdów była wynajmowana, a po zakończeniu umowy, kiedy CARB zdążył już zmienić rozporządzenie, samochody zostały zebrane i zniszczone.
Zgodnie z opinią Electric Drive Transportation Association w Stanach Zjednoczonych występuje ciągły wzrost liczby pojazdów napędzanych z baterii od ok. 56 000 w roku 2004 do ok. 76 000 w lipcu 2006 roku.
W 2017 roku ponad połowa sprzedanych samochodów w Norwegii to pojazdy elektryczne lub hybrydowe.
Liderami rynku samochodów elektrycznych w Europie są Renault Zoe oraz Nissan Leaf. Oba te modele utrzymują sporą przewagę nad rywalami. Trzecia pozycja, ale jeszcze na podium, należy do Tesli Model S. W przypadku autobusów elektrycznych, w okresie kilku ostatnich lat obserwuje się dynamiczny rozwój produkcji autobusów elektrycznych, jak również ich wykorzystanie w transporcie publicznym. Europejskim liderem w Europie wśród producentów pojazdów elektrycznych jest Solaris Bus &amp; Coach (największa liczba zamówionych i dostarczonych autobusów z napędem elektrycznym – stan na 06.2018.) Drugie miejsce zajmuje BYD/ADL, a trzecie VDL Bus &amp; Coach.
W Polsce.
W 1971 roku, w zakładach WSK w Mielcu (woj. podkarpackie) rozpoczęła się seryjna produkcja pojazdów elektrycznych Melex. Początkowo były to wyłącznie wózki golfowe, które trafiały przede wszystkim na rynek Stanów Zjednoczonych. Obecnie Melex działa jako niezależna firma i produkuje ponad 100 wersji pojazdów elektrycznych (pasażerskich, bagażowych i specjalnych). Umożliwiają one przewożenie do 1250 kg ładunku lub do 8 osób. Wśród pojazdów specjalnych znajdują się modele przeznaczone dla poczty, ambulanse i karawany pogrzebowe.
Zbigniew Kopeć w latach 90 przerobił prywatnie auto na elektryczne. Zarejestrowanie w Polsce zajęło mu 4 lata z powodu niezrozumienia tematu u urzędników.
W 2008 roku w Gdyni przy udziale Akademii Morskiej w Gdyni oraz miłośników i użytkowników pojazdów elektrycznych z całej Polski odbył się I Zlot Pojazdów Elektrycznych i Hybrydowych pod hasłem „Pożegnanie ropy”. Rok później w tym samym miejscu odbył się II Zlot Pojazdów Elektrycznych i Hybrydowych pod hasłem „Nowa era w motoryzacji”. Kolejne spotkania użytkowników pojazdów elektrycznych miały miejsce w 2011 i w 2012 w Żyrardowie. W 2017 roku była 7 edycja zlotu, gdzie pojawiły się również samochody z Ukrainy i Niemiec.
W polska firma Arkus &amp; Romet Group wprowadziła na rynek miejski samochód elektryczny Romet 4E o zasięgu ok. 100 km.
W 2016 roku pojawiła się koncepcja produkcji polskiego samochodu elektrycznego pod nazwą Izera i została zarejestrowana spółka ElectroMobility Poland odpowiedzialna za ten projekt. 
3-go marca 2017 uruchomiona została w Polsce pierwsza publiczna wypożyczalnia skuterów elektrycznych pod marką Blinkee a w 2018 firma Lime uruchomiła wypożyczalnie hulajnóg elektrycznych. 
W listopadzie 2017 roku we Wrocławiu została uruchomiona miejska wypożyczalnia samochodów elektrycznych zbudowana na bazie samochodów Nissan Leaf i oparta o model współdzielenia samochodu.
20 maja 2021 roku w życie weszły przepisy regulujące użytkowanie osobistych pojazdów elektrycznych w tym: hulajnóg elektrycznych, deskorolek elektrycznych, monocykli elektrycznych czy innych elektrycznych urządzeń transportu osobistego.
Autobusy elektryczne.
Pierwsze udane konstrukcje autobusów napędzanych elektrycznością datują się na schyłek XIX w. Początkowe konstrukcje współistniały z pierwszymi tramwajami i autobusami, wówczas napędzanymi relatywnie słabymi silnikami spalinowymi. W 1907 r. w Londynie uruchomiono regularne linie elektrobusów. Obecnie ze względu na konieczność ograniczenia szkodliwej emisji i możliwość pozyskiwania energii elektrycznej z czystych źródeł, a także wskutek postępu technicznego w wytwarzaniu efektywnych źródeł energii, autobusy elektryczne, choć droższe od napędzanych silnikiem Diesla, coraz częściej są brane pod uwagę przez wielkie aglomeracje w krajach rozwiniętych.
Pierwszy polski autobus elektryczny – Solaris Urbino 8,9 LE electric – został zaprezentowany w 2011 roku podczas Międzynarodowych Targów Transportu Zbiorowego Transexpo w Kielcach. Pierwszym klientem na ten model był austriacki Klagenfurt. W 2013 roku polski producent zaprezentował też 12-metrową wersję bateryjnego autobusu – Solaris Urbino 12 electric, których pierwsze egzemplarze zaczęły jeździć w Czechach i Niemczech. Rok później producent zaprezentował także wersję przegubową napędzaną silnikiem elektrycznym. W 2014 r. producent dostarczył innowacyjne autobusy miejskie Solaris Urbino 18,75 electric do Hamburga, które jako dodatkowe źródło zasilania wykorzystują wodorowe ogniwo paliwowe. W 2016 roku Solaris Urbino 12 electric, jako pierwszy autobus elektryczny w historii został wyróżniony tytułem Autobus Roku 2017.
Solaris Bus &amp; Coach jest największym europejskim producentem autobusów elektrycznych. Produkcją takich pojazdów w Polsce zajmuje się także przedsiębiorstwo Ursus Bus, a na rynku europejskim także m.in. BYD, Irizar, VDL Bus &amp; Coach. Autobusy elektryczne zaprezentowały także firmy MAN i Mercedes-Benz.
W 2016 na targach motoryzacyjnych w Hanowerze został zaprezentowany polski miejski autobus z napędem wodorowym, wyposażony w ogniwa paliwowe, o zasięgu między tankowaniami 400 km – Ursus City Smile Fuel Cell Electric Bus. Premierę autobusu o napędzie wodorowym planuje również Solaris z modelem Solaris Urbino 12 hydrogen.
Autobusy elektryczne w Polsce są eksploatowane m.in. w Warszawie, Zielonej Górze, Krakowie, Jaworznie i Toruniu.
Sprzedaż w Europie.
Przez sześć miesięcy 2016 r. w 27 państwach Unii Europejskiej (dane dla Malty są niedostępne) i trzech krajach EFTA (Szwajcaria, Norwegia, Islandia) zarejestrowano łącznie 8 090 870 nowych samochodów osobowych. Z tej liczby 44 381 to auta elektryczne (co stanowi 0,55% całości rejestracji), 50 855 szt. hybrydy plug-in, czyli z możliwością ładowania akumulatorów z gniazdka, oraz auta zasilane wodorem (łączny udział 0,63%). Kolejne 1,8% rynku należy do hybryd, których zarejestrowano w pół roku blisko 145 000 sztuk. W Polsce trendy są odmienne. Z racji wysokich cen (szczególnie w relacji do zarobków) i kiepskiej infrastruktury pozwalającej na ładowanie akumulatorów, auta elektryczne praktycznie się nie sprzedają. W pierwszym półroczu 2016 r. zarejestrowano ich jedynie 33 sztuki, a hybrydy typu plug-in znalazły 170 nabywców. Popularność zyskały za to hybrydy – rejestracja 4510 sztuk (lider: Toyota Auris – 2026 szt.). Stawia nas to na 9. miejscu w Europie w kategorii hybryd.
Z przeprowadzonych analiz Cambridge Econometrics wynika, że w 2020 roku 35% autobusów komunikacji miejskiej będzie miało zelektryfikowany napęd, z czego 20% będą stanowiły autobusy bateryjne, 10% autobus z napędem typu plug-in hybrid, a 5% z nich będzie wyposażone w silniki hybrydowe. Zdaniem autorów raportu, w związku z przewidywanym stałym spadkiem ceny baterii oraz z dużo niższymi kosztami eksploatacji w porównaniu do innych napędów, w tym samym scenariuszu przewiduje się, że w 2050 roku wszystkie autobusy komunikacji miejskiej będą pojazdami w całości lub części elektrycznymi. Wiele krajów Europy przyjęło założenia w zakresie inwestycji w tabor autobusów elektrycznych i ich finansowego wsparcia.
Łączna liczba zamówionych autobusów elektrycznych w Europie stale rośnie. Jeszcze w 2013 roku były to 122 autobusy, rok później już 156 (wzrost o 27%). W 2015 roku liczba zarejestrowanych autobusów wyniosła 248 (wzrost o 58%). 2016 zakończono z liczbą 376 autobusów elektrycznych, z kolei w roku 2017 zanotowano liczbę rejestracji na poziomie 1051, co stanowi wzrost o 279%. W zestawieniu uwzględniono autobusy elektryczne, wodorowe oraz hybrydowe plug-in.
Źródło energii.
Energia używana w pojeździe do napędu silnika elektrycznego może być:
Wady napędu elektrycznego.
Wśród wad samego napędu elektrycznego można wymienić:
W związku z napędem elektrycznym często przytaczane przez przeciwników są wady teraźniejszych samochodów zasilanych z baterii:
Kontrowersje.
Zróżnicowane oczekiwania użytkowników, jak i trudność w ocenie sumarycznego wpływu na środowisko, wygodę i otoczenie, powodują burzliwą dyskusję wśród zwolenników i przeciwników napędów elektrycznych. Dyskusja ta, gdy dotyczy samochodów, jest bardzo emocjonalna.
Nie ma jednoznacznego stanowiska odnośnie do wpływu cyklu produkcji i utylizacji na ślad węglowy. Z jednej strony pojawiają się stwierdzenia sugerujące że:

</doc>
<doc id="1271390" url="https://pl.wikipedia.org/wiki?curid=1271390" title="Teodor Salparow">
Teodor Salparow



</doc>
<doc id="1271391" url="https://pl.wikipedia.org/wiki?curid=1271391" title="Teodor Sałparow">
Teodor Sałparow

Teodor Sałparow (; ur. 16 sierpnia 1982 w Gabrowie) – bułgarski siatkarz, reprezentant kraju, grający na pozycji libero. 

</doc>
<doc id="1271393" url="https://pl.wikipedia.org/wiki?curid=1271393" title="Zamek w Międzylesiu">
Zamek w Międzylesiu

Zamek w Międzylesiu – kompleks zamkowo-pałacowy składający się z trzech skrzydeł: średniowieczno-renesansowego zamku oraz dwóch skrzydeł pałacowych utrzymanych w stylu barokowym położony w Międzylesiu.
Historia.
Pierwotny zamek wzniesiono tu na miejscu wcześniejszego grodu w 1370. Był siedzibą rycerskiego rodu Glaubitzów i został zniszczony w czasie wojen husyckich. W latach 1580–1590 rodzina Tschirnhausów na miejscu zamku wzniosła renesansowy dwór, być może przez wykorzystanie fragmentów średniowiecznych, a na pewno przez dołączenie częściowo zachowanej wieży pierwotnego zamku. Do dwóch skrzydeł w latach 1614–1622 dobudowano następne dwa - południowe i wschodnie. W XVII wieku dwukrotnie uszkodzony – najpierw w czasie wojny trzydziestoletniej, później w wyniku pożaru miasta. W latach 1686–1695, już za panowania władających majoratem w Międzylesiu od 1653 Althannów, dwór został powiększony o nową część barokową według projektu włoskiego architekta Jakoba Carovy. Budowlę powiększono o nowe dwa skrzydła i mur, zamykający nowo powstały dziedziniec. W XIX wieku obiekt odrestaurowano, po 1945 roku był praktycznie nieuszkodzony. W następnych latach był użytkowany przez kilka instytucji jako ośrodek wczasowy i kolonijny. W 1974 rezydencję ponownie dotknął pożar.
Architektura.
Całość założenia składa się z dwóch części: starszej - renesansowej, wielobocznej z wieżą, zgrupowanej wokół małego dziedzińca oraz nowszej z okresu baroku - dwuskrzydłowej, o wnętrzach nakrytych sklepieniami kolebkowymi i ozdobionych dekoracją stiukową. Z epoki renesansu pochodzi również brama wjazdowa z artystycznie wykonanym portalem oraz fragmenty dekoracji sgraffitowej na elewacjach zewnętrznych.
Renesansowy portal zawiera na fryzie heraldycznym herby rodów szlacheckich:

</doc>
<doc id="1271394" url="https://pl.wikipedia.org/wiki?curid=1271394" title="Stopy łożyskowe">
Stopy łożyskowe



</doc>
<doc id="1271395" url="https://pl.wikipedia.org/wiki?curid=1271395" title="Stop łożyskowy">
Stop łożyskowy

Stopy łożyskowe – stopy metali wykorzystywane do wylewania panewek łożysk ślizgowych charakteryzujące się zazwyczaj następującymi cechami:
Rodzaje stopów łożyskowych.
Powyższe właściwości można osiągnąć dzięki dobraniu specyficznego składu stopu. Najczęściej są to stopy cynowe, stopy cynowo-ołowiowe, stopy bezcynowe na osnowie ołowiowej, brązy cynowe, brązy ołowiowe, stopy aluminium. Dokładny ich skład określają normy.
Do najważniejszych stopów łożyskowych należą:
Do budowy łożysk ślizgowych obecnie powszechnie wykorzystuje się intermetale. Mają one lepsze właściwości w stosunku do dawniej stosowanych łożysk na osnowie ołowiu (babbity) itp. Ważną rolę pełni w nich tzw. przegroda niklowa zapobiegająca migracji poszczególnych składników intermetalu do innych jego segmentów.

</doc>
<doc id="1271397" url="https://pl.wikipedia.org/wiki?curid=1271397" title="Ewa Kasprów">
Ewa Kasprów

Ewa Kasprów, wcześniej Ślusarz, (ur. 1 kwietnia 1979 roku w Opolu) – polska siatkarka. Obecnie występuje w pierwszoligowym klubie Jadar Sport S.A. Stężyca. Gra na pozycji rozgrywającej. W latach 1997–1999 12-krotna reprezentantka Polski.

</doc>
<doc id="1271398" url="https://pl.wikipedia.org/wiki?curid=1271398" title="Pacific Blue Airlines">
Pacific Blue Airlines

Pacific Blue Airlines – nowozelandzka linia lotnicza z siedzibą w Christchurch. Głównymi hubami są port lotniczy Christchurch i Auckland.

</doc>
<doc id="1271399" url="https://pl.wikipedia.org/wiki?curid=1271399" title="Marcelo Elgarten">
Marcelo Elgarten

Marcelo Elgarten (ur. 9 listopada 1974 w Rio de Janeiro) – brazylijski siatkarz grający na pozycji rozgrywającego. Wraz z reprezentacją Brazylii zdobył Mistrzostwo Świata w 2006 roku. Od sezonu 2017/2018 występuje w klubie Botafogo de Futebol e Regatas.
Życie prywatne.
Ma żonę Rachel i syna Pedro urodzonego w 2008 roku.
Sukcesy klubowe.
Mistrzostwo Brazylii:
Mistrzostwo Grecji:
Superpuchar Grecji:
Puchar Grecji:
Klubowe Mistrzostwa Ameryki Południowej:
Sukcesy reprezentacyjne.
Liga Światowa:
Puchar Wielkich Mistrzów:
Mistrzostwa Świata:
Puchar Świata:
Igrzyska Panamerykańskie:
Igrzyska Olimpijskie:
Nagrody indywidualne.
2007 - Najlepszy rozgrywający Igrzysk Panamerykańskich

</doc>
<doc id="1271400" url="https://pl.wikipedia.org/wiki?curid=1271400" title="Dizzy Up the Girl">
Dizzy Up the Girl

Dizzy Up the Girl – szósty album studyjny amerykańskiego zespołu Goo Goo Dolls, wydany w 1995 przez Warner Bros. Records. Został zarejestrowany w Track Record Studios w Hollywood. Jest to pierwsza płyta nagrana razem z perkusistą Mikiem Malininem. Pochodząca z tej płyty ballada ""Iris", skomponowana oryginalnie do ścieżki dźwiękowej filmu "Miasto Aniołów", stała się największym, jak dotąd, przebojem grupy. Również album "Dizzy Up the Girl" odniósł komercyjny sukces, uzyskując status potrójnie platynowej płyty.
Dziesięć utworów z tego albumu znalazło się także na późniejszych kompilacjach zespołu. Na "Ego, Opinion, Art &amp; Commerce" zawarto piosenki "Bullet Proof", "All Eyes on Me", "Amigone" oraz "Acoustic #3". Z kolei ' zawiera kompozycje "Dizzy", "Slide", "Broadway", "Black Balloon" i "Iris". Natomiast ' uwzględnia utwory "Hate This Place", "All Eyes on Me" (wersja koncertowa) oraz "Iris"".

</doc>
<doc id="1271401" url="https://pl.wikipedia.org/wiki?curid=1271401" title="Rzut oka na umiejętności geografii ze stanowiska uniwersyteckiego wykładu">
Rzut oka na umiejętności geografii ze stanowiska uniwersyteckiego wykładu

Rzut oka na umiejętności geografii ze stanowiska uniwersyteckiego wykładu – rozprawa Wincentego Pola wydana w 1850 roku, po objęciu przez niego pionierskiej katedry geografii na Uniwersytecie Jagiellońskim. Autor podejmuje w niej próbę wyjaśnienia zakresu problemów, którymi zajmuje się geografia oraz przedstawia historię tej nauki.

</doc>
<doc id="1271402" url="https://pl.wikipedia.org/wiki?curid=1271402" title="Ultralight">
Ultralight



</doc>
<doc id="1271403" url="https://pl.wikipedia.org/wiki?curid=1271403" title="Samolot ultralekki">
Samolot ultralekki

Samolot ultralekki, mikrolot, ultralight, ultralekki statek powietrzny, samolot UL lub ULM – samolot do amatorskiego latania, który spełnia następujące wymagania:
Pod względem konstrukcyjnym nie stawia się specjalnych wymagań – mogą to być dolno- lub górnopłaty zbudowane z drewna, metalu lub kompozytów.
Klasa samolotów ultralekkich została stworzona dla amatorskiego (niekomercyjnego) latania. Prędkość przelotowa waha się w przedziale 90–270 km/h, zasięg ok. 300–1800 km, przy zużyciu około 9–18 litrów paliwa bezołowiowego lub mieszanki na 1 Mh. Do startu i lądowania wystarcza pas startowy o długości 400 metrów (zwykle 200–300 m, czasami rzadko 100 m). Zwykle budowane są jako dwumiejscowe z jednym silnikiem o mocy od 55 KM do 100 KM.
Na świecie budowane są i produkowane również ultralekkie repliki samolotów, np. Fieseler Fi 156 Storch, Nieuport 11, Messerschmitt Bf 109, budowane w zmniejszonej skali.
Pierwszy w Polsce samolot ultralekki zbudowano 1970 roku, był to samolot J-1 Prząśniczka a konstruktorem tego samolotu był konstruktor amator
Jarosław Janowski. Samolot zarejestrowano jako motoszybowiec ponieważ w Polsce nie było jeszcze przepisów dla samolotów ultralekkich. Obecnie w kraju zarejestrowanych jest 148 samolotów UL (stan na dzień 01.01.2012). Nowy samolot można kupić za około 50 tysięcy euro (cena z 2006 r.). W Europie ich czołowymi producentami są Niemcy, Francja, Słowenia, Czechy. Do pilotażu konieczne jest posiadanie świadectwa kwalifikacji pilota ultralekkiego statku powietrznego UAP, które może zostać wydane przez Urząd Lotnictwa Cywilnego po ukończeniu kursu pilotażu. Uprawnienie można zdobyć również za granicą, np. w Czechach i jest ono ważne w Polsce. Samoloty własnej, amatorskiej konstrukcji muszą mieć dopuszczenie, w Polsce wydawane przez Urząd Lotnictwa Cywilnego.
Wraz z wprowadzonymi zmianami w Ustawie Prawo lotnicze we wrześniu 2011 r. dopuszczono operowanie samolotami ultralekkimi nie tylko z lotnisk i lądowisk, ale także z własnych nieruchomości gruntowych lub za zgodą właściciela takiej nieruchomości. Wykonywanie startów i lądowań z własnego terenu nie wymaga specjalnego zgłoszenia w Urzędzie Lotnictwa Cywilnego lub Polskiej Agencji Żeglugi Powietrznej.
Przykłady samolotów UL :
Zgodnie z polskim rozporządzeniem w sprawie klasyfikacji statków powietrznych wyróżnia się klasę „"urządzania latającego"” (UL) i kategorię „"urządzania latającego niekwalifikowanego"” (K5) oraz podkategorię „"urządzenie latające niekwalifikowane – jednoosobowe z napędem"” (UL-115). Wiele amatorskich samolotów ultralekkich (np. Eurofly Minifox, Quicksilver, Avid Champion, Aero-Works Aerolite, Beaujon Enduro, Birdman Chinook, Lockwood Drifter, Chotia Weedhopper, Zenair Zipper w wielu wariantach itp.) o maksymalnie uproszczonej konstrukcji mieszczą się w tej interpretacji. Są one bardzo popularne m.in. w USA czy Kanadzie do rekreacyjnego latania i bywają budowane bardzo często z zestawów do samodzielnego montażu tzw. kit.
Kompletny zestaw do samodzielnego montażu takiego nowy samolotu tej kategorii to od ok. 18 000 EUR (ok. 55 tys. zł). 
W USA do pilotowania takich samolotów nie są wymagane żadne uprawnienia. Zgodnie ze stanowiskiem polskiego Urzędu Lotnictwa Cywilnego, do wykonywania lotów takimi statkami powietrznymi nie jest wymagane posiadanie dokumentów zdatności do lotu lub innych dokumentów dopuszczających do lotów, co w praktyce oznacza brak konieczności rejestrowania takich samolotów. Samolot taki jednak może zostać zarejestrowany. Zgodnie z rozporządzeniem ministra w sprawie licencjonowania personelu lotniczego, do pilotowania urządzeń latających (np. samolotów) spełniających warunki kategorii UL-115 (poniżej) nie jest wymagane Świadectwa Kwalifikacji Pilota Samolotu Ultralekkiego (UACP) a tym bardziej Licencja Pilota Turystycznego (PPL). Uprawnienie do pilotowania takich samolotów (urządzeń latających) uzyskuje się wraz za zaliczeniem szkolenia teoretycznego, co najmniej w zakresie prawa lotniczego, korzystania z przestrzeni powietrznej, przepisów ruchu lotniczego, pierwszeństwa drogi oraz innych przepisów, w szczególności w zakresie wykonywania lotów.
Niektóre ograniczenia podkategorii UL-115:

</doc>
<doc id="1271404" url="https://pl.wikipedia.org/wiki?curid=1271404" title="Jakub Chlebowski">
Jakub Chlebowski

Jakub Chlebowski właściwe Frydman (ur. 3 maja 1905 w Liwenhof na Łotwie, zm. 25 stycznia 1969 w Izraelu) – polski lekarz internista pochodzenia żydowskiego, naukowiec, pedagog, publicysta, społecznik, rektor i prorektor Akademii Medycznej w Białymstoku (obecnie Uniwersytet Medyczny w Białymstoku). Doctor honoris causa Uniwersytetu w Montpellier we Francji. Autor kilkudziesięciu prac naukowych i trzech podręczników medycznych, członek Ogólnopolskiego Komitetu Frontu Jedności Narodu w 1958 roku.
Życiorys.
Był synem Szymona Frydmana - nauczyciela i Marii Gicel. Absolwent Uniwersytetu Wileńskiego z 1929. Zatrudniony został na etacie asystenta w I Klinice Chorób Wewnętrznych USB (1929-1934), gdzie pracował pod kierunkiem prof. Zenona Orłowskiego. Od 1934 roku pełnił funkcję ordynatora Oddziału Chorób Wewnętrznych Kliniki Chorób Wewnętrznych w Wilnie. W czasie II wojny światowej został aresztowany przez sowietów i zesłany na w głąb ZSRR, przebywał w Komi i Krasnodarze. Do kraju powrócił w 1945, wraz ze sformowaną w ZSRR, 1 Armią WP. 
Od 30 kwietnia 1945 rozpoczął pracę na stanowisku szefa Oddziału Wewnętrznego Szpitala Okręgowego nr 5 Wojska Polskiego w Krakowie (do 27 marca 1947). W tym czasie podjął również decyzję o zmianie nazwiska z Frydman na Chlebowski. Następnie przeniósł się do Łodzi, gdzie pełnił funkcję szefa oddziału Wewnętrznego Szpitala Klinicznego WP do 3 grudnia 1947. Habilitował się w 25 czerwca 1948 na AM w Łodzi. W 1954 uzyskał tytuł profesorski. Od 1951 był współorganizatorem i uczestnikiem odbudowy AM w Białymstoku, a także kierownikiem II Kliniki Chorób Wewnętrznych AM w Białymstoku. Wstawił się za jedną ze swoich studentek, usuniętą z uczelni w 1953 na wniosek komisji dyscyplinarnej za zatajenie przynależności do podziemia antyhitlerowskiego. Podczas obrad komisji odwoławczej jako jedyny stanął w obronie studentki, dzięki czemu zachowała ona prawa studenckie. W latach 1957-1959 piastował funkcję prorektora uczelni, a w latach 1959-1962 jej rektora. 
Usunięty z uczelni na fali "wydarzeń marcowych". 22 kwietnia 1968 odbyło się otwarte zebranie organizacji partyjnej, w którym uczestniczyli wszyscy pracownicy i studenci uczelni. W dokumentacji AM w Białymstoku znajduje się pismo Komitetu Uczelnianego PZPR z dnia 23 kwietnia 1968, o następującej treści:
11 październiku 1968 roku wyjechał z rodziną do Izraela. W Tel Awiwie został zatrudniony w Klinice Endokrynologicznej uniwersyteckiego szpitala Beilinson. 25 stycznia 1969 roku zginął w wypadku samochodowym. Został pochowany na cmentarzu w dzielnicy Cholon w Tel Awiwie.
W 1990 władze AM w Białymstoku podjęły działania na rzecz uczczenia pamięci Chlebowskiego. Senat uczelniany jednogłośnie przyjął uchwałę o potępieniu decyzji usunięcia profesora z uczelni. Sali wykładowej w Państwowym Szpitalu Klinicznym nadano imię prof. dr. Jakuba Chlebowskiego, a przed wejściem do niej została wmurowana tablica upamiętniająca patrona. W 1996 odbyło się uroczyste posiedzenie Białostockiego Oddziału Towarzystwa Internistów Polskich poświęcone osobie prof. Chlebowskiego. Od 2005 na Akademii Medycznej w Białymstoku jest przyznawana nagroda im. Prof. Jakuba Chlebowskiego, dla najlepszego studenta Wydziału Lekarskiego, której fundatorką jest córka profesora dr Irena Chlebowska-Bennett, z zawodu okulistka. 

</doc>
<doc id="1271405" url="https://pl.wikipedia.org/wiki?curid=1271405" title="Katarzyna Konieczna">
Katarzyna Konieczna

Katarzyna Konieczna z d. Wellna (ur. 22 marca 1985 w Złotowie) – polska siatkarka, reprezentantka kraju grająca na pozycji atakującej lub przyjmującej. Po sezonie 2018/2019 zakończyła karierę sportową. Jej siostra Marta także jest siatkarką, występowały razem w BKS Profi Credit Bielsko-Biała.
Sukcesy klubowe.
Mistrzostwo Polski:
Puchar Polski:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Letnia Uniwersjada:

</doc>
<doc id="1271410" url="https://pl.wikipedia.org/wiki?curid=1271410" title="Czas miejscowy">
Czas miejscowy

Czas miejscowy – dobowa rachuba czasu, która związana jest z lokalnym południkiem miejsca obserwacji, wzdłuż którego na całej jego długości jest ten sam czas. Obliczamy go na podstawie górowania Słońca na danym południku. Jako średnią dobę słoneczną określa się średni czas między kolejnymi górowaniami Słońca. Czas ten dzieli się na 24 godziny. Co jeden ° stopień długości geograficznej MCS (miejscowy czas słoneczny) zmienia się o 4 minuty. Daje to możliwość obliczenia czasu miejscowego w danym miejscu, jeżeli znamy długość geograficzną i lokalny czas słoneczny w innym miejscu.

</doc>
<doc id="1271411" url="https://pl.wikipedia.org/wiki?curid=1271411" title="Wojna włosko-abisyńska (1894–1896)">
Wojna włosko-abisyńska (1894–1896)

Wojna włosko-abisyńska 1894–1896 (tzw. "I wojna włosko-abisyńska" lub "II wojna erytrejska") – konflikt zbrojny między Włochami a Abisynią trwający w latach 1894–1896.
Sytuacja ogólna.
W 1889 został zawarty traktat w Uccialli, pomiędzy Włochami i Abisynią, który regulował stosunki dyplomatyczne i częściowo gospodarcze pomiędzy stronami. W związku z własną interpretacją porozumienia, Włosi ogłosili państwo Menelika II swoim protektoratem. W odpowiedzi na to, cesarz wypowiedział traktat. Rzym potraktował to jako pretekst do wojny i wysłał swoje wojska przeciwko Etiopii. Armia inwazyjna nie była jednak przygotowana do prowadzenia wojny i liczyła tylko ok. 17 tys. ludzi. Uznano jednak, że takie siły wystarczą do spacyfikowania „niecywilizowanego” afrykańskiego państwa, za jakie uznano Abisynię. Tymczasem cesarz zebrał ogromną armię w sile 100–150 tys. żołnierzy. Na jego niekorzyść przemawiały jednak przestarzałe uzbrojenie i brak możliwości wyposażenia w nie wszystkich ludzi, stąd też ok. 20% Etiopczyków walczyło w tradycyjny sposób – z włóczniami i łukami.
Przebieg walk.
W styczniu 1895 korpus włoski pod dowództwem gen. Oreste Baratieriego pokonał lokalne oddziały etiopskie pod Coatit oraz pod Senafé, wdarł się w głąb prowincji Tigraj i zajął stolicę regionu – Mekelie. Sukcesy te upewniły Włochów o swojej przewadze i szybkim podboju kraju. Jednak Etiopczycy nie zamierzali się poddać i w grudniu rozpoczęli kontrofensywę. Wpływ na to mogło mieć przybycie nieoficjalnej misji rosyjskiej pod dowództwem porucznika Mikołaja S. Leontjewa. Misja zaowocowała nawiązaniem stosunków dyplomatycznych i próbą (nieudaną, mimo starań Leontjewa i księcia Damto, kuzyna Menelika II) pozyskania z Rosji większej ilości broni. Sam Leontjew wszedł do cesarskiej rady wojennej i pomógł planować działania wojenne.
W dniach 6–7 grudnia udało się Etiopczykom pokonać erytrejskich askarysów (oddziały w służbie włoskiej złożone z czarnoskórych osób) w bitwie pod Amba Alagi. Następnie, w styczniu 1896, wojska Menelika II przystąpiły do oblężenia Mekelie. Garnizon miasta skapitulował jeszcze tego samego miesiąca.
Włosi nie czekając na dalszy rozwój wypadków zdecydowali się wydać decydującą bitwę. Obie armie spotkały się w pobliżu dawnej stolicy Abisynii – Adui. 1 marca 1896 Etiopczycy z zaskoczenia zaatakowali podzielone na cztery kolumny oddziały Baratieriego. Odizolowane od siebie oddziały zostały po kolei wybite: z niespełna 18 tys. żołnierzy w korpusie zginęło lub zostało rannych 8,5 tys. Włochów i askarysów, a 1,3 tys. wzięto do niewoli. Abisyńczycy zdobyli też wszystkie 56 dział. Straty etiopskie wyniosły ok. 3–5 tys. zabitych i 6–8 tys. rannych, przy ponad 100 tys. stanie osobowym. Resztki armii Baratieriego wycofały się w popłochu w kierunku zajmowanej przez siebie Erytrei.
Skutki.
Utrata niemal całej siły zbrojnej w tej części Afryki zmusiła Rzym do rozpoczęcia negocjacji pokojowych. Krótko po klęsce pod Aduą zawarto wstępnie tajny układ o zawieszeniu broni. Ostatecznie, 23 października 1896 zawarto traktat w Addis Abebie. W wyniku pokoju, Włochy zrezygnowały z wcześniejszych ustaleń w Uccialli i uznały pełną niepodległość Abisynii. Menelik II zezwolił Włochom na pozostanie w Erytrei i oddał im nawet skrawek prowincji Tigraj, ale Włosi musieli zapłacić dodatkowo 10 mln lirów za utrzymanie swoich żołnierzy, którzy w wyniku wojny zostali wzięci do niewoli. Dokładne rozgraniczenie pomiędzy posiadłościami włoskimi a Abisynią ustaliły jednak dopiero traktaty dwustronne z lat 1900, 1902 i 1908. Będąc pod wielkim wrażeniem sukcesów Etiopczyków, osobne traktaty uznające równorzędną pozycję Abisynii i regulujące stosunki dwustronne, zawarły z Menelikiem II także Francja i Wielka Brytania.
Klęska w wojnie ośmieszyła Włochów i pogrzebała szanse ich państwa na zyskanie miana mocarstwa. Wojna powstrzymała ekspansję Rzymu w tym rejonie na prawie 40 lat. Echo klęski w tej wojnie nie ominęło także samych Włoch. Na ulice Rzymu, Neapolu i Turynu wyległy wielotysięczne demonstracje socjalistów, domagających się jak najszybszego wycofania z Abisynii. Ówczesny premier Francesco Crispi 5 dni po otrzymaniu wiadomości o klęsce pod Aduą podał się do dymisji. Natomiast dowodzący wojskami w Afryce Oreste Baratieri stanął przed sądem wojskowym. Co prawda uznano go za niewinnego klęski, jednak do końca żył w hańbie.
Skutkiem międzynarodowego szumu wokół tego konfliktu był wzrost nacjonalizmu we Włoszech. Zakończenie tej wojny było tematem wielu satyrycznych skeczów i karykaturalnych obrazków publikowanych w poczytnych zagranicznych gazetach. Jednym z nich był opublikowany w londyńskim „Timesie” i francuskim „Le Petit Journal” rysunek, na którym wielki, uśmiechnięty czarnoskóry mężczyzna powala drewnianym kołkiem z napisem "Makelie" króla Włoch Humberta I. Ta sytuacja powodowała narastającą frustrację, szowinizm i chęć odwetu wśród włoskich nacjonalistów i przyczyniła się do podbojów włoskich w pierwszych latach XX wieku, dojścia do władzy Mussoliniego i późniejszego dążenia do konfrontacji z Etiopią po zakończeniu I wojny światowej (II wojna abisyńska w latach 1935–1936).

</doc>
<doc id="1271416" url="https://pl.wikipedia.org/wiki?curid=1271416" title="Lista odcinków serialu Niania">
Lista odcinków serialu Niania

Poniżej znajduje się lista odcinków serialu "Niania", którego pierwowzorem był amerykański serial pt. "Pomoc domowa".
Polska wersja scenariusza jest kopią skryptu wersji amerykańskiej, którego autorami są Peter Marc Jacobson, Robert Sternin i Prudence Fraser. Reżyserem serialu był Jerzy Bogajewicz, a główne role grali Agnieszka Dygant i Tomasz Kot.

</doc>
<doc id="1271417" url="https://pl.wikipedia.org/wiki?curid=1271417" title="Czarowny Kwiecień">
Czarowny Kwiecień



</doc>
<doc id="1271420" url="https://pl.wikipedia.org/wiki?curid=1271420" title="Ueluel">
Ueluel

Ueluel ("Welwel", "Walwal"; wł. "Ual Ual") - oaza i miasto w Etiopii w prowincji Ogaden, 60 km od granicy z Somalią. 
5 grudnia 1934 w Ueluelu miał miejsce incydent włosko-abisyński. Według relacji etiopskich uczestników starcia stacjonujący w oazie oddział włoskiego wojska, wspierany przez dwie tankietki CV 3/33 i trzy samoloty zaatakował żołnierzy pilnujących bezpieczeństwa komisji granicznej. . Wydarzenie to było przyczyną wybuchu drugiej wojny włosko-abisyńskiej.

</doc>
<doc id="1271421" url="https://pl.wikipedia.org/wiki?curid=1271421" title="Mind Cannibals">
Mind Cannibals

Mind Cannibals – ósmy studyjny album polskiej grupy heavymetalowej Kat. Wydawnictwo ukazało się 24 października 2005 roku nakładem Mystic Production, jest to również pierwsze wydawnictwo z nowym wokalistą Henrym Beckiem, który zastąpił wieloletniego frontmana grupy Romana Kostrzewskiego.
Lista utworów.
Opracowano na podstawie materiału źródłowego:.
Twórcy.
Opracowano na podstawie materiału źródłowego.

</doc>
<doc id="1271422" url="https://pl.wikipedia.org/wiki?curid=1271422" title="Dipawali">
Dipawali



</doc>
<doc id="1271423" url="https://pl.wikipedia.org/wiki?curid=1271423" title="Agnes Moorehead">
Agnes Moorehead

Agnes Robertson Moorehead (ur. 6 grudnia 1900 w Clinton, zm. 30 kwietnia 1974 w Rochester) − amerykańska aktorka, czterokrotnie nominowana do Oscara za drugoplanowe role w filmach: "Wspaniałość Ambersonów" (1942), "Pani Parkington" (1944), "Johnny Belinda" (1948) i "Nie płacz, Charlotto" (1964).
Występowała w serialu "Prawo Burke’a" (1963–1965).
Filmografia.
Opracowano na podstawie źródła.

</doc>
<doc id="1271426" url="https://pl.wikipedia.org/wiki?curid=1271426" title="Śri Dźajanti">
Śri Dźajanti



</doc>
<doc id="1271427" url="https://pl.wikipedia.org/wiki?curid=1271427" title="Śrikryszna Dźajanti">
Śrikryszna Dźajanti



</doc>
<doc id="1271428" url="https://pl.wikipedia.org/wiki?curid=1271428" title="Gokulasztami">
Gokulasztami



</doc>
<doc id="1271429" url="https://pl.wikipedia.org/wiki?curid=1271429" title="Krisznasztami">
Krisznasztami



</doc>
<doc id="1271430" url="https://pl.wikipedia.org/wiki?curid=1271430" title="Estadio Malvinas Argentinas">
Estadio Malvinas Argentinas

Estadio Malvinas Argentinas – stadion piłkarski położony w argentyńskim mieście Mendoza. Spotkania domowe rozgrywa na nim klub Primera División Argentina, Godoy Cruz.
Historia.
Stadion został wybudowany w 1978 roku na Mistrzostwa Świata 1978. Pojemność obiektu wynosi 34 875, jednak nie wszystkie miejsca są siedzące. Na obiekcie zostało rozegranych sześć meczów mundialu w 1978 roku:
Mecze fazy grupowej:
Mecze drugiej rundy:
Stadion jest jednym z ośmiu stadionów Copa América 2011.

</doc>
<doc id="1271431" url="https://pl.wikipedia.org/wiki?curid=1271431" title="Göteborgs konstmuseum">
Göteborgs konstmuseum

Göteborgs konstmuseum (pol. "Muzeum Sztuki w Göteborgu") – jedno z ważniejszych muzeów gromadzących sztukę nordycką w Szwecji.
Muzeum, którego zbiory powstały głównie w wyniku darów mieszkańców Göteborga, posiada kolekcje datowane od XV wieku do czasów współczesnych. W gromadzeniu zbiorów kładziony jest nacisk na sztukę nordycką, jednak w zbiorach są także dawne dzieła holenderskie i francuskie, m.in. Rembrandta, Vincenta van Gogha, Claude Moneta, Pablo Picasso, a także Andy Warhola.
W zbiorach sztuki skandynawskiej, które są jednymi z wiodących w Europie w sztuce nordyckiej z XVIII, XIX i XX wieku znajdują się dzieła m.in. Pera Kraffta, Carla Hilla, Ernsta Josephsona, Carla Larssona, Pedera Severina Krøyera, Andersa Zorna.
Muzeum zlokalizowane jest przy Götaplatsen. Budynek projektu architekta Sigfrida Ericsona wybudowano w 1923 w stylu nordyckiego klasycyzmu z tzw. żółtej "göteborskiej cegły". Muzeum stanowi reprezentacyjne zwieńczenie alei Kungsportsavenyn.

</doc>
<doc id="1271432" url="https://pl.wikipedia.org/wiki?curid=1271432" title="Estadio San Martin">
Estadio San Martin



</doc>
<doc id="1271433" url="https://pl.wikipedia.org/wiki?curid=1271433" title="Zamek w Stoszowicach">
Zamek w Stoszowicach

Zamek w Stoszowicach – zamek położony we wsi Stoszowice w województwie dolnośląskim.
Zamek został zbudowany w XV wieku. W 1600 roku, rozbudowany i przebudowany w stylu renesansowym. Przebudowany i powiększony w XVIII i XIX wieku. 
Właścicielami zamku byli: Chrystian Fryderyk von Ampassek od 1664 i jego rodzina do początku XIX w. Następnie w latach 1820–1945 rodzina von Strachwitz. Herb rodziny znajduje się po lewej stronie bramy. Obiekt pierwotnie otoczony umocnieniami ziemnymi, których resztki zachowały się w otoczeniu do czasów współczesnych.
Został odnowiony w latach 1964–1966.

</doc>
<doc id="1271436" url="https://pl.wikipedia.org/wiki?curid=1271436" title="Susan Peters">
Susan Peters

Suzanne Carnahan (ur. 3 lipca 1921 w Spokane, zm. 23 października 1952 w Visalia) − amerykańska aktorka, nominowana do Oscara za rolę drugoplanową w filmie "Zagubione dni".

</doc>
<doc id="1271437" url="https://pl.wikipedia.org/wiki?curid=1271437" title="Meinl">
Meinl

Meinl - niemiecka firma produkująca talerze i instrumenty perkusyjne. Została założona w 1951 roku przez Rolanda Meinla. Siedziba firmy mieści się w Gutenstetten w Niemczech. Jako jedyny producent stosuje 4 stopu brązu: B8, B10, B12, B20. Meinl wytwarza również takie instrumenty jak: bongosy, kongi, krowie dzwonki, djembe, shakery, tamburyny.

</doc>
<doc id="1271438" url="https://pl.wikipedia.org/wiki?curid=1271438" title="Opowieści Mamy Mirabelle">
Opowieści Mamy Mirabelle

Opowieści Mamy Mirabelle (ang. "Mama Mirabelle's Home Movies", 2007-2008) – amerykańsko-brytyjski serial animowany emitowany dawniej na kanale MiniMini+. Wyprodukowany został w 2007 roku.
Wersja polska.
Wersja polska: na zlecenie MiniMini – Studio Publishing
Reżyseria: Tomasz Grochoczyński
Dialogi: Małgorzata Kochańska
Teksty piosenek: Marta Kacperek
Dźwięk i montaż: Jacek Kacperek
Kierownictwo produkcji: Mira Ornatowska
Udział wzięli:
i inni

</doc>
<doc id="1271439" url="https://pl.wikipedia.org/wiki?curid=1271439" title="Autostrady w Danii">
Autostrady w Danii

Autostrady w Danii () – sieć dróg o łącznej długości ok. 1070 km , z czego 41,32 km stanowią odcinki prywatne.
Autostrady oznakowane są na trzy sposoby: nazwa odcinka, numeracja europejska i numeracja krajowa. Numeracja europejska jest najbardziej rozpowszechniona i ogólnie stosowana.
Historia.
Pierwsze odcinki autostrad istniały już w końcówce lat 50.:

</doc>
<doc id="1271442" url="https://pl.wikipedia.org/wiki?curid=1271442" title="Yokai">
Yokai



</doc>
<doc id="1271443" url="https://pl.wikipedia.org/wiki?curid=1271443" title="Springfield (The Simpsons)">
Springfield (The Simpsons)



</doc>
<doc id="1271450" url="https://pl.wikipedia.org/wiki?curid=1271450" title="Dragoljub Čirić">
Dragoljub Čirić

Dragoljub Miladin Čirić, cyr. Драгољуб Ћирић (ur. 12 listopada 1935 w Nowym Sadzie, zm. 16 sierpnia 2014) – serbski szachista, arcymistrz od 1965 roku.
Kariera szachowa.
W latach 60. XX wieku należał do czołówki jugosłowiańskich szachistów. W 1966 i 1968 r. dwukrotnie wystąpił na szachowych olimpiadach (w 1968 zdobywając wraz z drużyną srebrny medal), natomiast w 1961 i 1965 – na drużynowych mistrzostwach Europy, na których zdobył 3 medale (dwukrotnie srebrne wraz z zespołem oraz złoty w 1961 r. za indywidualny wynik na VII szachownicy). Był również (w 1962 r.) srebrnym medalistą drużynowych mistrzostw świata studentów.
Jedne z największych sukcesów na arenie międzynarodowej odniósł w turniejach "Bosna" w Sarajewie, dwukrotnie dzieląc I m. (1966, wspólnie z Michaiłem Talem, przed m.in. Borislavem Ivkovem, Ludkiem Pachmanem, Milanem Matuloviciem i Aleksandrem Kotowem) oraz 1968, wspólnie z Anatolijem Lejnem, przed m.in. Nikołajem Krogiusem, Lubomirem Kavalkiem i Laszlo Barczayem). Inne znaczące wyniki:
Najwyższy ranking w karierze osiągnął 1 lipca 1971 r., z wynikiem 2490 punktów dzielił wówczas 82-94. miejsce na światowej liście FIDE, jednocześnie dzieląc 8-13. miejsce wśród jugosłowiańskich szachistów.

</doc>
<doc id="1271451" url="https://pl.wikipedia.org/wiki?curid=1271451" title="Eglantina Kume">
Eglantina Kume

Eglantina Kume (ur. 21 stycznia 1950 w Durrësie) – albańska aktorka i montażystka. 
Życiorys.
Po ukończeniu szkoły średniej w rodzinnym mieście studiowała aktorstwo w Instytucie Sztuk w Tiranie. Jeszcze w szkole średniej została zauważona przez reżysera Dhimitra Anagnostiego, dzięki czemu dostała małą rolę w filmie "Cichy pojedynek". Wkrótce potem otrzymała główną rolę w filmie "Zwycięstwo nad śmiercią".
W sześciu filmach zajmowała się montażem. Ostatnim filmem w jej dorobku był Vetmi (1990). W 1991 r. wraz z rodziną wyemigrowała do Grecji i podjęła pracę w jednym z ateńskich kin.
Współpracuje z wydawanym w Grecji czasopismem „Egnatia”. Pisze także opowiadania, publikowane w albańskich czasopismach literackich.

</doc>
<doc id="1271452" url="https://pl.wikipedia.org/wiki?curid=1271452" title="Dragoljub Cirić">
Dragoljub Cirić



</doc>
<doc id="1271453" url="https://pl.wikipedia.org/wiki?curid=1271453" title="Dworek „Zacisze” w Miechowie">
Dworek „Zacisze” w Miechowie

Dworek „Zacisze” – zabytkowy dworek znajdujący się w Miechowie, zbudowany w 1784 roku. 
Dworek był remontowany w XX i XXI wieku. Obecnie znajduje się pod opieką Biura Wystaw Artystycznych „U Jaksy” w Miechowie. 
Budowa.
Dworek "Zacisze" jest parterowym budynkiem o konstrukcji zrębowej zbudowany na planie prostokąta. Wejścia znajdują się w elewacji frontowej i tylnej, a przy nich znajdują się ganki z facjatami opartymi na profilowanych słupach. Wnętrze dworku wykonane zostało w układzie dwutraktowym z czterema pomieszczeniami rozdzielonymi przechodnią sienią. Budynek jest przykładem rezydencji mieszczańskiej, posiada charakterystyczne elementy staropolskiego dworu. 
Dworek „Zacisze” znajduje się na Szlaku architektury drewnianej w województwie małopolskim.

</doc>
<doc id="1271454" url="https://pl.wikipedia.org/wiki?curid=1271454" title="Shivratri">
Shivratri



</doc>
<doc id="1271456" url="https://pl.wikipedia.org/wiki?curid=1271456" title="Parafia Miłosierdzia Bożego w Białymstoku">
Parafia Miłosierdzia Bożego w Białymstoku

Parafia pw. Miłosierdzia Bożego w Białymstoku – rzymskokatolicka parafia należąca do dekanatu Białystok – Białostoczek, archidiecezji białostockiej, metropolii białostockiej. W parafii znajduje się siedziba dekanatu, a jej proboszcz piastuje także funkcję dziekana.
Historia.
Bezpośrednio po otrzymaniu pozwolenia na budowę kościoła oraz po wykonaniu i zatwierdzeniu dokumentacji budowlanej przystąpiono do prac budowlanych. Pomimo trudnych warunków związanych z usytuowaniem placu pod budowę zespołu sakralnego na podmokłym gruncie oraz innych trudności napotykanych ze strony władz PRL-u wzniesiono zręby świątyni i budynku katechetycznego.
We wrześniu 1986 r. został oddany do użytku budynek katechetyczny, natomiast 22 grudnia 1986 r. biskup Edward Kisiel poświęcił dolny kościół pw. Miłosierdzia Bożego przy ul. Radzymińskiej 1. Ze względu na to, że parafia nie dysponowała mieszkaniami dla księży, mieszkali oni w wynajętych stancjach. 
21 czerwca 1988 r. rozpoczęto budowę plebanii. W trakcie budowy tego obiektu, 24 czerwca 1990 r. parafia pw. Św. Rodziny została podzielona i powstała nowa parafia pw. Miłosierdzia Bożego obejmująca teren osiedla Białostoczek. Zbiegło się to z przywróceniem nauczania religii w szkołach, w związku z czym dotychczasowy budynek katechetyczny spełniał funkcję domu parafialnego, w którym przygotowano mieszkania dla księży, kancelarię, kuchnię i refektarz. Pozostałe pomieszczenia służyły jako sale spotkań dla grup parafialnych. W dalszym ciągu kontynuowano budowę górnego kościoła jako Sanktuarium Miłosierdzia Bożego. 
W dniu 30 listopada 1988 r., doczesne szczątki ks. Michała Sopoćki przeniesione zostały z cmentarza farnego i umieszczone w specjalnej krypcie w dolnym kościele Sanktuarium. 21 listopada 1993 r. ks. abp Stanisław Szymecki – Metropolita białostocki, poświęcił obraz i umieścił relikwie św. siostry Faustyny w dolnym kościele – obecnie są one umieszczone w przenośnym relikwiarzu.
Doniosłym wydarzeniem w życiu parafii, była rekonstrukcja Ołtarza Papieskiego, przy którym Ojciec Święty Jan Paweł II sprawował Eucharystię podczas wizyty w Białymstoku w roku 1991. Główne uroczystości z udziałem władz miejskich, duchowieństwa i licznie zebranych wiernych odbyły się 5 czerwca 1996 r. w 5 rocznicę przyjazdu papieża do Białegostoku. Od tego dnia, codziennie przy Ołtarzu Papieskim, o godz. 21.00 odbywa się Apel Jasnogórski. 
W 1997 r. w terminie przewidzianym na 40. Godzinne Nabożeństwo, odbyły się misje parafialne jako etap przygotowania duchowego wspólnoty parafialnej na obchody Wielkiego Jubileuszu Roku 2000 od Narodzenia Jezusa Chrystusa. Na zakończenie świętych misji rozpoczęła się peregrynacja obrazu Jezusa Miłosiernego jako kolejny etap przygotowania rodzin parafii na przeżywanie Wielkiego Jubileuszu objawienia się światu Zbawiciela. 
W dniu 30 września 2007 roku, w czasie uroczystej Eucharystii, ks. abp Metropolita Białostocki Edward Ozorowski konsekrował świątynię. 
W dniu 28 września 2008 roku odbyła się uroczysta msza beatyfikacyjna ks. Michała Sopoćki, którą koncelebrował abp Angelo Amato jako przedstawiciel Ojca Świętego Benedykta XVI. Homilię wygłosił kard Stanisław Dziwisz. Ze strony władz świeckich w uroczystości beatyfikacyjnej wzięli udział: prezydent RP – Lech Kaczyński, ostatni prezydent RP na Uchodźstwie – Ryszard Kaczorowski, Marszałek Sejmu – Bronisław Komorowski, prezydent Białegostoku dr Tadeusz Truskolaski.
Kościół parafialny.
W Sanktuarium Miłosierdzia Bożego znajdują się relikwie Świętej Siostry Faustyny i doczesne szczątki Sługi Bożego ks. Michała Sopoćki, którego proces beatyfikacyjny został zakończony na poziomie diecezjalnym. Cechą charakterystyczną parafii, zarówno na jej nazwę oraz na obecność Sługi Bożego, jest kult Miłosierdzia Bożego. 
Msze Święte i nabożeństwa.
Nabożeństwa do Miłosierdzia Bożego z Koronką, msze św. składkowe do Miłosierdzia Bożego odbywają się we wtorki, czwartki i piątki o godz. 18., w niedzielę po mszy. O godz. 15.00, natomiast w pozostałe dni przed mszą wieczorną dla wszystkich czcicieli Miłosierdzia Bożego. 
Główny odpust wspólnota parafialna przeżywa w drugą niedzielę wielkanocną, ustanowioną jako święto Miłosierdzia Bożego. Czterdziestogodzinne nabożeństwo ku czci Najświętszego Sakramentu, odprawiane w dniach od 27 do 29 września, związane z dniem imienin Sługi Bożego ks. Michała, które przypada w święto św. Archaniołów Michała, Gabriela i Rafała oraz ze wspomnieniem św. Faustyny Kowalskiej 5 października.
15 lutego każdego roku w kolejne rocznice śmierci bł. ks. Michała Sopoćki jest odprawiana uroczysta Eucharystia.
Działalność parafialna.
W Sanktuarium znajdują miejsce diecezjalne akcje i duszpasterstwa takie jak: Stowarzyszenie Czcicieli Miłosierdzia Bożego, Duszpasterstwo Harcerek i Harcerzy, Krucjata Wyzwolenia Człowieka, Dom Rekolekcyjny Ruchu Światło-Życie, Wspólnota AA, Poradnictwo Rodzinne. Z inicjatywy parafii oraz działaczy sportowych wywodzących się z parafii działa też Katolicki Klub Sportowy "Białostoczek". W planach jest budowa parkingu i domu pielgrzyma.

</doc>
<doc id="1271459" url="https://pl.wikipedia.org/wiki?curid=1271459" title="Maha Śiwaratri">
Maha Śiwaratri



</doc>
<doc id="1271462" url="https://pl.wikipedia.org/wiki?curid=1271462" title="Język swański">
Język swański

Język swański (sw. ლუშნუ ნინ, "lušnu nin/šḳän"; , "svanuri ena") – język kartwelski, którym posługuje się ok. 15 tys. ludzi (2000), zamieszkujących północno-zachodni, wysokogórski region Gruzji – Swanetię, zwanych Swanami. Tworzy odrębną gałąź w ramach rodziny języków kartwelskich.
Podobnie jak inne języki kartwelskie swański nie jest uznawany przez władze Gruzji jako osobny język, a jako dialekt gruziński (mimo zdecydowanej opinii językoznawców, klasyfikujących je jako odrębne języki, ze względu na historię rozwoju). Skutkuje to brakiem wsparcia dla zachowania swańskiego i przyczynia się do przyspieszenia jego zaniku.
Swański jest obecnie zapisywany pismem gruzińskim, choć historycznie używano do jego zapisu również grażdankę i alfabet łaciński.
Dialekty.
Język swański dzieli się na następujące cztery dialekty i poddialekty:

</doc>
<doc id="1271463" url="https://pl.wikipedia.org/wiki?curid=1271463" title="Zwyrodnienie korowo-podstawne">
Zwyrodnienie korowo-podstawne

Zwyrodnienie korowo-podstawne (ang. corticobasal degeneration, CBD) – rzadka choroba neurodegeneracyjna należąca do grupy tzw. parkinsonizmu-plus: jej objawy to wyraźna sztywność i spowolnienie, drżenie. Charakterystyczne jest wrażenie "obcości" kończyny (zespół obcej ręki, ang. alien hand syndrome). Niekiedy występują mioklonie i korowe zaburzenia czucia. Choroba ma asymetryczny, jednostronny początek i postępujący charakter (objawy przechodzą na drugą stronę ciała).

</doc>
<doc id="1271465" url="https://pl.wikipedia.org/wiki?curid=1271465" title="Cavernoma">
Cavernoma



</doc>
<doc id="1271469" url="https://pl.wikipedia.org/wiki?curid=1271469" title="Zamek w Inowłodzu">
Zamek w Inowłodzu

Zamek w Inowłodzu – zamek królewski z XIV wieku ufundowany przez Kazimierza Wielkiego znajdujący się w dolinie rzeki Pilicy we wsi Inowłódz w województwie łódzkim.
Historia.
Po raz pierwszy zamek wspomniany jest w XIV-wiecznej Kronice Janka z Czarnkowa jako obiekt ufundowany przez polskiego króla Kazimierza Wielkiego. Na podstawie źródeł pisanych oraz badań archeologicznych jego powstanie datuje się na lata 1356–1366. Funkcją zamku była ochrona komory celnej znajdującej się na brodzie pilickim leżącym na szlaku handlowym biegnącym ze Lwowa przez Sandomierz do Torunia. Obok zamku w Łęczycy był jednym z dwóch zamków królewskich znajdujących się na terenie ziemi łęczyckiej.
Pierwszym zanotowanym kasztelanem inowłodzkim był Piotr Tłuk ze Strykowa herbu Jastrzębiec, jeden z zaufanych urzędników króla Władysława Jagiełły. Pod koniec XIV wieku zamek należał do Jana i Abrahama Niemirów (Niemierza) Nowodworskich herbu Nałęcz jednak w 1393 roku Władysław Jagiełło wykupił go i ze względu na ważne położenie przywrócił mu własność królewską.
W 1515 roku Adam Drzewicki otrzymał konsens królewski na wykupienie starostwa inowłodzkiego od małogoskiego kasztelana Leżeńskiego. Od tego momentu zamek stał się własnością zamożnego polskiego szlacheckiego rodu Drzewickich herbu Ciołek, którego najbardziej znanym przedstawicielem był Maciej Drzewicki.
Wkrótce potem miasto wraz z zamkiem zostało zniszczone przez pożar. Zamek był czterokrotnie przebudowywany na przełomie XIV i XV wieku, w pierwszej ćwierci XVI, drugiej połowie XVI i w połowie XVII wieku. Druga zasadnicza rozbudowa zamku przeprowadzona w latach 1521–1526 wiązała się prawdopodobnie z działalnością Adama Drzewieckiego, brata Macieja, który na czas rozbudowy rodowej siedziby w Drzewicy przeniósł do Inowłodza swoją rodzinę. W tym okresie zamek inowłodzki przeszedł największą i zasadniczą przebudowę oraz został umocniony.
Po śmierci Adama oraz biskupa Macieja dobra inowłodzkie odziedziczyli synowie tego pierwszego: sekretarz królewski oraz kustosz łęczycki Maciej Drzewicki (1503–1575) oraz Adam Drzewicki (zm. 1569), który pełnił funkcję starosty inowłodzkiego od 1561 roku.
W połowie XVII wieku właścicielem została rodzina Lipskich herbu Łada. Od 1648 roku starostą inowłodzkim był dworzanin królewski Jan Olbracht Lipski z Lipia, który rozpoczął kolejną przebudowę przerwaną przez wojnę ze Szwecją. W Inowłodzu 9 września 1655 roku miała miejsce potyczka wojsk Rzeczypospolitej z wojskiem szwedzkim. W roku 1655 w rejonie Inowłodza oraz Piotrkowa wybuchło powstanie przeciwko Szwedom. W okresie tym znanym jako potop szwedzki zamek kilkakrotnie zmieniał właścicieli. W wyniku działań wojennych w latach 1655–1657 uległ zniszczeniu i przestał pełnić funkcje obronne, stopniowo popadając w ruinę.
Konstrukcja zamku.
Zamek wybudowano w stylu gotyckim, na planie prostokąta, z dwiema narożnymi ośmiobocznymi wieżami średnicy ok. 10 metrów. Otoczony był murem kamiennym grubości 2,4 metra oraz fosą zasilaną wodą z rzeki Pilicy, przez którą przerzucony był drewniany most. Pierwotnie ogólna powierzchnia zamku wynosiła 1500 m², a po pierwszej przebudowie wzrosła do 1690 m², co stawia go w szeregu zamków średniej wielkości. Łączna powierzchnia użytkowa inowłodzkiego zamku wynosi 1250 m².
Odbudowa.
Od potopu szwedzkiego zniszczony zamek nie był restaurowany przez ponad 300 lat. W XIX wieku zniszczeń dopełniła rozbiórka murów oraz budynków zamkowych, które stały się źródłem kamienia dla okolicznej ludności. Łódzki fabrykant Antoni Urbanowski wykorzystywał go również w 1880 roku jako materiał do umacniania brzegów Pilicy pod planowaną inwestycję. Pierwsze naukowe badania pozostałości zamku podjęto dopiero po zakończeniu II wojny światowej w roku 1949. W okresie PRL przygotowano pierwsze plany mające na celu zabezpieczenia reliktów zamku i odbudowy w formie tzw. ruiny trwałej. Planów tych nie zrealizowano z braku funduszy.
Od 2007 roku ruiny zamku zostały objęte planami odbudowy oraz rekonstrukcji. Projekt realizowany jest ze wsparciem finansowym Unii Europejskiej, która dofinansowała go w kwocie 5 602 698 złotych. Łączna suma realizacji projektu to koszt 7 470 264 złotych.
Zrekonstruowany zamek stanowić ma w przyszłości nową siedzibę dla inowłodzkich instytucji gminnych jak dom kultury, biblioteka, punkt informacji turystycznej oraz Muzeum Ziemi Inowłodzkiej.
15 czerwca 2013 roku odbyło się oficjalne otwarcie zamku dla ruchu turystycznego.

</doc>
<doc id="1271471" url="https://pl.wikipedia.org/wiki?curid=1271471" title="38 Minutes of Life">
38 Minutes of Life

38 Minutes of Life (pierwsze wydanie z błędem ortograficznym "38 Minuts of Life") to pierwszy album koncertowy grupy muzycznej Kat. Wydawnictwo ukazało się w 1987 r. nakładem wydawnictwa muzycznego PolJazz i zawierało nagrania zrealizowane podczas koncertu poprzedzającego grupę Metallica. W 1994 i 2006 r. nakładem Metal Mind Productions ukazała się reedycja albumu, ta ostatnia zawierała jako bonus teledyski do utworów „Wyrocznia” i „Masz Mnie Wampirze”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1271473" url="https://pl.wikipedia.org/wiki?curid=1271473" title="Ian P. Griffin">
Ian P. Griffin

Ian Paul Griffin – brytyjski astronom.
Życiorys.
W 1991 roku uzyskał tytuł doktora astronomii w University College London.
Pracował jako dyrektor planetariów w Armagh w Irlandii (1990–1995) i Cocoa na Florydzie (1996–1999), oraz jako dyrektor generalny w Auckland Observatory w Nowej Zelandii (1999–2001). W latach 2001–2004 pracował w Space Telescope Science Institute w Baltimore (NASA). W latach 2004–2007 był dyrektorem Museum of Science and Industry w Manchesterze. W latach 2008–2013 był dyrektorem generalnym fundacji Oxford Trust, a następnie został dyrektorem Otago Museum w Dunedin w Nowej Zelandii.
Jest członkiem Międzynarodowej Unii Astronomicznej.
W latach 1998–2003 odkrył 29 planetoid, w tym 24 samodzielnie. Jedną z odkrytych przez siebie planetoid nazwał na cześć swojej żony (10924) Mariagriffin.

</doc>
<doc id="1271474" url="https://pl.wikipedia.org/wiki?curid=1271474" title="Ian Griffin">
Ian Griffin



</doc>
<doc id="1271480" url="https://pl.wikipedia.org/wiki?curid=1271480" title="Bądź wariatem – zagraj z Katem">
Bądź wariatem – zagraj z Katem

Bądź wariatem – zagraj z Katem – pierwszy minialbum polskiej grupy muzycznej Kat, wydany został w 1997 roku nakładem wytwórni muzycznej Silverton. Do wydawnictwa była dołączona gra planszowa.

</doc>
<doc id="1271481" url="https://pl.wikipedia.org/wiki?curid=1271481" title="Myszołowiec towarzyski">
Myszołowiec towarzyski

Myszołowiec towarzyski, myszołowiec ("Parabuteo unicinctus") – gatunek dużego ptaka drapieżnego z rodziny jastrzębiowatych (Accipitridae), zamieszkujący Amerykę Północną i Południową.
Systematyka.
Wyróżniono dwa podgatunki "P. unicinctus":
Proponowany podgatunek "superior", który miałby obejmować populację z południowo-zachodnich USA i północno-zachodniego Meksyku, nie jest obecnie uznawany.
Morfologia.
Długość ciała 46–59 cm, rozpiętość skrzydeł 103–119 cm. Masa ciała 515–880 g.
Najbardziej przypomina ptaki z rodzaju "Buteo"; charakteryzuje się rdzawymi piórami pokrywowymi nad lotkami drugorzędowymi (Dawson i Glinsky, 1998).
Ekologia i zachowanie.
Występuje na nizinach i na średnich wysokościach (Andy w Ekwadorze). Zamieszkuje pustynie, obszary porośnięte suchymi zaroślami, sawanny, tereny rolnicze i bagniste otwarte tereny z rozproszonymi drzewami i fragmentami lasów. Odwiedza też tereny miejskie i podmiejskie, gdzie jest dostęp do wody i pożywienia (gołębie). Nie występuje w lasach wilgotnych.
Gniazdo to platforma z patyków, często umieszczona wysoko na dużym, odizolowanym drzewie. W Arizonie buduje gniazda na wielkich kaktusach karnegiach. W zniesieniu 2–4 jaja, białe, zwykle bez wzorów, niekiedy upstrzone kilkoma brązowymi plamkami. Wysiadywaniem jaj zajmuje się głównie samica, trwa ono 33–36 dni. W lęgu często pomagają inne osobniki (jest to tzw. poliandria), zwykle są to potomkowie pary rodziców z poprzednich lęgów. Młode uzyskują zdolność lotu po około 6 tygodniach od wyklucia. Po osiągnięciu dojrzałości często pozostają ze swoimi rodzicami i tworzą małe stada.
Żywią się głównie małymi ssakami, ale zjadają też ptaki, węże, jaszczurki i padlinę.
Myszołowce towarzyskie polują w grupach złożonych z kilku osobników. Dla zwiększenia wysokości punktu obserwacji o kilkadziesiąt centymetrów potrafią budować „żywe piramidy”. Ze względu na swoją wyjątkową umiejętność socjalizacji bardzo cenione w sokolnictwie.
Status.
Międzynarodowa Unia Ochrony Przyrody (IUCN) uznaje myszołowca towarzyskiego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za spadkowy.

</doc>
<doc id="1271482" url="https://pl.wikipedia.org/wiki?curid=1271482" title="Wielka Trwoga">
Wielka Trwoga

Wielka Trwoga (fr. "Grande peur") – powstanie chłopskie trwające od 20 lipca do 6 sierpnia 1789 w czasie Wielkiej Rewolucji Francuskiej przeciwko obciążeniom feudalnym i reżimowi senioralnemu podczas którego napadano na dwory i klasztory niszcząc dokumentację zawierającą spisy powinności feudalnych. 
Przebieg powstania.
Chłopi zniecierpliwieni brakiem odpowiedzi na swe kajety skarg, oraz bezrobociem i panującą drożyzną wszczęli rewoltę ludową. Do pierwszych zamieszek doszło już wiosną 1789, które objęły kilka prowincji, między innymi Prowansję, Cambrésis i Pikardię. Natężenie powstania chłopskiego wystąpiło po 14 lipca, wybuchając w kolejnych regionach, stawiając sobie za cel przede wszystkim zniesienie ciężarów feudalnych. 
Występując przeciw panom feudalnym, groźbami wymuszali wydawanie dokumentów archiwalnych uzasadniających i ustalających obciążenia feudalne. Kiedy odmawiano im wydania akt, podpalali zamek wraz z dokumentami, a feudał był wieszany. Sporadycznie zdarzały się przypadki, że sprowadzany był notariusz, który odpowiednim aktem prawnym uwierzytelniał rezygnację przerażonego seniora z jego praw. Wszystkie te elementy tworzyły klimat "Wielkiej Trwogi". Chłopi zawładnęli władzą gminną. Powstały komitety chłopskie i milicje wiejskie. 
Groźba rewolucji społecznej od dołu, doprowadziła nawet do wysyłania ekspedycji karnych jednak nie zdołały one zakwestionować głównego rezultatu "Wielkiej Trwogi", upadku ustroju feudalnego.
Konsekwencje.
W odpowiedzi na "Wielką Trwogę" w nocy z 4 na 5 sierpnia zebrało się Zgromadzenie Narodowe. Wicehrabia de Noailles zaproponował zniesienie przywilejów podatkowych, pańszczyzny, prawa martwej ręki, i innych ciężarów osobistych. Zniesiono też prawa polowania, królikarni i gołębnika, sądy patrymonialne i sprzedawalność urzędów. Na wniosek jednego z posłów kler zrzekł się dziesięciny.
Całkowite zniesienie ustroju feudalnego nastąpiło jednak dopiero w dekretach agrarnych Konwentu Narodowego z 1793. 

</doc>
<doc id="1271485" url="https://pl.wikipedia.org/wiki?curid=1271485" title="Ontario Hydro">
Ontario Hydro

Ontario Hydro – od 1974 oficjalna nazwa publicznego przedsiębiorstwa Hydro-Electric Power Commission prowincji Ontario w Kanadzie, które zostało utworzone w 1906 na podstawie ustawy Power Comission Act aby budować linie wysokiego napięcia dostarczające prąd wygenerowany przez prywatne przedsiębiorstwa używające elektrownie wodne w okolicach Niagara Falls do miejscowości prowincji.
Niedługo po utworzeniu przedsiębiorstwo uzyskało własne środki do wytwarzania prądu przez zakupienie prywatnych elektrowni, a następnie dzięki projektowaniu i budowaniu własnych, nowych elektrowni. W miarę wykorzystania najbardziej dogodnych miejsc do budowy elektrowni wodnych, przedsiębiorstwo zaczęło projektować i budować elektrownie cieplne, a następnie jądrowe. W latach 90. było jednym z największych przedsiębiorstw produkujących prąd w Ameryce Północnej.
W kwietniu 1999 na podstawie decyzji rządu prowincji Ontario Hydro zostało podzielone na pięć oddzielnych przedsiębiorstw. Kilka z nich miało następnie zostać sprywatyzowane, lecz proces ten jeszcze się nie zakończył.

</doc>
<doc id="1271486" url="https://pl.wikipedia.org/wiki?curid=1271486" title="Róże miłości najchętniej przyjmują się na grobach (singel)">
Róże miłości najchętniej przyjmują się na grobach (singel)

Róże miłości najchętniej przyjmują się na grobach - singel promujący szósty studyjny album polskiej grupy muzycznej Kat o takim samym tytule, wydany w 1996 roku przez wytwórnę muzyczną Silverton. 

</doc>
<doc id="1271489" url="https://pl.wikipedia.org/wiki?curid=1271489" title="Ferdynand Leger">
Ferdynand Leger



</doc>
<doc id="1271490" url="https://pl.wikipedia.org/wiki?curid=1271490" title="Gert Wingårdh">
Gert Wingårdh

Gert Wingårdh (ur. 24 kwietnia 1951 w Skövde), czołowy szwedzki architekt. Absolwent Uniwersytetu Technologicznego Chalmers. Posiada biura w Sztokholmie oraz Göteborgu – mieście w którym obecnie mieszka.

</doc>
<doc id="1271491" url="https://pl.wikipedia.org/wiki?curid=1271491" title="Zamek Bąkowiec">
Zamek Bąkowiec

Zamek Bąkowiec – pozostałości zamku rycerskiego na Wyżynie Krakowsko-Częstochowskiej. W rejestrze zabytków, a także na stronach internetowych, jest opisany jako Zamek Bąkowiec w Morsku, faktycznie jednak znajduje się w Skarżycach (obecnie dzielnica Zawiercia). 
Historia.
Należy do tzw. Orlich Gniazd. Początki zamku nie mają udokumentowanej historii. Być może pierwszą drewnianą warownie wznieśli w XIV w. Toporczykowie którzy od nazwy dóbr Morsko przybrali nazwisko Morskich. Prawdopodobnie byli rycerzami rabusiami, za co król Władysław Łokietek odebrał im Morsko i oddał wieś w 1327 r. klasztorowi w Mstowie. W dokumentach z tego okresu nie wspomina się czy w Morsku istniał zamek jednak przez analogię można przyjąć, że w czasach Kazimierza Wielkiego wzniesiono strażnicę w ramach umocnień na pograniczu Śląska i Małopolski. Możliwe jest również, że zamek zbudował książę Władysław Opolczyk, który pod koniec XIV w. przez krótki czas był panem tych okolic. Pierwszą wzmiankę o zamku Bąkowiec (Bancowecz) i jego dziedzicu Mikołaju Strzale zapisano w 1390 r. Wiadomo, że od 1392 r. burgrabią zamku był Piotr z Marcinowic herbu Lis, a w latach 1413–1434 klucz bąkowiecki należał do Jana z Sieciechowic. W 1435 r. zamek wraz z przynależnymi dobrami przejął kasztelan sądecki Krystyn z Koziegłów i jego potomni. Na przełomie XV i XVI w. Morsko posiadali Włodkowie i im przypisuje się wybudowanie nowego murowanego zamku. Wspomina o nim dokument z 1531 r., kiedy jego właścicielem był Piotr Zborowski. Następnie przeszedł w posiadanie rodziny Brzeskich, a po nich w ręce rodu Giebułtowskich. Od XVII w. zamek był już w ruinie. 
Od XVII aż do XIX w. wieś i ruiny dawnego zamku były własnością rodziny Heppenów.
Około 1927 r. wzgórze z ruinami zamku kupił architekt Witold Danielewicz Czeczott, który wybudował tu przed 1933 r. dom przy wykorzystaniu murów zamkowych. Po 1945 r. od wdowy po nim, Janiny Czeczott, willę kupiły Zabrzańskie Zakłady Naprawcze Przemysłu Węglowego i stworzyły na działce ośrodek wypoczynkowy budując kawiarnię z tarasem i wyciąg narciarski. W 1961 r. przeprowadzono konserwację ruin, a w 1967 r. wpisano ruiny do rejestru zabytków pod nr 790/67. W 1999 r. ośrodek wypoczynkowy wraz z ruinami zamku kupiła firma KEM z Dąbrowy Górniczej.
Architektura.
Zamek Bąkowiec zbudowano na wyniosłej skale Tygrys na planie nieregularnego wieloboku wykorzystując niewielką powierzchnię szczytu skały i przylegającego do niej otoczenia. Kamienna brama której fragmenty zachowały się do dziś prowadziła na mały dziedziniec otoczony murem i czworokątnymi pomieszczeniami położonymi na przeciwległych stronach skały w układzie amfiladowym. Półkoliste baszty w narożnikach pełniły rolę obserwacyjną i obronną. 
Zewnętrzne mury zbudowano ze starannie dopasowanych kamieni wapiennych, a wewnętrzne partie budowano z kamiennego gruzu zalewanego dużą ilością zaprawy wapiennej. Od strony wschodniej do skały przylegał dziedziniec gospodarczy którego bronił stożkowy nasyp ziemny z owalną basztą oraz suchą fosą. Od strony południowej zamek był zabezpieczony kamiennym murem którego resztki są jeszcze widoczne. Dostęp do zamku był wyłącznie pieszy przez cały system pomostów i drabin. Pomimo dogodnego położenia i dość silnych fortyfikacji które powodowały, że był praktycznie nie do zdobycia przy wykorzystaniu średniowiecznych technik oblężniczych nie odegrał w historii ważniejszej roli.

</doc>
<doc id="1271493" url="https://pl.wikipedia.org/wiki?curid=1271493" title="Cyprien Richard">
Cyprien Richard

Cyprien Richard (ur. 27 stycznia 1979 w Thonon-les-Bains) – francuski narciarz alpejski, dwukrotny medalista mistrzostw świata.
Kariera.
Po raz pierwszy na arenie międzynarodowej pojawił się 15 grudnia 1994 roku w Val Thorens, gdzie w zawodach FIS Race został zdyskwalifikowany w pierwszym przejeździe slalomu. W 1998 roku wystartował na mistrzostwach świata juniorów w Megève, gdzie jego najlepszym wynikiem było dwunaste miejsce w slalomie. Podczas rozgrywanych rok później mistrzostw świata juniorów w Pra Loup, był między innymi trzynasty w slalomie.
W zawodach Pucharu Świata zadebiutował 17 grudnia 2000 roku w Val d’Isère, gdzie nie ukończył giganta. Pierwsze pucharowe punkty wywalczył 2 grudnia 2007 roku w Beaver Creek, zajmując 24. miejsce w tej samej konkurencji. Na podium zawodów tego cyklu pierwszy raz stanął 14 marca 2008 roku w Bormio, kończąc giganta na trzeciej pozycji. W zawodach tych wyprzedzili go jedynie Ted Ligety z USA i Austriak Benjamin Raich. Łącznie cztery razy stawał na podium, odnosząc jedno zwycięstwo: 8 stycznia 2011 roku w Adelboden był najlepszy w gigancie. Najlepsze wyniki osiągnął w sezonie 2010/2011, kiedy zajął 26. miejsce w klasyfikacji generalnej, a w klasyfikacji giganta był trzeci.
Na mistrzostwach świata w Garmisch-Partenkirchen w 2011 roku wspólnie z kolegami i koleżankami z reprezentacji wywalczył złoty medal w zawodach drużynowych. Na tych samych mistrzostwach zdobył też srebrny medal w gigancie, rozdzielają na podium wyprzedzając Teda Ligety'ego i Austriaka Philippa Schörghofera. Był też między innymi dziewiętnasty w tej samej konkurencji podczas mistrzostw świata w Schladming w 2013 roku. W 2010 roku wystartował na igrzyskach olimpijskich w Vancouver, gdzie nie ukończył rywalizacji w gigancie (po pierwszym przejeździe zajmował siódme miejsce).

</doc>
<doc id="1271494" url="https://pl.wikipedia.org/wiki?curid=1271494" title="Kat 1985–2005">
Kat 1985–2005

Kat 1985–2005 – box polskiej grupy muzycznej Kat. Wydawnictwo ukazało się w 2007 roku nakładem Metal Mind Productions w nakładzie tysiąca numerowanych egzemplarzy. Box zawiera 11 płyt CD i 2 płyty DVD zawierające Wszystkie albumy studyjne zespołu, "38 Minutes of Life", "Somewhere in Poland" (1xCD + 2xDVD) oraz "Czarne zastępy – W hołdzie Kat".

</doc>
<doc id="1271495" url="https://pl.wikipedia.org/wiki?curid=1271495" title="Akimasa Nakamura">
Akimasa Nakamura

 – japoński astronom. Odkrył 112 planetoid. 
Jako fan japońskiej kinematografii, Nakamura nazwał kilka odkrytych przez siebie planetoid nazwiskami aktorów, reżyserów a nawet fikcyjnych bohaterów. Do jego odkryć w ten sposób nazwanych należą m.in.: (12796) Kamenrider (nazwana na cześć serialu "Kamen Rider"), (12408) Fujioka (nazwana na cześć aktora Hiroshiego Fujioki, który grał główną postać w owym serialu) oraz (9081) Hideakianno (nazwana na cześć Hideakiego Anno – japońskiego animatora, autora "Evangeliona"). 
Planetoida (10633) Akimasa została nazwana jego imieniem.

</doc>
<doc id="1271498" url="https://pl.wikipedia.org/wiki?curid=1271498" title="Wieczno">
Wieczno

Wieczno – jezioro na Pojezierzu Chełmińskim (woj. kujawsko-pomorskie), na zachód od Wąbrzeźna, w dorzeczu Strugi Toruńskiej.
Jezioro jest położone na wysokości 91 m n.p.m. Powierzchnia całkowita - 347 ha, długość - 3,6 km, szerokość - do 1,7 km; maksymalna głębokość - 18,3 m.
Linia brzegowa słabo rozwinięta, z wyjątkiem części środkowej, gdzie z obu brzegów wysuwają się półwyspy o kilku cyplach, dzielące Wieczno na: Wieczno Północne i Wieczno Południowe. Brzegi niskie, okolone trzciną, zalesione.

</doc>
<doc id="1271500" url="https://pl.wikipedia.org/wiki?curid=1271500" title="Mniejszości narodowe Wietnamu">
Mniejszości narodowe Wietnamu

Według przeprowadzonego w roku 1999 spisu powszechnego (stan na 1 kwietnia 1999 r.) ludność Wietnamu liczyła 76 323 173 osób, z czego znaczną większość – 65 795 718 stanowili Wietnamczycy (Kinh), a 10 486 590, czyli 13,7% należało do 53 oficjalnie uznanych mniejszości narodowych. W użyciu były, należące do pięciu rodzin językowych, 94 oficjalne języki i wiele dialektów. Około dwudziestu grup etnicznych posiadało własne pismo, z tego trzy: Czamowie, Khmerzy i Thai zbliżone do indyjskiego alfabetu dewanagari, a trzy: Tày, Dao i Sán Chay wywodzące się z chińskich ideogramów. Pozostali używali zaadaptowanego alfabetu łacińskiego. 
Ludność Wietnamu rośnie bardzo szybko, chociaż nie tak szybko jak przewidywano pod koniec lat 80. (w 2000 r. miało być 120 mln obywateli). W 2008 liczba ta wynosiła 86 210 800. Liczba obywateli deklarujących przynależność do mniejszości narodowych rośnie znacznie szybciej niż ogólny przyrost ludności. Może to wynikać nie tyle z przyrostu naturalnego, co ze zmieniającej się polityki społecznej państwa liczącego na coraz większe przychody z turystyki.
Struktura etniczna ludności Wietnamu.
Spotykane w literaturze nazewnictwo wietnamskich grup etnicznych zawiera wiele synonimów i rozbieżności. Zdarzają się zarówno nazwy, jakimi te ludy określają się same, jak i nazwy nadane przez sąsiadów. Niekiedy są to określenia pejoratywne. Często różnice wynikają z odmiennej transkrypcji fonetycznej (np. Gia Rai – Jarai, Ê Đê – Rhade). Nazewnictwo podane w tabeli oparte jest na oficjalnych danych z wietnamskiego GUS i Komitetu do Spraw Mniejszości Etnicznych i Terenów Górskich.
Tabela: Nazewnictwo i liczebność grup etnicznych w Wietnamie (stan na 1 kwietnia 1999 r.)
 
Według ostatnich badań ludy austroazjatyckie, do których obecnie zalicza się również Wietnamczyków, zasiedliły Indochiny, na długo zanim pojawiły się tam forpoczty ludności austronezyjskiej. Ci ostatni pojawili się na wybrzeżach Morza Południowochińskiego stosunkowo późno, bo dopiero w pierwszym tysiącleciu p.n.e. W XIII w. zaczęła do Indochin napływać ludność taj-kadaj uciekająca przed mongolskimi zagonami Wielkiego Chana Kubilaja. Ludność hmong-mien i chińsko-tybetańska przybyła jeszcze później. Ostatnie plemiona (np. Hmong (Meo)) pojawiły się w górach na północy Wietnamu pod koniec XIX w..
Kolejność zasiedlania znajduje odbicie w dzisiejszej strukturze etnicznej Wietnamu.
Obecne terytorium w czasach historycznych było zajęte przez trzy niezależne państwa, zajmujące terytoria zgodne z geograficznym podziałem kraju na Wietnam północny, środkowy i południowy.
Obecna ludność Kinh (Wietnamczycy), do której przynależność w 1999 r. zadeklarowało prawie 90% obywateli, jeszcze w piętnastym wieku mieszkała na terenie Wietnamu północnego. Na pozostałą część obecnego terytorium rozprzestrzeniła się dopiero w drugiej połowie ubiegłego tysiąclecia. Dlatego celowym się wydaje omówienie uwzględniające podział na regiony geograficzne.
Wietnam północny.
Ludność Kinh powstała w wyniku asymilacji najbardziej dynamicznych plemion mon-khmerskich (austroazjatyckich), które przywędrowały z doliny Mekongu w okresie od 5 do 10 tysięcy lat temu. Ludy te zasiedliły dolinę Rzeki Czerwonej, a następnie tereny leżące na północ, na terenie dzisiejszych Chin Południowych. O zasięgu ich rozprzestrzenienia świadczą liczne stanowiska archeologiczne kultury Đông Sơn. Podstawą bytu tych ludzi była mokra uprawa ryżu, w konsekwencji czego nie interesowali się terenami górskimi. Ta tendencja utrzymała się w praktyce do końca XIX w.
Plemiona z tej samej grupy językowej viet-muong, zajmujące wyżej położone tereny, przekształciły się w Muongów, jedną z liczniejszych wietnamskich mniejszości. Mimo wspólnego pochodzenia ich tradycja i kultura są bardziej zbliżone do Tajów (nie należy mylić z mieszkańcami Tajlandii) niż do Kinh. Sami Kinh mają więcej wspólnego z Chińczykami niż z grupami ludności mon-khmerskiej z innych regionów kraju, co jest efektem ostrej sinicyzacji, jakiej Wietnamczycy byli poddawani przez ponad tysiąc lat niewoli chińskiej.
Grupy hmong-mien, taj-kadaj i chińsko-tybetańskie, napływające na tereny Wietnamu północnego w okresach późniejszych, zajmują jeszcze wyższe partie gór – zwykle powyżej 800 m n.p.m.
Po uzyskaniu niepodległości w 1954 r. Socjalistyczna Republika Wietnamu, wzorując się na ZSRR, utworzyła w 1962 r. dwa okręgi autonomiczne na terenach z przewagą ludności mniejszościowej: Autonomiczny Region Thái-Mèo w zachodniej części Wietnamu północnego, na granicy z Laosem i Chinami, oraz Autonomiczny Region Việt Bắc przy granicy chińskiej, na północ od Hanoi. Po zjednoczeniu oba okręgi zostały zlikwidowane w 1976 r.
Wietnam środkowy.
Według współczesnych poglądów Czampa – hinduistyczne królestwo, którego początki określa się na II w. n.e. - nie było jednolitym państwem, lecz luźnym związkiem feudalnych królestw. Państewka te, zakładane przez przybyłych morzem austronezyjskich żeglarzy, podporządkowały sobie lub zepchnęły na wyżej położone tereny wcześniejszą ludność austroazjatycką. Obecnie uważa się, że pozostała po Czampie ludność to nie tylko Czamowie, ale również inne, zmieszkujące środkowy Wietnam, mniejszości etniczne i to zarówno pochodzenia austronezyjskiego ("Gia Rai, Rade, Ra Glai, Chu Ru") jak i mon-khmerskiego ("Ba Na, Cờ Ho, Xơ Đăng, Bru, ...").
W wyniku ekspansji Wietnamu Czampa została stopniowo zajęta, a jej ludność zepchnięta na wyżej położone tereny, leżące poza zainteresowaniem osadników wietnamskich.
Na początku XX w., gdy francuscy kolonizatorzy odkryli, że na płaskowyżu Tây Nguyên są znakomite ziemie do uprawy kawy, herbaty i kauczuku, rozpoczął się napływ ludności z terenów nizinnych. Rdzenna ludność określająca się terminem "Dega" (lub "Degar" – góral z j. Ede) wielokrotnie stawiała temu zorganizowany opór. Wynikłe z tego konflikty etniczne były wykorzystywane w kolejnych wojnach indochińskich przez wszystkie walczące strony.
Wietnam południowy.
Ta część Wietnamu to przede wszystkim delta Mekongu, gdzie za rdzenną ludność uważa się przede wszystkim Khmerów Krom (mimo trwających wśród archeologów sporów o to, czy ludność Funanu, najstarszego państwa na tym terenie uznawanego przez Khmerów za swoje, była pochodzenia austronezyjskiego czy austroazjatyckiego). Ludność ta pod koniec XVIII w. została przejęta przez Wietnam wraz z terytorium, kosztem sąsiedniej Kambodży. Drugą co do wielkości mniejszością etniczną na terenie Wietnamu południowego są Chińczycy, osiedlający się tam od czasów upadku dynastii Ming w 1644 r. Chińczycy, czyli Hoa, zamieszkujący przede wszystkim duże miasta, w czasach kolonialnych skupiali w swoich rękach większość handlu, transportu i innych przedsiębiorstw. Obecnie ich liczba systematycznie się zmniejsza wskutek emigracji oraz polityki asymilacyjnej, będącej wynikiem umowy między Chinami a Wietnamem.
W poprzednim stuleciu w wyniku polityki i wojen struktura etniczna Wietnamu uległa znacznemu zaburzeniu. Duże grupy ludności, pod przymusem bądź dobrowolnie, były przesiedlane w odległe rejony, czego przykładem są np. populacje Tajów czy Muongów na południu kraju.

</doc>
<doc id="1271505" url="https://pl.wikipedia.org/wiki?curid=1271505" title="Język bacbijski">
Język bacbijski

Język bacbijski, cowa-tuszyński (bacb. "Bacbi", "Cowa-Tusz") – język należący do nach-dagestańskiej rodziny językowej, którym posługuje się licząca 3 tysiące ludzi wspólnota Bacbów, mieszkających po południowej stronie Kaukazu, w miejscowości Zemo Alwani w Kachetii (dystrykt Achmeta). W obrębie języka istnieje tylko jeden dialekt. Język bacbijski nie jest zrozumiały dla pozostałych narodów nachskich, tj. Czeczenów i Inguszy, pomimo tego, iż stanowi najpewniej kontynuację języka inguskich kolonizatorów, którzy osiedlili się w Tuszetii w wiekach średnich. Jego druga nazwa jest związana z faktem, iż do XIX w. Bacbowie stanowili jeden z czterech klanów Tuszetii, o nazwie – Cowata.

</doc>
<doc id="1271509" url="https://pl.wikipedia.org/wiki?curid=1271509" title="Zamek w Mirowie">
Zamek w Mirowie

Zamek w Mirowie – ruiny zamku leżącego na Jurze Krakowsko-Częstochowskiej, wybudowanego w systemie tzw. Orlich Gniazd, we wsi Mirów w województwie śląskim, w powiecie myszkowskim.
Zamek w Mirowie stanowi przykład średniowiecznego zamku obronnego zaadaptowanego do celów mieszkalnych. Powierzchnia zamku wynosiła pierwotnie ok. 270 m2. W wyniku rozbudowy podjętej przez kolejnych właścicieli powierzchnia budowli rozrosła się do 1200 m2. Zamek otaczał mur obwodowy, był otoczony fosą, a na wewnętrzny dziedziniec prowadziła brama.
Nazwa.
Zamek oraz folwark zamkowy wymieniony został po raz pierwszy w 1399 jako "Mirow", 1439 "castrum seu fortalicium Mijrow", 1476 "predium… castri Mirow", 1492 "Myrow", 1502 "Myrov", 1523 "Mirzow", 1530 "Myrowo", 1545 "Mierow".
Historia.
Zamek w Mirowie został zbudowany w czasach Kazimierza Wielkiego około połowy XIV wieku obok wsi Mirów, lokowanej na prawie polskim.
Historycy przypuszczają, że już wcześniej istniały w tym miejscu zabudowania drewniano-ziemne. Początkowo warownię tworzyła kamienna strażnica podległa pod pobliski zamek w Bobolicach, która wraz z nim wchodziła w skład systemu obronnego znanego dziś jako Orle Gniazda. Strażnica ta należała do szlacheckiego rodu Lisów, którzy byli również właścicielami pobliskiego zamku w Koziegłowach. Jako pierwsi zainicjowali oni rozbudowę umocnień do formy rycerskiego zamku. W 1378 warownia ta nadana została jako lenno Władysławowi Opolczykowi przez Ludwika Węgierskiego, jednak za prowadzenie wrogiej Polsce polityki Władysław Jagiełło odebrał ją w 1396.
Jedna z pierwszych wzmianek odnotowuje "Sassina", który w latach 1401-1405 był pierwszym burgrabią Mirowa. Zarządzał on zamkiem w imieniu właściciela - kasztelana sądeckiego Krystyna z Kozichgłów. W 1416 dokumenty sądowe wymieniają kolejnego burgrabiego mirowskiego o imieniu "Polanis", który prowadził spór z plebanem ze Zrębic. W 1424 Władysław Jagiełło na prośby Krystyna przeniósł jego wsie leżące w ziemi krakowskiej: Choroń, Oltowiec, Mirów, Kotowice, Postawczowice, Jaworznik, Dupice, Żerkowice, Siamoszyce, Giebołtów, Kowalów i Kowalików z prawa polskiego na prawo średzkie.
Później w połowie XV w. zamek w Mirowie przeszedł w ręce kolejnych rycerskich rodów. W 1442 r. dobra mirowskie nabył Piotr z Bnina i zapoczątkował rozbudowę zamku. W 1456 zamek mirowski wystawił 3 pieszych oraz wspólnie z zamkami: Ogrodzieniec, Bobolice i Bąkowiec wóz z 2 działami na wojnę trzynastoletnią jaka odbywała się pomiędzy państwem zakonu krzyżackiego a Koroną Królestwa Polskiego.
Kontynuowali ją następni właściciele – Myszkowscy herbu Jastrzębiec, którzy nabyli zamek w 1489. Przenieśli oni do Mirowa swoją siedzibę rodową (pisząc się później „Margrabiami na Mirowie” – tytuł „Marchio de Mirow” nadał im papież w 1596 – chodziło im jednakże o inny Mirów zbudowany w 1592, od 1601 związany z Ordynacją Pińczowską). Za ich czasu zamek podwyższono oraz zbudowano wieżę mieszkalną. Jednakże ograniczone możliwości rozbudowy spowodowały, że Myszkowscy przenieśli się do nowej, wygodniejszej siedziby. Zamek przeszedł w ręce Piotra Korycińskiego, a następnie rodziny Męcińskich.
Zamek w Mirowie mocno ucierpiał podczas potopu szwedzkiego, kiedy zniszczono znaczną część murów. Mimo podjętych przez właścicieli prac remontowych powoli popadał w ruinę i ostatecznie został opuszczony w 1787 r. Warownia stała się źródłem kamiennego budulca dla okolicznych mieszkańców, co przyspieszyło jej spustoszenie. W XIX wieku zamek został po raz pierwszy zinwentaryzowany. Nie miał już wówczas dachów, a mury w wielu miejscach były zawalone. W 1934 runęła ściana południowa zamku.
Architektura.
Faza I (XIV wiek).
Zamek składał się od początku z części górnej i części dolnej, które były wydzielone murami łączącymi naturalne skały wapienne – od wschodu (wokół dziedzińca I), a następnie od północnego zachodu (wydzielając dziedziniec II). Obie te części zamku dolnego posiadały własne bramy. 
W 2 połowie XIV wieku lub w początku wieku XV powstał dziedziniec III od południa, wydzielony murem kurtynowym i z bramą. Zamek z uwagi na niewielką ilość pomieszczeń użytkowych nie był rezydencją rycerską, lecz miał charakter militarnej strażnicy.
Faza II (XV wiek).
W 1 połowie XV wieku zamek został przystosowany do celów mieszkalnych przez dobudowę pomieszczenia mieszkalnego na zamku górnym, a w dalszym etapie (2 poł. XV w.) przez zabudowę przypuszczalnie przez Myszkowskich dziedzińca zamku górnego oraz budowę wieży mieszkalnej w południowej części dziedzińca I. Wtedy podniesiono o ok. 9 m mur kurtynowy dziedzińca I. Dodatkowo przed otworem bramy dziedzińca III wzniesiono dwukondygnacyjny budynek z bramą.
Faza III (XVI wiek).
W 2 poł. XVI w., powstała m.in. na zamku górnym owalna wieża w jego części południowo-zachodniej oraz dodano skarpy do wieży mieszkalnej.
Faza IV (XVII wiek).
W ostatniej fazie, w 1 poł. XVII w., podniesiono o 1 kondygnację zamek górny i wieżę mieszkalną. Najprawdopodobniej w 2 poł. XVII wieku zamek stopniowo zaczął ulegać destrukcji i został opuszczony.
Okres powojenny.
Zamek został objęty ochroną konserwatorską w okresie PRL.
Na zamku zrealizowano część zdjęć do filmu "Nad rzeką, której nie ma" w reżyserii Andrzeja Barańskiego (1991).
W 2006 rodzina Laseckich – obecnych właścicieli zamku – rozpoczęła prace zabezpieczające, mające na celu ratowanie tego zabytku. Na zlecenie przedstawicieli rodziny, byłego senatora Jarosława W. Laseckiego i jego brata Dariusza Laseckiego, rozpoczęto szereg badań, na podstawie których opracowywany był optymalny sposób zabezpieczenia ruin. Prace odbywają się pod nadzorem specjalistów.
Obecnie nie jest możliwe zwiedzanie wnętrza zamku, który ze względu na zagrożenie, jakie stwarza dla turystów, musiał zostać ogrodzony. Docelowo zamek w Mirowie zostanie udostępniony dla ruchu turystycznego, planowana jest również częściowa rekonstrukcja zawalonych ścian. W zabezpieczonych i zaadaptowanych pomieszczeniach znajdzie się centrum obsługi turystycznej oraz muzeum.

</doc>
<doc id="1271511" url="https://pl.wikipedia.org/wiki?curid=1271511" title="L’Étang-Salé">
L’Étang-Salé

L’Étang-Salé – miasto na Reunionie (departament zamorski Francji). Według danych INSEE w 2019 roku liczyło 14 258 mieszkańców.

</doc>
<doc id="1271514" url="https://pl.wikipedia.org/wiki?curid=1271514" title="Simpsonowie (seria 7)">
Simpsonowie (seria 7)

Poniższa lista przedstawia 25 odcinków siódmego sezonu serialu animowanego "Simpsonowie", oryginalnie wyemitowanego w amerykańskiej telewizji FOX. Odcinki w Polsce zostały zaprezentowane przez Fox Kids oraz Canal+. Obecnie ich emisja trwa w FOX Polska HD i SD.

</doc>
<doc id="1271515" url="https://pl.wikipedia.org/wiki?curid=1271515" title="Takikawa">
Takikawa

 
 – miasto w Japonii, na wyspie Hokkaido, w podprefekturze Sorachi. Miasto ma powierzchnię 115,90 km2 . W 2020 r. mieszkały w nim 39 533 osoby, w 18 695 gospodarstwach domowych (w 2010 r. 43 179 osób, w 18 956 gospodarstwach domowych). W mieście rozwinął się przemysł drzewny.

</doc>
<doc id="1271516" url="https://pl.wikipedia.org/wiki?curid=1271516" title="Kseres">
Kseres



</doc>
<doc id="1271517" url="https://pl.wikipedia.org/wiki?curid=1271517" title="Petite-Île">
Petite-Île

 
Petite-Île – miasto na Reunionie (departament zamorski Francji). Według danych INSEE w 2019 roku liczyło 12 518 mieszkańców.

</doc>
<doc id="1271518" url="https://pl.wikipedia.org/wiki?curid=1271518" title="IPod mini">
IPod mini

iPod mini – odtwarzacz MP3 oferowany przez firmę Apple, należący do rodziny odtwarzaczy iPod. Wielkością zbliżony do karty kredytowej. Utwory były przechowywane na miniaturowym, jednocalowym dysku twardym Microdrive, początkowo o pojemności 4 GB. Z uwagi na niewielkie rozmiary był relatywnie drogi – w chwili premiery kosztował 249 USD, czyli jedynie o ok. 50 USD mniej niż zwykły, „duży” iPod o pojemności 15 GB.
Był produkowany od 6 stycznia 2004 do 7 września 2005. Polska premiera pierwszej generacji tego urządzenia odbyła się 24 lipca 2004. Później zrezygnowano z produkcji tego modelu na rzecz iPoda nano-który przechowywał dane na pamięci flash.
Krytyka.
Odtwarzacz pierwszej generacji był krytykowany za krótki czas działania baterii, wynoszący 8 godzin.

</doc>
<doc id="1271519" url="https://pl.wikipedia.org/wiki?curid=1271519" title="Osamu Muramatsu">
Osamu Muramatsu

 – japoński astronom amator. Pracował w planetarium w Shibuya.
Wspólnie z innymi astronomami odkrył 73 planetoidy, a także kometę okresową 147P/Kushida-Muramatsu.
Planetoida (5606) Muramatsu została nazwana jego imieniem.

</doc>
<doc id="1271524" url="https://pl.wikipedia.org/wiki?curid=1271524" title="1,2-Dichloroetan">
1,2-Dichloroetan

1,2-Dichloroetan, dichlorek etylenu – organiczny związek chemiczny, chloropochodna etanu, bezbarwna ciecz o temperaturze wrzenia 83,4 °C, bardzo słabo rozpuszczalna w wodzie, miesza się z rozpuszczalnikami organicznymi. Otrzymywany z etylenu i chloru (po raz pierwszy uzyskany 1795 roku w Holandii, stąd zwany dawniej olejem chemików holenderskich). Stosowany jako rozpuszczalnik m.in. żywic, asfaltu, kauczuku, do ekstrakcji tłuszczów oraz olejów. Półprodukt w syntezie chlorku winylu.

</doc>
<doc id="1271528" url="https://pl.wikipedia.org/wiki?curid=1271528" title="Zamek w Smoleniu">
Zamek w Smoleniu

Zamek w Smoleniu – ruiny zamku na Górze Zamkowej we wsi Smoleń w województwie śląskim, w powiecie zawierciańskim. Znajduje się na Jurze Krakowsko-Częstochowskiej, na Szlaku Orlich Gniazd oraz Jurajskim Rowerowym Szlaku Orlich Gniazd. Wybudowany został w systemie tzw. Orlich Gniazd.
Zamek znajduje się na terenie rezerwatu przyrody Smoleń.
Historia.
Wzgórze zamkowe było być może zasiedlone w okresie lateńskim, o czym świadczą dwa groty włóczni znalezione tu w XIX w.
Architektura.
Faza I (zamek górny).
Zamek został wzniesiony w stylu gotyckim w połowie XIV w., najprawdopodobniej przez Ottona z Pilczy herbu Topór i zastąpił istniejącą tu być może wcześniej drewnianą strażnicę. Pierwszy zamek składał się z murów obwodowych biegnących wokół skalnej platformy, budynku mieszkalnego we wschodniej części i cylindrycznej wieży (stołpu) o średnicy ok. 7,5 m. Wejście do stołpu znajdowało się na wysokości kilku metrów (dzisiejsze wejście na poziomie gruntu powstało znacznie później).
Faza II (zamek wschodni).
Otton z Pilczy i jego żona Jadwiga z Melsztyna po 1350 r. wznieśli na wschód od zamku górnego zamek dolny składający się z kamiennego muru obronnego o grubości do 2 metrów założonego na planie pięciokąta. Na teren zamku dolnego wjeżdżało się przez zachowaną do dzisiaj gotycka ostrołukową bramę, w której znajdują się widoczne wgłębienia służące do spuszczania brony. Być może w tej części zamku znajdowała się wzmacniająca obronę wieża.
W południowo-wschodniej części tego dziedzińca na skale mury niespodziewanie załamują się kilkukrotnie, co wskazuje na prawdopodobne istnienie w tym miejscu wieży obserwacyjnej założonej na planie zbliżonym do prostokąta.
Na dziedzińcu zamkowym znajduje się studnia, którą według tradycji wykuć mieli jeńcy tatarscy, a jej głębokość miała wynosić 200 m (inne źródła podają 100 m – tak naprawdę nie wiadomo, są to wyłącznie dywagacje, studnia obecnie jest zasypana do głębokości 26 m).
Faza III (zamek zachodni).
Prawdopodobnie Elżbieta Granowska lub jej syn Jan Pilecki po 1450 r. na zachód od zamku górnego zbudowali zachodnią część zamku dolnego połączona z zamkiem górnym murem biegnącym po skale. Wjazd na dziedziniec prowadził od strony południowej. W tej części zachowały się ślady budynku mieszkalnego z oknami ostrołukowymi i pozostałości bramy.
Badania archeologiczne.
W 1997 r. archeolog Błażej Muzolf z Muzeum Archeologicznego i Etnograficznego w Łodzi przeprowadził na niewielką skalę wstępne badania archeologiczne (wyniki badań nie zostały opublikowane).

</doc>
<doc id="1271529" url="https://pl.wikipedia.org/wiki?curid=1271529" title="Bras-Panon">
Bras-Panon

Bras-Panon – miasto na Reunionie (departament zamorski Francji). Według danych INSEE w 2019 roku liczyło 13 260 mieszkańców.

</doc>
<doc id="1271531" url="https://pl.wikipedia.org/wiki?curid=1271531" title="Brushfire Fairytales">
Brushfire Fairytales

Brushfire Fairytales – debiutancki album Jacka Johnsona, muzyka pochodzenia hawajskiego. Nagrywanie go było dla Johnsona zupełnie nowym doświadczeniem, zważywszy na to, iż nie wiązał on swojej przyszłości z muzyką. Niespodziewanie duży sukces płyty spowodował jednak, że Jack postanowił kontynuować swą muzyczną przygodę. .
Poza Johnsonem na płycie pojawiają się: Adam Topol (bębny i perkusja) oraz Merlo Podlewski (gitara basowa). Gościnnie na "Brushfire Fairytales" zagrali: Tommy Jordan i Ben Harper, a także Sam Beam z Iron &amp; Wine.
Drink the Water.
Inspiracją do stworzenia piosenki był wypadek Johnsona, początkującego surfera, w wyniku którego o mało nie utonął. Jack był równocześnie najmłodszym w historii surferem, którego zaproszono do udziału w zawodach Pipe Masters.
Piosenka mówi także o niebezpieczeństwie, jakie powoduje strach u surferów. Jack powiedział w jednym z wywiadów, iż jeśli człowiek wierzy, że potrafi coś zrobić, to na pewno mu się to uda. Odniósł się tym samym do tego, że jeżeli surfer nie wierzy w swoje możliwości, to bez względu na jego talent, może sobie nie poradzić.

</doc>
<doc id="1271534" url="https://pl.wikipedia.org/wiki?curid=1271534" title="Les Avirons">
Les Avirons

Les Avirons – miasto na Reunionie (departament zamorski Francji). Według danych INSEE w 2019 roku liczyło 11 650 mieszkańców.

</doc>
<doc id="1271535" url="https://pl.wikipedia.org/wiki?curid=1271535" title="Salazie">
Salazie

 
Salazie – miasto na Reunionie (departament zamorski Francji). Według danych INSEE w 2019 roku liczyło 7209 mieszkańców.

</doc>
<doc id="1271537" url="https://pl.wikipedia.org/wiki?curid=1271537" title="Trois-Bassins">
Trois-Bassins

 
Trois-Bassins – miasto na Reunionie (departament zamorski Francji). Według danych INSEE w 2019 roku liczyło 7106 mieszkańców.

</doc>
<doc id="1271538" url="https://pl.wikipedia.org/wiki?curid=1271538" title="Schabowy">
Schabowy



</doc>
<doc id="1271539" url="https://pl.wikipedia.org/wiki?curid=1271539" title="Box">
Box



</doc>
<doc id="1271542" url="https://pl.wikipedia.org/wiki?curid=1271542" title="Czatnej">
Czatnej



</doc>
<doc id="1271543" url="https://pl.wikipedia.org/wiki?curid=1271543" title="Sainte-Rose (Reunion)">
Sainte-Rose (Reunion)

Sainte-Rose – miasto na Reunionie (departament zamorski Francji). Według danych INSEE w 2019 roku liczyło 6422 mieszkańców.

</doc>
<doc id="1271545" url="https://pl.wikipedia.org/wiki?curid=1271545" title="Cilaos">
Cilaos

Cilaos – miasto na Reunionie (departament zamorski Francji). Według danych INSEE w 2019 roku liczyło 5623 mieszkańców. 
W tym mieście zanotowano największą ilość opadów deszczu (w ciągu doby) wynoszącą 1870 mm. Było to 15-16 marca 1952 roku.

</doc>
<doc id="1271548" url="https://pl.wikipedia.org/wiki?curid=1271548" title="Anne Revere">
Anne Revere

Anne Revere (ur. 25 czerwca 1903 w Nowym Jorku, zm. 18 grudnia 1990 w Locust Valley) − amerykańska aktorka filmowa, telewizyjna i teatralna, laureatka Oscara za rolę drugoplanową w filmie "Wielka nagroda".
Życiorys.
Urodzona w Nowym Jorku, Revere jest bezpośrednim potomkiem bohatera rewolucji amerykańskiej Paula Revere’a. Jej ojciec był maklerem giełdowym, a aktorka pomieszkiwała w Upper West Side i w Westfield w stanie New Jersey. W 1926 roku ukończyła Wellesley College, a następnie rozpoczęła studia w American Laboratory School, na wydziale aktorskim prowadzonym przez Marię Uspienską i Ryszarda Bolesławskiego.
Revere zadebiutowała na Broadwayu w 1931 roku w sztuce "The Great Barrington". Trzy lata później wyjechała do Hollywood, aby powtórzyć swoją rolę w filmowej adaptacji "Double Door". Wróciła na Broadway do odtworzenia roli Marthy Dobie w sztuce "The Children’s Hour" z 1934 roku, a w późniejszych latach pojawiła się na scenie w Nowym Jorku w "Jak wam się podoba", "Trzech siostrach" i "Toys in the Attic", za który otrzymała w 1960 roku nagrodę Tony.
Revere pracowała również nieustannie w filmie, pojawiając się głównie w rolach mężatek w średnim wieku, starych panien lub sekretarek w okresie 1934-1951. Często obsadzano ją w rolach matek. Grała matki postaci odtwarzanych przez m.in. Elizabeth Taylor, Jennifer Jones, Gregory Peck, John Garfield czy Montgomery Clift. Po raz pierwszy została nominowana do Oscara dla najlepszej aktorki drugoplanowej za rolę w filmie "Pieśń o Bernadette" w 1944 roku. Dwa lata później otrzymała Oscara za rolę w filmie "Wielka nagroda", gdzie grała matkę Elizabeth Taylor i Angeli Lansbury. W 1948 roku za udział w filmie "Dżentelmeńska umowa" otrzymała trzecią nominację do Oscara.
W 1951 roku, Revere zrezygnowała z pełnienia funkcji w zarządzie Gildii Aktorów Filmowych po tym jak powołała się na Piątą Poprawkę i odmówiła składania zeznań przed Komisją Izby Reprezentantów do Badania Działalności Nieamerykańskiej. Nie pojawiała się na ekranie przez następne dwadzieścia lat, aby w końcu powrócić w filmie "Tell Me That You Love Me, Junie Moon". Revere zaczęła pojawiać się w telewizji po 1960 roku, szczególnie w operach mydlanych, takich jak "The Edge of Night", "Search for Tomorrow" czy "Ryan’s Hope".
Aktorka i jej mąż, reżyser Samuel Rosen, przenieśli się do Nowego Jorku i otworzyli szkołę aktorską, a sama aktorka nadal była aktywna zawodowo, występując w teatrze.
Revere zmarła na zapalenie płuc w swoim domu w Locust Valley, w wieku 87 lat.

</doc>
<doc id="1271550" url="https://pl.wikipedia.org/wiki?curid=1271550" title="Zamek w Olsztynie (województwo śląskie)">
Zamek w Olsztynie (województwo śląskie)

Zamek w Olsztynie – ruiny zamku leżącego na Jurze Krakowsko-Częstochowskiej, wybudowanego w systemie tzw. Orlich Gniazd, w mieście Olsztyn w województwie śląskim, w powiecie częstochowskim.
Historia.
Pierwsza wzmianka o zamku olsztyńskim, wtedy identyfikowanym jako zamek w Przemiłowicach, pochodzi z 1306 r., a zawarta została w aktach drugiego procesu biskupa krakowskiego Jana Muskaty, wytoczonego mu w 1306 r. przez arcybiskupa gnieźnieńskiego, Jakuba Świnkę. Z tego też powodu w 2006 r. obchodzono Jubileusz 700-lecia zamku olsztyńskiego. Wiadomo, że zamek istniał jednak już wcześniej, same ww. akta dotyczą wydarzeń z 1294 roku. XIII-wieczne pochodzenie zamku potwierdziły badania prowadzone w roku 2010 przez dr. Czesława Hadamika.
Pierwsza wzmianka o Zbyszku, burgrabim olsztyńskim pochodzi z 1349 r. Istniejącą od drugiej połowy XIII w. strażnicę rozbudował w XIV w. Kazimierz Wielki jako jeden z najbardziej warownych zamków na pograniczu śląsko-małopolskim. Według tradycji za jego panowania więziony był w zamku wojewoda poznański Maćko Borkowic, który zmarł w niej skazany na śmierć głodową za zorganizowanie spisku przeciw królowi. Według podań duch wojewody, jęki, brzęk kajdan i zawodzenia do dziś mają straszyć w okolicy zamku.
W 1370 r. król Ludwik Węgierski przekazał Olsztyn z ziemią wieluńską w lenno swemu kuzynowi, księciu opolskiemu Władysławowi Opolczykowi za popieranie swych planów dynastycznych. W 1391 r. Władysław Jagiełło po tygodniowym oblężeniu zdobył zamek i przywrócił go Koronie. W 1406 r. podgrodowa osada nazywana wówczas Olsztynkiem została siedzibą starostwa. W 1488 r. Kazimierz IV Jagiellończyk nadał jej prawa miejskie.
W XV wieku powstał tzw. dolny zamek, który prawdopodobnie był rozbudowywany w kolejnym stuleciu. W XV w. zamek odegrał znaczącą rolę przy odpieraniu napadów ze strony książąt śląskich. W tym czasie został rozbudowany, potem był kilkakrotnie przebudowywany z powodu kruszenia się murów wskutek osuwania się skał. W 1552 r. Olsztyn uzyskał przywilej na targi i jarmarki. Miasto nigdy nie rozwinęło się ze względu na nieurodzajną, piaszczystą glebę oraz położenie z dala od szlaków handlowych.
Zamek królewski położony był w drugiej połowie XVI wieku w powiecie lelowskim województwa krakowskiego.
W 1587 r. atakowany był przez wojska austriackie arcyksięcia Maksymiliana, pretendenta do tronu polskiego. Dowódcą załogi był wówczas starosta Kasper Karliński. Jego porwany kilkuletni syn wraz z piastunką wystawiony został pod zamek na pierwszą linię ognia. Obrona się powiodła, z poświęceniem jednak życia syna dowódcy. Doszło też do zniszczeń zamku. Wydarzenie to znalazło swój wyraz w twórczości Władysława Syrokomli i Aleksandra Fredry.
Podczas oblężenia zamek został mocno uszkodzony, a jego odbudową kierował kolejny starosta, Joachim Ocieski. Po jego śmierci zamek popadł w ruinę, gdyż sprawujący swoje obowiązki od 1613 r. starosta Mikołaj Wolski nie dość dobrze dbał o zamek, koncentrując się na utrzymaniu rezydencji w Krzepicach. Już w czasie lustracji z 1631 roku obiekt był mocno zniszczony.
W czasie potopu Szwedzi zrujnowali zamek i spalili miasto, gdy część sił idących na Częstochowę zaatakowała w październiku 1655 roku zamek w Olsztynie, który po krótkim oblężeniu został zdobyty i zrujnowany. Po zakończeniu wojny zamek był ruiną niezdatną do użytkowania, a wobec rozwoju artylerii zamki starego typu straciły wartości obronne. Królewski fortyfikator Krzysztof Mieroszewski prowadził w tym czasie prace w zamku, ale ich efekt był niewielki i ostatecznie zaniechano odbudowy ze względu na wysokie koszty tego przedsięwzięcia. Podczas budowy w latach 1722-26 kościoła parafialnego rozebrano duże fragmenty dolnych partii zamku. Do końca tego stulecia przetrwało starostwo olsztyńskie.
W XIX w. chłopi stopniowo rozbierali zamek w celu pozyskania budulca.
Stan obecny.
Do dziś z zamku zachowały się mury części mieszkalnej, wieże: cylindryczna (stołp) i kwadratowa (Starościańska), fragmenty murów budynków gospodarczych, częściowo także piwnice oraz odkryte w czasie badań archeologicznych fundamenty kuźnicy i ślady dymarek. W latach 1992–1993 oraz 1995–1998 odbywał się tu międzynarodowy pokaz pirotechniki i laserów. Po zawaleniu się fragmentu muru zamkowego konserwator zabytków zakazał tego typu imprez. Ruiny zamku udostępnione są do zwiedzania.
W toku badań archeologicznych przebadano w 2015 roku teren zamku dolnego, którego dokładne rozplanowanie nie było wcześniej znane, udało się m.in. opisać położenie trzech filarów mostu prowadzącego od wieży bramnej do górnej części zamku oraz położenie samej wieży bramnej. Cztery lata później w służącej jako spiżarnia jaskini położonej na terenie zamku dolnego odkryto kilkaset krzemiennych narzędzi wykonanych przez neandertalczyków, a w kolejnym roku opisano nieznaną jaskinię oraz złożony system tuneli i szczelin

</doc>
<doc id="1271553" url="https://pl.wikipedia.org/wiki?curid=1271553" title="Nürnberg Nordost">
Nürnberg Nordost

Nürnberg Nordost – stacja kolejowa w Norymberdze, w kraju związkowym Bawaria, w Niemczech. Znajduje się tu 1 peron.

</doc>
<doc id="1271557" url="https://pl.wikipedia.org/wiki?curid=1271557" title="Tanabe">
Tanabe

 – miasto portowe w Japonii, na wyspie Honsiu, w prefekturze Wakayama.
W mieście rozwinął się przemysł rybny.

</doc>
<doc id="1271558" url="https://pl.wikipedia.org/wiki?curid=1271558" title="Język bacyjski">
Język bacyjski



</doc>
<doc id="1271559" url="https://pl.wikipedia.org/wiki?curid=1271559" title="Iracoubo">
Iracoubo

Iracoubo – wieś i gmina w Gujanie Francuskiej. Gmina liczy 1680 mieszkańców (2013).
Miejscowość Bellevue należącą do gminy Iracoubo zamieszkuje liczna społeczność Indian.
Gmina znana w Gujanie z przygotowywanych przez Kreoli placków z manioku i orzechów kokosowych (sispas) i kaszki maniokowej (couac).
Zabytki.
Godny uwagi kościół św Józefa, w całości udekorowany przez więźnia Pierre’a Hugueta z obozu w Iracoubo. Fresk zajmuje 600 m² i jest dziełem sztuki naiwnej. Kościół został uznany za zabytek w 1978 roku.

</doc>
<doc id="1271560" url="https://pl.wikipedia.org/wiki?curid=1271560" title="Lucile Watson">
Lucile Watson

Lucile Watson (ur. 27 maja 1879 w Quebecu, zm. 24 czerwca 1962 w Nowym Jorku) − kanadyjska aktorka, nominowana do Oscara za drugoplanową rolę w filmie "Straż nad Renem".
Rozpoczynała karierę na Broadwayu w sztuce "Hearts Aflame" w 1902. Pierwszą rolę filmową zagrała 1916 w "The Girl with Green Eyes". Nie grała później w filmach aż do 1930, kiedy to wystąpiła w "The Royal Family of Broadway". Jej drugi mąż był scenarzystą.
Zmarła na atak serca. Jest pochowana na Mount Hope Cemetery, w Hastings-on-Hudson, w stanie Nowy Jork.
Filmografia.
Źródło: 

</doc>
<doc id="1271561" url="https://pl.wikipedia.org/wiki?curid=1271561" title="Camopi">
Camopi

Camopi – gmina w Gujanie Francuskiej. Według danych z 2013 roku liczyła 1755 mieszkańców.

</doc>
<doc id="1271564" url="https://pl.wikipedia.org/wiki?curid=1271564" title="David Louis Hrdlicka">
David Louis Hrdlicka



</doc>
<doc id="1271566" url="https://pl.wikipedia.org/wiki?curid=1271566" title="Ayu-mi-x">
Ayu-mi-x

ayu-mi-x – pierwszy remiksowy album Ayumi Hamasaki. Jest to album dwudyskowy. Pierwsza płyta zawiera znane już piosenki w wersji klubowej, natomiast płyta druga w wersji klasycznej. W Japonii kosztował ¥ . Sprzedano kopii.

</doc>
<doc id="1271568" url="https://pl.wikipedia.org/wiki?curid=1271568" title="Okayama (stacja kolejowa)">
Okayama (stacja kolejowa)

 – stacja kolejowa w Okayamie, w prefekturze Okayama, w Japonii. Znajduje się tu 7 peronów.

</doc>
<doc id="1271570" url="https://pl.wikipedia.org/wiki?curid=1271570" title="Gwiazdosz chiński">
Gwiazdosz chiński



</doc>
<doc id="1271572" url="https://pl.wikipedia.org/wiki?curid=1271572" title="Marian Rejniewicz">
Marian Rejniewicz

Marian Stanisław Rejniewicz (ur. 8 grudnia 1920 w Osinach, zm. 22 grudnia 1995 w Lublinie) – polski prawnik i polityk, adwokat, senator II kadencji.
Życiorys.
Urodził się w rodzinie nauczycielskiej. W czasie II wojny światowej wraz z ojcem walczył w Armii Krajowej, był uczestnikiem akcji „Burza” – wziął udział w wyzwalaniu miast na Lubelszczyźnie spod okupacji niemieckiej w 1944. Studiował prawo na Katolickim Uniwersytecie Lubelskim. W latach 1953–1956 więziony za przynależność do AK.
Po zwolnieniu podjął praktykę jako adwokat, pracował w zespołach adwokackich w Opolu Lubelskim i Puławach, następnie zaś otworzył własną kancelarię. W latach 80. bronił osób oskarżanych w procesach politycznych. Od 1987 należał do Konfederacji Polski Niepodległej. W latach 1991–1993 z ramienia KPN sprawował mandat senatora, reprezentując województwo lubelskie. W Senacie był m.in. zastępcą przewodniczącego Komisji Inicjatyw i Prac Ustawodawczych. W 1993 bez powodzenia ubiegał się o mandat poselski. Po odejściu z parlamentu powrócił do wykonywania zawodu adwokata.
Był teściem aktora Piotra Wysockiego.
Pochowany w części komunalnej cmentarza przy ul. Lipowej w Lublinie (kwatera P4KI–4–1).

</doc>
<doc id="1271575" url="https://pl.wikipedia.org/wiki?curid=1271575" title="Onverwacht">
Onverwacht

Onverwacht − miasto w Surinamie, stolica dystryktu Para. Według danych szacunkowych na rok 2008 liczy 2223 mieszkańców.

</doc>
<doc id="1271576" url="https://pl.wikipedia.org/wiki?curid=1271576" title="Aleksander Skibniewski">
Aleksander Skibniewski

Aleksander Skibniewski herbu Ślepowron (ur. 2 listopada 1868 w m. Dunajowce, zm. 26 października 1942 w m. Hliboka) – ziemianin, działacz społeczny, doktor prawa, poseł na Sejm Krajowy Bukowiny w ramach Cesarstwa Austro-Węgierskiego. Brat Stefana Leona i Mariusza
Syn Bronisława i Olgi z Dzieduszyckich. Po ukończeniu szkół średnich w Tarnopolu Gimnazjum jezuitów i w Krakowie w Gimnazjum św. Jacka, uczęszczał na wydział prawa Uniwersytetu Jagiellońskiego i Uniwersytetu w Grazu, gdzie uzyskał doktorat prawa.
Po ojcu odziedziczył dobra Hliboka koło Czerniowiec na Bukowinie.
W 1911 został wybrany posłem do Sejmu Krajowego Księstwa Bukowiny, który składał się z 31 posłów i miał podobne kompetencje do Sejmu krajowego w Galicji. Był odznaczony Krzyżem Kawalerskim Orderu Odrodzenia Polski.
Z małżeństwa z Zofią Horodyńską (1884–1949), córką Zbigniewa Horodyńskiego miał siedmioro dzieci: Bronisława (1905–1989), Zbigniewa (1906–1940), Marię (1907–1984) zamężną za Józefem Ostaszewskim, Antoniego (1909–1937), Krystynę (1910–1999), Władysława (1912–1987) i Annę (1916–2007).

</doc>
<doc id="1271578" url="https://pl.wikipedia.org/wiki?curid=1271578" title="Core 2 Extreme">
Core 2 Extreme



</doc>
<doc id="1271580" url="https://pl.wikipedia.org/wiki?curid=1271580" title="László Sárosi">
László Sárosi

Lászlo Sárosi (ur. 27 lutego 1932 w Budapeszcie, zm. 2 kwietnia 2016) – węgierski piłkarz występujący na pozycji obrońcy. 
Kariera sportowa.
Reprezentant Węgier, trener piłkarski. Uczestnik mistrzostw świata 1958, 1962 oraz mistrzostw Europy 1964.
W barwach reprezentacji Węgier rozegrał 46 spotkań, nie zdobył żadnego gola. Na dwóch turniejach mistrzostw świata rozegrał 8 spotkań.
Przez całą swoją karierę, reprezentował barwy jednego klubu – Vasas SC.

</doc>
<doc id="1271581" url="https://pl.wikipedia.org/wiki?curid=1271581" title="Regina Salomea Pilsztyn">
Regina Salomea Pilsztyn

Regina Salomea Pilsztynowa z domu Rusiecka, "primo voto" Halpirowa, inne formy nazwiska: "Pichelstein, Makowska", (ur. 1718 koło Nowogródka, zm. po 1763) – polska lekarka-okulistka, podróżniczka i pamiętnikarka. Choć nie posiadała formalnego wykształcenia w zakresie medycyny bywa uważana za pierwszą polską lekarkę.
Życiorys.
1718 do 1739.
Regina Salomea urodziła się w 1718 roku pod Nowogródkiem jako córka małżeństwa Rusieckich, prawdopodobnie nie była to rodzina szlachecka a mieszczańska. Według niektórych badaczy (Barbara Grosfeld, Wojciech Kriegseisen) jej rodzice byli Żydami lub żydowskimi konwertytami. W wieku 14 lat poślubiła Jakuba Halpira. Halpir był luteraninem, lekarzem, specjalistą od chorób oczu. Regina pomagała mężowi w prowadzeniu praktyki medycznej, uczyła się sporządzania różnych mikstur leczniczych.
W 1732 roku przeniosła się wraz z mężem do stolicy imperium osmańskiego - Stambułu. Tam, w wieku 17 lat, pracowała jako lekarka. Początkowo zastępowała męża podczas leczenia kobiet, później leczyła również mężczyzn, przede wszystkim urzędników na dworze sułtana. Praca ta wiązała się z bardzo wysokim wynagrodzeniem. W 1737 roku rozstała się z mężem. Regina została sama w Stambule z córką - Konstancją. Jakub Halpir zmarł krótko po rozstaniu z Reginą.
1739 do 1759.
Po rozstaniu z Jakubem Halpirem podróżowała po Imperium Osmańskim, praktykując medycynę. Podczas podróży zatrzymała się w Sofii, która również była wówczas częścią Imperium Osmańskiego. Tam nawiązała kontakt z lokalną arystokracją i otrzymała stanowisko lekarki w haremie miejscowego paszy.
Zarobione na praktyce lekarskiej pieniądze zainwestowała w handel ludźmi. Wykupywała jeńców chrześcijan z tureckiej niewoli a następnie dostarczała ich zamożnym rodzinom, które zwracały jej kwotę okupu i wypłacały wysoką prowizję. W ten sposób weszła w posiadanie Józefa Fortunata von Pichelsteina (Pilsztyna) – austriackiego oficera. Rodzina Pichelsteina nie chciała go wykupić, pozostał więc własnością Reginy.
Na początku 1739 roku powróciła do Polski, wykupiła dla Pichelsteina stanowisko chorążego na dworze Michała Kazimierza Radziwiłła a następnie wzięła z nim ślub. Dzięki temu zyskała status żony oficera i przebywała jako lekarka w Nieświeżu u hetmana Michała Radziwiłła. 
Podczas leczenia, kładła nacisk na higienę i zdrowy sposób odżywiania. Swoje prace badawcze, jak również korespondencję prowadziła w języku polskim.
Z Nieświeżu wyprawiła się do Petersburga na dwór carycy Anny. Po powrocie z Rosji udała się do Karyntii i czas jakiś przebywała w Wiedniu. W roku 1743 rozeszła się ze swym drugim mężem i związała się z młodszym od siebie mężczyzną, którego imienia i nazwiska nie podaje. Praktykowała jako lekarka i prowadziła aptekę w Przemyślu, krótko mieszkała również na Wołyniu i w okolicach Kijowa.
1759 do 1763.
Wkrótce potem, zerwawszy z J. M. C. Z., w roku 1759 ponownie wyjechała do Stambułu, gdzie została nadworną lekarką haremu sułtana Imperium Osmańskiego Mustafy III. Znała i posługiwała się potocznym językiem tureckim. W 1763 roku udała się w podróż powrotną do Polski, została jednak zatrzymana przez chana krymskiego, który przewiózł ją do Bakczysaraju, tam pracowała jako okulistka i była informatorką rosyjskiego konsula w Bachczysaraju Aleksandra Nikiforowa.
Jej losy po 1763 roku nie są znane, nie wiadomo kiedy i gdzie zmarła.
Ze swego pierwszego małżeństwa miała córkę Konstancję, z drugiego 2 synów: Franciszka Ksawerego i Stanisława Kostkę.
Twórczość.
Pozostawiła po sobie pamiętniki, które pozostają głównym źródłem dotyczącym jej życia. Pamiętniki uważane są za źródło wiarygodne. Zostały spisane w 1760 roku, gdy autorka mieszkała w Stambule i następnie złożone w Bibliotece Czartoryskich. Po raz pierwszy opublikowano je w 1957 roku, redakcji rękopisu dokonał Roman Pollak.

</doc>
<doc id="1271582" url="https://pl.wikipedia.org/wiki?curid=1271582" title="Baoding (stacja kolejowa)">
Baoding (stacja kolejowa)

Baoding - stacja kolejowa w Baoding, w prowincji Hebei, w Chinach. Znajdują się tu 3 perony.

</doc>
<doc id="1271583" url="https://pl.wikipedia.org/wiki?curid=1271583" title="Sainte-Luce (Martynika)">
Sainte-Luce (Martynika)

Sainte-Luce - miasto na Martynice (departament zamorski Francji), na południowym wybrzeżu wyspy. Według danych szacunkowych na rok 2008 liczy 10 004 mieszkańców. 
Sainte-Luce jest ośrodkiem rybołówstwa i produkcji rumu (tutejsza destylarnia "Trois-Rivères Distillerie" udostępniona jest zwiedzającym). W mieście działa również kilka hoteli i pensjonatów dla turystów. 
Transport zapewniają taksówki zbiorowe.

</doc>
<doc id="1271585" url="https://pl.wikipedia.org/wiki?curid=1271585" title="Ethel Barrymore">
Ethel Barrymore

Ethel Mae Blythe (ur. 15 sierpnia 1879 w Filadelfii, zm. 18 czerwca 1959 w Los Angeles) – amerykańska aktorka, siostra Johna i Lionela Barrymore’ów, stryjeczna babcia Drew Barrymore.
Czterokrotnie nominowana do Oscara, statuetkę odebrała raz za rolę drugoplanową w filmie "Nic oprócz samotnego serca".
Życiorys.
Ethel Barrymore urodziła się jako Ethel Mae Blythe w Filadelfii, jako drugie dziecko pary aktorów Maurice’a Barrymore’a (którego prawdziwe nazwisko brzmiało Herbert Blythe) i Georgiany Drew. Dzieciństwo spędziła w Filadelfii, gdzie uczęszczała do katolickich szkół.
Ethel jest siostrą aktorów Johna i Lionela, ciotką aktora Johna Drew Barrymore’a oraz cioteczną babką aktorki Drew Barrymore. Jest również siostrzenicą Johna Drew, Jr. i Sidneya Drew. Matką chrzestną aktorki była polska aktorka Helena Modrzejewska.
Kariera.
Ethel Barrymore była cenioną aktorką teatralną w Nowym Jorku, jedną z najjaśniejszych gwiazd Broadwayu. Dziś wielu uważa ją za największą aktorkę swojego pokolenia.
Jej pierwszy występ na Broadwayu, to rola w 1895 roku w sztuce "The Imprudent Young Couple", w którym wystąpiła u boku swojego wuja Johna Drew, Jr. i Maude Adams. Ponownie zagrała z Drew i Adams w 1896 roku w przedstawieniu "Rosemary". Grała Norę w "Domu lalki" Ibsena (1905) oraz Julię w "Romeo i Julia" Szekspira (1922).
Była także zdecydowanym działaczką związku "Actors’ Equity Association", brała udział w głośnych strajkach w 1919 roku. W 1926 roku osiągnęła jeden ze swoich największych sukcesów, odtwarzając rolę wyrafinowanej żony w komedii Williama Somerseta Maughama "The Constant Wife".
W filmie debiutowała w 1914 roku występując w niemym filmie "The Nightingale". W 1932 roku zagrała w "Ostatniej cesarzowej", w towarzystwie swoich dwóch braci, Johna i Lionela. W filmie wcieliła się w postać w carycy Aleksandry.
Barrymore była fanką baseballu i boksu. Jej podziw dla boksu zakończył się, kiedy na żywo widziała walkę pomiędzy Dempseyem a Willardem z 4 lipca 1919, walki niezwykle brutalnej, w której Dempsey wybił ze szczęki Willarda kilka zębów. Ethel nie brała później udziału w innym spotkaniu bokserskim, choć oglądała boks w telewizji.
Otrzymała Oscara dla najlepszej aktorki drugoplanowej za rolę w filmie z 1944 r. "Nic oprócz samotnego serca", gdzie wystąpiła u boku Cary’ego Granta. 22 marca 2007 r., jej Oscar był oferowany do sprzedaży w serwisie eBay. Aktorka była jeszcze trzykrotnie nominowana do Nagrody Akademii Filmowej w tej samej kategorii, jednak nagrody nigdy więcej nie otrzymała.
Wystąpiła m.in. w "Krętych schodach" (1946) w reżyserii Roberta Siodmaka, "Akcie oskarżenia" (1947) w reżyserii Alfreda Hitchcocka oraz "Portrecie Jennie" (1948). Jej ostatni występ w filmie to "Johnny Trouble" z 1957 roku. Aktorka również sporo występowała w serialach telewizyjnych po 1950 roku.
Do najbliższych przyjaciół aktorki należał Winston Churchill, który podobno kiedyś proponował jej małżeństwo.
Aktorka była trzecią kobietą, której twarz zdobiła okładkę tygodnika "Time" (nr. z 10 października 1924 roku).
Ethel Barrymore zmarła z powodu choroby układu krążenia w 1959 roku, w swoim domu w Hollywood, w stanie Kalifornia. Została pochowana w Calvary Cemetery w Los Angeles.
Ethel Barrymore Theatre w Nowym Jorku jest nazwany jej imieniem. Aktorka posiada również własną gwiazdę w Hollywood Walk of Fame znajdującą się przy 7000 Hollywood Boulevard.

</doc>
<doc id="1271586" url="https://pl.wikipedia.org/wiki?curid=1271586" title="Saint-Esprit">
Saint-Esprit

Saint-Esprit - miasto na Martynice (departament zamorski Francji). Według danych szacunkowych na rok 2008 liczy 8 619 mieszkańców.

</doc>
<doc id="1271589" url="https://pl.wikipedia.org/wiki?curid=1271589" title="Krefeld-Oppum">
Krefeld-Oppum

Krefeld-Oppum – stacja kolejowa w Krefeld, w kraju związkowym Nadrenia Północna-Westfalia, w Niemczech. Znajdują się tu 3 perony.

</doc>
<doc id="1271590" url="https://pl.wikipedia.org/wiki?curid=1271590" title="Paweł Chmielewski (zesłaniec)">
Paweł Chmielewski (zesłaniec)

Paweł Chmielewski, Balcer Chmielewski, ros. "Павел Хмелевский" (ur. u schyłku XVI w., zm. w XVII w.) – polski szlachcic, zesłaniec, wysoki urzędnik carski. 
W czasie dymitriad był żołnierzem w polskiej armii. W 1612 jako rotmistrz oblężonego polskiego garnizonu Moskwy przeszedł na stronę Rosji. Przyjął prawosławie. W 1614 podjął próbę ucieczki do Polski z Moskwy. Po wykryciu tego zamiaru przez władze carskie, zesłany do Tobolska w charakterze ważnego przestępcy państwowego. Tam szybko odzyskał wolność i w 1622 został mianowany naczelnikiem Jenisejska, a także wojewodą jenisejskim. W 1625 awansowany na funkcję kontrolera wojewodów carskich w Mangazei (obecnie nieistniejące miasto i kraj zachodniej Syberii), posiadał też wtedy funkcję wojewody mangazejskiego. Przyłapany na malwersacjach dokonanych w czasie inspekcji, ukarany został konfiskatą nielegalnie pozyskanych dóbr, jednak eksponowane stanowiska zachował. W końcu oskarżony o obraźliwe zachowanie w cerkwiach (według treści donosu wchodził tam z szablą, kładł ją na świętych miejscach, czasami był w cerkwi niekompletnie ubrany) zesłany (przy zachowaniu niższej rangi szlacheckiej tzw. "syna bojarskiego" i dalej w służbie państwowej) do Tomska. W drodze zachorował i zmarł. 
O Chmielewskim powstało kilka prac, np.:

</doc>
<doc id="1271592" url="https://pl.wikipedia.org/wiki?curid=1271592" title="Palma ixtle">
Palma ixtle



</doc>
<doc id="1271595" url="https://pl.wikipedia.org/wiki?curid=1271595" title="Yucca carnerosana">
Yucca carnerosana



</doc>
<doc id="1271596" url="https://pl.wikipedia.org/wiki?curid=1271596" title="Samuela carnerosana">
Samuela carnerosana



</doc>
<doc id="1271597" url="https://pl.wikipedia.org/wiki?curid=1271597" title="Bitwa pod Rathenow">
Bitwa pod Rathenow

Bitwa pod Rathenow 15 czerwca 1675 r. była pierwszym starciem pomiędzy wojskami brandenbursko-pruskimi a szwedzkimi w wojnie szwedzko-brandenburskiej. Bitwa zakończyła się porażką Szwedów i zajęciem miasta Rathenow przez siły brandenbursko-pruskie.
Przed bitwą.
W roku 1675 wojska szwedzkie nie niepokojone przez przeciwnika wtargnęły do Brandenburgii. Oddziały brandenburskie w tym czasie zaangażowane były w walki z Francuzami w Bawarii. Wykorzystując ten fakt Szwedzi, którzy stanęli po stronie Francuzów, opanowali znaczną część kraju, zajmując bez oporu miasto Brandenburg. Kolejnym miastem zdobytym przez siły szwedzkie dowodzone przez feldmarszałka Wrangla stało się miasto Rathenow. Stąd Wrangel przekraczając Łabę zamierzał udać się w kierunku Havelbergu, gdzie jego celem było połączenie się z oddziałami hanowerskimi. Szwedzi zamierzali zająć najważniejszą twierdzę Brandenburczyków Magdeburg.
Atak na Rathenow 15 czerwca 1675.
Szwedzi zdecydowali się na obronę zdobytego miasta, którego umocnienia jednak nie nadawały się do wytrzymania dłuższego oblężenia. Plan Brandenburczyków przewidywał atak na bramę zachodnią miasta tzw. Haveltor. Około godziny 2 Brandenburczycy dowodzeni przez feldmarszałka Georga von Derfflingera przypuścili atak skierowany na tę bramę. Derfflinger, mający za sobą długoletnią służbę u Szwedów w trakcie wojny trzydziestoletniej, na czele swoich dragonów wtargnął do miasta.
W tym czasie generał von Goetze na czele 600 muszkieterów zaatakował Mühlendamm i Bramę Młyńską. Po początkowych niepowodzeniach brandenburskich wojskom elektora udało się przedostać do miasta od południa, przez furtę wychodzącą na ogrody nad Hawelą. W walkach ulicznych Szwedzi stawali początkowo silny opór, jednakże wobec sforsowania umocnień miasta w licznych miejscach jego efektywna obrona stała się niemożliwa. Ostatecznie opór Szwedów został złamany, miasto zdobyte, a pułkownik Wangelin z resztą wojsk szwedzkich skapitulował.
Następstwa bitwy.
Bitwa kosztowała Szwedów 390 zabitych i 270 jeńców. Brandenburczycy stracili 50 ludzi zabitych i rannych. Zdobyli też na Szwedach 500-600 koni.
Uchodzący dotąd za niezwyciężonych Szwedzi ponieśli pierwszą porażkę. W jej wyniku zmuszeni zostali do zmiany swoich planów przekroczenia Łaby i ataku na Magdeburg. Szwedzi nie posiadając żadnych informacji na temat sił przeciwnika rozpoczęli marsz na północ, gdzie zamierzali bronić swoich dróg zaopatrzeniowych. Brandenburczycy rozpoczęli pościg za przeciwnikiem i dnia 28 czerwca 1675 r. pokonali go ostatecznie w bitwie pod Fehrbellinem.

</doc>
<doc id="1271598" url="https://pl.wikipedia.org/wiki?curid=1271598" title="Woroneż (stacja kolejowa)">
Woroneż (stacja kolejowa)

Woroneż – stacja kolejowa w Woroneżu, w obwodzie woroneskim, w Rosji. Obejmuje 4 perony.

</doc>
<doc id="1271600" url="https://pl.wikipedia.org/wiki?curid=1271600" title="Masaru Inoue">
Masaru Inoue

 – japoński astronom. Jest współodkrywcą 12 planetoid.

</doc>
<doc id="1271606" url="https://pl.wikipedia.org/wiki?curid=1271606" title="Travis Zajac">
Travis Zajac

Travis Zajac (ur. 13 maja 1985 w Winnipeg, Manitoba) – kanadyjski hokeista pochodzenia polskiego, reprezentant Kanady.
Jego ojciec Tom oraz bracia Darcy (ur. 1986), Kelly (ur. 1988) i Nolan (ur. 1992) także zostali hokeistami.
Kariera.
W drafcie NHL z 2004 został wybrany przez New Jersey Devils. Przez następne dwa lata grał w uniwersyteckiej lidze NCAA. Od 2006 zawodnik drużyny "Diabłów" w lidze NHL. W styczniu 2013 przedłużył kontrakt z klubem o osiem lat. W kwietniu 2021 został zaangażowany przez New York Islanders. We wrześniu 2021 ogłosił zakończenie kariery zawodniczej i jednocześnie podano, że podpisał kontrakt z NJD na pożegnalny mecz 10 marca 2022.
Uczestniczył w turniejach mistrzostw świata w 2009, 2011.

</doc>
<doc id="1271608" url="https://pl.wikipedia.org/wiki?curid=1271608" title="James Bruce (podróżnik)">
James Bruce (podróżnik)

James Bruce (ur. 14 grudnia 1730, zm. 27 kwietnia 1794) – szkocki podróżnik i pisarz, który spędził ponad dwanaście lat, podróżując po północnej Afryce i Etiopii.
W 1768 wyruszył na poszukiwanie źródeł Nilu Błękitnego. Zanim jednak udał się w podróż, został nominowany na konsula w Algierze, gdzie nauczył się języka arabskiego. Jednak kiedy w katastrofie morskiej utracił wszystkie przyrządy astronomiczne, chciał wycofać się z realizacji swych planów. Z pomocą Bruce'owi przyszedł francuski król Ludwik XV, który wysłał mu skrzynię z najnowocześniejszymi instrumentami służącymi do badań naukowych. Podobnie jak większość współczesnych mu badaczy Bruce uważał, że Nil Błękitny jest głównym nurtem, a Nil Biały uznał za mało znaczący dopływ. Dlatego na teren poszukiwań wybrał Etiopię, dokąd dotarł z Egiptu, udając się najpierw na wybrzeże Morza Czerwonego w Al-Kusajr, skąd popłynął do Massaui i pojechał dalej drogą lądową do ówczesnej stolicy Etiopii Gondaru, położonego na wysokości 2200 m n.p.m. W Gondarze negus posiadał wspaniały pałac wzniesiony przez Portugalczyków. Dzięki swej wiedzy medycznej Bruce stał się ulubieńcem cesarza i otrzymał od niego jako lenno jezioro górskie. W 1770 odkrył źródło Nilu błękitnego, którym okazało się jezioro Tana, jednak nie był pierwszym Europejczykiem, który tam przebywał, bo już w 1613 jezuita Pedro Páez odnalazł to miejsce po dziesięcioletnich poszukiwaniach. W swych relacjach z podróży zawartych w pięciu tomach książki pt. "Podróże w celu odkrycia źródeł Nilu Błękitnego 1768–1773" wydanej w 1790 w Edynburgu pisze o swojej służbie w armii cesarza jako oficer, który okrył się chwałą w bojach, i o szczęśliwych chwilach, jakie spędził na dworze matki cesarza. Ostatecznie Bruce uciekł z Etiopii przez Nubię w kierunku Assuanu ścigany przez wysłanników cesarskich. W rodzinnej Szkocji nikt nie chciał uwierzyć jego relacjom, ale okazuje się, że były bardzo wiarygodne i aż pod koniec XIX stulecia nie straciły na aktualności barwne opisy etiopskiego społeczeństwa. Książka tego szkockiego podróżnika oskarżana niesłusznie o blagierstwo wzbudziła w Europie zainteresowanie Afryką. Kilka rysunków z podróży zaprezentował królowi Jerzemu III. Mieszczą się dziś one w królewskiej kolekcji w zamku Windsor.
W 1768 odwiedził Teby, w Dolinie Królów otworzył wejście do grobowca KV11.

</doc>
