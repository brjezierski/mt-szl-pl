<doc id="1275607" url="https://pl.wikipedia.org/wiki?curid=1275607" title="Toruń">
Toruń

 (, , "Torunium") – miasto na prawach powiatu w północnej Polsce, siedziba władz samorządowych województwa kujawsko-pomorskiego – marszałka, zarządu i sejmiku województwa oraz jednostek im podporządkowanych, a także jednej z najlepszych uczelni w Polsce – Uniwersytetu Mikołaja Kopernika. Jest również siedzibą władz powiatu toruńskiego i stolicą rzymskokatolickiej diecezji toruńskiej, jednym z miast centralnych Bydgosko-Toruńskiego Obszaru Funkcjonalnego oraz centralnym ośrodkiem Miejskiego Obszaru Funkcjonalnego. Drugie co do wielkości miasto w województwie kujawsko-pomorskim. Położone jest nad Wisłą i Drwęcą. Jego prawobrzeżna część leży na Pomorzu, zaś lewobrzeżna znajduje się na Kujawach.
Toruń, z liczbą 198 273 stałych mieszkańców, zajmuje 16. miejsce pod względem liczby ludności w Polsce (dane ze spisu powszechnego 2021r.). Jest dużym ośrodkiem gospodarczym i handlowym oraz ważnym węzłem drogowym i kolejowym. Pod Toruniem działa Pomorska Specjalna Strefa Ekonomiczna. Toruń to ośrodek akademicki, naukowy, kulturalny i turystyczny. W mieście działa orkiestra symfoniczna oraz teatry, kina, liczne muzea i galerie sztuki. W ciągu miesiąca w Toruniu odbywa się średnio sto różnego rodzaju imprez kulturalnych, poczynając od festiwali, koncertów, wystaw, spektakli teatralnych, przeglądów poetyckich i fotograficznych, a na plenerowych pokazach historycznych kończąc. Toruń jest także siedzibą Garnizonu Toruń, orkiestry wojskowej i kilku jednostek wojskowych. Znajduje się tu 6 konsulatów honorowych.
W Toruniu odbywa się szereg krajowych i międzynarodowych imprez sportowych, których bazę stanowią m.in. Motoarena Toruń im. Mariana Rosego, lodowisko Tor-Tor im. Józefa Stogowskiego i Arena Toruń, na której w 2021 roku odbyły się 36. Halowe Mistrzostwa Europy w Lekkoatletyce.
W Toruniu swoją siedzibę mają liczne instytucje szczebla wojewódzkiego, m.in. Wojewódzki Urząd Pracy i Komenda Wojewódzka Państwowej Straży Pożarnej. 
Toruń jest jednym z najstarszych miast Polski (prawa miejskie uzyskał w 1232 roku). W czasach Rzeczypospolitej Obojga Narodów Toruń był jednym z najbogatszych i zarazem jednym z czterech największych miast Królestwa Polskiego, miastem królewskim i hanzeatyckim, które uzyskało w 1365 roku prawo składu. Miastem posiadającym autonomiczne uprawnienia polityczne, w tym m.in. prawo do czynnego uczestnictwa w akcie wyboru króla. Obywatelstwo Torunia dawało przywilej do posiadania ziemi. Toruń to miejsce urodzenia Mikołaja Kopernika.
W 1997 roku Zespół Staromiejski został wpisany na Listę Światowego Dziedzictwa Kulturowego UNESCO. Patronem Torunia jest św. Jan Chrzciciel, a święto miasta obchodzone jest 24 czerwca.
Położenie.
Toruń położony jest w północnej Polsce, w środkowej części województwa kujawsko-pomorskiego. Ulokowany jest po obu stronach Wisły, w widłach Wisły i Drwęcy, we wschodniej części Kotliny Toruńskiej na styku trzech krain historycznych:
Natomiast pod względem geograficznym obszar północny miasta należy do Pojezierza Chełmińskiego, wschodni do Pojezierza Dobrzyńskiego, a południowy leży w dolinie Wisły, zwanej Kotliną Toruńską, stanowiącą część Pradoliny Toruńsko-Eberswaldzkiej.
Większa część miasta położona jest po prawej stronie Wisły, historycznie, a przez to kulturowo i cywilizacyjnie należy do Pomorza, a lewobrzeżna zaś do Kujaw.
Środowisko przyrodnicze.
Ukształtowanie powierzchni.
Toruń położony jest w zalesionej Kotlinie Toruńskiej, po obu stronach rzeki Wisły, otoczony prawie ze wszystkich stron lasami. Dalej od niecki rzeki teren wznosi się (50–60 m n.p.m.), często stromo (np. osiedle Na Skarpie), staje się pagórkowaty, tworząc malownicze tarasy, o ziemi piaszczystej (V, VI klasa). Teren wokół Torunia określany jest jako pagórkowaty.
Klimat.
Klimat na terenie miasta charakteryzuje się przede wszystkim dużą zmiennością spowodowaną ścieraniem się mas powietrza kontynentalnego ze wschodu i oceanicznego z zachodu. Wpływ na to ma położenie geograficzne miasta – Kotlina Toruńska od południa i dolina Wisły od północy.
Wody.
Największą rzeką jest dzieląca miasto na dwie części Wisła, dzięki której Zespół Staromiejski zyskuje malownicze położenie. Drugą co do wielkości jest Drwęca, a trzecią Struga Toruńska. Struga Toruńska w części swego biegu przepływa pod Zespołem Staromiejskim, gdzie jej fragmenty są wyeksponowane w budynkach i chodnikach. Największym zbiornikiem wodnym w Toruniu jest staw Nagus na Rudaku, później Kaszownik obok starówki i kilka mniejszych.
W okresie powojennym najwyższy stan Wisły w Toruniu wynosił 867 cm w czerwcu 1962 roku, natomiast najniższy miał miejsce 2015 roku i wynosił 108 cm.
Parki i tereny zielone.
Toruń prawie ze wszystkich stron otoczony jest przez obszary leśne, stanowiące tereny rekreacyjne – Barbarka, Las Bielawski, Bielański, Łysomicki, Papowski, Lasy Ciechocińskie, Puszcza Bydgoska, oraz trzy rezerwaty: rezerwat leśny Las Piwnicki z 1924 roku; najdłuższy rezerwat ichtiologiczny w Polsce – Rezerwat na rzece Drwęcy z 1961 roku (z ginącym minogiem rzecznym) oraz unikatowo położony w centrum miasta rezerwat leśny Kępa Bazarowa z 1987 roku, na wiślanej wyspie, naprzeciwko Zespołu Staromiejskiego.
W Toruniu znajduje się duża ilość terenów zielonych, a miasto zalicza się do jednego z najbardziej "zielonych" w Polsce (około 30% powierzchni). Łączna powierzchnia lasów to 2755 ha; stanowią one niemal połowę obszarów zielonych w mieście. Główne parki skupione są w centrum na tzw. "Plantach" wokół Zespołu Staromiejskiego (m.in. Dolina Marzeń, Alpinarium), gdzie po likwidacji średniowiecznych umocnień w XIX wieku wygospodarowano strefę zieleni wokół Starego Miasta, znacznie poszerzoną po rozebraniu nowożytnych i XIX-wiecznych fortyfikacji bastionowych w latach 20. XX w.
Poza tym w Toruniu znajduje się kilkanaście parków. Największymi terenami rekreacyjnymi są: Barbarka, ze szkołą leśną, urządzeniami rekreacyjnymi, placami zabaw; niedawno zagospodarowane Błonia Wisły oraz trzy rezerwaty. Parki zajmują niecałe 3% powierzchni miasta, tj. 346,7 ha. Najstarszymi terenami zielonymi są:
Historia.
Pierwotna osada, piastowskie Królestwo Polskie i rozbicie dzielnicowe Polski (przed 1228).
Obszar dzisiejszego miasta w epokach prehistorycznych znajdował się na styku trzech krain geograficznych, miał dostęp do rzeki oraz dogodną przeprawę (bród) przez Wisłę, co sprawiło, iż osadnictwo na obszarze dzisiejszego miasta i w jego okolicy rozwijało się od paleolitu, ok. 9 tys. lat p.n.e. Przez Toruń prowadził także bursztynowy szlak. Około roku 1100 p.n.e. na obszarze obecnego zamku krzyżackiego funkcjonowała osada łużycka.
W okresie od IX do XIII w. w tym miejscu wznosił się pierwotny słowiański gród toruński, otoczony drewniano-ziemnymi wałami, strzegący przeprawy przez Wisłę. Osada pierwotnie w piastowskim Królestwie Polskim od 966 roku. W wyniku rozbicia dzielnicowego Polski w 1138 roku gród toruński znalazł się w polskim Księstwie mazowieckim, jako dzielnicy, aż do czasu zajęcia tych ziem przez Krzyżaków w 1228 roku.
W państwie krzyżackim (1228–1454).
Początek współczesnemu miastu dali Krzyżacy w 1230 roku, dla których był on punktem wyjścia do podboju plemion pruskich i tworzenia państwa krzyżackiego. Pierwszą wzmiankę historyczną o Toruniu zawiera dokument lokacyjny z 28 grudnia 1233 roku wystawiony przez Hermana von Salza, mistrza krzyżackiego.
W 1236 roku, z powodu częstych powodzi nawiedzających te nisko położone tereny, miasto przeniesiono w górę rzeki, w miejsce jego obecnego położenia. Pierwotnego miasta poszukiwano od lat 1970., jednak dopiero na podstawie badań opublikowanych w 2018 roku ustalono, że owa pierwotna lokalizacja miasta położona była ok. 10 km na zachód od obecnej starówki, nad dogodną przeprawą przez Wisłę, na południe od współczesnej wsi Stary Toruń. Pierwotne miasto zajmowało obszar wielkości ok. 500 na 200 metrów. Prawdopodobnie część mieszkańców pozostała w dotychczasowym miejscu, ponieważ folwark i kościół zostały zniszczone dopiero podczas wojny trzynastoletniej, a w XVII wieku na polach w tym miejscu znajdowano ludzkie czaszki. Nowe terytorium miasta określał odnowiony przywilej chełmiński z 1251 roku, wystawiony w miejsce starego, zniszczonego w pożarze. 13 sierpnia 1264 roku nadano prawa miejskie drugiej osadzie – Nowemu Miastu, od wschodu stykającemu się ze Starym Miastem. W 1454 roku oba miasta połączono, zachowując jednak dzielące je mury obronne.
Przed 1280 rokiem Toruń stał się członkiem Hanzy. XIII–XIV wiek to pierwszy okres szybkiego rozwoju miasta. Toruń stał się dużym ośrodkiem handlowym w Prusach, liczącym aż 20 tysięcy mieszkańców.
1 lutego 1411 roku w Toruniu zawarto I pokój toruński, kończący tzw. wielką wojnę polsko-krzyżacką 1409–1411. W 1440 roku Toruń był jednym z głównych organizatorów Związku Pruskiego i siedzibą jego Tajnej Rady.
W granicach Korony Królestwa Polskiego i I Rzeczypospolitej (1454–1793).
W 1454 roku wybuchło powstanie antykrzyżackie, zburzono zamek krzyżacki. Był to początek polsko-krzyżackiej wojny trzynastoletniej. Dla wzmocnienia poparcia szlachty król polski w 1454 roku nadał słynne przywileje szlacheckie. Stało się to na Zamku Dybowskim, w podmiejskiej osadzie Nieszawa (obecnie dzielnica Torunia). 6 marca 1454 roku król Kazimierz IV Jagiellończyk na wniosek poselstwa Związku Pruskiego wydał akt inkorporacji Prus do Królestwa Polskiego i wcielił Toruń do Polski. W czasie wojny Toruń wsparł finansowo króla polskiego ogromnymi sumami pieniędzy (szacowanymi przez historyków na prawie 200 tysięcy grzywien, tj. kwotę równą dochodom ówczesnego Krakowa w ciągu 80 lat, a Poznania w ciągu 270 lat). 19 października 1466 roku II pokój toruński zakończył wojnę trzynastoletnią. W wyniku jego postanowień Toruń wraz z Prusami Królewskimi wszedł ponownie w skład państwa polskiego, uzyskując w nim wraz z Gdańskiem i Elblągiem pozycję uprzywilejowaną.
Już w trakcie wojny trzynastoletniej Toruń otrzymał od króla Kazimierza Jagiellończyka tzw. "privilegia Casimiriana" (zwłaszcza tzw. wielki przywilej z 1457 r.), które określiły zasady politycznej odrębności Torunia oraz podstawy prawno-ustrojowej niezależności i silnej jego gospodarki aż do rozbiorów Rzeczypospolitej i włączenia go do Królestwa Prus w 1793 roku. W ten sposób Toruń (podobnie jak Gdańsk i Elbląg) wyróżniał się na tle innych miast Rzeczypospolitej.
Okres XVI i 1. poł. XVII w. to czas szybkiego rozwoju Torunia. Miasto bogaciło się na handlu wiślanym, składzie soli i towarów solonych, wielkich dorocznych jarmarkach międzynarodowych. W 1576 w mieście i na przedmieściach działały 102 gospody. 15 czerwca 1528 roku przy ulicy Mostowej została otwarta mennica królewska, zastępująca dotychczasowe mennice: krzyżacką i miejską. W pierwszej połowie XVI w. rozpowszechniła się w Toruniu reformacja, do której przystąpiła znaczna część mieszczan. W 1557 roku Toruń stał się oficjalnie miastem luterańskim dla mniejszości niemieckiej (Polacy pozostali przy katolicyzmie) i jednym z ważniejszych ośrodków protestantyzmu w Rzeczypospolitej. W 1568 nastąpiło otwarcie Gimnazjum Akademickiego, a w 1594 roku uroczyste podniesienie go do rangi uczelni półwyższej (jednej z pierwszych w kraju). W 1595 roku z inicjatywy burmistrza Heinricha Strobanda rozpoczęto starania o założenie w Toruniu uniwersytetu.
W pierwszej połowie XVII w. Toruń, jako jedno z kilku największych i najbogatszych miast Rzeczypospolitej Obojga Narodów, zamieszkiwało, w zależności od szacunków, od ok. 12 tys. do 20 tys. mieszkańców. Dzięki przywilejom i pozycji gospodarczej Toruń wraz ze swoim patrymonium – pomimo że leżał na obszarze województwa chełmińskiego i był jego największym miastem – wyłączony był z administracji województwa, stanowiąc samorządną jednostkę autonomiczną.
Druga połowa XVII wieku to czas osłabienia miasta ze względu na toczące się w jego rejonie wojny. W 1629 roku miasto odparło pierwsze oblężenia Szwedów. Rozpoczęto budowę fortyfikacji bastionowych, dzięki czemu Toruń stał się jedną z najpotężniejszych twierdz w Rzeczypospolitej. W 1645 roku w mieście odbyło się "Colloquium charitativum", jedyne na świecie spotkanie ekumeniczne w celu pogodzenia katolików i protestantów. W 1658 wojska króla Jana Kazimierza po oblężeniu okupujących miasto Szwedów odzyskały Toruń.
Od 24 września do 9 października 1703 roku doszło do katastrofalnego, najdotkliwszego w całej historii bombardowania miasta przez wojska szwedzkie, dowodzone przez Karola XII. Spłonęła znaczna część Rynku, ratusz i kościoły. W 1708 roku ludność miasta została zdziesiątkowana przez wielką epidemię dżumy. W 1737 roku prawie cała ludność miasta zachorowała na nieznaną zarazę (prawdopodobnie była to grypa).
Na tle zaostrzających się w Rzeczypospolitej konfliktów religijnych 16 lipca 1724 roku doszło do tzw. tumultu toruńskiego, zakończonego surowym wyrokiem sądu królewskiego i ścięciem protestanckiego burmistrza miasta Jana Godfryda Roesnera, co odbiło się głośnym echem poza granicami kraju, jako tzw. "Toruński krwawy sąd". W 1767 roku została w Toruniu przez ewangelicką szlachtę zawiązana konfederacja toruńska.
I rozbiór Rzeczypospolitej w 1772 roku pozostawił Toruń przy Polsce; wtedy po raz pierwszy z inicjatywy Rosji podejmowano starania w celu utworzenia wolnego miasta Torunia. Wywierana przez Prusy presja ekonomiczna na Toruń i Gdańsk, pozostające wciąż w granicach Rzeczypospolitej, przyniosła miastu straty gospodarcze. Ludność zmniejszyła się z 10 tysięcy mieszkańców około roku 1772 do 6 tysięcy mieszkańców w 1793 roku.
W Królestwie Prus (1793–1806).
II rozbiór włączył Toruń w skład Królestwa Prus – Prus Zachodnich ze stolicą w Gdańsku. 24 stycznia 1793 roku wojska pruskie wkroczyły do miasta.
W Księstwie Warszawskim (1807–1815).
Czasy napoleońskie dla Torunia oznaczały ogromne osłabienie gospodarcze, kontrybucje i zniszczenia. Na mocy traktatu w Tylży 7 lipca 1807 roku Toruń znalazł się w Księstwie Warszawskim. 21 kwietnia 1809 roku na trzy tygodnie Toruń stał się stolicą Księstwa Warszawskiego, będąc miejscem rezydowania ewakuowanego z Warszawy rządu. W styczniu 1813 roku, przygotowując miasto do oblężenia przez wojska rosyjskie, na rozkaz francuskiego marszałka Louisa Davout, zburzono prawie doszczętnie wszystkie przedmieścia Torunia (m.in. Podgórz, Mokre) i podmiejskie wsie. Nie przeszkodziło to w kwietniu tego samego roku zdobyć miasta Rosjanom, którzy okupowali je przez dwa kolejne lata.
Okres zaboru pruskiego (1815–1920).
Po przegranej Napoleona 22 września 1815 roku na mocy postanowień kongresu wiedeńskiego Toruń wrócił do Prus (zaboru pruskiego) i znajdował się jedynie 10 km od ziem zaboru rosyjskiego, granicę stanowiła płynąca Drwęca przez podtoruński Lubicz. Okres XIX wieku to umiarkowany rozwój gospodarczy i nowe inwestycje (wybudowano m.in. budynek Policji Miejskiej i aresztu przy Wałach Generała Sikorskiego, Sąd Okręgowy przy ulicy Piekary, urząd powiatu i starostwa, Bank Rzeszy, Teatr Miejski, Pocztę i Dwór Artusa na Rynku Staromiejskim, szpital miejski przy ulicy Przedzamcze, szpital obywatelski przy ulicy Słowackiego, szpital diakonisek przy ulicy Batorego, przytułek dla starców i kalek przy ulicy Sienkiewicza, szkołę średnią dla chłopców przy placu św. Katarzyny, Szkołę Przemysłową przy Wałach Generała Sikorskiego, szkołę powszechną na Bydgoskim Przedmieściu, katolickie seminarium nauczycielskie i ewangelickie seminarium nauczycielskie przy ulicy Sienkiewicza, Młyn Rychtera, Gazownię Miejską, wodociągowe stacje pomp i sporo innych). Ograniczeniem dla rozwoju Torunia w tym czasie był jego status jako ważnej twierdzy, leżącej w sąsiedztwie ówczesnej granicy rosyjsko-pruskiej i związane z tym przepisy budowlane, zakazujące w zasadzie wznoszenia budynków murowanych poza obrębem murów miejskich. Restrykcje te rozluźniono dopiero w latach 80. XIX w., po budowie twierdzy fortowej. W 1862 roku otwarto pierwszą linię kolejową łączącą Toruń z Warszawą i Bydgoszczą. Dzięki budowie mostu kolejowego na rzece Wiśle w 1873 roku oraz linii kolejowej Berlin – Wystruć miasto stało się ważnym węzłem kolejowym. W 1899 roku otwarto pierwszą elektryczną linię tramwajową. W 1900 roku Toruń stał się powiatem miejskim ("Stadtkreis") w rejencji kwidzyńskiej, w prowincji Prusy Zachodnie. W 1906 roku powiększono obszar miasta przez przyłączenie gminy Mokre.
W drugiej połowie XIX wieku Toruń, obok Poznania, Katowic, Bydgoszczy oraz innych miast, stał się ośrodkiem polskiego ruchu narodowego oraz narodowowyzwoleńczego na ziemiach polskich należących do Niemiec. W 1866 roku w Toruniu zaczęto wydawać polskojęzyczną „Gazetę Toruńską” dla Polaków mieszkających w Toruniu i okolicach, a także na Pomorzu. Zyskała dużą popularność i pomogła kształtować wśród polskich mieszkańców Torunia i okolic oraz Pomorza ich świadomość narodową, a także przeciwstawiać się niemieckiej germanizacji. Kolejną niezwykle ważną dla Polaków instytucją związaną z miastem było powołane 16 grudnia 1875 r. Towarzystwo Naukowe w Toruniu, grupujące przede wszystkim polskich ziemian i kler katolicki z polskich ziem wcielonych w okresie zaboru niemieckiego do Prus Zachodnich. Na jego czele w latach 1897–1914 stał ks. Stanisław Kujot, wybitny badacz przeszłości Pomorza.
Na początku XX w. doszło do nasilenia konfliktu narodowego między Niemcami a Polakami. Przyczyniły się do tego działania tzw. hakaty (Ostmarkverein) oraz ustawa o stowarzyszeniach, w której zakazano używania języka polskiego na otwartych zebraniach publicznych. Tuż przed wybuchem I wojny światowej i odzyskaniem niepodległości przez Polskę miasto liczyło 46 tysięcy mieszkańców, w tym 55–60% Niemców (większość z nich w wyniku napływu Niemców podczas zaborów), 38–43% Polaków i ok. 2% Żydów. Zaś powiat toruński znajdujący się w granicach zaboru niemieckiego był zamieszkały w ponad 70% przez Polaków. 
Powrót do Polski (1920–1939).
Po I wojnie światowej w wyniku postanowień traktatu wersalskiego Toruń został przyznany odrodzonej Polsce. 18 stycznia 1920 roku wojska niemieckie opuściły Toruń. Koloniści niemieccy z okresu zaborów Polski opuścili Toruń, a przybyli dodatkowi Polacy z ziem pozostawionych w granicach Niemiec. Miasto, będące siedzibą oddziałujących na całe Pomorze i Warmię polskich organizacji społecznych i naukowych, liczące w 1921 roku 37 356 mieszkańców, zostało stolicą województwa pomorskiego i zaczęło odzyskiwać dawną, przedrozbiorową pozycję. Powstały nowe zakłady pracy np. Zakłady Nawozów Fosforowych „Polchem” oraz gmachy użyteczności publicznej, takie jak: Dyrekcja Pomorskiej Kolei Państwowej, Komunalnej Kasy Oszczędności (słynna harmonijka), Bank Rolny, Dyrekcja Lasów Państwowych, Ubezpieczalnia Społeczna, Dom Społeczny i inne. W 1933 roku nastąpiło otwarcie drugiego mostu przez Wisłę. W 1938 roku zapadła decyzja o utworzeniu w 1940 roku uniwersytetu w Toruniu, jako filii Uniwersytetu im. Adama Mickiewicza w Poznaniu. W 1939 roku populacja Torunia wynosiła około 80 tysięcy mieszkańców (z czego 95% Polaków); była trzecią spośród populacji miast w województwie pomorskim, po Bydgoszczy (przyłączonej do województwa w 1938 roku, ok. 142 tys. mieszkańców) oraz Gdyni (ok. 127 tys. mieszkańców). W 1938 roku Toruń powiększył swój obszar o położony na lewym brzegu Wisły Podgórz.
W 1936 roku policja podczas manifestacji bezrobotnych zabiła robotnika, członka KPP Juliana Nowickiego.
II wojna światowa (1939–1945).
7 września 1939 roku do Torunia wkroczyły oddziały Wehrmachtu. Masowe aresztowania ludności polskiej (głównie klasy inteligenckiej i urzędniczej) odbyły się w dniach od 17 do 21 października 1939 roku. Więźniowie byli kierowani do Fortu VII, przekształconego w główne więzienie dla Polaków z Torunia i okolic. Łącznie uwięziono ok. 1200 osób. Polska ludność cywilna była mordowana przez samodzielny pluton egzekucyjny Einsatzkommando 16, powołanej 12 września 1939 roku. W dniach od 28 października do 6 grudnia 1939 roku w podmiejskim lesie Barbarka Niemcy zamordowali ok. 600 Polaków. Do marca 1941 roku z Torunia wysiedlono ok. 5000 Polaków. Nieliczna ludność żydowska została wywieziona do Łodzi jesienią 1939 roku. Jednocześnie w Toruniu osiedliło się ok. 16 tys. Niemców (do 1944 roku). 1 lutego 1945 roku do Torunia wkroczyły oddziały wojsk radzieckich.
Okres PRL (1945–1989).
Miasto – jako cenna substancja historyczna – miało sporo szczęścia, gdyż poza niewiele znaczącymi epizodami nie zostało dotknięte zniszczeniami wojennymi, będącymi udziałem tak wielu polskich miast.
8 lutego 1945 roku do miasta przybywa grupa operacyjna Rządu Tymczasowego przejmując władzę. Tego też dnia ukazuje się pierwszy numer „Słowa Pomorskiego”.
Na podstawie dekretu PKWN z 31 sierpnia 1944 roku zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 179 Ministerstwo Bezpieczeństwa Publicznego utworzyło w Toruniu.
Wkrótce, w wyniku zabiegów władz Polskiej Partii Robotniczej w Bydgoszczy, ukształtowane w Toruniu władze nowego województwa pomorskiego przeniesiono do Bydgoszczy, argumentując to przede wszystkim dwukrotnie większym skupiskiem ludności robotniczej w przeciwieństwie do Torunia. W konsekwencji tego Toruń został pozbawiony na rzecz Bydgoszczy kolejnych instytucji-czynników miastotwórczych, jak np. Pomorskiej Rozgłośni Polskiego Radia, dowództwa okręgu wojskowego, prasy codziennej, związków i stowarzyszeń branżowych, Kuratorium Okręgu Szkolnego, Wojewódzkiej Biblioteki Pedagogicznej, orkiestry symfonicznej.
W 1945 roku powołano Uniwersytet Mikołaja Kopernika, kontynuujący tradycje Uniwersytetu Stefana Batorego w Wilnie. Wykorzystując przypadający na rok 1973 jubileusz 500-lecia urodzin Mikołaja Kopernika, rozbudowano uczelnię jego imienia, zakładając miasteczko akademickie na Bielanach, stanowiące do dziś ciekawy przykład nowoczesnej architektury II połowy XX wieku.
Z okazji zbliżającego się jubileuszu zintensyfikowano trwające od początku lat 60. prace konserwatorskie przy renowacji toruńskich zabytków. Ważną datą był rok 1966, czyli rocznica 500-lecia pokoju toruńskiego, która przyczyniła się do ostatecznego zabezpieczenia i zagospodarowania ruin zamku krzyżackiego jako pomnika pokoju toruńskiego.
Powojenna intensywna industrializacja kraju sprawiła, że Toruń stał się ośrodkiem przemysłu chemicznego, elektronicznego, metalowego i włókienniczego. Rozbudowano i zmodernizowano (1950–1955 r.) istniejące już od okresu międzywojennego zakłady przemysłowe („Polchem”, Fabrykę Maszyn Budowlanych, Zakłady Urządzeń Młyńskich) i wybudowano nowe. W 1951 roku powstały w mieście Pomorskie Zakłady Drobiowe jako pierwsze w kraju rozpoczynając tego typu działalność na skale przemysłową. Do największych w kraju należały Zakłady Włókien Sztucznych „Chemitex-Elana” [1963 r.] zatrudniające w szczytowym okresie prawie 7000 pracowników i Toruńska Przędzalnia Czesankowa „Merinotex” [1965 r.]. Rozpoczęto rozbudowę Zakładów Urządzeń Okrętowych (1960 r.), czyli istniejący do dziś „Towimor”. W latach 60. powstało Centralne biuro Konstrukcji Urządzeń Chemicznych – jedyna w kraju placówka naukowo-badawcza zajmująca się aparaturą służącą do produkcji tworzyw sztucznych i gumy. W 1972 roku powołano Toruńskie Przedsiębiorstwo Budownictwa Przemysłowego, które miało realizować centralnie projekty inwestycyjne w mieście
Wraz z rozwojem przemysłu w mieście zaczęły powstawać osiedla mieszkaniowe, które i tak nie były w stanie zaspokoić rosnącego głodu mieszkań. W latach 50. największym z nich był „Kaszownik”. Lata 60. przyniosły osiedla: Zjednoczenia, Młodych, Bema, Tysiąclecia, Chrobrego, Reja i Armii Ludowej (na Podgórzu). Powstało także sporo bloków budowanych przez zakłady pracy, m.in. „Elanę” i „Merinotex”. Najintensywniejszy rozwój budownictwa mieszkaniowego Toruń przeżył w II połowie lat 70. i w latach 80., kiedy to na jego wschodnich terenach powstała tak zwana sypialnia miasta, którą stanowiły trzy wielkie osiedla: Rubinkowo I, Rubinkowo II i Na Skarpie, liczące aktualnie ok. 70 tys. mieszkańców.
Toruń po wojnie stał się także ważnym ośrodkiem kulturalnym. Błyskawicznie odradza się życie kulturalne w mieście: już 24 lutego ma miejsce pierwszy seans kinowy po wyzwoleniu a 16 czerwca pierwsza uroczysta premiera w teatrze miejskim. W październiku 1945 roku rozpoczyna działalność Teatr Lalki i Aktora „Baj Pomorski”. Od 1958 roku rozpoczynają funkcjonowanie coroczne Festiwale Teatrów Polski Północnej. Od 1963 roku rozpoczyna działalność Galeria i Ośrodek Plastyczny Twórczości Dziecka, jedyna tego rodzaju placówka w Polsce. W 1973 roku Książnica Miejska otrzymuje nową siedzibę przy ul. Słowackiego. Ważną rolę kulturotwórczą odgrywa założone w 1976 roku Toruńskie Towarzystwo Kulturalne.
W okresie PRL rozbudowano bazę sportową w mieście. Powstały m.in.: dwa zimowe baseny wioślarskie (1955−1958), sztuczne lodowisko „Tor-Tor” i stadion miejski (1957–1962), Międzyszkolny Ośrodek Sportowy (1967), basen (1966), basen kryty (1968), stadion żużlowy (1969), stadion na osiedlu Hanki Sawickiej (1976).
1 czerwca 1975 roku Toruń stał się stolicą województwa toruńskiego.
W latach 1980–1981 Toruń stał się kolebką tzw. struktur poziomych w PZPR. Była to grupa młodych członków partii (głównie wywodzących się z pracowników naukowych Uniwersytetu Toruńskiego), którzy zakładali, że należy zastąpić dotychczasowe zhierarchizowane struktury partii i jej aparat siecią oddolnych demokratycznych komórek partyjnych.
Po 1989 roku.
Po 1989 roku miasto stało się centrum inwestycyjnym, biznesowym, naukowym i turystycznym regionu. Rozbudowano Uniwersytet Mikołaja Kopernika. Powstały nowe uczelnie, hotele, muzea. W 1997 roku wpisano zespół Starego i Nowego Miasta oraz ruiny zamku krzyżackiego na Listę Światowego Dziedzictwa Kulturowego UNESCO, a w 2004 roku wybrano Toruń na ogólnopolską siedzibę Ligi Polskich Miast i Miejsc UNESCO.
W 1999 roku zaplanowano nową reformę administracyjną, w której województwo toruńskie przestało istnieć. Wobec tego mieszkańcy Torunia starali się o dołączenie do województwa pomorskiego z siedzibą w Gdańsku. W lipcu 1998 roku zapadła decyzja o umieszczeniu w Toruniu władz samorządowych nowo utworzonego województwa kujawsko-pomorskiego, a tym samym 1 stycznia 1999 roku miasto stało się jedną z dwóch stolic nowego województwa.
W 2011 roku miasto uzyskało połączenie z autostradą A1 w kierunku Gdańska, a w 2013 roku w kierunku Łodzi. Natomiast 9 grudnia 2013 roku otwarto most drogowy im. gen. Elżbiety Zawackiej.
Administracja.
Stan obecny.
Od czasu reformy administracyjnej z 1999 roku prawie całe byłe województwo toruńskie (oprócz gmin powiatu nowomiejskiego) weszło w skład nowo powstałego województwa kujawsko-pomorskiego, a Toruń został jego stolicą. Po trwających kilka miesięcy rozmowach polityków, samorządowców i przedstawicieli lokalnych elit zdecydowano o ulokowaniu Urzędu Wojewódzkiego w Bydgoszczy, zaś Urzędu Marszałkowskiego w Toruniu. W mieście zlokalizowane są zarówno instytucje podległe samorządowi województwa, jak i wojewodzie.
Samorząd miejski.
Organem ustawodawczym samorządu miejskiego jest licząca 25 radnych Rada Miasta Torunia. Obecnie trwa jej VII kadencja (2014–2018). Organem wykonawczym samorządu jest Prezydent Miasta Torunia. Aktualnie tę funkcję sprawuje już IV kadencję (od roku 2002) Michał Zaleski. Siedziba władz miasta mieści się przy ulicy Wały gen. Sikorskiego, natomiast poszczególne wydziały urzędu mają siedzibę w różnych punktach miasta.
Samorząd wojewódzki.
Toruń oraz dwa powiaty: toruński i chełmiński stanowią okręg wyborczy numer 4, z którego wybiera się 6 radnych do 33-osobowego Sejmiku Województwa Kujawsko-Pomorskiego. Siedziba Urzędu Marszałkowskiego województwa kujawsko-pomorskiego znajduje się przy Placu Teatralnym w Toruniu.
Podział miasta.
Toruń nie ma oficjalnie wyznaczonych dzielnic. Od 2005 roku miasto dzieli się na 24 części (jednostki pomocnicze) wykorzystywane przez władze samorządowe do celów strategicznych. Inny podział zastosowany został przy tworzeniu jednostek pomocniczych gminy, które w Toruniu nazywają się okręgami. Obecnie istnieje 13 Rad Okręgów (Podgórz, Stawki, Rudak, Czerniewice, Kaszczorek, Bielawy-Grębocin, Skarpa, Rubinkowo, Jakubskie-Mokre, Wrzosy, Chełmińskie, Staromiejskie, Bydgoskie), których przedstawicieli wybierają mieszkańcy danego obszaru. Rady danych okręgów stanowią ciała opiniodawcze dla Rady Miasta Torunia.
Części urzędowe Torunia:
Aglomeracja.
Toruński Obszar Funkcjonalny.
Toruń (miasto na prawach powiatu) wraz z powiatem toruńskim (Toruński Obszar Funkcjonalny) wchodzi w skład bicentrycznej aglomeracji bydgosko-toruńskiej, która oficjalnie powstała w kwietniu 2014 roku. W skład Bydgosko-Toruńskiego Obszaru Funkcjonalnego ponadto wchodzą: miasto Bydgoszcz, powiat bydgoski, a także gminy: Łabiszyn, Szubin, Nakło i Kowalewo Pomorskie. Obszar ten zamieszkuje ponad 850 tys. osób, co stanowi prawie 41% ludności prawie dwumilionowego województwa kujawsko-pomorskiego. Bydgosko-Toruński Obszar Funkcjonalny, zajmujący powierzchnię 3744 km², stanowi zatem jeden z największych obszarów miejskich w Polsce.
Z aglomeracyjnych funkcji miasta, takich jak: handel, usługi, infrastruktura medyczna, szkolnictwo, kultura, rozrywka czy miejsca pracy, korzystają i wyraźnie ciążą w stronę Torunia również gminy niewchodzące w skład Toruńskiego Obszaru Funkcjonalnego. Są to gminy powiatu aleksandrowskiego, rypińskiego, golubsko-dobrzyńskiego, chełmińskiego, wąbrzeskiego i brodnickiego, w mniejszym stopniu powiatu inowrocławskiego.
Miejski Obszar Funkcjonalny Torunia.
18 czerwca 2021 podpisano porozumienie tworzące Miejski Obszar Funkcjonalny Torunia.
Demografia.
Liczba mieszkańców.
Toruń to jedyne duże miasto w województwie kujawsko-pomorskim, w którym od blisko dekady obserwuje się więcej urodzeń niż zgonów. Dodatni przyrost naturalny jest wyraźny, co pokazują wyniki przedstawione przez GUS (patrz rok 2011, kiedy to w mieście odnotowano 1969 urodzeń i 1812 zgonów). Różnica in plus wyniosła 157.
Najwyższą liczbę ludności Torunia odnotowano w 2000 roku (210 tys.), obecnie następuje spadek ludności. Głównym tego powodem jest proces eksurbanizacji.
Struktura demograficzna.
Struktura demograficzna mieszkańców miasta Toruń według danych z 31 grudnia 2010:
Piramida wieku mieszkańców Torunia w 2014 roku.
Gminy podmiejskie.
Od początku lat 90. XX wieku znacząco rośnie liczba mieszkańców zurbanizowanych osiedli podmiejskich wokół Torunia: Przysiek-Rozgarty, Złotoria, Lubicz, Grębocin, Mała i Wielka Nieszawka, Łysomice. Do gmin podmiejskich, bezpośrednio związanych z Toruniem, należą Gmina Łubianka, Gmina Lubicz, Gmina Zławieś Wielka, Gmina Łysomice, Gmina Wielka Nieszawka.
Rozwój terytorialny.
Od blisko dekady, co jakiś czas, w lokalnych mediach trwa dyskusja na temat ewentualnego przyłączenia do obszaru administracyjnego Torunia niektórych gmin przylegających do miasta. W dyskusji przewija się propozycja, aby miasto powiększyło się o gminy i wsie, takie jak: Mała i Wielka Nieszawka, Przysiek, Rozgarty, Stary Toruń, Różankowo, Łysomice, Ostaszewo, Papowo Toruńskie, Grębocin, Rogowo, Rogówko, Lubicz oraz Złotoria. Jednak do tej pory żadna ze stron nie podjęła w tej kwestii czynności administracyjnych czy prawnych.
Ostatni raz obszar miasta rozszerzono w 1976 roku, kiedy przyłączono Kaszczorek, Bielawy i część Grębocina.
Sądownictwo.
Toruń to ważny i prężny ośrodek prawniczy w Polsce. To na Wydziale Prawa i Administracji Uniwersytetu Mikołaja Kopernika kształci się od blisko 70 lat przeszłych sędziów, prokuratorów, adwokatów, radców prawnych, notariuszy i innych, a cały rozległy proces dydaktyczny i naukowy prowadzi na 26 katedrach aktualnie blisko 120 nauczycieli akademickich, w tym 20 profesorów tytularnych, 13 doktorów habilitowanych na stanowisku profesora UMK i 6 doktorów habilitowanych.
Polityka.
Parlamentarzyści.
Mieszkańcy Torunia wybierają posłów na Sejm Rzeczypospolitej Polskiej z okręgu wyborczego numer 4, do Senatu z okręgu wyborczego numer 11, natomiast do Parlamentu Europejskiego z okręgu wyborczego numer 2. W mieście znajdują się liczne biura poselskie, posłów zasiadających zarówno w parlamencie polskim, jak i europejskim.
Biura poselskie.
Posłowie mający biura poselskie w mieście:
Biuro Senatorskie w mieście:
Posłowie do Parlamentu Europejskiego posiadający biura poselskie w mieście:
Instytucje wyborcze.
W Toruniu ma swą siedzibę delegatura Krajowego Biura Wyborczego oraz Okręgowa Komisja Wyborcza dla okręgu wyborczego nr 5 do Sejmu Rzeczypospolitej Polskiej, obejmująca miasta: Grudziądz, Toruń i Włocławek oraz powiaty: aleksandrowski, brodnicki, chełmiński, golubsko-dobrzyński, grudziądzki, lipnowski, radziejowski, rypiński, toruński, wąbrzeski i włocławski, a także okręgu wyborczego nr 11, okręgu wyborczego nr 13 i okręgu wyborczego nr 12 do Senatu Rzeczypospolitej Polskiej.
Dyplomacja.
Rys historyczny.
Toruń był siedzibą trzech obrad sejmu w okresie I Rzeczypospolitej (1519, 1576, 1626). W podtoruńskiej Nieszawie na Zamku Dybowskim (obecnie dzielnica Torunia) nadano słynne przywileje szlacheckie, rozpoczynające okres „złotej wolności szlacheckiej”. W Toruniu zawarto I pokój toruński i II pokój toruński, a także ostatni rozejm polsko-krzyżacki w 1521 roku.
W czasie rozbiorów, w 1807 roku był siedzibą rządu powstańczego – przy Rynku Nowomiejskim w Toruniu. W tym okresie posiadał dwa konsulaty: Rosja i USA. W okresie międzywojennym w Toruniu ulokowano pięć konsulatów, w tym Konsulat Generalny Niemiec i III Rzeszy, Francji, Belgii.
Konsulaty honorowe.
Obecnie w Toruniu znajduje się sześć konsulatów honorowych:
Ponadto w Torunia działa:
Placówki dydaktyczne.
W Toruniu swoją siedzibę mają także placówki dydaktyczne: British Council (placówka Wielkiej Brytanii), Goethe Institut (placówka Niemiec), Alliance Française (placówka Ambasady Francji), Centrum Badań Kanadyjskich (placówka Ambasady Kanady), Centrum Badań Australijskich (placówka Ambasady Australii), Pracownia Języka i Kultury Japońskiej (placówka Japonii), Confucius Classroom (placówka Chin) oraz Pracownia Języka i Kultury Arabskiej (placówka Arabii Saudyjskiej).
Związki i organizacje.
Toruń należy do krajowych i międzynarodowych związków i organizacji:
Gospodarka.
Charakterystyka.
Toruń to regionalny ośrodek gospodarczy, a także siedziba władz lokalnych kluczowych organizacji gospodarczych. Jest siedzibą władz samorządowych województwa kujawsko-pomorskiego, a także ważnym węzłem komunikacyjnym (autostrada A1).
Miasto jest liderem w województwie pod względem ilości największych przedsiębiorstw, a także najwyższego w regionie wynagrodzenia za pracę oraz niskiego bezrobocia. W styczniu 2017 roku stopa bezrobocia w Toruniu wynosiła 5,2%, w powiecie toruńskim 12%, a w województwie 9,8. Toruń przoduje również w pozyskiwaniu środków unijnych, co pozwala aktualnie na realizacje dużych inwestycji infrastrukturalnych. Jako jedyne miasto w województwie uzyskało klasę A, tzn. najwyższą atrakcyjność inwestycyjną dla wszystkich analizowanych sekcji gospodarki narodowej. Miasto jest również drugim pod względem ważności ośrodkiem dojazdowym do pracy w regionie.
O silnej pozycji gospodarczej Torunia na tle innych ośrodków miejskich województwa kujawsko-pomorskiego może świadczyć wynik rankingów opublikowanych w kwietniu 2012 roku przez dwa czasopisma: „Rzeczpospolitą” i „Politykę”. Zestawiono w nim niezależnie 500 największych polskich firm działających w 2011 roku. Z całego regionu kujawsko-pomorskiego na listę trafiło 18 przedsiębiorstw, z których według „Rzeczpospolitej” osiem pochodzi z Torunia, a według publikacji „Polityki” aż 10. Co roku ten wskaźnik jest podobny.
Przedsiębiorstwa.
Do największych przedsiębiorstw w Toruniu należą m.in. GK Neuca (farmaceutyka i kosmetyka), Toruńskie Zakłady Materiałów Opatrunkowych (farmaceutyka i kosmetyka), Krajowa Spółka Cukrowa (przemysł spożywczy), ThyssenKrupp Energostal (przemysł metalowy), GK Apator (przemysł elektrotechniczny), Cereal Partners Poland Toruń Pacific (przemysł spożywczy), Nova Trading (przemysł metalowy), Geofizyka Toruń (górnictwo naftowe), Janus (przemysł spożywczy), RUG Riello Urządzenia Grzewcze (budownictwo), Rywal-RHC (przemysł elektrotechniczny).
Na terenie miasta do dziś działają przedsiębiorstwa z wieloletnią tradycją:
Branża IT.
W Toruniu znajdują się placówki wielu przedsiębiorstw z branży IT. W grudniu 2015 były to m.in. OpusCapita (F&amp;A), Telmon (Call Center), Atos (IT), Grant Thornton (HR, F&amp;A), Contact Centre (Call Center), Grupa Allegro (IT), Cyfrowy Polsat (Call Center), Manpower (HR), Randstad (HR), CDTP (Call Center), IT Util (IT).
Instytucje finansowe.
W Toruniu siedzibę mają oddziały, wydziały zamiejscowe, placówki i zespoły, takich służb jak: Izba skarbowa, Urząd Kontroli Skarbowej, Regionalna izba obrachunkowa, Zakład Ubezpieczeń Społecznych, I Urząd Skarbowy, II Urząd Skarbowy, Kasa Rolniczego Ubezpieczenia Społecznego i inne.
W mieście siedzibę główną posiada Nicolaus Bank (d. Bank Spółdzielczy w Toruniu), będący kontynuatorem powstałych jeszcze w XIX wieku lokalnych banków z okolicznych terenów.
Handel.
W Toruniu w 2018 roku znajdowało się 11 hipermarketów – Castorama, Auchan, Kaufland, Carrefour, Leroy Merlin, OBI, Brico Depot i inne oraz blisko 50 supermarketów – Jysk, Lidl, Netto, Tesco, Intermarché, Stokrotka, Piotr i Paweł i inne. Istnieją również supermarkety specjalistyczne, takie jak: sportowy Decathlon czy elektroniczne, np. Media Markt i Media Expert. W mieście działają również targowiska miejskie, z których największe mieści na Chełmińskim Przedmieściu.
Transport.
Transport drogowy.
Toruń leży na skrzyżowaniu dróg tranzytowych biegnących z południa kraju na północ (Paneuropejski korytarz transportowy) i z zachodu na wschód. W okolicach miasta (osiedle Czerniewice) krzyżuje się jedyna w województwie autostrada A1 z drogą szybkiego ruchu S10 (węzeł Toruń Południe). Poza tym przez miasto przebiegają cztery drogi krajowe i 10 dróg wojewódzkich.
Administracja drogowa.
Wszystkimi drogami w Toruniu zawiaduje Miejski Zarząd Dróg, do którego zadań należy budowa, przebudowa, planowanie oraz bieżące utrzymanie dróg i obiektów inżynierskich. W mieście swoją siedzibę ma także Rejon Dróg GDDKiA, który zajmuje się remontami i bieżącym utrzymaniem autostrad, dróg ekspresowych i dróg krajowych na terenie rejonu toruńskiego oraz Rejon Dróg Wojewódzkich, zarząd dróg wojewódzkich. Jednostka ta odpowiada za utrzymanie dróg w powiatach chełmińskim, toruńskim, golubsko-dobrzyńskim i części bydgoskiego.
Miasto jest także siedzibą Wojewódzkiego Ośrodka Ruchu Drogowego z filią w Grudziądzu oraz Kujawsko-Pomorskiej Wojewódzkiej Rady Bezpieczeństwa Ruchu Drogowego.
Obiekty inżynierskie.
W Toruniu i jego sąsiedztwie znajduje się blisko 50 obiektów inżynierskich. Do największych należą trzy mosty drogowe i jeden kolejowy przez Wisłę: most kolejowy im. Ernesta Malinowskiego, most drogowy im. Józefa Piłsudskiego, most autostradowy im. Armii Krajowej w pobliżu miasta, most drogowy im. gen. Elżbiety Zawackiej, a także estakada im. Marka Sudaka, tunel pod placem Daszyńskiego, wiadukt im. Tadeusza Kościuszki oraz estakada na Trasie Średnicowej Północnej.
Komunikacja miejska.
Organizatorem publicznego transportu zbiorowego na terenie Torunia jest Gmina Miasta Toruń. Obsługę komunikacyjną zapewnia Miejski Zakład Komunikacji, istniejący od 1891 roku. Jest on głównym przewoźnikiem w mieście. Przewoźnik obsługuje 41 linii autobusowych (w tym 4 nocne) oraz 7 linii tramwajowych (w tym 2 nocne). Firma zapewnia również obsługę okolicznych wsi, posiadając 4 linie obsługujące miejscowości Gminy Lubicz. Połączenia miasta z tą gminą zapewnia również firma POLBUS, uruchamiająca 3 linie autobusowe kursujące z placu św. Katarzyny (104, 105, 106). Ponadto MZK w Toruniu w okresie letnim uruchamia specjalną linię autobusową 106, dowożącą mieszkańców nad jezioro w miejscowości Kamionki w gminie Łysomice.
Pozostałe środki transportu.
Komunikację z innymi miejscowościami w regionie i w Polsce oferuje Arriva Bus Transport Polska (dawny PKS Toruń), posiadająca swoją główną siedzibę na Dworcu Autobusowym przy ul. Dąbrowskiego.
W Toruniu znajduje się 44 postojów taksówek, zapewniających ponad 360 miejsc dla samochodów TAXI, działa kilka korporacji taksówkowych.
Dawniej w Toruniu istniała jedna prywatna linia autobusowa E, uruchomiona w październiku 2006 roku przez firmę EUROPOL. Łączyła osiedle Na Skarpie z Placem Teatralnym. Zakończyła ona swoją działalność w kwietniu 2008 roku. Również swoją działalność w grudniu 2007 roku zakończyła A-Linia prowadzona przez Toruńską Korporację Autobusową. Prowadziła ona regularne linie do okolicznych miejscowości praktycznie we wszystkich gminach powiatu toruńskiego.
Transport kolejowy.
Toruński Węzeł Kolejowy tworzą następujące linie kolejowe:
W granicach administracyjnych miasta znajdują się trzy dworce kolejowe: Toruń Główny, Toruń Miasto, Toruń Wschodni oraz trzy przystanki osobowe: Toruń Kluczyki, Toruń Czerniewice, Toruń Grębocin
Instytucje związane z kolejnictwem.
Toruń jest od 2015 roku siedzibą dla spółki kolejowej Arriva RP, której pociągi kursują na terenie województwa kujawsko-pomorskiego, mazowieckiego i warmińsko-mazurskiego oraz Bazy Toruń-Kluczyki, mającej za zadanie m.in. bieżące utrzymanie składów Elf 22WEc, które kursują w ramach szybkiej kolei miejskiej BiT City na trasie Toruń Wschodni – Bydgoszcz Główna.
Ponadto w Toruniu swoją siedzibę mają: PKP Intercity Remtrak (siedziba spółki), Sekcja przewozów pasażerskich i Sekcja utrzymania taboru trakcyjnego Toruń Kluczyki Polregio, PKP Cargo Zakład Przewozów Towarowych Sekcja Przewozów i Ekspedycji, PKP CargoTabor Zakład Naprawy Taboru, PKP Energetyka Sekcja Zasilania Elektroenergetycznego Toruń, Zakład Linii Kolejowych Sekcja Eksploatacji Toruń Wschodni, Sekcja Eksploatacji Toruń Główny, Dział Rachunkowości i Finansów oraz posterunek Straży Ochrony Kolei.
W Toruniu działają również liczne kolejowe związki zawodowe, są to m.in.: Międzyzakładowy Związek Zawodowy Pracowników PKP z siedzibą w Toruniu, Związek Zawodowy Pracowników PKP przy oddziale Gospodarowania Nieruchomościami w Gdańsku z siedzibą w Toruniu i Międzyzakładowy Nadwiślański Związek Zawodowy Maszynistów.
W Toruniu działa także Stowarzyszenie Przyjaciół Kolei i Zabytków Techniki oraz Izba Tradycji Toruńskiego Węzła Kolejowego
Lotnisko.
W samym Toruniu znajduje się lotnisko, którego użytkownikiem jest Aeroklub Pomorski, istniejące od 1922 roku.
Od kwietnia 2021 roku działa tu baza LOT Flight Academy.
Transport lotniczy.
Toruń znajduje się w obszarze oddziaływania czterech dużych portów lotniczych, są to: Port lotniczy Warszawa-Okęcie, Port lotniczy Gdańsk im. Lecha Wałęsy, Port lotniczy Warszawa-Modlin i Port lotniczy Poznań-Ławica oraz dwóch mniejszych: Port lotniczy Bydgoszcz-Szwederowo i Port lotniczy Łódź-Lublinek. Miasto posiada regularne połączenia autobusowe z lotniskami w Gdańsku (od 8 kwietnia 2013 roku), Warszawie (od maja 2015 roku), Modlinie (od maja 2015 roku) oraz w Bydgoszczy (od marca 2015 roku). Warto dodać, że miasto posiada 0,058% udziałów w Porcie lotniczym Bydgoszcz-Szwederowo.
Lądowiska.
Ponadto w Toruniu swoją siedzibę ma Leśna Baza Lotnicza Regionalnej Dyrekcji Lasów Państwowych, która zlokalizowana jest na terenie Aeroklubu Pomorskiego, gdzie w okresie zagrożenia pożarowego stacjonują samoloty patrolowe i gaśnicze.
Transport wodny.
Na terenie Torunia istnieją dwa porty rzeczne:
Istnieje także osiem przystani żeglarskich:
Ponadto w 2015 roku na rzece Drwęcy w Kaszczorku została wybudowana przystań kajakowa wraz z infrastrukturą turystyczną
Transport turystyczny.
W sezonie turystycznym oferowane są dodatkowo inne formy komunikacji:
Komunikacja rowerowa.
Na terenie Torunia w 2015 roku znajdowało się blisko 100 km dróg rowerowych: głównych – łączących dzielnice i prowadzących za miasto, zbiorczych – rozprowadzających ruch rowerowy w dzielnicach oraz lokalnych – obsługujących ruch na terenie osiedli. Miasto jest bogate w infrastrukturę rowerową, na którą składają się setki stojaków rowerowych, zadaszone parkingi rowerowe oraz trzy samoobsługowe stacje naprawy rowerów.
Toruński Rower Miejski.
Od 18 kwietnia 2014 roku mieszkańcy i goście Torunia mogą korzystać z Toruńskiego Roweru Miejskiego. Do dyspozycji miłośników dwóch kółek jest 260 rowerów i jak dotąd 27 stacji zlokalizowanych w różnych częściach miasta tak, aby umożliwić szybkie i sprawne poruszanie się w przestrzeni publicznej. Wypożyczalnia rowerów w Toruniu cieszy się dużym zainteresowaniem. W 2014 roku mieszkańcy i goście skorzystali z niej 42 tysiące razy.
Turystyka.
Czynnikami wyróżniający Toruń pod kątem turystycznym są: zabytkowa architektura, bogata historia oraz tradycja wyrobu pierników. Największą atrakcją turystyczną Torunia jest Stare Miasto, wpisane na Listę Światowego Dziedzictwa UNESCO. Największy ruch turystyczny przypada wiosną i latem. Tradycja wypieków pierników przyczyniła się do założenia w 2006 roku Żywego Muzeum Piernika, pierwszego w Europie muzeum poświęconemu piernikom. Ze względu na tradycje piwowarskie rozwinęła się również biroturystyka. W 2019 roku liczba turystów przekroczyła 2,5 mln osób. W 2020 roku w wyniku pandemii COVID-19 w Polsce liczba turystów spadła do ok. 900 tys. W 2021 roku liczba turystów wyniosła ok. 1,5 mln.
Hasłami reklamujące Toruń na arenie krajowej są: „Gród Mikołaja Kopernika”, „Gotyk na dotyk”, „Piernikowe miasto”.
Zabytki.
Nadzór konserwatorski nad toruńskimi zabytkami sprawuje Miejski Konserwator Zabytków. Siedzibę w Toruniu ma także Kujawsko-Pomorski wojewódzki konserwator zabytków. Ponadto w mieście istnieją: kujawsko-pomorski oddział Narodowego Instytutu Dziedzictwa i oddział Towarzystwa Opieki Nad Zabytkami.
Warto dodać, że przy Wydziale Sztuk Pięknych Uniwersytetu Mikołaja Kopernika funkcjonuje Instytut Zabytkoznawstwa i Konserwatorstwa kształcący znanych i wysoko cenionych konserwatorów sztuki.
Zespół Staromiejski.
Zespół Staromiejski Torunia jest jednym z najcenniejszych zespołów zabytkowych w Polsce. W 1997 roku został wpisany na Listę Światowego Dziedzictwa Kulturowego UNESCO. Obejmuje Stare i Nowe Miasto z zachowanym prawie bez zmian XIII-wiecznym układem urbanistycznym oraz teren zamku krzyżackiego. Zabytki Torunia znajdują się na Europejskim Szlaku Gotyku Ceglanego. Na obszarze tym znajduje się ok. 1100 obiektów wpisanych do rejestru zabytków.
Główne i najcenniejsze zabytki sakralne.
Główne i najcenniejsze zabytki sakralne na terenie Zespołu Staromiejskiego:
Główne i najcenniejsze zabytki świeckie.
Główne i najcenniejsze zabytki świeckie na terenie Zespołu Staromiejskiego:
Mury obronne.
Pozostałości średniowiecznych obwarowań miejskich Starego Miasta: fragmenty murów, budowanych od połowy XIII, rozbudowywanych i modernizowanych do XV w., zachowały się m.in. odcinki wzdłuż Wisły i ulicy Podmurnej. Pozostałości obwarowań miejskich Nowego Miasta przy ul. Międzymurze, Piernikarskiej i terenie dawnego klasztoru dominikańskiego.
Bramy i baszty.
Bramy i baszty na terenie Starego Miasta zachowane do dziś:
Spichrze.
Toruńskie spichrze należą do jednych z najcenniejszych i najstarszych tego typu zabytków w Polsce i są świadectwem zamożności Torunia w czasach, gdy był on europejskim ośrodkiem handlowym. Wówczas to funkcjonowało w mieście blisko sto spichlerzy, z których do dziś zachowało się jedynie 30. Niektóre z nich zostały przebudowane i przystosowane do nowych funkcji, czego chlubnym przykładem jest Hotel Spichrz przy ulicy Mostowej.
Inne dzielnice, okolice Torunia.
Zabytki świeckie poza Zespołem Staromiejskim:
Zabytki sakralne poza Zespołem Staromiejskim:
Kościół gotycki
Zabytki militarne.
XIX-wieczna Twierdza Toruń składa się z ponad 150 obiektów (w tym 15 dużych fortów). Fortyfikacje toruńskie są zabytkami techniki wojennej i tworzą unikatowy system fortyfikacji na skalę europejską. Twierdza Toruń do rejestru zabytków została wpisana w 1971 roku. Wykaz fortów (nazwy polskie):
Najwyższe budynki mieszkalne.
Najwyższym budynkiem mieszkalnym jest 14-piętrowy blok z wielkiej płyty w narożniku ulic Szosa Lubicka i Ślaskiego. Budynek wraz z całym zespołem tego kwartału powstał na początku lat 90. XX wieku. Były to ostatnie wysokie budynki stawiane w dzielnicy Na Skarpie.
Najwyższym budynkiem mieszkalnym w lewobrzeżnej części miasta jest modernistyczna 9-piętrowa wieża ciśnień z 4 kondygnacjami mieszkalnymi. Konstrukcja powstała w latach 1941–1943.
Drugim co do wysokości budynkiem po lewej stronie Wisły jest konstrukcja z lat 90. XX wieku. W 2010 roku zakończono jej adaptację na cele mieszkaniowe (jest to dawny biurowiec po Drosedzie). Liczy on 9 kondygnacji i wysokością dorównuje podgórskiej wieży ciśnień.
Kultura i sztuka.
Toruń jest jednym z większych ośrodków kulturalnych północnej Polski. Działa tu kilka dużych placówek kulturalnych, m.in. Toruńska Orkiestra Symfoniczna, Centrum Kultury Dwór Artusa, Centrum Kulturalno-Kongresowe Jordanki, Centrum Sztuki Współczesnej Znaki Czasu, Toruńska Agenda Kulturalna, Teatr im. Wilama Horzycy, Teatr Baj Pomorski, Centrum Kultury Zamek Krzyżacki, Miejska Instytucja Kultury Dom Muz, galerie sztuki, kina, kilkanaście muzeów oraz jedyne w województwie Centrum Nowoczesności – Młyn Wiedzy.
W ciągu miesiąca w Toruniu odbywa się średnio sto różnego rodzaju imprez kulturalnych, zaczynając od festiwali, koncertów, wystaw, spektakli teatralnych, przeglądów poetyckich i fotograficznych, a na plenerowych pokazach historycznych kończąc.
Teatry.
Toruń posiada teatr dramatyczny – Teatr im. Wilama Horzycy – jedną z najstarszych i najbardziej znanych i utytułowanych placówek w Polsce, goszczącą kilka dużych przedsięwzięć teatralnych (Festiwal Kontakt czy Festiwal Pobocza Teatru). Teatr ten jest wojewódzką instytucją kultury.
Toruń posiada również trzy sceny dziecięce – Teatr Baj Pomorski, Teatr Lalek „Zaczarowany Świat” i objazdowy Teatr Vaśka. Najsłynniejszy z nich, Baj Pomorski, poza dziesiątkami przedstawień dla dzieci i organizacją Międzynarodowych Toruńskich Spotkań Teatrów Lalek, jest także kolejną toruńską sceną dla dorosłych. Teatr Zaczarowany Świat powstał jako państwowy w 1950 roku (od 1990 roku w rękach prywatnych), nastawiony jest głównie dla najmłodszych widzów, szczególnie do dzieci w wieku przedszkolnym. Słynie przede wszystkim z charakterystycznej sali posiadającej 182 miejsca w tym 122 przeznaczonych wyłącznie dla najmłodszych w kształcie zwierząt, a w swojej historii przygotował ponad 200 premier.
Najnowszym toruńskim teatrem jest powstały w 2014 roku z inicjatywy samorządu województwa Kujawsko-Pomorski Impresaryjny Teatr Muzyczny, będący wojewódzką instytucją kultury. Teatr jest jedyną państwową jednostką w województwie nastawioną na spektakle stricte muzyczne. Nie ogranicza się on wyłącznie do przedstawień, organizuje również szereg koncertów, recitali, seansów filmowych oraz warsztatów teatralnych. Premierową sztuką było przedstawienie pn. „Siostry Parry” w dniu 13 czerwca 2014 roku. Tylko w przeciągu niespełna roku (od maja 2014) Teatr zorganizował 167 imprez, na których obecnych było łącznie ponad 19 tys. widzów.
W Toruniu istnieje również wiele teatrów alternatywnych. Do najbardziej znanych należy Teatr Wiczy, istniejący od 1991 roku. Prezentuje spektakle na scenach teatralnych, jak i w miejscach niekonwencjonalnych. Ich przedstawienia prezentowane były m.in. na słynnym Festiwalu Fringe w Edynburgu.
Kina.
W 2016 roku Toruniu czynnych było osiem kin. Od kameralnych kin klubowych do wielkich multipleksów. Łącznie dysponują one 26. salami.
Imprezy.
Pośród festiwali teatralnych najbardziej znany w kraju jest Międzynarodowy Festiwal Teatralny „Kontakt”, odbywający się od 1991 roku. Teatr studencki reprezentują Akademickie Spotkania Teatralne Klamra, alternatywny – Ogólnopolski Festiwal Teatralny Pobocza Teatru, uliczny – Letnie Spotkania Teatrów Ulicznych, Międzynarodowe Spotkania Kapel Ludowych i Festiwal Folkloru Miejskiego. Teatr dziecięcy to Międzynarodowe Toruńskie Spotkania Teatrów Lalek. Kino i film reprezentują Międzynarodowy Festiwal Lato Filmów (2006 r. i 2007 r.) i Tofifest.
Z imprez i festiwali muzyki poważnej działa Międzynarodowy Festiwal „Nova Muzyka i Architektura” oraz Międzynarodowy Festiwal Haendlowski. Festiwal Muzyki i Sztuki Krajów Bałtyckich Probaltica odbywa się poza Toruniem, także w Warszawie i Grudziądzu, podobnie Europejskie Spotkania Artystyczne – oprócz Torunia w Przysieku i Zamku Bierzgłowskim. Świętojański Festiwal Muzyki Organowej trwa przez całe dwa letnie miesiące. Z festiwali muzyki współczesnej w Toruniu zorganizowano Jazz Od Nowa Festival, Toruń Blues Meeting, CoCArt Music Festival – organizowany przez Centrum Sztuki Współczesnej Znaki Czasu, Afryka Reggae Festival i Toruń-Bydgoszcz Harmonica Bridge. Największy rozgłos zyskał Międzynarodowy Festiwal Muzyki Chrześcijańskiej Song Of Songs. Poezja jest reprezentowana przez Ogólnopolski Konkurs Poetycki „O liść konwalii” im. Zbigniewa Herberta.
Z imprez naukowych jest tu najstarszy w regionie Toruński Festiwal Nauki i Sztuki oraz impreza uniwersytecka Promocja Edukacyjna, ukazująca ofertę szkół wyższych z całej Polski, a w listopadzie – Toruński Festiwal Książki. Sztuki plastyczne reprezentowane są przez jedną z największych światowych imprez graficznych, odbywającą się w kilku miastach – Międzynarodowe Triennale Grafiki Kolor w grafice, Ogólnopolski Konkurs Wydawnictw Reklamowych IDEA, najstarszy regionalny Konkurs ZPAP Dzieło Roku, a także unikatowy w skali europejskiej Międzynarodowy Konkurs Twórczości Plastycznej Dzieci i Młodzieży.
Imprezy masowe i popularne to Otwarte Mikrolotowe Mistrzostwa Polski – Festiwal Wiatru, coroczna odsłona Piernikowej Alei Gwiazd, Święto Muzyki, Dni Torunia i Święto Piernika. Od dwóch lat odbywa się także Festiwal Anielskie Spotkania, festiwal wolontariuszy pod hasłem „Toruń miastem aniołów”.
Muzea.
W mieście istnieje ponad 20 instytucji muzealnych. Do najstarszych tego typu placówek bez wątpienia należy Muzeum Okręgowe. Wywodzi się ono z założonego w 1861 roku Muzeum Miejskiego i Muzeum Toruńskiego Towarzystwa Naukowego otwartego w 1876 roku. Jego oddziałami są:
Pozostałe to:
Centra kultury i nauki.
Ofertę kulturalną w Toruniu uzupełniają placówki związane z kulturą oraz jej popularyzacją, są to m.in. kluby studenckie, ogniska pracy pozaszkolnej, domy kultury. Największą tego typu placówką jest Centrum Nowoczesności Młyn Wiedzy, który otwarto w 2013 roku. To pierwsza taka instytucja w Toruniu, a także w województwie i jedna z nielicznych w kraju. Posiada ona najdłuższe w Polsce, zamontowane na stałe, Wahadło Foucaulta
Pozostałe instytucje kultury to:
Muzyka.
Życie muzyczne Torunia przybiera wiele form. Jedną z nich stanowią wykonawcy muzyki poważnej, czyli Toruńska Orkiestra Symfoniczna, która założona została w sezonie artystycznym 1978/79 jako Toruńska Orkiestra Kameralna. Status symfonicznej uzyskała w 2006 roku. Warto dodać, że już pod koniec lat 30. XX wieku ówczesne władze miasta wraz z istniejącym wówczas Konserwatorium podjęły próbę utworzenia w mieście orkiestry symfonicznej oraz budowy filharmonii. Wybuch II wojny światowej zaprzepaścił te plany. Drugim zespołem jest Multicamerata, zespół kameralny działający od 1991 roku.
Oprócz zespołów instrumentalnych w Toruniu działa kilka chórów, m.in.: Chór „Lutnia” (od 1898 roku), Chór Akademicki Uniwersytetu Mikołaja Kopernika (od 1979 roku), Toruński Chór Nauczycielski „Con Anima” (od 1985 roku).
Toruń w latach 80. XX wieku nazywany był żartobliwie wylęgarnią talentów muzyki młodzieżowej. Powstały tu wówczas takie zespoły, jak: rockowa Republika, Kobranocka, Bikini, punkrockowa Rejestracja, bluesowa Nocna Zmiana Bluesa i Tortilla Flat, a później: Butelka, SOFA i Manchester oraz formacja Organek. Z Torunia pochodzi też wokalista Sławomir Uniatowski. 
Galerie.
W Toruniu swoją siedzibę ma kilkanaście galerii. Najważniejsze i największe są galeriami państwowymi. Do tego grona są zaliczane: najstarszą, działającą od 1950 roku, Galerię Sztuki „Wozownia”, która prezentuje dokonania współczesnych twórców na ekspozycjach indywidualnych i zbiorowych, założoną w 1964 roku Galerię i Ośrodek Plastycznej Twórczości Dziecka – placówkę prowadzącą zajęcia plastyczne z dziećmi i młodzieżą, inicjującą akcje plastyczne i programy edukacyjne oraz prezentującą różnorodne wystawy oraz Centrum Sztuki Współczesnej „Znaki Czasu” – najnowsze (2008) i największe muzeum sztuki współczesnej w mieście.
Ponadto w Toruniu znajdują się:
Oświata.
Placówki oświatowe.
W Toruniu działa blisko 150 placówek oświatowych różnego rodzaju i szczebla
Gimnazjum i Liceum Akademickie UMK.
W Toruniu działa jedyne w województwie i w kraju Uniwersyteckie Liceum Ogólnokształcące. Placówka ta powstała w 1998 roku, ale jej korzenie sięgają początku lat 90. XX w., kiedy to rozpoczęto prace nad kształtem i funkcją szkoły. GiLA jest szkołą prowadzoną przez Uniwersytet Mikołaja Kopernika w Toruniu, a Ministerstwo Edukacji Narodowej patronuje placówce. Liceum Akademickie w roku 2022 zajęło drugie miejsce w rankingu liceów ogólnokształcących Perspektywy.
Szkolnictwo specjalne.
Zespół Szkół Nr 6 im. bł. ks. S. W. Frelichowskiego, Zespół Szkół Nr 26, Specjalny Ośrodek Szkolno-Wychowawczy im. J. Korczaka, Szkoła Podstawowa dla dzieci z Autyzmem PROMETHEUS
Inne instytucje.
W Toruniu działają również placówki opiekuńczo-wychowawcze takie jak „Młody Las”, rodzinne domy dziecka i inne. W mieście swoją siedzibę ma również Kujawsko-Pomorski Ośrodek Adopcyjny.
Nadzór i doskonalenie zawodowe nauczycieli.
W mieście funkcjonują instytucje publiczne nadzorujące i wspomagające oświatę na obszarze miasta i części wschodniej województwa, są to: Kuratorium Oświaty – delegatura w Toruniu, Poradnia Psychologiczno-Pedagogiczna, Niepubliczna Rodzinna Poradnia Psychologiczno-Pedagogiczna, Toruńskie Stowarzyszenie Oświatowe, którego celem jest tworzenie nowych alternatywnych form edukacji dzieci i młodzieży.
W Toruniu działa także Kujawsko-Pomorskie Centrum Edukacji Nauczycieli
Nauka.
Charakterystyka.
Toruń jest dużym ośrodkiem naukowym. W Toruniu znajduje się najstarsza, największa i najlepsza uczelnia publiczna w północnej Polsce, czyli Uniwersytet Mikołaja Kopernika. Znajdują się tu jedyne w województwie placówki Polskiej Akademii Nauk, a także kilkanaście innych placówek naukowo-badawczych, z których na wyróżnienie zasługuje największa i najważniejsza w regionie, ministerialny Instytut Inżynierii Materiałów Polimerowych i Barwników, powstały w 1962 roku i posiadający oddziały w Gliwicach i Piastowie. Wreszcie działalność naukowo-badawczą prowadzą liczne towarzystwa i stowarzyszenia naukowe oraz społeczno-kulturalne posiadające oddziały (w większości o charakterze regionalnym) w Toruniu. Największą w regionie i jedną z najstarszych w Polsce takich instytucji jest Toruńskie Towarzystwo Naukowe, założone w 1875 roku i posiadające 7 wydziałów (Nauk Historycznych, Filologiczno-Filozoficzny, Matematyczno-Przyrodniczy, Prawny, Teologiczny, Medyczny, Ekonomii i Biznesu).
Świadectwem ogromnego znaczenia i niejako potwierdzającym tezę o dominującej roli w województwie Torunia w zakresie naukowo-badawczym może być liczba kształconych w mieście doktorantów. Na ogólną liczbę 1198 osób kształcących się w regionie, aż 763 pobiera naukę w Toruniu (na całym Uniwersytecie Mikołaja Kopernika jest to 881 osób, z czego 117 na Wydziałach Collegium Medicum w Bydgoszczy). Uczelnia posiada najszerszą ofertę kształcenia, obejmując 13 dziedzin naukowych i 26 dyscyplin.
Jednostki naukowo-badawcze.
Toruń to jedyne miasto w województwie będące siedzibą instytutów Polskiej Akademii Nauk, są to:
Biblioteki.
Biblioteki.
Szczególną rolę na mapie naukowej Torunia zajmują biblioteki i archiwa toruńskie. Miasto może poszczycić się posiadaniem kilkunastu tego rodzaju instytucji naukowych. To w Toruniu znajduje się największa biblioteka naukowa województwa oraz jedna z największych w całej Polsce – Biblioteka Główna Uniwersytetu Mikołaja Kopernika, posiadająca ponad 2200 tys. zbiorów, jak i najstarsza placówka naukowa na Pomorzu – Książnica Kopernikańska założona 19 lutego 1923 roku. Książnica Kopernikańska, która pełni dziś rolę biblioteki wojewódzkiej, jest kontynuatorką bogatych tradycji bibliotekarskich Torunia, sięgających czasów założenia miasta.
Obie biblioteki w swoim zasobie posiadają cenne zbiory dawnych starodruków, bogate działy historii obejmujące nie tylko dzieje regionu, ale całej Polski, a nawet Europy. Książnica Kopernikańska liczy ok. 26 tys. woluminów starodruków (z ponad 60 tys. materiałów składających się na zbiory specjalne) począwszy od XV wieku, natomiast Biblioteka Uniwersytecka liczy około 0,5 mln zbiorów specjalnych, na które składają się rękopisy, stare druki czy zbiory kartograficzne i graficzne. Biblioteka Uniwersytecka jest również głównym koordynatorem projektu Kujawsko-Pomorskiej Biblioteki Cyfrowej. Jest także jedną z 17 instytucji w Polsce, posiadającej prawo do otrzymywania egzemplarza obowiązkowego (od 1947 roku). Do 1997 roku przywilej ten przysługiwał również Książnicy Kopernikańskiej, która otrzymywała regionalny egzemplarz obowiązkowy. Prawo te obowiązywało w latach 1927–1939 i 1968–1996.
Archiwa.
Toruń jest znaczącym ośrodkiem archiwistyki w Polsce. To na Uniwersytecie Mikołaja Kopernika od ponad 60 lat kształceni są archiwiści (jako jedyna uczelnia w Polsce na osobnym kierunku pn.: archiwistyka i zarządzanie dokumentacją). W jego ramach działa jedyny w Polsce Instytut Historii i Archiwistyki, na którym wykładają bądź wykładali wybitni specjaliści z zakresu archiwistyki m.in. Ryszard Mienicki, Franciszek Paprocki, Andrzej Tomczak, Bohdan Ryszewski czy Halina Robótka.
Toruń w końcu jest również siedzibą wielu archiwów. Wśród archiwów wchodzących w skład państwowej sieci archiwalnej pierwszorzędną rolę odgrywa Archiwum Państwowe. Zaliczane jest do najstarszych i najwartościowszych pod względem posiadanego zasobu w Polsce. Jego początki sięgają założenia miasta w XIII wieku. Do 1951 roku działało jako Archiwum Miejskie z siedzibą od początku swojego istnienia w Ratuszu Staromiejskim, następnie włączone zostało do sieci archiwalnej. Od tego momentu podlega Naczelnej Dyrekcji Archiwów Państwowych. Na zasób archiwum składa się około 6 tys. akt. Najcenniejsze materiały Archiwum stanowią dokumenty i akta z okresu staropolskiego (m.in. przywileje królewskie dla Torunia, przywilej lokacyjny Miasta Torunian, czy bulle papieskie). W zbiorach zachował się też jeden z największych w Europie zespół tabliczek woskowych połączonych w poliptyki. W 2003 roku tabliczki te zostały wpisane na krajową listę dziedzictwa kulturowego UNESCO.
Miasteczko Akademickie.
Dzięki staraniom władz UMK na początku lat 60. XX w. podjęto decyzję o budowie w Toruniu miasteczka uniwersyteckiego na Bielanach. Budowa miasteczka uniwersyteckiego została włączona przez rząd do programu obchodów 500-lecia rocznicy urodzin słynnego astronoma i patrona Uczelni – Mikołaja Kopernika, a opracowana w Pracowni Urbanistyczno-Architektonicznej S-77 pod kierunkiem doc. dr. Ryszarda Karłowicza. Teren miasteczka zajmuje ok. 82 ha. Położone jest ono na osiedlu Bielany w północno-wschodniej części miasta. Projekt przewidywał rozbudowę Uniwersytetu Mikołaja Kopernika w formie jednorodnie ukształtowanego miasteczka z wyraźnym podziałem funkcjonalnym na część dydaktyczną (wydziały), usługowo-socjalną (akademiki, kluby studenckie) i centralną (rektorat, aula i biblioteka) i taki układ przestrzenny zachowany został do dnia dzisiejszego. Uroczyste otwarcie kampusu nastąpiło 2 października 1973 roku.
Od lat 90. XX w. do dziś miasteczko akademickie jest rozbudowywane, a od czerwca 2014 roku połączono je z centrum linią tramwajową.
W styczniu 2020 roku osiedle zostało wpisane do rejestru zabytków.
Media.
Telewizja.
Toruń jest znaczącym ośrodkiem telewizyjnym na terenie województwa kujawsko – pomorskiego. W mieście znajduje się jedyne w regionie studio i biuro korespondenta telewizji: TVN, TVN24 i TTV, a także siedziba ogólnopolskiej TV TRWAM. Ponadto w Toruniu swoje studio i redakcję posiada Telewizja Polska, dzięki którym program z Torunia może być emitowany zarówno na antenie TVP3 Bydgoszcz (np. „Rozmowa Dnia”), jak i ogólnopolskiej. Placówka TVP powstała w mieście w 1996 roku, a jej siedziba od 2005 roku mieści się w kamienicy przy ul. Kopernika 4. Miasto w końcu posiada lokalne stacje telewizyjne, z których największą i najstarszą jest Telewizja Toruń.
Radio.
Toruń posiada duże tradycje radiowe. To tu powstała 8 rozgłośnia radiowa w historii Polski. Pomorska Rozgłośnia Polskiego Radia uruchomiona została 15 stycznia 1935 roku. Od 1945 roku działała jednak w strukturze Polskiego Radia w Bydgoszczy, będąc drugim studiem rozgłośni działającej wówczas pod nazwą Rozgłośnia Pomorska Bydgoszcz-Toruń. Do 1959 roku to w Toruniu znajdował się jedyny nadajnik radiowy, z którego emitowany był program stacji. Studio i redakcja w Toruniu przez cały okres istnienia wnosi znaczący wkład w program rozgłośni, przejawiając się dużą aktywnością. Obecnie po zmianach w latach 90. tradycje Rozgłośni Pomorskiej kontynuuje Polskie Radio Pomorza i Kujaw mające w Toruniu siedzibę przy ul. Ślusarskiej 5. Ponadto w mieście swoją siedzibę ma ogólnopolskie katolickie Radio Maryja. Toruń jest także siedzibą wielu innych lokalnych rozgłośni radiowych m.in. Radia GRA, Radia Sfera (studencka stacja radiowa) czy Meloradia. Istnieje tu również regionalny oddział RMF FM, przy którym dyżuruje jedyny w województwie reporter tej stacji.
Maszty radiowe i telewizyjne.
W Toruniu przy ulicy Moniuszki 11/13 mieści się Stacja Linii Radiowych „Moniuszki”. Od 2014 roku stacja ta pełniła rolę nadajnika testowego DAB+ Polskiego Radia (Toruń i okolice). Testową cyfrową emisję programu z tego nadajnika zakończono 1 maja 2015 roku.
Prasa, internet.
W mieście działają liczne redakcje gazet, ukazują się dwa regionalne dzienniki: Nowości Dziennik Toruński oraz Gazeta Pomorska. Istnieje także wiele portali internetowych od informacyjnych po kulturalne i sportowe.
Inne.
W Toruniu swoich korespondentów mają: Rzeczpospolita, Polska Agencja Prasowa, Katolicka Agencja Informacyjna oraz TVN News and Services Agency.
Opieka zdrowotna.
W Toruniu znajduje się kilkadziesiąt placówek ochrony zdrowia, w tym 6 szpitali, ponadto miasto jest siedzibą wojewódzkiego, kujawsko-pomorskiego oddziału PFRON; znajduje się tu delegatura NFZ dla byłego województwa toruńskiego oraz Departament Zdrowia i Nadzoru Właścicielskiego Kujawsko-Pomorskiego Urzędu Marszałkowskiego, który sprawuje nadzór i kontrolę nad samodzielnymi zakładami opieki zdrowotnej, powołanymi przez Samorząd Województwa. Siedzibę w mieście mają również samorządy zawodowe lekarzy i lekarzy dentystów – Kujawsko-Pomorska Okręgowa Izba Lekarska czy pielęgniarek i położnych – Okręgowa Izba Pielęgniarek i Położnych.
Ponadto w mieście siedzibę mają oddziały, wydziały zamiejscowe, placówki i delegatury: Inspektoratu Farmaceutycznego, Inspektoratu Weterynarii, Regionalnego Centrum Krwiodawstwa i Krwiolecznictwa, Stacji Sanitarno-Epidemiologicznej i inne
Bezpieczeństwo publiczne.
W Toruniu istnieją wojewódzkie i miejskie instytucje dbające o bezpieczeństwo zarówno w mieście, jak i w powiecie oraz w województwie. Dyspozytorzy powyższych służb pełnią dyżury w Toruńskim Centrum Zarządzania Kryzysowego mieszczącym się przy ulicy Legionów 70/76 (siedziba Państwowej Straży Pożarnej). Centrum przyjmuje zgłoszenia numerów alarmowych 112, 997, 998 i 999
Policja.
W Toruniu znajduje się Miejska komenda Policji. Jednostka ta oprócz miasta Torunia obejmuje także obszar powiatu toruńskiego. Siedziba komendy znajduje się przy ulicy Grudziądzkiej 17. W jej skład wchodzą:
Państwowa Straż Pożarna.
W Torunia swoją siedzibę ma Komenda Wojewódzka Państwowej Straży Pożarnej mieszcząca się w centrum miasta przy ulicy Prostej 32, a także Wojewódzkie Stanowisko Koordynacji Ratownictwa PSP i Ośrodek Szkolenia Państwowej Straży Pożarnej. Natomiast przy ulicy Legionów 70/76 umieszczono Komendę Miejską Państwowej Straży Pożarnej, której podlegają bezpośrednio następujące jednostki:
Inne instytucje.
Pozostałe instytucje to: Straż Miejska, Stacja Pogotowia Ratunkowego, Izba celna, Urząd Celny, WOPR, centrum szkoleniowe dla strażaków, Agencja Bezpieczeństwa Wewnętrznego, Żandarmeria Wojskowa, Straż Rybacka, Straż Leśna i Straż Ochrony Kolei.
Garnizon toruński.
Garnizon toruński swoim zasięgiem obejmuje kilka powiatów we wschodnio-południowej części województwa kujawsko-pomorskiego (m.in. toruński, aleksandrowski, włocławski, lipnowski) i należy do jednego z największych w tym regionie. Największe miasta na terenie tego garnizonu to Toruń oraz Włocławek. Komenda garnizonu mieści się przy ulicy Sobieskiego (CSAiU).
Uczelnie wojskowe.
W Instytucie Historii i Archiwistyki Uniwersytetu Mikołaja Kopernika działa Zakład Historii Wojskowej. Prowadzi on unikatową specjalizację – „Historia wojskowa, służb mundurowych i specjalnych”, to drugi taki kierunek w Polsce na uczelni cywilnej.
Religia.
Kościół greckokatolicki.
W Toruniu znajduje się Parafia greckokatolicka. Z powodu braku świątyni liturgia celebrowana jest w kościele rzymskokatolickim pw. św. Maksymiliana.
Kościół prawosławny.
W Toruniu znajduje się jedna parafia prawosławna pw. św. Mikołaja należąca do Polskiego Autokefalicznego Kościoła Prawosławnego.
Kościół rzymskokatolicki.
Toruń od 1992 roku jest stolicą diecezji toruńskiej Kościoła rzymskokatolickiego, ustanowionej przez papieża Jana Pawła II bullą Totus Tuus Poloniae Populus z dnia 25 marca tego samego roku. Ingres pierwszego biskupa toruńskiego Andrzeja Wojciecha Suskiego do katedry św. Jana Ewangelisty i św. Jana Chrzciciela w Toruniu odbył się dnia 31 maja 1992 roku. Miasto obejmują cztery dekanaty: Toruń I, Toruń II, Toruń III i Toruń IV.
Do 1992 roku prawobrzeżny Toruń należał do diecezji chełmińskiej, a lewobrzeżny do archidiecezji gnieźnieńskiej.
W Toruniu swoje domy zakonne mają zarówno zakony i zgromadzenia męskie (franciszkanie, jezuici, redemptoryści, michalici, paulini, salezjanie, somaskowie), jak i żeńskie (serafitki, Karmelitanki, nazaretanki, pasterki, elżbietanki, józefitki, michalitki, urszulanki)
Kościół starokatolicki.
W Toruniu działalność duszpasterską prowadzi parafia polskokatolicka pw. Narodzenia Najświętszej Maryi Panny.
Kościoły protestanckie.
Od połowy XVI w. Toruń był miastem protestanckim, dziś kontynuatorką tej tradycji jest parafia ewangelicko-augsburska oraz szereg zborów innych wyznań protestanckich. Większość toruńskich kościołów protestanckich reprezentuje nurt chrześcijaństwa ewangelicznego i należy do Toruńskiego Przymierza Protestanckiego oraz Aliansu Ewangelicznego w RP.
Kościoły protestanckie działające w Toruniu: 
Buddyzm.
W Toruniu działają ośrodki należące do Buddyjskiej Wspólnoty „Zen Kannon”, Misji Buddyjskiej – Trzy Schronienia (Sakya Dechen Choling) oraz Związku Buddyjskiego Bencien Karma Kamtsang.
Cmentarze.
W Toruniu znajduje się kilkanaście cmentarzy różnych wyznań, co wiąże się z wielokulturową historią miasta. Najstarsza zachowana nekropolia na terenie Torunia to mieszczący się przy ulicy Gałczyńskiego, w pobliżu zespołu staromiejskiego, cmentarz św. Jerzego z 1811 roku (jego historia sięga XIV w.) Pochowani są tam wybitni torunianie: rajcowie miejscy, notable, naukowcy, duchowieństwo, a także zwykli mieszkańcy miasta. Od 2003 roku 1 Listopada Towarzystwo Miłośników Torunia i władze miasta organizuje kwestę, której celem jest ratowanie najbardziej zniszczonych, a cennych nagrobków tego cmentarza.
Największą toruńską nekropolią jest założony w 1973 roku Centralny Cmentarz Komunalny, mieszczący się w północnej części miasta i zajmujący powierzchnię 27, 84 ha.
Toruńskie pomniki.
Najbardziej znanym i charakterystycznym pomnikiem w Toruniu jest stojący na Rynku Staromiejskim pomnik Mikołaja Kopernika.
Ponadto w Toruniu występują liczne mniejsze pomniki, rzeźby, kamienie pamiątkowe, tablice, instalacje artystyczne i inne.
Sport.
Obiekty sportowe.
Do największych obiektów sportowych na terenie Torunia należy oddana do użytku w 2014 roku hala sportowo-widowiskowa przy ulicy Bema. Wielofunkcyjny obiekt o charakterze sportowo-widowiskowym wyposażony jest w jedyną w województwie i w kraju stałą sześciotorową bieżnię lekkoatletyczną o długości 200 metrów, a także w bieżnię treningową. Ponadto w hali znajdują się: ośmiotorowa bieżnia prosta do biegów sprinterskich, rozbieżnia do skoków w dal, trójskoku, skoku o tyczce i skoku wzwyż, a także rzutnia do pchnięcia kulą. Toruńska hala jest również przystosowana do dyscyplin zespołowych, takich jak: piłka ręczna, piłka siatkowa, piłka koszykowa, hokej halowy, tenis stołowy, halowy hokej na trawie, boks, kickboxing, badminton, tenis ziemny, szermierka, gimnastyka i akrobatyka sportowa.
Drugim co do wielkości obiektem sportowym w mieście jest Motoarena im. Mariana Rosego, zlokalizowana w zachodniej części Torunia. Jest najnowocześniejszym stadionem żużlowym nie tylko w Polsce, ale także na świecie. Długość toru wynosi 325 metrów, a na trybunach stadionu może zasiąść ok. 15000 kibiców. Obiekt otwarty został w kwietniu 2009 roku. Odbywają się na nim rozgrywki ligowe toruńskich żużlowców, a także inne zawody czarnego sportu.
W Toruniu istnieje również kryte profesjonalne lodowisko Tor-Tor im. Józefa Stogowskiego, aktualnie jedyny taki obiekt w województwie. Lodowisko powstało w 1960 roku, natomiast w 1986 roku obiekt został zadaszony. W latach 2004–2006 obiekt został gruntownie zmodernizowany. Służy toruńskim hokeistom oraz młodym toruńskim łyżwiarzom z MKS Axel Toruń.
Miasta partnerskie.
W latach 70. XX wieku pojawiła się nowa forma współpracy – miasta partnerskie. Obecnie Toruń ma podpisane umowy z jedenastoma takimi miastami.
Byłe miasto partnerskie:

</doc>
<doc id="1275609" url="https://pl.wikipedia.org/wiki?curid=1275609" title="Wirus (film 1999)">
Wirus (film 1999)

Wirus – thriller science-fiction produkcji amerykańsko-brytyjsko-francusko-japońsko-niemieckiej z 1999 na podstawie komiksu Chucka Pfarrera pod tym samym tytułem. Reżyserem filmu jest John Bruno. Główne role grają: Jamie Lee Curtis, William Baldwin, Donald Sutherland oraz Joanna Pacuła.
Opis.
Załoga amerykańskiego holownika podczas szalejącego tajfunu wchodzi na pokład opustoszałego rosyjskiego statku badawczego. Jedyną żywą istotą jest Nadia. Obca forma życia przedostała się na okręt ze stacji kosmicznej Mir, opanowała systemy komputerowe statku i unicestwiła wszystkich członków załogi.

</doc>
<doc id="1275612" url="https://pl.wikipedia.org/wiki?curid=1275612" title="Polygonatum multiflorum">
Polygonatum multiflorum



</doc>
<doc id="1275614" url="https://pl.wikipedia.org/wiki?curid=1275614" title="Tungabhadra">
Tungabhadra

Tungabhadra – rzeka w Indiach o długości 710 km, powierzchni dorzecza 72200 km² oraz średnim przepływie 650 m³/s.
Źródła rzeki znajdują się w paśmie górskim Ghatach Zachodnich; uchodzi do rzeki Kryszna.
Rzeka ta jest wykorzystywana do nawadniania pól uprawnych oraz ochrony przeciwpowodziowej.
Na rzece Tungabhadra wybudowano zbiornik zaporowy o powierzchni 350 km², pojemności 3,7 km³.

</doc>
<doc id="1275615" url="https://pl.wikipedia.org/wiki?curid=1275615" title="O ważności zapisów">
O ważności zapisów



</doc>
<doc id="1275616" url="https://pl.wikipedia.org/wiki?curid=1275616" title="Ustawa o ważności zapisów (1588)">
Ustawa o ważności zapisów (1588)

Ustawa o ważności zapisów – konstytucja sejmowa z 1588 r. normująca zasady postępowania prawnego związanego z zastawem nieruchomości bez dzierżenia. Jej celem było zabezpieczenie kredytu, którego udzielała zamożna szlachta i magnaci w obrębie swojego stanu. Ustawa ta była przodującym prawem hipotecznym w ówczesnej Europie, zawierała główne zasady, które później pojawiły się w urządzeniach hipotecznych XVIII w. Jej wadą był fakt, że nie wprowadzała specjalnych ksiąg hipotecznych z osobnym rejestrem dla każdej nieruchomości i z uwidocznieniem w nim wszystkich ciążących na niej praw rzeczowych. W XVII w. ustawa o ważności zapisów weszła również do prawa miejskiego.
W jej myśl księgi inskrypcji prowadzono zgodnie z następującymi zasadami:

</doc>
<doc id="1275617" url="https://pl.wikipedia.org/wiki?curid=1275617" title="68 Batalion Schutzmannschaft">
68 Batalion Schutzmannschaft

68 Batalion Schutzmannschaft, znany w historiografii białoruskiej jako nowogródzki szwadron konny (biał. Наваградскі конны эскадрон) – ochotnicza kolaboracyjna jednostka zmilitaryzowanej policji, podległa dowództwu niemieckiemu, składająca się z Białorusinów podczas II wojny światowej, dowodzona przez Borysa Rogulę.
Historia.
W listopadzie 1943 r. niemieckie władze okupacyjne postanowiły zorganizować z Białorusinów kolejny ochotniczy oddział wojskowy. Jego formowanie rozpoczęło się w grudniu tego roku z inicjatywy komisarza okręgu nowogródzkiego Wilhelma Trauba, który pozytywnie odnosił się do białoruskich inicjatyw kolaboracyjnych. W skład oddziału weszli głównie uczniowie seminarium nauczycielskiego w okupowanym Nowogródku. Dowódcą został kpt. Borys Rogula. Niemcy zapewnili umundurowanie i uzbrojenie. Na mundurach noszono na rękawie naszywki z flagą białoruską. Sprzęt wojskowy (rkm-y Diegtiariew, ckm-y Maxim, a nawet moździerze i działka ppanc.) pochodził ze zdobyczy na Armii Czerwonej. 
Początkowo oddział nosił nazwę batalionu F Schuma () lub oddziału kawaleryjskiego Schuma Roguli (). 15 marca 1944 został przemianowany na 68 białoruski batalion Schuma. Oddział liczył ok. 600 osób, głównie rekrutujących się spośród uczniów i absolwentów nowogródzkiego seminarium nauczycielskiego, zwykle o mocnej białoruskiej postawie patriotycznej. 25 marca 1944 r. – w rocznicę ogłoszenia niepodległości Białorusi – żołnierze oddziału złożyli przysięgę na wierność narodowi białoruskiemu. Występowali oni pod sztandarem z białoruską Pogonią i herbem Nowogródka. 
Oddział Roguli składał się z trzech kompanii piechoty, szwadronu kawalerii i pododdziału zmechanizowanego. Podlegał bezpośrednio gauleiterowi Okręgu Generalnego "Białoruś" Kurtowi von Gottbergowi. Walczył na Nowogródczyźnie zarówno z partyzantką komunistyczną, jak też polską Armią Krajową. W kwietniu 1944 roku oddział stoczył bój z partyzantami radzieckimi w okolicach Korelicz. W maju 1944 roku brał udział w akcji partyzanckiej w okolicach Dokszyc i Głębokiego.
Po ewakuacji Niemców i białoruskich kolaborantów z Białorusi do Niemiec w wyniku ofensywy Armii Czerwonej część b. żołnierzy oddziału wraz z Rogulą trafiła do batalionu desantowego "Dalwitz", formowanego pod koniec 1944 r. w Prusach Wschodnich.
Linki zewnętrzne.
Historia nowogródzkiego szwadronu konnego Barysa Rahuli (jęz. rosyjski)

</doc>
<doc id="1275618" url="https://pl.wikipedia.org/wiki?curid=1275618" title="Business Data Catalog">
Business Data Catalog

Business Data Catalog - usługa pozwalająca na wykorzystanie danych z zewnętrznych źródeł w stronach stworzonych na Microsoft Office SharePoint Server. Głównym celem usługi jest dostarczenie warstwy komunikacji pomiędzy aplikacjami biznesowymi takimi jak Siebel Systems, SAP ERP, CRM oraz innymi źródłami danych z serwerem Office Sharepoint Server. 
Szczegóły.
BDC jest dostępny jedynie w Microsoft Office SharePoint Server i jest wspierany szeregiem różnych komponentów typu:
Linki zewnętrzne.
Oficjalna Strona Microsoft dla BDC

</doc>
<doc id="1275622" url="https://pl.wikipedia.org/wiki?curid=1275622" title="Ureus">
Ureus



</doc>
<doc id="1275623" url="https://pl.wikipedia.org/wiki?curid=1275623" title="Ureusz">
Ureusz

Ureusz, także Ureus – w starożytnym Egipcie symbol władzy boskiej i królewskiej w postaci świętego węża – postać z głową sępa i tułowiem atakującej samicy kobry.
Ureusz umieszczony był na sarkofagu i miał za zadanie odstraszać intruzów zakłócających wieczny spoczynek faraona. Trzymał w szponach symbol Anch, znak wiecznego życia, uważano go też za symbol słonecznego oka boga Ra. Wizerunek Ureusza zdobił korony i diademy królewskie i boskie, występował jako amulet oraz motyw dekoracyjny fryzów architektonicznych, sprzętów, ubiorów, ozdób.
Głównym atrybutem bogini Hathor był umieszczony na jej głowie, pomiędzy rogami, dysk słoneczny ozdobiony okazałym Ureuszem. Ureusz oraz dysk słoneczny nawiązywały do jej charakteru i roli opiekunki władzy królewskiej, personifikacji nocy i Oka Słonecznego.

</doc>
<doc id="1275624" url="https://pl.wikipedia.org/wiki?curid=1275624" title="Monkey Wrench">
Monkey Wrench

Monkey Wrench – pierwszy singel amerykańskiego zespołu rockowego Foo Fighters z ich drugiego studynego albumu "The Colour and the Shape". Został wydany 28 kwietnia 1997. Utwór jest dostępny w komputerowej grze muzycznej "Guitar Hero II". Reżyserem teledysku jest Dave Grohl.
W 1999 singel zajął 48. miejsce na liście 100 Greatest Rock Tracks Ever, a w 2002 26. miejsce na liście 100 Greatest Singles of All Time według magazynu Kerrang!. W 2006 zajął także 35. miejsce na liście 1001 Best Songs Ever według magazynu Q.

</doc>
<doc id="1275625" url="https://pl.wikipedia.org/wiki?curid=1275625" title="Układ wylotowy">
Układ wylotowy



</doc>
<doc id="1275626" url="https://pl.wikipedia.org/wiki?curid=1275626" title="Układ wydechowy silnika spalinowego">
Układ wydechowy silnika spalinowego

Układ wydechowy silnika spalinowego (układ wylotowy) – zespół elementów silnika spalinowego, którego zadaniem jest odprowadzenie spalin z silnika spalinowego oraz zmniejszenie hałasu emitowanego przez silnik.
Spaliny, wytłaczane z cylindra trafiają do kolektora wydechowego, następnie są kierowane do pierwszego odcinka rury wydechowej, a następnie do tłumika, lub kilku szeregowo usytuowanych tłumików i następnie do wylotowej części rury wydechowej. W silnikach spalających benzynę bezołowiową (dziś praktycznie wszystkie benzynowe silniki samochodowe) pełni dodatkową funkcję oczyszczania spalin, które po opuszczeniu kolektora wydechowego kierowane są do katalizatora, gdzie są dopalane.
Wymagania, które powinny spełniać układy wylotowe to:
W skład układu wylotowego wchodzą:

</doc>
<doc id="1275627" url="https://pl.wikipedia.org/wiki?curid=1275627" title="Order Saksoński Pomocy przy Powodzi 2002">
Order Saksoński Pomocy przy Powodzi 2002

Order Saksoński Pomocy przy Powodzi 2002 (niem. "Sächsischen Fluthelfer-Orden 2002") – odznaczenie nadawane przez kraj związkowy RFN Saksonię.
Historia.
Order został ustanowiony 11 października 2002 przez prezesa Rady Ministrów landu Saksonia Georga Milbradta i prezesa landtagu krajowego Ericha Iltgena jako nagroda dla dziesiątków tysięcy ludzi, żołnierzy Bundeswehry, strażaków, policjantów i cywilów, którzy pomagali przy zwalczaniu skutków powodzi latem 2002 roku. Order, nadawany przez prezesa Rady Ministrów i prezesa landtagu,otrzymują wszyscy, zarówno obywatele niemieccy jak cudzoziemscy, którzy poświęcili co najmniej jeden dzień na zwalczanie skutków powodzi. Listy wniosków o nadanie odznaczenia kierowane są do saksońskiego MSW, które po zaopiniowaniu przekazuje je saksońskiej Kancelarii Państwowej. Według jej szefa Stanislawa Tillicha przewidywało się nadanie ok. 100 000 odznaczeń. Nadania nie są zakończone.
Insygnium.
Wbrew swej nazwie "Order Saksoński Pomocy przy Powodzi 2002" odznaczenie jest właściwie jednoklasowym medalem, rangę orderu nadano mu świadomie, by mógł być noszony do munduru przy oficjalnych uroczystościach. Oznaką orderu jest zatem okrągły medal z brązu, na awersie, którego widnieje "Ruciany Herb" Saksonii z napisami "Freistaat Sachsen" ("Wolny Kraj Saksonia") i "Hochwasser 2002 - Sie haben geholfen" ("Powódź 2002 - Pomógł Pan (Pani)"). Na rewersie oznaki znajduje się mapa Saksonii z zaznaczonymi wyraźnie rzekami i szczególnie krytycznymi miejscami powodzi. Order noszony jest na białej wstążce z dwiema zielonymi bordiurami, takiej samej jaką miał dawny królewsko-saski Order Zasług Cywilnych. W wypadku śmierci odznaczonego order pozostaje własnością rodziny, ale nie wolno go sprzedać.

</doc>
<doc id="1275628" url="https://pl.wikipedia.org/wiki?curid=1275628" title="Ultra High Definition Video">
Ultra High Definition Video



</doc>
<doc id="1275629" url="https://pl.wikipedia.org/wiki?curid=1275629" title="UHD">
UHD



</doc>
<doc id="1275632" url="https://pl.wikipedia.org/wiki?curid=1275632" title="Uji - rody arystokratyczne Japonii">
Uji - rody arystokratyczne Japonii



</doc>
<doc id="1275633" url="https://pl.wikipedia.org/wiki?curid=1275633" title="Klany japońskie">
Klany japońskie

Klany japońskie – grupy powiązanych ze sobą Japończyków, najczęściej poprzez pochodzenie od wspólnego przodka, rzadziej z jednej grupy zawodowej. 
Opis.
Wyodrębnienie się rodów ze wspólnot neolitycznych przypisuje się dotarciu na Wyspy Japońskie metod uprawy ryżu i idącej za tym możliwości gromadzenia i przechowywania towaru stanowiącego podstawę bogacenia się.
W epoce Kofun rody składały się z rodzin zasiedlających określone terytorium, wywodzących swoje pochodzenie od wspólnego przodka, a także czczących wspólne bóstwo rodowe ujigami. Część rodów wywodziła się z ugrupowań zawodowych zajmujących się dziedzicznie określonymi funkcjami, m.in. kapłańskimi, wróżbiarskimi, rytualnymi. Jeden z rodów – ród cesarski – posiadał supremację nad pozostałymi, które zaczęły zajmować dziedziczne pozycje na dworze cesarskim i w systemie państwowym.
W późniejszych czasach rody powstawały z wyodrębnienia gałęzi genealogicznych potomków cesarzy – w okresie Heian książętom krwi, dla których zabrakło stanowisk w aparacie administracyjnym, nadawano nazwiska i ziemię. Do najczęściej nadawanych nazwisk należały: "Taira" ("Heishi") i "Minamoto" ("Genji"). Poszczególne gałęzie rodów noszących wspólne nazwisko rozróżnia się poprzez dodanie imienia cesarza, od którego pochodzą, np. "Daigo-Genji". W języku japońskim, dla oznaczenia szlachectwa, do nazwiska rodowego wraz z partykułą dzierżawczą "no" dodawane jest słowo uji (jap. 氏) o znaczeniu: nazwisko rodowe, rodowód, np. Taira-no-uji (平氏) – ród Taira, Minamoto-no-uji (源氏) – ród Minamoto.

</doc>
<doc id="1275635" url="https://pl.wikipedia.org/wiki?curid=1275635" title="Układ w Locarno">
Układ w Locarno



</doc>
<doc id="1275637" url="https://pl.wikipedia.org/wiki?curid=1275637" title="Umowa kredytowa">
Umowa kredytowa



</doc>
<doc id="1275639" url="https://pl.wikipedia.org/wiki?curid=1275639" title="Kredyt bankowy">
Kredyt bankowy

Kredyt bankowy – kwota pieniędzy dostarczonych przez bank na określony czas i na określonych warunkach, technologia zaspokajająca potrzeby finansowe zadeklarowane przez pożyczkobiorcę. Umowa zawarta w formie pisemnej między bankiem a kredytobiorcą. W drugim przypadku pożyczka bankowa to uporządkowany zestaw powiązanych ze sobą procedur organizacyjnych, technologicznych, informacyjnych, finansowych, prawnych i innych, które stanowią integralną regulację interakcji banku z osobą jego pracowników i departamentów z klientem banku w zakresie dostarczania funduszy. Dla osób prawnych i jednostek organizacyjnych nieposiadających osobowości prawnej odbywa się to w formie pożyczek, księgowania rachunków i innych form.
Bank zobowiązuje się udostępnić określoną kwotę na określony cel oraz czas, a kredytobiorca zobowiązuje się wykorzystać kredyt zgodnie z jego przeznaczeniem oraz zwrócić pobraną kwotę wraz z należnym bankowi wynagrodzeniem w postaci prowizji i odsetek. Na podstawie tej definicji kredyt postrzegany jest jako specyficzny rodzaj stosunków zobowiązaniowych, którego wyróżniającymi cechami są: zwrotność, celowość i odpłatność.
Kredyt bankowy dzieli się na aktywny i pasywny. W pierwszym przypadku bank działa jako wierzyciel, w drugim – kredytobiorca. Bank może nawiązywać stosunki kredytowe (wydawać lub otrzymywać pożyczki) z innymi bankami i innymi organizacjami kredytowymi, w tym z bankiem centralnym, pełniąc funkcję aktywną lub pasywną, zależnie od przypadku. W tym przypadku mówimy o pożyczkach międzybankowych.
Podział kredytów bankowych.
Kredyty mogą mieć charakter kredytów odnawialnych lub nieodnawialnych. Cechą charakterystyczną kredytów odnawialnych jest, że spłaty kredytu zwiększają kwotę kredytu dostępną do wypłaty, która jest ograniczona przyznanym przez kredytodawcę limitem. Kredyty nieodnawialne to takie, które można wykorzystać tylko raz, a spłaty kapitału tych kredytów nie zwiększają kwoty kredytu dostępnej do wypłaty.
Wyróżnia się następujące typy kredytów:
Kredyt dla podmiotów gospodarczych.
Dla osób prawnych i jednostek organizacyjnych nieposiadających osobowości prawnej:
Kredyty bankowe w Polsce.
Wniosek kredytowy.
Wniosek kredytowy zawiera: kwotę kredytu, cel, okres kredytowania, terminy spłaty, informacje o zadłużeniu ogółem, w tym z tytułu innych kredytów i pożyczek, dane o sytuacji finansowej kredytobiorcy oraz proponowane formy zabezpieczenia.
Etapy realizacji umowy kredytu bankowego:
Wybrane czynniki brane pod uwagę w procesie analizy zdolności kredytowej (analizy kredytowej):
Treść umowy kredytu.
Elementy występujące w typowej umowie kredytu bankowego:
Kwota kredytu może zostać wypłacona w formie gotówkowej, pozostawiona do dyspozycji kredytobiorcy w postaci środków na jego koncie bankowym albo przekazana przez bank bezpośrednio dla dostawcy celu kredytowania.
Strony umowy kredytu.
Zgodnie z polskim prawem kredytów mogą udzielać wyłącznie banki, oddziały banków zagranicznych, oddziały instytucji kredytowych, lub inne jednostki organizacyjne uprawnione do tego na podstawie ustawy. Innym podmiotom gospodarczym podejmującym się próby oferowania czynności zarezerwowanych dla banków (tj. gromadzenia środków pieniężnych należących do innych podmiotów w celu udzielania kredytów) grozi grzywna do 10 mln PLN lub kara pozbawienia wolności do lat pięciu.
Stroną dominującą w stosunku kredytowym jest podmiot udzielający kredytu, który określa warunki kredytu i jest uprawniony do kontroli jego wykorzystania oraz uzależnia przyznanie kredytu od zdolności kredytowej (albo posiadania odpowiedniego zabezpieczenia kredytu i posiadania wiarygodnego programu naprawczego, którego realizacja zapewni uzyskanie zdolności kredytowej w określonym czasie), przy czym nie jest zobowiązany do udzielenia kredytu, nawet jeżeli osoba ubiegająca się o kredyt ją posiada.

</doc>
<doc id="1275641" url="https://pl.wikipedia.org/wiki?curid=1275641" title="Śląsk Wrocław (piłka nożna)">
Śląsk Wrocław (piłka nożna)

Śląsk Wrocław – polski klub piłkarski z siedzibą we Wrocławiu, występujący w Ekstraklasie. Dwukrotny mistrz Polski (1977, 2012), trzykrotny wicemistrz Polski (1978, 1982, 2011), dwukrotny zdobywca Pucharu Polski (1976, 1987), dwukrotny zdobywca Superpucharu Polski (1987, 2012) oraz zdobywca Pucharu Ekstraklasy (2009).
Historia.
Początki.
W 1946 roku z Przemyśla do Wrocławia zostaje przeniesiona Oficerska Szkoła Saperów. Przy niej, 18 marca 1946 roku na zebraniu założycielskim zostaje powołany do życia Klub Sportowy Pionier (pochodzenie nazwy: Pionierzy Wrocławia, Pionier (wojsko)). Zostają założone sekcje piłki nożnej, hokeja, boksu i wioślarstwa. Pionier Wrocław występy rozpoczął od B-klasy dolnośląskiej. Sezon 1946/47 zakończył na pierwszym miejscu i awansował do A-klasy. W 1947 roku z Krakowa do Wrocławia przeniosła się Oficerska Szkoła Piechoty Nr 1. (szkoła ta powstała w czerwcu 1943 roku w Riazaniu w ZSRR jako Dywizyjna Szkoła Podchorążych, a w roku 1945 została przeniesiona do Krakowa). Przy szkole powstał Klub Sportowy Podchorążak. Data powstania klubu nie jest znana, na pewno funkcjonował on już w Krakowie. W roku 1947 Pionier i Podchorążak połączyły się (dokładna data tego połączenia nie jest znana). Dlatego też rok 1947 został oficjalnie uznany za datę powstania obecnego WKS Śląsk Wrocław, jednak biorąc pod uwagę, iż po połączeniu klub występował w A-klasie dolnośląskiej, do której wywalczył awans sezon wcześniej jako Pionier Wrocław, to za datę powstania klubu należałoby uznać 18 marca 1946 roku.
Lata 1947–1956.
W sezonie 1947/48 rozgrywki w A-klasie dolnośląskiej Pionier zakończył na 6. miejscu. Sezon 1948/49 w A-klasie dolnośląskiej wrocławski zespół rozpoczął jako Pionier, ale w kwietniu 1949 zmienił nazwę na Legia Wrocław. Rozgrywki zakończył ponownie na 6. miejscu. W sezonie 1949/50 zespół nadal występował w A-klasie. Na koniec rundy jesiennej w grudniu 1950 CWKS Wrocław był na 3. miejscu w A-klasie dolnośląskiej. Do rundy wiosennej nie przystąpił, gdyż w styczniu 1951 roku II ligę powiększono do czterech grup (32 drużyny) i wrocławski zespół dzięki temu, już pod nazwą OWKS, wystartował w drugiej lidze. Pierwsza i druga liga polska grały wówczas systemem wiosna-jesień. OWKS w debiucie w 2 lidze w 14 meczach zdobył tylko 4 punkty, zajmując ostatnie, 8. miejsce w swojej grupie i spadł do zreformowanej klasy wojewódzkiej, czyli dawnej A-klasy. W sezonie 1952 w klasie wojewódzkiej OWKS wygrał swoją grupę, a w dwumeczu o zwycięstwo w całych rozgrywkach pokonał Spójnię Lubań Śląski i został Mistrzem Dolnego Śląska. W 1952 roku wprowadzono nowy system o awans lub spadek z II ligi. Drużyna II ligowa bez względu na zajęte miejsce po zakończeniu rozgrywek mistrzowskich rozgrywała dwa spotkania barażowe z mistrzem swojego okręgu: 16 listopada 1952 OWKS Wrocław (mistrz Dolnego Śląska) – Pafawag Stal Wrocław (drużyna II-ligowa) 3:1 (dwie bramki Lizurka i jedna Kajdasza dla Śląska, dla Pafawagu Majewski). 23 listopada 1952 Pafawag Stal Wrocław – OWKS Wrocław 0:1 (bramka samobójcza). Mimo tych zwycięstw z Pafawagiem, OWKS Wrocław nie uzyskał awansu do II ligi, ponieważ postanowiono od następnego sezonu 1953 znacznie ją zmniejszyć. Okrojono ją z 40 do 14 drużyn, w związku z czym 26 zespołów II ligowych musiało przejść do nowo powstałej III ligi piłkarskiej. Dla OWKS w nowej drugiej lidze zabrakło więc miejsca. „Przecież wojskowi wyeliminowali Pafawag” protestowali wrocławscy działacze, w Warszawie mówiono „mamy reorganizację”. W sezonie 1953 OWKS wystąpił więc w trzeciej lidze – zwanej ligą międzywojewódzką (wrocławsko-opolską) i zajął ostatecznie trzecie miejsce. W roku 1954 w związku z reorganizacją w sporcie wojskowym drużyna piłkarska OWKS nie została zgłoszona do rozgrywek ligowych. Rok później OWKS ponownie rozegrał sezon w 3 lidze wrocławsko-opolskiej zajmując czwarte miejsce. Przełomowym okazał się sezon 1956. CWKS Wrocław zajął pierwsze miejsce w 3 lidze wrocławsko-opolskiej co upoważniało do gry w turnieju barażowym o awans do drugiej ligi. CWKS Wrocław turniej wygrał i uzyskał awans.
Lata 1957–1964.
W trakcie sezonu 1957 w 2 lidze klub zmienia nazwę na Śląsk Wrocław. Sezon okazał się dobry i Wrocławianie kończą tuż za miejscem premiowanym awansem do I ligi, które zajęła Polonia Bydgoszcz. Śląsk dysponował najlepszą obroną na zapleczu I ligi (tak północnej w której grał, jak i południowej). W kolejnym sezonie w II lidze Wojskowi również walczyli o awans. Zadanie było o tyle trudne, iż za rywali mieli stabilne zespoły, z przeszłością pierwszoligową – Pogoń Szczecin i Lecha Poznań. Nie udało się wyprzedzić Portowców i Śląsk został wicemistrzem grupy, tak jak rok wcześniej. Wrocławianie strzelili wówczas najwięcej bramek w całej lidze – 56 bramek, m.in. zwyciężyli w meczu z Wartą Poznań 8:0. Sezon 1959 okazał się nieco słabszy, WKS zajął 4 miejsce. Sezon 1960 również zakończył się dla Śląska w środku tabeli, mimo iż o awans było łatwiej – awansowały po 2 najlepsze drużyny z każdej grupy. 1961 rok był kolejnym z rzędu przeciętnym dla Wrocławian, w którym dobre występy przeplatali słabymi. Efektem było dopiero ósme miejsce w połączonej 2 lidze. W Pucharze Polski zdarzyła się niespodziewana porażka z Górnikiem Świętochłowice 2:3. w 1962 roku wrócono do dwóch grup 2 ligi, tym razem pomniejszonych, ze względu na konieczność rozegrania krótkiego sezonu związanego z przejściem na format rozgrywek jesienno-wiosenny od następnego sezonu, rozpoczynającego się w drugiej połowie tego roku. Śląsk zajął 3 miejsce, co było małym progresem. Awansowała Pogoń Szczecin. Pierwszy sezon w systemie jesień-wiosna 1962/63 okazał się równie średni co poprzednie. Drużyna grała w kratkę co zaowocowało 6 miejscem. Sezon 1963/64 okazał się historycznym dla wrocławskiego klubu. W pięknym stylu Śląsk po raz pierwszy w historii, awansował do najwyższej ligi w Polsce. Na 30 spotkań WKS przegrał tylko 3, a aż 19 meczów wygrał. Klub zdobył 46 punktów. 7 więcej niż 3 drużyna (za zwycięstwo przyznawano 2 pkt.). Wiele dała dobra formacja defensywna – 14 bramek straconych, prawie dwukrotnie mniej niż kolejny na tej liście Zawisza Bydgoszcz.
Lata 1965–1973.
Wrocław, jako jedno z największych miast w Polsce długo musiało czekać na drużynę w najwyższej klasie rozgrywkowej, bo aż dwie dekady. Historyczny, pierwszy mecz z Szombierkami Bytom zakończył się porażką 0:3. Pierwszą bramkę w ekstraklasie zdobył Joachim Stachuła, w meczu z Gwardią Warszawa, pierwszym zwycięskim w ekstraklasie (2:1). Pierwsze lata gry wśród najlepszych Wrocławianie kończyli w środku tabeli, lub trochę niżej. W 1969 roku nastąpił pierwszy spadek do 2 ligi. Celem był powrót do 1 ligi. WKS (poza rokiem 1971, gdy niespodziewanie trafiła się groźba spadku do 3 ligi) plasował się w czołówce 2 ligi, w 1973 roku powracając na 20 lat do ekstraklasy.
Lata 1974–1982.
Druga połowa lat siedemdziesiątych i początek lat osiemdziesiątych uznawane są do dziś za najlepszy okres w historii klubu. Sukcesy zarówno w lidze, w Pucharze Polski, rekordowa publiczność, dobre drużyny młodzieżowe oraz udane spotkania w europejskich pucharach. Aż pięciokrotnie Śląsk kończył w tym czasie rozgrywki ligowe na podium, w 1977 roku zdobywając pierwszy raz mistrzostwo Polski.
Skład w sezonie mistrzowskim 1976/1977: Tadeusz Pawłowski, Mieczysław Kopycki, Władysław Żmuda, Janusz Sybis, Zygmunt Kalinowski, Józef Kwiatkowski, Jan Erlich, Zygmunt Garłowski, Henryk Kowalczyk, Mieczysław Olesiak, Marian Balcerzak, Roman Faber, Krzysztof Karpiński, Zdzisław Rybotycki, Jacek Wiśniewski, Jacek Nocko, Ireneusz Garłowski, Jerzy Szymonowicz, Mirosław Mitka, Tadeusz Nowakowski, trener Władysław Żmuda, II trener Józef Majdura.
Lata 1983–1992.
Okres ten, jest czasem ostatnich poważniejszych sukcesów klubu, przed długotrwałym kryzysem w jaki niebawem popadł. W sezonie 1982/83 z klubu za granicę odszedł Tadeusz Pawłowski. W lidze klub radził sobie dość przeciętnie – dopiero 6 pozycja na koniec sezonu. Lepiej Śląsk sobie radził w Europie. Dwumecz z Dynamem Moskwa wygrał w dramatycznych okolicznościach. W następnej rundzie jednak wrocławianie dwukrotnie przegrali z Servette FC i odpadli z Pucharu UEFA. Kolejny sezon również był dość przeciętny, Wojskowi zajęli 8 pozycję. W sezonie 1985 klub omal nie spadł do 2 ligi. Sezon skończył na ostatniej bezpiecznej pozycji w tabeli, wyprzedzając Radomiaka jedynie lepszym bilansem bramkowym. Po słabszym roku klub powrócił do środka tabeli, plasując się na 7 miejscu. W sezonie 1986/1987 z dobrej strony na MŚ 1986 w Meksyku zaprezentował się Ryszard Tarasiewicz, co przełożyło się również na postawę w lidze. Miejsce tuż za podium w lidze oraz drugi w historii Puchar Polski, po zwycięstwie z GKS-em Katowice. Sezon 1987/88 zaczął się od Superpucharu Polski w Białymstoku, gdzie WKS pokonał Mistrza Polski Górnika Zabrze 2:0. W Pucharze Zdobywców Pucharów Śląsk trafił na Real Sociedad. W Hiszpanii skończyło się bezbramkowym remisem, we Wrocławiu przy 40 tys. widzów klub odpadł z pucharów po porażce 0:2. Śląsk sezon skończył na 6 miejscu. Lata 89–92 kończyły się w środku tabeli, za granicę wyjechał Ryszard Tarasiewicz, klub grał coraz słabiej.
Lata 1993–2000.
Po przemianach ustrojowych w 1989 roku sytuacja klubu pogorszyła się. Klub był sporym obciążeniem dla resortu wojskowego. Sezon 1992-93 klub skończył na 16 miejscu ponosząc aż 20 porażek w sezonie. Całkiem dobrze radził sobie jednak w Pucharze Polski dochodząc do półfinału, przegrywając dopiero z Ruchem Chorzów.
Po spadku do drugiej ligi Śląsk zajął tam 5 miejsce, podczas gdy premiowane awansem były 2 pierwsze lokaty.
W sezonie 1994/95 przyszedł awans. Śląsk wygrał grupę zachodnią wyprzedzając m.in. Wisłę Kraków i Amikę Wronki. Po drodze do 1 ligi Śląsk gromił 6:0 Arkę, Ślęzę, Pogoń Oleśnica czy Lechię 5:0.
W ekstraklasie uzyskał tyle samo punktów co degradowana Pogoń Szczecin i zajął ostatnie bezpieczne miejsce w lidze. Frekwencja była spora sięgając 10–11 tys. w spotkaniach z Legią i Widzewem.
Sezon 1996-97 okazał się nieudany. Klub nie dokończył rozgrywek, ostatnie 3 spotkania oddając walkowerem. Przegrane aż w 25 spotkaniach, przedostatnie miejsce, ledwie 24 punkty, bilans bramkowy 24-65 i spadek do 2 ligi.
Sezon 1997-98 klub rozpoczął w 2 lidze. Do grudnia 1997 sekcja piłki nożnej była częścią wielosekcyjnego Wojskowego Klubu Sportowego Śląsk Wrocław. W związku ze zmianami organizacyjnymi w wojsku sekcja oddzieliła się zakładając 12 grudnia 1997, Sportową Spółkę Akcyjną. W związku z tym w nazwie doszło do drobnej korekty. Wyraz „Wojskowy” zamieniono na „Wrocławski”. WKS zakończył sezon na dość wysokim 3 miejscu z 56 punktami. Awansował Ruch Radzionków z 12 punktami więcej.
W sezonie 1998-99 na zapleczu ekstraklasy klub ponownie wywalczył 3 miejsce w grupie zachodniej. Tym razem zabrakło ledwie 3 punktów do awansu.
Celem na sezon 1999/2000 był awans. Do gry po połączeniu wschodniej i zachodniej grupy przystąpiły aż 24 drużyny. Śląsk wywalczył kolejny już awans zdobywając ponad 100 punktów i 91 bramek, przez większą część rozgrywek przewodząc w tabeli.
W ekstraklasie, choć Śląsk dokonał wzmocnień m.in. wyróżniającym się w 2 lidze Sławomirem Nazarukiem czy Piotrem Włodarczykiem, to zajął dopiero 11 pozycję, przez większość sezonu balansując tuż nad strefą spadkową.
Lata 2001–2007.
W sezonie 2001/2002 Śląsk występował w I lidze (Ekstraklasie), gdzie w jednej z dwóch 8-zespołowych grup zajął 5 miejsce. W grupie spadkowej Wrocławianie zajęli dopiero przedostatnie, siódme miejsce i zostali relegowani do II ligi.
W sezonie 2002/2003 klub z Wrocławia miał walczyć o powrót do I ligi. Zapowiadał to pierwszy mecz w którym rozgromiony 4:0 został Ruch Radzionków również przymierzany do awansu. Zespół jednak zawodził, zwłaszcza na wyjazdach prezentując marną grę (1 zwycięstwo) i zajął 15, spadkowe miejsce w II lidze i spadł po 47 latach do III ligi. Trenerem był wówczas Marian Putyra.
W sezonie 2003/2004 WKS zajął drugie miejsce, za Zagłębiem Sosnowiec. Mecz w Sosnowcu między dwoma ważnymi dla polskiej piłki ośrodkami zgromadził na trybunach ponad 10 tys. kibiców, co było wynikiem rzadko spotykanym wówczas nawet w ekstraklasie. Śląsk wystąpił w barażach o awans do II ligi. Zremisował u siebie 0:0 z Arką Gdynia i przegrał na wyjeździe 2:1. Jak się później okazało wynik ustalony był już przed dwumeczem – (Afera korupcyjna w polskiej piłce nożnej). Klub wobec rosnących długów i słabych wyników stanął na krawędzi upadku.
W sezonie 2004/2005 zespół nękany długami postanowił spróbować raz jeszcze awansować do 2 ligi. Kluczowa być może dla losów klubu była porażka 1:2 z TOR-em Dobrzeń Wielki we Wrocławiu. Po tym spotkaniu zespół został objęty przez Ryszarda Tarasiewicza. Klub zaliczył niebawem serię 9 zwycięstw z rzędu i zajął pierwsze miejsce w III lidze awansując na zaplecze Ekstraklasy.
W sezonie 2005/2006 Śląsk radził sobie dobrze, wygrał dwukrotnie z Widzewem Łódź, który skończył sezon na pierwszym miejscu. Śląsk zajął 4. miejsce w II lidze z taką samą ilością punktów jak Jagiellonia Białystok, która została sklasyfikowana na miejscu 3, które premiowane było meczami barażowymi o ekstraklasę. O kolejności zadecydowały dopiero bramki zdobyte na wyjeździe przez Jagiellonię Białystok w bezpośrednich meczach (0:2, 4:2).
w sezonie 2006/2007 Śląsk widziany był w gronie faworytów, jednak na skutek konfliktu z właścicielem, zespół opuścił trener Ryszard Tarasiewicz. Drużynę objął Luboš Kubík. "Wojskowi" radzili sobie jednak słabo, zwłaszcza w rundzie jesiennej balansując na krawędzi spadku do 3 ligi. Na wiosnę klub wsparty kilkoma nowymi graczami miał włączyć się do walki o awans u steru z nowym trenerem Janem Żurkiem. WKS zajął 9 miejsce w II lidze.
Lata 2007–2013.
18 kwietnia 2007 w Cardiff została podjęta decyzja, że organizatorem Euro 2012 będzie Polska i Ukraina. Wrocław został zaproponowany jako jedno z miast do organizacji turnieju. Prezydent Wrocławia, Rafał Dutkiewicz, po dwukrotnym fiasku starań o Expo dostrzegł szansę na zrealizowanie ambicji miasta jako organizatora dużej międzynarodowej imprezy. Rozpoczęła się więc „operacja Euro 2012”. Doświadczenia poprzednich organizatorów dużych imprez piłkarskich wskazywały, że zbudowanie odpowiedniej infrastruktury z przeznaczeniem wyłączenie na same Mistrzostwa Europy jest pozbawione sensu ekonomicznego. Dlatego prócz planów inwestycyjnych związanych bezpośrednio z przygotowaniem miasta do organizacji Euro, rozpoczęto też prace mające na celu zagospodarowanie planowanego Stadionu Miejskiego oraz okolic także po imprezie. W tym celu miasto zaplanowało wykupienie akcji Śląska Wrocław od prywatnych właścicieli, dofinansowanie spółki, uczynienie jej „gospodarzem” budowanego stadionu oraz w dalszej perspektywie znalezienie prywatnego współwłaściciela i inwestora.
Śląsk Wrocław został skomunalizowany przez miasto. Zaczęto także szukać klubowi sponsorów, głównie wśród instytucji państwowych. Sponsorem głównym został koncern EnergiaPro, państwowy monopolista na rynku energetycznym. Sponsorem tytularnym został Wrocław 2012, spółka celowa, powołana 3 grudnia 2007 przez Miasto Wrocław do realizacji budowy Stadionu Miejskiego. Pracownicy Śląska zostali de facto pracownikami miasta, a zakupy klubu zaczęły podlegać wymaganiom ustawy o zamówieniach publicznych.
Operacje te wywołały szereg kontrowersji zarówno wśród społeczności kibicowskich, jak i mieszkańców Wrocławia. Kibice innych klubów zarzucili Śląskowi oraz Lechii Gdańsk, że dzięki patronatowi politycznemu i pieniądzom podatników awansowały do elity polskiej piłki nożnej. Władze Wrocławia, zdając sobie sprawę z tego typu kontrowersji, postanowiły ograniczyć finansowanie innych gałęzi sportu w mieście (w tym innych sekcji Śląska Wrocław – koszykówki i piłki ręcznej), jak również zrównoważyć finanse piłkarskiego Śląska poprzez znalezienie prywatnego, większościowego współwłaściciela klubu i stopniowe wycofywanie się z finansowania jego wydatków.
W sezonie 2007/2008 Śląsk po dobrej grze awansował do Ekstraklasy zajmując drugie, premiowane bezpośrednim awansem, miejsce w II lidze, choć miał bardzo słaby start na wiosnę – 3 porażki, przez które sytuacja w tabeli stała się nieco gorsza, a także remis z Odrą Opole. Jednak po nim nastąpiły 3 wygrane z rzędu i wywalczono awans. W trakcie sezonu Śląsk pokonał Motor Lublin aż 10:1. W trakcie tego sezonu trwały negocjacje miasta Wrocław (właściciela Śląska) z biznesmenem Zbigniewem Drzymałą dotyczące fuzji Śląska z Groclinem Grodzisk Wielkopolski. Śląsk miał w następnym sezonie grać w najwyższej klasie rozgrywkowej na licencji klubu z Grodziska. Pomysł spotkał się z dużą dezaprobatą wrocławskiego środowiska kibicowskiego. Zbigniew Drzymała po spotkaniu z kibicami, zgodził się zrezygnować z miejsca w Pucharze UEFA, które jego drużyna wywalczyła w poprzednim sezonie (zamiast Groclinu lub Śląska wystąpił w nich Lech Poznań). Kibice Śląska wymogli także, że klub ma zostać zgłoszony do rozgrywek ligowych na licencji Śląska oraz że spółka funkcjonować będzie nadal na podstawie dotychczasowego KRS. Fuzja ostatecznie jednak z różnych przyczyn nie doszła do skutku.
W sezonie 2008/2009 Śląsk wzmocniony Sebastianem Milą po rundzie jesiennej (8 zwycięstw, 6 remisów, 3 porażki) zajmował 6. miejsce w Ekstraklasie i utrzymał je do końca rozgrywek. Choć szóste miejsce nie było premiowane awansem do europejskich pucharów, powszechna była opinia, że taka lokata to sukces jak na beniaminka. W Pucharze Polski Śląsk odpadł w I rundzie (1/32 finału), po przegranym 1:0 wyjazdowym meczu z Nielbą Wągrowiec. Śląsk Wrocław zdobył Puchar Ekstraklasy, wygrywając 1:0 mecz finałowy z Odrą Wodzisław Śląski. Mecz odbył się w Wodzisławiu Śląskim. Jedyną bramkę w tym spotkaniu strzelił Krzysztof Ulatowski. Mecz obejrzało 6200 kibiców. Było to pierwsze trofeum od 22 lat.
8 kwietnia 2009 we wrocławskim Ratuszu Prezydent Wrocławia w imieniu miasta podpisał umowę z Zygmuntem Solorzem-Żakiem, na mocy której jedna z jego spółek (Bithell Holdings Limited) została większościowym udziałowcem piłkarskiego Śląska.
Sezon 2009/2010 miał 2 oblicza. Po nie najgorszej postawie jesienią, nadeszła bardzo słaba wiosna, pod koniec której Śląsk zagrożony był nawet spadkiem. Utrzymanie zapewnił sobie w przedostatniej kolejce, wygrywając 4:2 na wyjeździe z Odrą Wodzisław Śląski, która również broniła się przed spadkiem. Mecze z Odrą i Arką (ostatnia kolejka, wygrana Śląska 2:1), były jedynymi meczami wygranymi wiosną przez drużynę z Wrocławia. Ostatecznie Śląsk zajął 9 miejsce w Ekstraklasie. Słaba gra zespołu odbiła się na frekwencji przy Oporowskiej, która wyniosła w sezonie 2009/2010 średnio zaledwie około 6000 osób na mecz. Najlepszym strzelcem zespołu okazał się Serb Vuk Sotirović, który zdobył 9 goli w lidze. Bardzo słaba gra na wiosnę przełożyła się na trenera, którego pozycja zaczęła słabnąć. W Pucharze Polski Śląsk odpadł w 1/16 finału. Po remisie 1:1 w meczu wyjazdowym z Dolcanem Ząbki o wygranej Dolcanu zadecydowały rzuty karne (5:4).
Najistotniejszą zmianą w czasie trwania sezonu 2010/11 była zmiana trenera. Po czterech porażkach z rzędu, po szóstej kolejce zawieszony został Ryszard Tarasiewicz. W siódmej kolejce drużynę poprowadził jego dotychczasowy asystent Paweł Barylski. Drużyna po tym meczu zajmowała przedostatnie miejsce w tabeli. 27 września 2010 trenerem został Orest Lenczyk, który prowadził klub od ósmej kolejki. Na półmetku rozgrywek Śląsk zajmował 9 miejsce. Nowy trener na tyle odmienił oblicze Śląska, iż z zespołu walczącego o utrzymanie, uczynił drużynę walczącą o awans do europejskich pucharów, która zaliczyła passę 14 spotkań bez porażki w Ekstraklasie. Ostatecznie, po wysokim zwycięstwie 5:0 nad Arką Gdynia w ostatnim decydującym meczu sezonu, Śląsk zdobył wicemistrzostwo Polski i po 24 latach ponownie zagrał w europejskich pucharach. W Pucharze Polski Śląsk w 1/16 (ostatni mecz pod wodzą Tarasiewicza) pokonał 1:0 na wyjeździe Świt Nowy Dwór Mazowiecki i odpadł w 1/8 przegrywając 1:2 na własnym boisku z Legią Warszawa.
Sezon 2011/2012 Śląsk rozpoczął od dwumeczu z Dundee United F.C. w ramach II rundy eliminacji do Ligi Europy. Po wyrównanych pojedynkach, dzięki wyjazdowym bramkom awansował WKS. Warto wspomnieć o rekordowym wyjeździe do Dundee 4500 fanów Śląska. W następnej rundzie, mimo znacznej przewagi, dopiero po karnych wrocławianie mogli cieszyć się zwycięstwem nad Łokomotiwem Sofia. W rundzie decydującej o awansie do fazy grupowej WKS został pokonany przez Rapid Bukareszt. Najważniejszym wydarzeniem w trakcie tego sezonu były przenosiny na nowy stadion. W rozgrywkach ekstraklasy na półmetku klub zajął w dobrym stylu 1 miejsce. Wiosną było już nieco gorzej, zwłaszcza na starcie, gdzie porażki z Legią i Koroną mogły mieć spore znaczenie pod koniec sezonu. Z biegiem czasu klub grał coraz lepiej i wygrywając 3 ostatnie spotkania w sezonie zapewnił sobie drugi w historii tytuł mistrza Polski. W Pucharze Polski po wyjazdowych zwycięstwach z Okocimskim Brzesko i Podbeskidziem Bielsko-Biała awansował do ćwierćfinału, po raz pierwszy od 1993 roku, przegrał jednak w dwumeczu z Arką Gdynia.
12 lipca 2012 Śląsk pokonał Legię Warszawa w meczu o Superpuchar Polski zdobywając to trofeum po raz drugi w historii.
Sezon 2012/2013 drużyna zaczęła bardzo słabo. w ramach II rundy eliminacji do Ligi Mistrzów co prawda przeszli FK Budućnost Podgorica, ale już w następnej rundzie odpadli z mistrzem Szwecji Helsingborgs IF, przegrywając u siebie 0-3 i w Szwecji 1-3. Śląsk kontynuował jednak grę w europejskich rozgrywkach w IV rundzie Ligi Europy, w której zmierzył się z niemieckim Hannover 96. Pierwszy mecz we Wrocławiu przegrał 3:5, a na wyjeździe uległ 1:5. Po tej porażce, w dniu 31 sierpnia, klub rozwiązał kontrakt z dotychczasowym trenerem Orestem Lenczykiem. W 3 kolejce ekstraklasy zespół prowadził Paweł Barylski. 3 września nowym trenerem Śląska został Czech Stanislav Levý. Drużyna grała „w kratkę”. Dobre występy, jak m.in. wygrane 3:0 z Lechem, Wisłą, Pogonią i Jagiellonią czy dwukrotne zwycięstwo 1:0 z Legią, przeplatała kompromitującymi, jak 0:4 z Zagłębiem, 0:1 z GKS-em Bełchatów czy 0:5 z Legią. Nierówna forma wystarczyła jednak do tego, by znaleźć się w finale Pucharu Polski (który Śląsk nieznacznie przegrał) i wywalczyć brązowe medale Mistrzostw Polski, 3. raz z rzędu kończąc rozgrywki na podium i wywalczając awans do europejskich Pucharów.
22 listopada 2013 miasto Wrocław odkupiło 51% akcji WKS-u od cypryjskiej spółki Zygmunta Solorza i zostało tym samym 100-procentowym właścicielem klubu.
Lata 2014–.
8 stycznia 2014 miasto Wrocław sprzedało trzy pakiety akcji klubu (każdy po 16,88%) trzem wrocławskim firmom: Hasco-Lek, PB Inter System i Supra Invest. Każda firma za pakiet akcji zapłaciła po 1,262 mln złotych. 23 lutego 2014 po porażce na własnym boisku z Ruchem Chorzów rozwiązano kontrakt z trenerem Stanislavem Levým. Nowym trenerem Śląska został Tadeusz Pawłowski. Sezon 2013/14 zespół z Wrocławia zakończył na 9. pozycji, wygrywając „grupę spadkową”. Średnia frekwencja wyniosła 10 486 widzów na jedno spotkanie.
Wraz z rozpoczynającym się sezonem 2014/2015 nowym sponsorem technicznym klubu został Adidas. Przez poprzednie lata zespół był ubierany przez Pumę. 4 sierpnia 2014 jednym ze sponsorów klubu została marka Tyskie. Umowa została podpisana na okres trzech lat. Śląsk zakończył sezon na 4. miejscu i zakwalifikował się do eliminacji Ligi Europy. Średnia frekwencja wyniosła 10 963 widzów i była piątą w ekstraklasie.
Sezon 2015/2016 rozpoczął się od ogłoszenia przez miasto przetargu na akcje klubu. 29 czerwca 2015 miasto ogłosiło iż jest gotowe na sprzedaż 43,42% akcji z posiadanych 49,36%. 2 lipca 2015 Śląsk zainaugurował sezon meczem wyjazdowym ze słoweńskim NK Celje w ramach pierwszej rundy Ligi Europy. W grudniu 2015 trenerem został Romuald Szukiełowicz. 18 stycznia 2016 dyrektorem sportowym klubu został Wojciech Błoński. 9 marca 2016 trenerem został Mariusz Rumak.
5 maja 2016 miasto zamieniło sześciomilionowy dług współwłaścicieli na akcje stając się tym samym właścicielem 54,46% akcji, dodatkowo firma Tekton, której prezesem jest Ilias Filippidis odkupiła pakiet akcji Inter-Systemu. Średnia frekwencja w sezonie 2015/2016 wyniosła 8616 widzów.
19 grudnia 2016 rozwiązano kontrakt z trenerem Mariuszem Rumakiem, natomiast nowym szkoleniowcem został Jan Urban. Średnia frekwencja w sezonie 2016/2017 wyniosła 9089 widzów.
6 lipca 2017 Rada Miejska Wrocławia przegłosowała sprzedaż 54,46% akcji spółce Wratislavia-Biodiesel, której głównym udziałowcem jest Grzegorz Ślak, transakcja jednak do dnia dzisiejszego nie doszła do skutku. 11 lipca ogłoszono iż spółka Payne Oakland Corporation, której właścicielem jest Amerykanin Dean Johnson ma zamiar odkupić od Wrocławskiego Konsorcjum Sportowego (Hasco-Lek S.A., Supra Invest S.A., Tekton Sp. z o.o. miały po 15,18% akcji) pakiet 45,54% akcji WKS Śląsk Wrocław SA. Do transakcji jednak nie doszło.
8 stycznia 2018 Rada Nadzorcza WKS Śląsk Wrocław SA odwołała ze stanowiska prezesa Michała Bobowca, a na jego miejsce powołany został Marcin Przychodny. 19 lutego nowym trenerem został Tadeusz Pawłowski, z którym podpisano umowę na 2,5 roku. Tego samego dnia na stanowisku dyrektora sportowego Dariusz Sztylka zastąpił Adama Matyska.
Przed sezonem 2018/2019 klub przedłużył umowę na kolejne 4 sezony z firmą Adidas.
W kwietniu 2021 z Oporowskiej 62 do biur w trybunie C Stadionu Wrocław przeniesiono siedzibę administracyjną klubu. 
Przed sezonem 2021/2022 sponsorem głównym klubu została firma LV BET Zakłady Bukmacherskie. Umowa została podpisana do końca sezonu 2024/2025.
Udział w polskich rozgrywkach.
Sezon 2021/2022 to 43. sezon Śląska Wrocław w najwyższej klasie rozgrywkowej.
Dwa razy zdobył mistrzostwo, trzy razy wicemistrzostwo i trzy razy zajął trzecie miejsce.
Śląsk aktualnie zajmuje 8. miejsce w tabeli wszech czasów Ekstraklasy mając następujący bilans (stan na 8 lipca 2021):
Poszczególne sezony.
M – mistrzostwo, WM – wicemistrzostwo, PP – Puchar Polski, PL – Puchar Ligi, SPP – Superpuchar Polski, S – Spadek, A – Awans.
Osiągnięcia.
43 sezony Śląsk spędził w Ekstraklasie.
22 sezony Śląsk spędził na zapleczu Ekstraklasy.
Puchar Polski.
Śląsk Wrocław był finalistą Pucharu Polski trzykrotnie: dwa razy zwyciężał i raz przegrał. W sezonie 1975/1976 pokonał w finale Stal Mielec 2:0 po bramkach Erlicha i Garłowskiego. W sezonie 1986/1987 po remisie 0:0 Śląsk wygrał z GKS Katowice w rzutach karnych 4:3, na stadionie Odry Opole. W sezonie 2012/2013 Śląsk przegrał w dwumeczu z Legią Warszawa (0:2 i 1:0)
W sezonie 1992/1993 Śląsk doszedł do półfinału Pucharu Polski. Zremisował z Ruchem II Chorzów 1:1 i przegrał 1:4. Rezerwy Ruchu, były wtedy rezerwami tylko z nazwy. Ponieważ pierwszą drużynę wcześniej wyeliminował Widzew Łódź, do protokołu sędziowskiego wpisywany był trener Ksawery Bibrzycki, a faktycznie zespołem kierował pierwszy trener Ruchu Edward Lorens i wystawiany był najsilniejszy skład.
Puchar Ligi.
Śląsk Wrocław wystąpił w Pucharze Ligi pięciokrotnie (licząc nieoficjalne rozgrywki z sezonu 1977/1978).
Puchar Ekstraklasy wywalczył raz, w sezonie 2008/2009, pokonując w finale Odrę Wodzisław Śląski 1:0 na jej boisku.
Superpuchar Polski.
Piłkarze Śląska jak do tej pory dwa razy zagrali w meczu o superpuchar za każdym razem zdobywając to trofeum. Po raz pierwszy wrocławianie zagrali w meczu o superpuchar jako zdobywcy Pucharu Polski w roku 1987. W meczu rozegranym na Stadionie Miejskim w Białymstoku pokonali drużynę mistrza Polski Górnika Zabrze 2:0. Po raz drugi Śląsk miał możliwość zagrania o superpuchar w roku 2012 po zdobyciu tytułu mistrzowskiego, rywalem była drużyna zdobywcy Pucharu Polski – Legii Warszawa. W rozegranym 12 sierpnia 2012 r. na Stadionie Wojska Polskiego meczu padł remis 1:1, ponieważ nie przeprowadzono dogrywki o zdobyciu superpucharu zadecydowały rzuty karne, w których lepsi byli wrocławianie.
Drużyny młodzieżowe Śląska Wrocław.
Juniorzy starsi (U-19):
W sezonie 2008/2009 w rozgrywkach Młodej Ekstraklasy Śląsk zajął 6 miejsce. Indywidualny sukces osiągnął Kamil Biliński, który strzelił 21 bramek w tych rozgrywkach i został królem strzelców.
W sezonach 2011/2012 i 2012/2013 w rozgrywkach Młodej Ekstraklasy Śląsk zajął 3 miejsce.
Stadiony.
Śląsk począwszy od meczu z Lechią Gdańsk (1:0) 28 października 2011 korzysta ze Stadionu Miejskiego o pojemności 45 105 miejsc. Obiekt położony jest przy Alei Śląskiej na osiedlu Pilczyce, w zachodniej części miasta. Stadion, będący areną zmagań Mistrzostw Europy w Piłce Nożnej w 2012 dysponuje jednopoziomowymi trybunami oraz podgrzewaną murawą. Spełnia wszelkie wymogi obiektu najwyższej, czyli czwartej kategorii UEFA.
Najzagorzalsi fani Śląska zasiadają w tzw. "Młynie" na trybunie północnej (trybuna B) za bramką.
Śląsk do października 2011 korzystał ze stadionu znajdującego się przy ul. Oporowskiej 62. Po przeprowadzce na nowy stadion, Stadion Oporowska pełni funkcję bazy treningowej dla pierwszej drużyny. Ostatnim meczem Ekstraklasy na tym stadionie było spotkanie z Podbeskidziem Bielsko-Biała (1:0) 22 października 2011.
Ze względu na wygaśnięcie tymczasowego pozwolenia na użytkowanie Stadionu Miejskiego i przedłużające się procedury wydania pozwolenia bezterminowego, 7 kwietnia 2012 Śląsk ponownie rozegrał mecz na stadionie przy Oporowskiej.
W przeszłości Śląsk rozgrywał również swoje mecze na Stadionie Olimpijskim.
Kibice.
Kibice Śląska przyjaźnią się z kibicami:
Kibice Śląska powołali 16 października 2008 r. Stowarzyszenie Wielki Śląsk. W zebraniu założycielskim stowarzyszenia, które miało miejsce w budynku klubowym Śląska przy ul. Oporowskiej 62, wzięło udział blisko 40 osób reprezentujących wszystkie aktywne grupy kibicowskie. „Wielki Śląsk” działa w wielu obszarach. Poza organizowaniem wyjazdów i opraw meczowych bierze udział w spotkaniach z piłkarzami w szkołach, domach dziecka, zakładach karnych. Przeprowadza akcje charytatywne budując pozytywny wizerunek kibiców. Stowarzyszenie wspiera również Fan Cluby Śląska. Dzięki inicjatywom stowarzyszenia i współpracy z kibicami spoza Wrocławia liczba FC WKS-u zwiększyła się kilkukrotnie.
Jednymi z pierwszych decyzji „Wielkiego Śląska” było powołanie grup „Ave Silesia” oraz „Ultras Silesia”. Pierwsza zrzeszała kibiców Śląska prowadzących i promujących sportowy tryb życia. Druga skupiała kibiców tworzących oprawy meczowe. Z czasem przy wsparciu Stowarzyszenia „Wielki Śląsk” obie grupy się bardzo rozwinęły i bardziej usamodzielniły.
W wielu miejscowościach działają "Fan Cluby" Śląska, m.in. w takich jak: Oleśnica, Milicz, Wołów, Oława, Jelcz-Laskowice, Środa Śląska, Syców, Bielany Wrocławskie, Kobierzyce, Jordanów Śląski, Łagiewniki, Ząbkowice Śląskie, Kamieniec Ząbkowicki, Bardo, Kłodzko, Kudowa-Zdrój, Złoty Stok, Lądek-Zdrój, Bystrzyca Kłodzka, Stronie Śląskie, Nowa Ruda, Bielawa, Brzeg Dolny, Brzeg, Namysłów, Kluczbork, Nysa, Kąty Wrocławskie, Oborniki Śląskie, Skokowa, Żmigród, Trzebnica, Prusice, Bierutów, Strzelin, Siechnice, Żerniki Wrocławskie, Paczków, Biestrzyków, Kamieniec Wrocławski, Szczodre, Ziębice, Jawor, Strzegom, Bolków, Jelenia Góra, Kowary, Zgorzelec, Bogatynia, Świdnica, Żarów, istnieje także Fan Club "Ślężanie" (Sobótka, Rogów Sobócki i okolice góry Ślęży).
We Wrocławiu działa stowarzyszenie "Klub Kibiców Niepełnosprawnych" ("KKN") skupiające kibiców WKS-u z województwa dolnośląskiego. W roku 2014 stowarzyszenie otrzymało Nagrodę Specjalną CAFE UEFA – Centrum Dostępu do Piłki Nożnej w Europie.

</doc>
<doc id="1275642" url="https://pl.wikipedia.org/wiki?curid=1275642" title="Śląsk Wrocław (koszykówka)">
Śląsk Wrocław (koszykówka)

WKS Śląsk Wrocław („Śląsk Wrocław” Sportowa Spółka Akcyjna) – osiemnastokrotny mistrz Polski w koszykówce mężczyzn, wielokrotny przedstawiciel polskiej koszykówki na arenie międzynarodowej w Suprolidze, Eurolidze (wcześniej Puchar Europy), Pucharze Saporty i Pucharze ULEB. Najbardziej utytułowany klub koszykarski w Polsce.
Klub na przestrzeni lat reprezentowało wielu reprezentantów Polski, takich jak: Mieczysław Łopatka, Dariusz Zelig, Maciej Zieliński, Adam Wójcik czy Dominik Tomczyk.
Historia.
Początki.
W 1948 roku, przy nieco wcześniej powstałym Wojskowym Klubie Sportowym Śląsk Wrocław, powstała sekcja koszykówki, którą nazwano Podchorążakiem. Przez pierwszych osiem lat zespół występował w niższych ligach, zmieniając z roku na rok i nazwę. W 1956 roku sekcja koszykarska odniosła pierwszy sukces – udało się jej bowiem awansować do pierwszej ligi, w której grała nieprzerwanie do początku sezonu 2008/09.
Lata 60..
Budowa drużyny Śląska Wrocław pokryła się w owym okresie z największymi sukcesami polskiej koszykówki. Zalążkiem sukcesów polskich koszykarzy na arenie międzynarodowej i europejskiej były Igrzyska Olimpijskie w Rzymie w roku 1960, kiedy prowadzeni przez Zygmunta Olesiewicza Polacy zajęli 7 miejsce. Trzy lata później reprezentacja Polski na mistrzostwach Europy we Wrocławiu zdobyła wicemistrzostwo, dwa lata później na EuroBaskecie w Moskwie zajęła 3 miejsce, by powtórzyć ten sukces w 1967 roku na ME w Finlandii, a na następnych odbywających się we Włoszech – czwarte. W międzyczasie owych mistrzostw „Starego Kontynentu” reprezentacja kraju zdołała dwukrotnie zająć 6 miejsce na IO w 1964 roku w Tokio i na IO w 1968 roku w Meksyku.
W 1967 roku, niedługo po zakończeniu ME w Finlandii, Polacy pojechali do stolicy Urugwaju – Montevideo, gdzie odbyły się mistrzostwa świata w koszykówce mężczyzn. Prowadzeni przez Witolda Zagórskiego polscy koszykarze zajęli 5 lokatę, a królem strzelców turnieju został Mieczysław Łopatka – zawodnik Śląska Wrocław, do którego trafił z Lecha Poznań przed 6 kolejką sezonu 1961/62.
Oprócz niego w reprezentacji grało jeszcze w tamtym okresie dwóch zawodników wrocławskiego klubu – Kazimierz Frelkiewicz i Grzegorz Korcz.
A Śląsk, choć jeszcze bez Korcza, w 1965 roku sięgnął po pierwsze w historii klubu mistrzostwo Polski. Trenerem zespołu był wtedy Ryszard Stasik, a skład, oprócz Łopatki i Frelkiewicza, wyglądał tak: Wojciech Szczeciński, A. Kałas, Zenon Matysik, Jerzy Świątek, E. Grzywna, J. Murzynowski, B. Repko, L. Lipski, W. Kasiński, A. Weber, A. Naruszewicz, J. Wilczewski. Z.M.Wyspiański
W następnym sezonie w pierwszej drużynie Śląska pojawił się 19-letni wówczas Ryszard Białowąs – późniejszy polski olimpijczyk, ale, mimo że trzon kadry nie stracił na jakości, na drugi tytuł kibicom z Wrocławia przyszło czekać do sezonu 1969/70, kiedy Śląsk, mając już w składzie Grzegorza Korcza, a także Tomasza Garlińskiego i Tadeusza Grygla, znów okazał się najlepszy na polskich parkietach.
"W pigułce"
Lata 70..
Mistrzowska passa z sezonu 1969/70 podobnie, jak ta z 1964/65 nie miała jednak swojej dalszej ciągłości. Śląsk, choć wciąż wzmacniany nowymi koszykarzami typu braci Kalinowskich i Chudeuszów oraz Jerzego Hnidę (jego syn – Artur Hnida, na początku lat 90. był koszykarzem, a następnie klubowym masażystą), zdołał w ciągu kolejnych czterech sezonów zdobyć jedynie raz srebrny i trzykrotnie brązowy medal. Na początku lat 70. w Ekstraklasie pierwsze skrzypce grało Wybrzeże Gdańsk z Edwardem Jurkiewiczem w składzie – trzykrotny mistrz Polski w latach 1971-73, Wisła Kraków z Bohdanem Likszą – dwukrotny mistrz w sezonie 1973/74 i 1975/76 oraz mistrz z 1974/75 – Resovia.
Oprócz owych medali wrocławianie zdołali jeszcze wywalczyć dwukrotnie Puchar Polski – w sezonie 1971/72 pokonali w finale Legię Warszawa, a sezon później Resovię.
Druga połowa lat 70. przyniosła znacznie większe sukcesy drużynie z Wrocławia. W barwach Śląska pojawiła się dwójka obrońców – Ryszard Prostak i Dariusz Zelig, przybyły z AZS Koszalin. W sezonie 1976/77 m.in. ich gra doprowadziła Śląsk do dubletu, czyli zarazem trzeciego mistrzostwa kraju (w finale pokonali Wisłę Kraków) i piątego Pucharu Polski (tutaj wygrali z Lechem Poznań).
Rok później Śląsk znów zagrał w finale mistrzostw Polski, ale tym razem przeciwnikiem wrocławian było Wybrzeże Gdańsk, które okazało się lepsze.
Końcówka lat 70. to kolejne dwa mistrzostwa Polski – w tym te z sezonu 1979/80 jako dublet z szóstym tryumfem w Pucharze Polski.
"W pigułce"
Lata 80..
Po zdobyciu w sezonie 1980/81 przez Śląsk drugiego z rzędu, a szóstego w historii mistrzostwa krajowych rozgrywek, drużynę opuścił Dariusz Zelig, który zdecydował się kontynuować swoją karierę na koszykarskich parkietach w Belgii i Niemczech. Twórca sukcesów wrocławskiej drużyny na przełomie lat 70. i 80. do kraju wrócił dopiero przed sezonem 1986/87, a Śląsk bez niego w składzie w ciągu pięciu sezonów zdołał trzykrotnie wywalczyć jedynie brązowe medale.
W sezonie 1986/87 trenerem zespołu został Arkadiusz Koniecki, któremu pomagał Jerzy Chudeusz – były koszykarz Śląska. Koniecki wraz z Chudeuszem doprowadzili wrocławian do 7 mistrzostwa w kraju. Skład mistrzowskiego zespołu stanowili: Ryszard Prostak, Paweł Bargiel, Tomasz Miłek, Stanisław Kiełbik, Dariusz Zelig, Dariusz Kobylański, Jerzy Kołodziejczak, Jarosław Krysiewicz, Andrzej Wierzgacz, Mirosław Kabała i Dariusz Parzeński.
Sukces jednak, jak historia pokazała, nie miał i wtedy swojej ciągłości. W następnym sezonie wrocławianie zajęli bowiem dopiero ósmą pozycję w rozgrywkach.
"W pigułce"
Lata 90..
Sezon 1991/92.
Przed sezonem do drużyny dołączył czarnoskóry Amerykanin Keith Williams, który stał się gwiazdą ligi na kolejne kilka lat. Śląsk w tym sezonie zdobył po raz dziewiąty mistrzostwo i dziewiąty raz sięgnął także po Puchar Polski (po raz trzeci z rzędu). W obu finałach pokonał ASPRO Wrocław. Na lidera drużyny wyrósł Maciej Zieliński, który został uznany MVP ligi.
Po zdobyciu mistrzostwa kraju w sezonie 1990/91 przed Śląskiem otworzyła się szansa zagrania w europejskich rozgrywkach pucharowych – Euroligi. Śląsk rozpoczął walkę od II rundy, spotykając się z mistrzem Grecji – Aris Saloniki. Śląsk dwukrotnie przegrał i po tej porażce trafił do Pucharu Saporty. Tam spotkał się z izraelskim Maccabi Riszon le-Cijjon i odpadł w dwumeczu.
Sezon 1992/93.
Klub pozyskał sponsora firmę „PCS”, której właścicielem był Zenon Michalak. Od tej pory zespół nazywał się PCS Śląsk Wrocław. Zespół opuścił Zieliński, który rozpoczął studia na amerykańskiej uczelni Providence.
Śląsk obronił tytuł mistrza Polski, pokonując w ćwierćfinale poznańskiego Lecha, w półfinale Zastal Fortum Zielona Góra oraz w serii finałowej Nobiles Włocławek. Był to pierwszy z pięciu w historii włocławsko-wrocławskich finałowych potyczek o największy laur w polskiej koszykówce. Za pierwszym razem Śląsk wygrał w trzech meczach, sięgając po raz dziesiąty w historii po tytuł mistrzowski.
Mecz, który zdecydował o mistrzostwie Polski dla Śląska, był zarazem ostatnim meczem w profesjonalnej karierze Dariusza Zeliga – ze Śląskiem zdobył 7 mistrzowskich tytułów.
Sezon 1993/94.
Śląsk po pierwszej rundzie rozgrywek zajmował pierwsze miejsce, wygrywając 18-krotnie w 22 meczach. W drugiej fazie sezonu Śląsk, wygrywając wszystkie dziesięć meczów, podtrzymał swoją pozycję.
W play-offach wrocławianie trafili w ćwierćfinale na AZS Agro Far Lublin i po trzech wygranych meczach awansowali do półfinału. Tam na Śląsk czekała Stal Bobrek Bytom, ale i tym razem wrocławski zespół okazał się lepszy, eliminując przeciwników po czterech spotkaniach.
W finale doszło ponownie do pojedynku na linii Śląsk – Anwil. Po pierwszym spotkaniu bliżej złotego medalu byli włocławianie, którzy we Wrocławiu wygrali 83:74. W kolejnych trzech meczach lepszy okazał się jednak Śląsk, który tym samym po raz jedenasty sięgnął po mistrzostwo Polski. W trzecim spotkaniu finałowym 40 punktów zdobył Keith Williams, który grał z kontuzją nogi.
Sezon 1994/95.
Z klubem pożegnał się dotychczasowy sponsor – Zenon Michalak. Zastąpił go Grzegorz Schetyna, który w późniejszym czasie najpierw przekształcił klub w spółkę z o.o, a potem w sportową spółkę akcyjną. Śląsk zmienił nazwę na Śląsk Eska Wrocław. Klub opuścił także dotychczasowy trener Mieczysław Łopatka. Zastąpił go Arkadiusz Koniecki. Do Mazowszanki Pruszków odszedł Keith Williams. Do klubu przywędrował za to były zawodnik ASPRO Wrocław – Dominik Tomczyk.
Śląsk po rundzie zasadniczej zajął 6 miejsce i w rywalizacji o mistrzostwo Polski odpadł już w pierwszej rundzie, przegrywając ćwierćfinale z zespołem Anwil Włocławek.
W lutym 1995 roku tuż przed meczem z Polonią Przemyśl pięciu podstawowych graczy Śląska, tj. Andrzej Wierzgacz, Robert Kościuk, Dariusz Parzeński, Radosław Czerniak i Wojciech Błoński, zasłaniając się zwolnieniami lekarskimi odmówiło gry, domagając się zwolnienia trenera Konieckiego. Jednak prezes Schetyna nie uległ naciskom graczy i zamiast trenera to wspomniani wcześniej zawodnicy musieli odejść.
Sezon 1995/96.
Do zespołu ze studiów w Stanach Zjednoczonych powrócił Maciej Zieliński. Do Wrocławia przybył także Jerzy Binkowski.
W pierwszej rundzie play-off zespół z Wrocławia w rywalizacji do trzech zwycięstw pokonał po pięciu meczach 10,5 Basket Club Poznań, co dało szansę gry o finał. W półfinale na Śląsk czekał już Anwil Włocławek, z którym wrocławianie uporali się w czterech meczach. W meczu numer 4 w rywalizacji zespołów z Kujaw i Dolnego Śląska nie mógł zagrać lider Anwilu Igor Griszczuk, co było karą za zachowanie po meczu numer 3, kiedy Białorusin miał grozić sędziom "białoruską mafią".
Śląsk po zwycięstwie w półfinale nad Anwilem, awansował do finału, gdzie spotkał się z zespołem Browary Tyskie Bobry Bytom. Rywalizacja trwała do czterech zwycięstw, ale skończyła się po sześciu meczach i wygranej Śląska 4:2, co zapewniło klubowi dwunasty tytuł mistrzowski.
Sezon 1996/97.
Nowym trenerem zespołu został były koszykarz klubu – Jerzy Chudeusz,
Po sezonie zasadniczym składającym się z dwóch rund Śląsk zapewnił sobie pierwsze miejsce w rozstawieniu przed fazą play-off.
W ćwierćfinale Śląsk pokonał AZS Elanę Toruń a następnie w walce o finał spotkał się z Komfortem Forbo Stargard Szczeciński. W drużynie rywali grał m.in. były zawodnik Śląska, Keith Williams, a także Joe McNaull – w późniejszym czasie zawodnik wrocławian. W półfinale lepsi okazali się koszykarze z Pomorza, wygrywając w pięciu meczach 3:2. W walce o brązowe medale, Śląsk uległ drużynie Bobrów Bytom.
Śląsk na arenie międzynarodowej zaprezentował się poprzez rozgrywki Pucharu Saporty, gdzie doszedł do ćwierćfinału. Tam na Śląsk czekał już hiszpański Real Madryt. "Królewscy" w pierwszym meczu rozgromili u siebie wrocławian 112:66, a 25 pkt. rzucił Dejan Bodiroga. W rewanżu Real ponownie był lepszy, ale tym razem tylko dwoma punktami – 93:91. Jak się potem okazało, Real wygrał Puchar Saporty.
Sezon 1997/98.
Nowym trenerem zespołu został Słoweniec, Andrej Urlep, który zastąpił odchodzącego Jerzego Chudeusza. Do Pruszkowa odszedł Dominik Tomczyk, ale drużynę wzmocnili Adam Wójcik, Raimonds Miglinieks oraz Joe McNaull. Wraz z Maciejem Zielińskim stworzyli oni trzon zespołu, który zdominował rozgrywki PLK w kolejnych latach. Zespół zmienił nazwę na Zepter Śląsk Wrocław.
Po zajęciu trzeciego miejsca w rundzie zasadniczej, rywalem wrocławian w ćwierćfinale była Pogoń Ruda Śląska, z którą Śląsk poradził sobie w trzech meczach. Podobnie zakończyła się rywalizacja w półfinale z inną drużyną ze Śląska – Bobrami Bytom.
W finale rywalem Śląska był PEKAES Pruszków. Ta finałowa potyczka do czterech zwycięstw przeszła do historii polskiej ligi koszykówki jako jedna z najbardziej emocjonujących. Po raz pierwszy bowiem w historii rozgrywek w finale rozegrano aż siedem meczów. Po pierwszym spotkaniu bliżej złotych medali byli wrocławianie, którzy w Pruszkowie pokonali gospodarzy, by kilka dni później przegrać u siebie. Kolejne dwa spotkania rozegrano w hali PEKAESU, ale tylko za pierwszym razem wygrali gospodarze i po czterech meczach był remis 2:2. Po wygraniu piątego meczu we Wrocławiu, Śląsk objął prowadzenie 3:2, jednak górą w kolejnym meczu był PEKAES, co nie spodobało się wrocławskim kibicom, którzy obrzucili pruszkowian butelkami i krzesełkami. O mistrzostwie decydował mecz numer 7 w Pruszkowie, w którym lepsi okazali się koszykarze Śląska i dzięki wygranej zdobyli trzynasty tytuł mistrzowski.
W rozgrywkach pucharowych Śląsk wystąpił, podobnie jak rok wcześniej, w ramach Pucharu Saporty. Dotarł w nich ponownie do ćwierćfinału, gdzie rywalem Śląska okazał mistrz Grecji – Panathinaikos Ateny, w którym grał m.in. Dino Rađa. W pierwszym meczu Śląsk przegrał w Atenach 58:82. W rewanżu był remis po 61:61 i do dalszej rundy awansowali rywale. Joe McNaull ze średnią 11,8 zbiórkami na mecz został najlepszym zbierającym zawodnikiem rozgrywek, a Raimonds Miglinieks został drugim najlepiej podającym zawodnikiem – notował średnio 6,3 asyst na mecz.
Sezon 1998/99.
Śląsk po rundzie zasadniczej zajął pierwsze miejsce w tabeli, co pozwoliło mu zagrać w ćwierćfinale play-off z ósmym w rozgrywkach Komfortem Forbo Stargard Szczeciński. Śląsk pokonał rywali 3:2 i awansował do półfinału, gdzie rywalem był zespół HOOP-u PEKAES Pruszków. Śląsk wygrał w pięciu meczach, choć po pierwszych dwóch było 2:0 dla pruszkowian.
W finale naprzeciw Śląskowi stanął po raz trzeci w historii zespół z Włocławka – Anwil. W rywalizacji do czterech zwycięstw po pierwszych dwóch spotkaniach było 2:0 dla Śląska, by po następnych dwóch był remis. W spotkaniach numer pięć i sześć, rozegranych najpierw we Wrocławiu, a następnie we Włocławku, wygrywali gospodarze i o mistrzostwie Polski drugi raz z rzędu musiał decydować siódmy mecz. Ostatecznie wygrał go Śląsk i po raz czternasty sięgnął po tytuł mistrzowski.
Trzeci raz z rzędu Śląskowi przyszło grać w rozgrywkach Pucharu Saporty. W 1/16 trafił na słoweńską Pivovarnę Laško, którą sezon wcześniej Śląsk dwukrotnie ograł w rozgrywkach grupowych. Tym razem jednak Śląsk dwa razy przegrał i odpadł z dalszej rywalizacji. Po raz drugi z rzędu Raimonds Miglinieks został drugim najlepiej podającym zawodnikiem rozgrywek – tym razem ze średnią 5,2 asysty na mecz.
Sezon 1999/00.
Nowym trenerem zespołu został Muli Katzurin. Do Anwilu odszedł Miglinieks, którego zmienił Alan Gregov, przychodząc z drużyny z Włocławka. Oprócz Gregova kontrakt ze Śląskiem podpisali m.in. Charles O’Bannon, Roberts Štelmahers i Piotr Szybilski.
Śląsk po rundzie zasadniczej zajął pierwsze miejsce w tabeli. W ćwierćfinale i półfinale ograł w trzech meczach kolejno Komfort Forbo Stargard Szczeciński i Stal Ostrów Wielkopolski. W finale Śląsk ponownie pokonał Anwil Włocławek tym razem 4:1, co przyniosło piętnasty tryumf w mistrzostwach Polski. MVP finałów został Adam Wójcik
Śląsk po raz trzeci w historii awansował do ćwierćfinału Pucharu Saporty, gdzie po dwumeczu odpadł z chorwackim KK Zadar. 
Lata 2000-10.
Przed sezonem 2000/01 Klub zmienił nazwę na Zepter Idea Śląsk Wrocław. Trenerem ponownie został Andrej Urlep. Do zespołu powrócił też po rocznej przerwie Raimonds Miglinieks a także Dominik Tomczyk. Śląsk w rundzie zasadniczej wygrał wszystkie 28 meczów, ustanawiając tym samym rekord w historii rozgrywek. Następnie w drodze do finału Śląsk pokonał bez porażki kolejno w ćwierćfinale Pogoń Ruda Śląska a następnie Prokom Trefl Sopot w półfinale rozgrywek. Zespół z Wrocławia jedyny mecz w sezonie przegrał w trzecim meczu finałowym z Anwilem Włocławek. Śląsk pokonał rywali 4:1, zdobywając po raz szesnasty mistrzostwo Polski.
Przed sezonem 2001/02 w składzie drużyny zaszły znaczące zmiany. Za granicę wyjechali Wójcik i Miglinieks natomiast Joe McNaull odszedł do drużyny z Sopotu. W ich miejsce klub postanowił sprowadzić euroligowe gwiazdy w osobach Amerykanina Michael Hawkinsa, Rosjanina Andrieja Fietisowa oraz Litwina Gintarasa Einikisa. Wzmocnienia te miały zapewnić sukcesy w rozgrywkach europejskich, jednak zespół rozczarowywał, w konsekwencji czego kontrakty z Fietisowem oraz Eininkisem zostały rozwiązane w trakcie sezonu.
Trenerem klubu miał zostać Jasmin Repeša, ale mimo podpisanego kontraktu, zrezygnował z pracy. W jego miejsce klub zdecydował się zatrudnić Włocha Pierro Bucchiego, który został jednak zwolniony po porażce w ligowym meczu z HOOP-em Blachy Pruszyński Pruszków. Klub ponownie zakontraktował Repesę, ale ten po zaledwie kilku kolejkach wyjechał z Wrocławia. Zespół objął Jacek Winnicki, który w grudniu został asystentem nowego trenera – Andreja Urlepa. Pomimo problemów kadrowych i zmian w składzie, Śląsk po raz 17-ty zdobył tytuł mistrza Polski, pokonując w finale po raz piąty Anwil Włocławek. MVP finałów został wybrany, sprowadzony w trakcie sezonu, Amerykanin Michael Wright.
Po zajęciu trzeciego miejsca w sezonie 2002/03, na ławkę trenerską przed kolejnymi rozgrywkami powrócił Muli Katzurin. Do klubu powrócił też Adam Wójcik. Największą gwiazdą zespołu został natomiast Amerykanin Lynn Greer, który poprowadził drużynę do dobrych w występów w Eurolidze (ze średnią 25,1 został najlepszym punktującym rozgrywek) a także do zdobycia Pucharu Polski. W rozgrywkach o tytuł mistrza Polski Śląsk przegrał w finale 1:4 z zespołem Prokom Trefl Sopot.
Kolejne sezony były dla Śląska mniej udane, jednak koszykarzom z Wrocławia udało się wywalczyć dwa kolejne medale mistrzostw Polski za zajęcie trzeciego miejsca w roku 2007 i 2008.
Przed sezonem 2008/09 Waldemar Siemiński właściciel Śląska na 5 dni przed ostatecznym terminem zgłoszenia klubów do rozgrywek PLK stwierdził, że inwestowanie w klub przestało mu się opłacać. Andrej Urlep upomniał się z kolei o 200 tys. euro zaległości. Targany problemami Śląsk wycofał się z walki o Superpuchar Polski, a po tym jak zespół przeniósł swoje mecze do Brzegu Dolnego, ze sponsorowania klubu wycofała się firma Piast. Śląsk rozegrał w sezonie 2008/2009 tylko cztery mecze. 10 października 2008 roku Śląsk Wrocław, najbardziej utytułowany klub w polskiej koszykówce, wycofał się z ligi. Po drużynie, która 17-krotnie zdobywała mistrzostwo Polski, zostały II-ligowe rezerwy. Ten zespół został spadkobiercą sukcesów, tradycji oraz historii klubu.
"W pigułce"
Lata 2010-20.
Do sponsorowania klubu włączyła się firma Dialog oraz kilka innych firm. Dzięki temu klub mógł pozwolić sobie na stworzenie projektu powrotu do Ekstraklasy. Dwuletni plan zakładał awans rok po roku do najwyższej klasy rozgrywkowej. Trenerem zespołu został Rafał Kalwasiński, a na kapitana zespołu mianowano Adriana Mroczka-Truskowskiego. Drużyna została również wsparta doświadczonymi zawodnikami Mirosławem Łopatką oraz Radosławem Hyżym.
Śląsk w sezonie 2011/2012 wygrał w lokalnych rozgrywkach Pucharu PZKosz. W drodze do finału zespół pokonał trzy drużyny pierwszoligowe. Po trofeum wrocławska drużyna sięgnęła wygrywając z gospodarzem turnieju finałowego Stalą Ostrów Wielkopolski. Śląsk wywalczył także awans do I ligi, ponownie pokonując w finale Stal Ostrów.
Równolegle z inicjatywy Przemysława Koelnera do ekstraklasy został zgłoszony zespół Śląska Wrocław, który w sezonie 2011/2012 grał na parkietach Polskiej Ligi Koszykówki Mężczyzn, korzystając licencji dla 'WKK Obiekty', a prawa do nazwy i posługiwania się znakami handlowymi WKS-u zostały mu wypożyczone. Klub ten nie otrzymał licencji na grę w kolejnym sezonie i po roku występów w PLK przestał istnieć.
W sezonie 2012/13 zespół Śląska zadebiutował w rozgrywkach I ligi koszykówki. Posadę trenerską objął Tomasz Jankowski, a jego asystentem został Jerzy Chudeusz. Do drużyny dołączyli zawodnicy z przeszłością w Ekstraklasie, tacy jak Paweł Kikowski, Marcin Flieger i Łukasz Diduszko, co sprawiło, że Trójkolorowi od samego początku byli faworytami do awansu. Cel udało się osiągnąć po pokonaniu w finale I ligi zespołu MOSiR Krosno.
Szkoleniowcem Śląska został Serb Milivoje Lazić, a na jego asystenta mianowano Jerzego Chudeusza, który zastąpił go w roli pierwszego szkoleniowca w trakcie sezonu. 12 października 2013 roku Śląsk rozegrał pierwszy od 2008 roku mecz w najwyższej klasie rozgrywek koszykarskich w Polsce. Drużyna Śląska zdobyła czternasty w swej historii Puchar Polski, pokonując w finale zespół Turów Zgorzelec, późniejszego mistrza Polski.
Przed kolejnym sezonem posadę pierwszego trenera objął Emil Rajkoviḱ. Macedoński trener w budowaniu drużyny postawił na doświadczenie, a Śląsk wzmocnili zawodnicy z wieloletnim stażem w składach najlepszych ekip koszykarskich w Polsce. Do rundy play-off Śląsk awansował z piątego miejsca. W ćwierćfinale uległ Czarnym Słupsk 0:3.
Śląsk zgłosił się na sezon 2015/2016 do nowych rozgrywek FIBA Europe, spełniając wszystkie wymogi organizatora. Z rozgrywek tych odpadł na etapie drugiej rundy.
Problemy finansowe spowodowały, że klub nie zgłosił się do rozgrywek Ekstraligi w sezonie 2016/17. W rozgrywkach seniorskich pozostał jedynie zespół dotychczasowych rezerw pierwszej drużyny, rywalizujący na poziomie II ligi. Śląskowi udało się wywalczyć awans do I ligi.
Mimo przegranej z Astorią Bydgoszcz w finale I ligi sezonu 2018/19, klub dostał "dziką kartę" uprawniającą go do gry w Polskiej Lidze Koszykówki w sezonie 2019/2020. Zespół zajmował 7. miejsce w tabeli w momencie, gdy rozgrywki zostały zawieszone a następnie zakończone ze względu na pandemię Covid-19.
Lata 2020-.
Klub zakończył sezon 2020/2021 na trzecim miejscu. W rywalizacji o brązowy medal koszykarze Śląska pokonali Legię Warszawa w serii do 2 zwycięstw. Decydujące punkty rzutem za trzy punkty w dogrywce meczu numer 3 zdobył Elijah Stewart
Skład 2021/2022
W trakcie kolejnego sezonu do Śląska powrócił legendarny trener Andrej Urlep. Zastąpił on Petara Mijovicia, pod wodzą którego drużyna zanotowała słaby początek sezonu. Do drużyny dołączył także amerykański rozgrywający Travis Trice. 
Po zajęciu 5. miejsca w sezonie zasadniczym, Śląsk niespodziewanie wyeliminował w ćwierćfinałach Zastal Zielona Góra, pomimo zanotowania porażek w 2 pierwszych meczach serii play-offs. 
Następnie w półfinałach zespół Śląska ponownie potrzebował pięciu meczów do pokonania drużyny Czarnych Słupsk, która to zajęła pierwsze miejsce po fazie zasadniczej. 
W finale Śląsk pokonał Legię Warszawa 4–1, zdobywając osiemnasty tytuł Mistrza Polski i pierwszy od 20 lat. 
Travis Trice został nagrodzony tytułami MVP sezonu zasadniczego oraz finałów.
Skład 2022/2023
Obcokrajowcy.
¹ – 
² – 

</doc>
<doc id="1275643" url="https://pl.wikipedia.org/wiki?curid=1275643" title="Śląsk Wrocław (piłka ręczna)">
Śląsk Wrocław (piłka ręczna)

Śląsk Wrocław – polski klub piłki ręcznej z Wrocławia, występujący w Superlidze. Jeden z najbardziej zasłużonych polskich klubów, zdobył 15 tytułów Mistrza Polski, 6-krotnie osiągał wicemistrzostwo, a 7 razy sięgał po Puchar Polski. Swoje mecze rozgrywa w Hali Orbita. Sekcja piłki ręcznej WKS Śląska Wrocław została wycofana z rozgrywek w 2010 roku. Obecnie zespół występuje w rozgrywkach Ligi Centralnej, jako Śląsk Wrocław Handball.
Historia.
Sekcja piłki ręcznej - w ramach wielosekcyjnego Śląska Wrocław - została utworzona w 1955. Drużynę zgłoszono do rozgrywek piłki ręcznej jedenastoosobowej. Rok później uzyskuje awans do I ligi. W ciągu dziesięciu lat startów klub zdobywa osiem mistrzowskich tytułów (1957, 1958, 1961, 1962, 1963, 1964, 1965, 1966).
Historia sekcji piłki ręcznej Wojskowego Klubu Sportowego Śląska rozpoczyna się w 1955 roku. Jej założycielem był Kazimierz Frąszczak. Zaledwie dwa lata później w gablocie klubu stanął pierwszy puchar za mistrzostwo Polski – w piłce ręcznej jedenastoosobowej. Na kartach historii zapisały się takie osoby jak Ryszard Bartoń, Bernard Przybyła, Adolf Pietrek, Kazimierz Frąszczak, Jan Urbańczyk, Engelbert Jezusek, Ernest Kasperek, Edward Graczyk, Piotr Kulik czy Paweł Botor. W ciągu dziesięciu lat startów w tej odmianie piłki ręcznej wrocławianie triumfowali aż ośmiokrotnie (1957, 1958, 1961, 1962, 1963, 1964, 1965, 1966).
Największe sukcesy drużyna z Wrocławia święciła w latach 1972-1978. Trenerem zespołu był Bogdan Kowalczyk, a w klubie grali tacy zawodnicy jak: Jerzy Klempel (król strzelców IO w Montrealu i Moskwie oraz mistrzostw świata w 1978 i 1982), Daniel Waszkiewicz, Zdzisław Antczak, Zbigniew Tłuczyński, Andrzej Sokołowski. Wrocławianie siedmiokrotnie z rzędu wygrywali mistrzostwo Polski i raz triumfowali w Pucharze Polski. W 1978 roku dotarli do finału Pucharu Europy (obecnie Liga Mistrzów), gdzie przegrali z niemieckim SC Magdeburg. W sezonie 1981/1982 drużyna wywalczyła dublet, sięgając po mistrzostwo i po puchar.
Po raz ostatni Mistrzem Polski Śląsk został w 1997. Trenerem był Jerzy Klempel, a w zespole grali wtedy:
W związku z piętrzącymi się problemami finansowymi działacze klubu zdecydowali wycofać sekcję piłki ręcznej z rozgrywek ekstraklasy po zakończeniu sezonu 2009/2010. W 2011 roku podjęto próbę reaktywacji drużyny – zespół, tym razem niepowiązany z wielosekcyjnym Śląskiem, został zgłoszony do rozgrywek II ligi w sezonie 2011/2012. W chwili obecnej pierwszy zespół seniorski występuje na zapleczu PGNiG Superligi Mężczyzn.
Sukcesy.
Krajowe.
Piłka ręczna 11-osobowa:
Piłka ręczna 7-osobowa (halowa):

</doc>
<doc id="1275644" url="https://pl.wikipedia.org/wiki?curid=1275644" title="Wilczypieprz">
Wilczypieprz

Wilczypieprz ("Thymelaea" Mill.) – rodzaj roślin z rodziny wawrzynkowatych ("Thymelaeaceae"). Według "The Plant List" w obrębie tego rodzaju znajdują się co najmniej 34 gatunki o nazwach zweryfikowanych i zaakceptowanych, podczas gdy kolejnych 14 taksonów ma status gatunków niepewnych (niezweryfikowanych). Występuje naturalnie w klimacie umiarkowanym półkuli północnej, w południowej, środkowej i wschodniej Europie, północnej Afryce i południowo-zachodniej oraz środkowej Azji, poza tym introdukowane do południowej Australii i Ameryki Północnej. W Polsce w naturze spotykany jest tylko wilczypieprz roczny ("Thymelaea passerina").

</doc>
<doc id="1275647" url="https://pl.wikipedia.org/wiki?curid=1275647" title="Psilocybe azurescens">
Psilocybe azurescens

Psilocybe azurescens – gatunek grzybów należący do rodziny "Hymenogastraceae".
Morfologia.
O średnicy 30-100 mm średnicy, stożkowy do wypukłego, higrofaniczny, w kolorze brązowym, ochrowym lub karmelowym, jaśniejszy na obwodzie. Powierzchnia gładka, lepka kiedy jest wilgotna.
90-200 mm długości na 3-6 mm średnicy, jest biały lub brudnobrązowy.
Czarny, brązowy lub ciemnofioletowy.
Występowanie i siedlisko.
Uprawiany jest na całym świecie, ale naturalnie występuje tylko w Ameryce Północnej, wzdłuż wybrzeża Oceanu Spokojnego.
Saprotrof. Rośnie kępkach w lasach oraz na nadmorskich wydmach, na podłożu bogatym w próchniejące resztki drzewa.
Znaczenie.
Jest najbardziej zasobnym w alkaloidy grzybem psylocybinowym. Może zawierać do 1,8% psylocybiny, 0,5% psylocyny i 0,4% baeocystyny w suchej masie, średnio jednak wartości te utrzymują się na poziomie 1,1% psylocybiny i 0,15% psylocyny. Zawiera w dużym stężeniu psychoaktywne alkaloidy: głównie psylocybinę, psylocynę i baeocystynę. Po zażyciu jednego grama wysuszonego "Psilocybe azurescens" następują trwające 6 godzin psychodeliczne stany wizyjne. Działanie grzybów psylocybinowych jest bardzo indywidualne i nieprzewidywalne, ale zwykle obejmuje: poprawienie humoru i podniesienie nastroju, zaburzenia percepcji, euforię, efekty wizualne oraz ogólną zmianę postrzegania zmysłowego.

</doc>
<doc id="1275650" url="https://pl.wikipedia.org/wiki?curid=1275650" title="Dajananda Saraswati">
Dajananda Saraswati

Dayananda Saraswati swami Dajananda Saraswati (dewanagari स्‍वामी दयानन्‍द सरस्‍वती, en. Swami Dayananda Saraswati) (ur. 1824, zm. 1883) – indyjski przywódca religijny i reformator indyjski, założyciel Stowarzyszenia Ariów (Arja Samadź), głosiciel odrodzenia hinduizmu. W 1877 roku przybył do Pendżabu, gdzie nawoływał wyznawców sikhizmu do powrotu na łono religii hinduskiej, w lekceważący sposób wyrażając się o Guru Nanaku i świętej księdze sikhów Guru Granth Sahib, złożonej w amritsarskiej Złotej Świątyni.

</doc>
<doc id="1275653" url="https://pl.wikipedia.org/wiki?curid=1275653" title="Róże miłości najchętniej przyjmują się na grobach">
Róże miłości najchętniej przyjmują się na grobach



</doc>
<doc id="1275657" url="https://pl.wikipedia.org/wiki?curid=1275657" title="Konferencja monachijska">
Konferencja monachijska



</doc>
<doc id="1275658" url="https://pl.wikipedia.org/wiki?curid=1275658" title="Układ monachijski">
Układ monachijski

Układ monachijski (dyktat monachijski) – porozumienie zawarte podczas konferencji w Monachium w dniach 29–30 września 1938 dotyczące przyłączenia części terytoriów Czechosłowacji do Rzeszy Niemieckiej. Został zawarty pomiędzy Niemcami, Włochami, Wielką Brytanią i Francją, przy nieobecności Czechosłowacji, pomimo że jej terytorium państwowe i suwerenność nad nim były przedmiotem konferencji.
Przyczyny zwołania konferencji.
Konferencja dotyczyła sprawy Niemców sudeckich, którzy od zakończenia I wojny światowej mieszkali na obszarze nowo utworzonej Pierwszej Republiki Czechosłowackiej. W 1921 r. mieszkało tam 3 218 000 Niemców, którzy stanowili 23,6% ludności państwa. W 1930 r. na terenie Czechosłowacji mieszkało 3 231 688 Niemców. Ich odsetek spadł do 22,3% ludności państwa.
Kraj Sudetów, obszar pogranicza ciągnącego się wzdłuż granic z Niemcami i Federalnym Państwem Austriackim, zamieszkany był w 85% przez ludność niemiecką, a równocześnie stanowił 40% potencjału ekonomicznego Czechosłowacji i – ze względu na ukształtowanie powierzchni oraz istniejące umocnienia – był dogodną linią obrony tego kraju w razie niemieckiej agresji. Przywódca Partii Sudeckoniemieckiej Konrad Henlein domagał się w imieniu Sudetoniemców przyłączenia Kraju Sudetów do Rzeszy Niemieckiej.
Wódz i kanclerz Niemiec Adolf Hitler prowadził politykę ekspansji terytorialnej. Pozostałe mocarstwa zachodnioeuropejskie – Francja i Wielka Brytania – preferowały politykę ustępstw wobec Hitlera, aby przede wszystkim nie dopuścić do wybuchu nowej wojny. Ponadto do tej pory uważały, że o wiele większym zagrożeniem dla zachodniej Europy był sowiecki komunizm, dlatego wolały nie osłabiać Niemiec, ponieważ w ich pojęciu jedynie one mogły być zaporą przed ZSRR.
Dla Adolfa Hitlera Kraj Sudetów stał się kolejnym polem walki o niemiecki Lebensraum po włączeniu Austrii do III Rzeszy, dokonanym w marcu 1938 r. Pogranicze stało się punktem zapalnym, grożącym wybuchem kolejnej wojny o trudnych do przewidzenia rozmiarach, a Liga Narodów w takich sytuacjach nie sprawdzała się. Zwołując konferencję państwa zachodnie liczyły na pokojowe zażegnanie sporu, Niemcy zaś na prawne usankcjonowanie aneksji. III Rzesza powoływała się na zasadę samostanowienia narodów, która była podstawą rozstrzygnięć traktatów pokojowych 1919–1920 i żądała zastosowania tej zasady w odniesieniu do Niemców sudeckich poprzez plebiscyt terytorialny. Była to strategia niezręczna dla mocarstw zachodnich, wobec pacyfistycznego stanowiska opinii publicznej Wielkiej Brytanii i Francji.
Czechosłowacja była związana sojuszem z Francją (traktat w Locarno) i ZSRR, jednak Hitler był gotów najechać Czechosłowację. Uważał, że Brytyjczycy nie będą chcieli zaangażować się w nową wojnę po rzezi I wojny światowej, natomiast Francuzi nie staną do walki bez Wielkiej Brytanii. Hitler czytał raporty z sierpnia i września, z niemieckiej ambasady w Moskwie, z których nie wynikało, by ZSRR przygotowywał się do wojny, a jeśli wykazywał jakąś aktywność wzdłuż swojej zachodniej granicy, to była ona skierowana przeciwko Polsce.
Mocarstwa zachodnie zaleciły Czechosłowacji przeprowadzenie mobilizacji powszechnej 23 września 1938, jednak w następnych dniach przywódcy Wielkiej Brytanii i Francji zmienili zdanie.
Konferencja i jej postanowienia.
30 września 1938, z datą 29 września 1938, szefowie rządów Neville Chamberlain (Wielka Brytania), Édouard Daladier (Francja), Adolf Hitler (Niemcy) i Benito Mussolini (Włochy) podpisali układ.
Oderwanie obszarów od Czechosłowacji rozłożono na okres od 1 do 10 października 1938. Ostateczne ustalenie nowej granicy niemiecko-czechosłowackiej miało być zadaniem dla specjalnej komisji złożonej z przedstawicieli mocarstw oraz Czechosłowacji. Najpóźniej do końca listopada w pewnych okręgach według uznania komisji miał zostać przeprowadzony plebiscyt. Zachód powiadomił Pragę, by wysłała delegata do Monachium. Jego rola sprowadzała się do zapoznania się z wręczonym mu przez Chamberlaina tekstem postanowień i złożenia podpisu. W Paryżu i Londynie doszło do wybuchu radości z ogólnego przekonania o zażegnaniu groźby wojny.
Polski i Węgier nie dopuszczono do przedstawienia swoich słusznych (w "duchu monachijskim") roszczeń. Układ monachijski zapowiadał tylko rozpatrzenie postulatów tych państw, w przyszłości. Polska nie zgadzała się na arbitralne regulowanie sporów międzynarodowych bez jej udziału, a zwłaszcza pozostawieniu losów Zaolzia w rękach i decyzjach kanclerza Niemiec A. Hitlera. 30 września skierowała więc w stronę Rządu czechosłowackiego ultimatum, w którym znalazło się m.in. żądanie o "natychmiastową ewakuację wojska i policji" z terytorium objętego sporem, który pokojowo zająć miało Wojsko Polskie. Rząd Polski uważał, że Zaolzie to ziemie, do których mamy prawo oraz, że Państwo Polskie nie zgadza się na dyktat czterech mocarstw w tej sprawie, a zwłaszcza decyzja ta miała przeciwdziałać sytuacji, w której Zaolzie stałoby się kartą przetargową w rękach Hitlera (o spełnieniu lub nie naszych roszczeń, de facto decydowałyby Niemcy). 2 października 1938 Zaolzie zostało włączone do Polski. Odzyskanie przez Polskę etnicznie polskich ziem Śląska Cieszyńskiego było wówczas i pozostaje nadal uznawane za przyłączenie się do polityki roszczeń terytorialnych III Rzeszy, pomimo że było konsekwencją cesji terytorialnych Czechosłowacji wobec Niemiec, przyjętych przez rząd Czechosłowacji i zaakceptowanych przez mocarstwa zachodnie na konferencji monachijskiej. Przeciwko wykorzystaniu Monachium do odzyskania Zaolzia wśród członków Rządu RP był tylko wicepremier Eugeniusz Kwiatkowski. Doszło następnie również do cesji części terytorium Słowacji na rzecz Węgier na mocy pierwszego arbitrażu wiedeńskiego w listopadzie 1938 roku.
W wyniku układu monachijskiego przyłączono do III Rzeszy 28 943 km² wykrojone z Czech, Moraw i Śląska, co stanowiło niemal 40% ich powierzchni. Zamieszkiwało tam 2 819 000 Niemców i 727 000 Czechów. Na terenie Czechosłowacji pozostało ok. 360 000 Niemców, z tego 156 000 na Słowacji i Rusi Zakarpackiej, 189 000 na obszarze wysp językowych wokół Igławy, Brna i Ołomuńca i 13 000 żyjących w rozproszeniu. Niemcom tym III Rzesza zakazała korzystania z prawa opcji. Granicę czechosłowacko-niemiecką III Rzesza wytyczyła arbitralnie i z tego względu Hitler zrezygnował z przeprowadzenia plebiscytu. Konsekwencją układu monachijskiego było powstanie federacyjnej Czecho-Słowacji.
Rządy brytyjski i francuski, milcząco przyznając sprzeczność z prawem międzynarodowym swej zgody na aneksję Kraju Sudetów, zaniechały – wbrew warunkom stawianym przez traktat wersalski w art. 18 – rejestracji układu w Sekretariacie Ligi Narodów, co oznaczało, iż "de iure" nie nabrał on mocy. Przed upływem 6 miesięcy od podpisania układu Hitler (wbrew oświadczeniu jakoby "wszystkie roszczenia Rzeszy zostały zaspokojone") demonstracyjnie złamał go przeprowadzając w połowie marca 1939 okupację reszty Czecho-Słowacji, tworząc Protektorat Czech i Moraw i formalnie suwerenną, a "de facto" wasalną Słowację. Posunięcie to, wraz z przyłączeniem Kłajpedy (koniec marca 1939), zmusiło Londyn do spóźnionego porzucenia polityki ustępstw i ogłoszenia gwarancji dla Polski i innych krajów w razie zaatakowania ich przez Rzeszę.
Po 1945 r. układ monachijski został uznany przez państwa koalicji antyhitlerowskiej i NRD za nielegalny. Również Układ CSRS-RFN z 1973 r. uznał go za nieważny z powodu zawarcia pod groźbą siły.

</doc>
<doc id="1275671" url="https://pl.wikipedia.org/wiki?curid=1275671" title="Tim Burke">
Tim Burke

Timothy John "Tim" Burke (ur. 3 lutego 1982 w Lake Placid) – amerykański biathlonista, wicemistrz świata.
Kariera.
Po raz pierwszy na arenie międzynarodowej pojawił się w 2000 roku, startując na mistrzostwach świata juniorów w Hochfilzen, gdzie zajął szóste miejsce w sztafecie, 50. miejsce w biegu indywidualnym oraz 68. w sprincie. Jeszcze trzykrotnie startował w zawodach tego cyklu, najlepszy indywidualny wynik osiągając podczas mistrzostw świata juniorów w Ridnaun w 2002 roku, gdzie był jedenasty w biegu pościgowym.
W zawodach Pucharu Świata zadebiutował 17 stycznia 2004 roku w Ruhpolding, kiedy to zajął 82. miejsce w sprincie. Pierwsze punkty zdobył 16 lutego 2005 roku w Pokljuce, gdzie zajął 40. miejsce w tej samej konkurencji. Na podium zawodów PŚ po raz pierwszy stanął 3 grudnia 2009 roku w Östersund, kończąc biegu indywidualny na drugiej pozycji. W zawodach tych rozdzielił na podium Norwega Emila Hegle Svendsena i Austriaka Christopha Sumanna. Najlepsze wyniki osiągnął w sezonie 2012/2013, kiedy zajął dziesiąte miejsce w klasyfikacji generalnej, a w klasyfikacjach biegu pościgowego i masowego zajął trzecie miejsce.
Największy sukces osiągnął na mistrzostwach świata w Novym Měscie w 2013 roku, gdzie zajął trzecie miejsce w biegu indywidualnym. W zawodach tych rozdzielił Francuza Martina Fourcade'a i Fredrika Lindströma ze Szwecji. Zajął też między innymi siódme miejsce w tej samej konkurencji na mistrzostwach świata w Anterselvie w 2007 roku oraz szóste w sztafecie podczas mistrzostw świata w Chanty-Mansyjsku w 2011 roku. Czterokrotnie startował na igrzyskach olimpijskich, najlepszy indywidualny wynik osiągając podczas ZIO 2018 w Pjongczangu, gdzie był siedemnasty w biegu pościgowym.

</doc>
<doc id="1275672" url="https://pl.wikipedia.org/wiki?curid=1275672" title="Opactwo Pomposa">
Opactwo Pomposa

Opactwo Pomposa (wł. "Abbazia di Pomposa") – znajduje się we Włoszech, w gminie Codigoro, prowincja Ferrara. Jest jednym z najcenniejszych pod względem historycznym i architektonicznym opactwem w północnych Włoszech.
Historia.
Brak jest bezpośrednich źródeł w postaci roczników, kronik itp., które pozwalałyby dokładnie odtworzyć początki opactwa. Pierwsze wzmianki pochodzą z IX w., ale prawdopodobnie historia tego obiektu sięga dwa lub trzy wieki wcześniej. Pierwsza precyzyjna informacja mówiąca o istniejącym tu opactwie benedyktyńskim pochodzi z 874 r., kiedy to papież Jan VIII podkreślał swoją władzę nad nim przeciwko Kościołowi w Rawennie. W 982 r. Cesarz Otton II wymienia je jako nadanie dokonane na rzecz klasztoru San Salvatore w Pawii. Mnisi nie są jednak zadowoleni z zależności od San Salvatore, bo to ogranicza możliwości rozwoju ich ośrodka. Odwołują się więc do arcybiskupa Rawenny. Otton III przekazuje zatem w 999 r. klasztor biskupstwu w Rawennie i dopiero w 1022 r., po licznych protestach mnisi uzyskują niezależność dzięki licznym przywilejom papieskim i cesarskim.
Ważna dla całej historii opactwa jest postać Guido degli Strambiati z Rawenny, opata Pomposy w latach 1002-1046. Był on promotorem ruchu o charakterze duchowym i kulturalnym. Został on później ogłoszony świętym i znany jest jako Guido z Pomposy. Ok. 1026 r. sława klasztoru była tak wielka, że ciągnęło do niego wielu kandydatów do zakonu. Liczba zakonników sięgała wtedy 100. 7 maja 1026 r. konsekrowany został obecnie stojący kościół oraz poszerzony konwent. W 1046 zwłoki Guida zostały zabrane przez Henryka III i przeniesione do Niemiec, do kościoła św. Jana w Spirze.
Na początku XI w. przebywał tu i pobierał pierwsze nauki Guido z Arezzo, muzyk i teoretyk muzyki, wynalazca zapisu nutowego. W latach 1063-1073 urząd opata piastował Mainardo, będący jednocześnie także kardynałem-biskupem Silva Candida.
W XII w. ziemie należące do opactwa Pomposa znajdowały się w okolicach Asti, Werony, Vicenzy i Perugii. Aż do XIV w. opactwo korzystało z licznych posiadłości, rozrzuconych po całych Włoszech, a będących owocem licznych darowizn. Wkrótce jednak zaczyna chylić się ku upadkowi na skutek zewnętrznych czynników politycznych i środowiskowych, jak również nie zawsze roztropnego i skutecznego zarządzania..
W 1663 r. papież Innocenty X dokumentem "Super extinctione et suppressione parvorum conventuum" likwiduje klasztor, przekształcając kościół opactwa w kościół parafialny pozostający w jurysdykcji biskupa Comacchio.
W 1802 r. w następstwie napoleońskiej polityki znoszenia zakonów, ex-opactwo z przylegającymi do niego terenami zostaje upaństwowione i wystawione na sprzedaż. Następnie zostaje kupione przez Alessandro Guiccioli z Rawenny, który przystosowuje niektóre budynki do użytku rolniczego. W tym samym czasie kolekcja pergaminów zostaje podzielona i wywieziona na skutek polecenia Napoleona, aby zgromadzić w Mediolanie archiwa kasowanych zakonów. Największa część zbioru (2927 pergaminów) poprzez kupna i darowizny osób prywatnych dociera do Monte Cassino, ok. 1000 znajduje się w Archiwum Państwowym w Rzymie, 185 dociera do Mediolanu, a 52 do Ferrary.
Po zjednoczeniu Włoch państwo stopniowo odzyskuje zabytkowy kompleks Pomposy. Prace nad odrestaurowaniem opactwa zaczynają się w latach 1925-1930 i są kontynuowane po 1960 r. W 1977 r. założone zostaje muzeum gromadzące eksponaty związane z historią opactwa. Obecnie kościół należy do diecezji Ferrara-Comacchio, której arcybiskup nosi honorowy tytuł opata Pomposy.
Architektura.
Kościół.
Kościół jest bazyliką typu raweńskiego, a jego początki sięgają VII-IX w. Później został przedłużony i dodano do niego atrium. Jest to kościół trójnawowy. Na jego ścianach znajdziemy czternastowieczne freski, których autorzy pochodzili ze szkoły bolońskiej, w absydzie zaś freski autorstwa Vitale z Bolonii.
Dzwonnica.
Pochodząca z 1063 r. dzwonnica, bardzo wysoka w stosunku do reszty budowli (48 m wysokości), zbudowana jest w stylu lombardzkim. Jej elewację zdobią lizeny i arkadowe fryzy. W charakterystyczny sposób został rozwiązany układ okien. Cztery najniższe kondygnacje mają po jednym. Od piątej kondygnacji wzrasta nie tylko szerokość, ale i liczba okien aż do czterech na dziewiątej kondygnacji. Jest to klasyczny przykład tendencji architektonicznej tamtej epoki. Taki zabieg miał na celu dodać lekkości wieży i pozwalać na to, aby dźwięk dzwonów był słyszany jak najdalej.
Klasztor.
Z klasztoru przetrwała do dziś "sala kapituły" ozdobiona freskami z początków XIV w., których autorem był prawdopodobnie bezpośredni uczeń Giotta. Ponadto warto zwrócić uwagę na "refektarz" z najcenniejszym w opactwie cyklem fresków wykonanych przez pewnego mistrza z Rimini oraz na "palazzo della Ragione", gdzie odbywano sądy.

</doc>
<doc id="1275675" url="https://pl.wikipedia.org/wiki?curid=1275675" title="Winobluszcz japoński">
Winobluszcz japoński



</doc>
<doc id="1275676" url="https://pl.wikipedia.org/wiki?curid=1275676" title="Winobluszcz trójklapowy">
Winobluszcz trójklapowy

Winobluszcz trójklapowy zwany także winobluszczem japońskim ("Parthenocissus tricuspidata" (Siebold &amp; Zucc.) Planch.) – gatunek rośliny z rodziny winoroślowatych. Pochodzi z Azji (Chiny, Japonia, Korea, Tajwan), jest uprawiany w wielu krajach świata.
Uprawa.
Zazwyczaj sadzi się gotowe, ukorzenione przez ogrodników sadzonki. Nie ma specjalnych wymagań co do ziemi, jednak lepiej rośnie, silniej kwitnie i ma gęstsze ulistnienie na glebach wilgotnych i żyznych. Dobrze znosi zanieczyszczenie powietrza i niezbyt długie okresy suszy. Może rosnąć w pełnym słońcu, w półcieniu, a nawet w cieniu (ale słabiej). Jest jednak bardziej wrażliwy na mróz, niż winobluszcz pięciolistkowy, z tego też powodu należy go sadzić w miejscach osłoniętych, a na zimę okrywać korzenie. Jeśli nadziemne pędy przemarzną – odrośnie z korzeni.

</doc>
<doc id="1275677" url="https://pl.wikipedia.org/wiki?curid=1275677" title="Tykotek rudowłos">
Tykotek rudowłos

Tykotek rudowłos ("Xestobium rufovillosum") – gatunek owada z rodziny kołatkowatych, rzędu chrząszczy.
Opis.
Ciało długości od 5 do 9 mm, czarne, pozbawione metalicznego połysku, opatrzone plamkami jasnych, przylegających i krótkich włosków na bokach przedplecza i pokrywach. Człony czułków od szóstego do ósmego znacznie dłuższe niż szersze. Pierwszy segment odwłoka na tylnej krawędzi nieco wygięty. 
Biologia i ekologia.
Larwy żerują w martwym, zagrzybiałym drewnie, głównie olch i dębów, rzadziej buków i grabów, a niekiedy drzew iglastych. Ich cykl rozwojowy trwa co najmniej dwa lata, a z tego samego materiału może się wywodzić wiele pokoleń. Imagines pojawiają się na powierzchni w kwietniu i maju.
Rozprzestrzenienie.
W Europie wykazany został z Austrii, Białorusi, Belgii, Bośni i Hercegowiny, Bułgarii, Czech, Danii, europejskiej Turcji, Finlandii, Francji, Grecji, Holandii, Irlandii, byłej Jugosławii, Korsyki, Litwy, Łotwy, Mołdawii, Niemiec, Norwegii, Polski, Portugalii, Rumunii, Rosji, Sardynii, Słowacji, Słowenii, Szwecji, Szwajcarii, Sycylii, Ukrainy, Węgier, Wielkiej Brytanii i Włoch. Ponadto znany z wschodniej Palearktyki, Bliskiego Wschodu, Algierii, Nearktyki i Nowej Kaledonii.

</doc>
<doc id="1275678" url="https://pl.wikipedia.org/wiki?curid=1275678" title="Książnica Beskidzka">
Książnica Beskidzka

Książnica Beskidzka – miejska biblioteka samorządowa w Bielsku-Białej, pełniącą funkcję biblioteki powiatowej. Jest największą biblioteką publiczną na terenie dawnego województwa bielskiego.
Historia.
Pierwszą biblioteką w Bielsku był księgozbiór Zygmunta Frölicha przekazany przez niego miastu na początku XVIII w. Była to pierwsza biblioteka publiczna na Śląsku Cieszyńskim.
Następne biblioteki w mieście to: założona w Białej w 1868 r. "Czytelnia Polska" i biblioteka "Domu Polskiego" założona w 1902 r. w Bielsku, której zbiory 10 lat później zasiliły zbiory biblioteki Towarzystwa Szkoły Ludowej, działającej do wybuchu I wojny światowej.
Po wojnie nowe biblioteki zorganizowała Macierz Szkolna, których rozwój przerwał wybuch kolejnej wojny.
W 1945 r. utworzono Bibliotekę Powiatową w Bielsku, w 1947 Miejską Bibliotekę Publiczną w Białej i w 1948 r. Miejską Bibliotekę Publiczną w Bielsku.
Po połączeniu Bielska i Białej Krakowskiej w jeden organizm utworzono Miejską Bibliotekę Publiczną w Bielsku-Białej, której statut nadano w 1969 r. 10 lutego 1973 r. bibliotekę przeniesiono do nowego gmachu przy ul. Słowackiego.
Wraz z utworzeniem w 1975 r. województwa bielskiego, MPB i bibliotekę powiatową przekształcono w Wojewódzką Bibliotekę Publiczną, która przestała istnieć z dniem 1 stycznia 1999 r.
8 czerwca 1999 r. uchwałą Rady Miasta nadano bibliotece nowy statut i przekształcono ją w "Książnicę Beskidzką w Bielsku-Białej".
Działalność.
Książnica Beskidzka prowadzi działalność biblioteczną, kulturalno-edukacyjną, transgraniczną, informacyjną i stanowi centrum wiedzy o regionie. Do dyspozycji czytelników Książnicy Beskidzkiej są:
Korzystanie z większości usług jest bezpłatne.
Książnica Beskidzka sprawuje także nadzór nad siecią bibliotek na terenie Bielska-Białej i powiatu bielskiego, m.in. nad siedemnastoma filiami uniwersalnymi i specjalistycznymi z terenu Bielska-Białej, Zbiorami Specjalnymi oraz dziesięcioma samorządowymi bibliotekami publicznymi powiatu.
Budynek biblioteki mieści się w Bielsku-Białej przy ul. Słowackiego 17a na Dolnym Przedmieściu. Obecnym dyrektorem Książnicy Beskidzkiej jest Bogdan Kocurek.
Rocznie z usług Książnicy Beskidzkiej oraz jej filii korzysta prawie 50 tys. osób. Użytkownicy biblioteki uzyskują także ok. 100 tys. informacji, udzielanych w oparciu o wszelkie możliwe nośniki, z internetem włącznie.
Zbiory.
Zbiory Książnicy Beskidzkiej to prawie 700 tys. książek, a ponadto: zbiory muzyczne i multimedialne (kasety wideo, płyty CD, płyty analogowe, nuty, programy komputerowe, książkę mówioną, kursy językowe, dokumenty elektroniczne, przeźrocza), zbiory zabytkowe (starodruki, rękopisy, kartografię, grafiki), a także czasopisma, zarówno archiwalne jak 
i te najnowsze. Łącznie jest to ok. 1 500 000 materiałów bibliotecznych.
Współpraca transgraniczna.
W ramach współpracy zagranicznej Książnica Beskidzka nawiązała kontakt z bibliotekami 
w Czechach, na Słowacji oraz na Węgrzech. Współpraca opiera się na: popularyzowaniu książek i czytelnictwa, wydawaniu publikacji, materiałów informacyjnych i metodycznych, prowadzeniu działalności kulturalno–edukacyjnej.
Zagraniczne miasta partnerskie, w których mieszczą się biblioteki, z którymi współpracuje Książnica Beskidzka to:
Linki zewnętrzne.
Oficjalna strona Książnicy Beskidzkiej

</doc>
<doc id="1275680" url="https://pl.wikipedia.org/wiki?curid=1275680" title="Drabanci Karola XII">
Drabanci Karola XII

Drabanci Karola XII – oddział przyboczny króla Szwecji Karola XII, istniejący w latach 1699-1709, złożony z konnych drabantów.
Jako straż pałacowa drabanci obecni byli na dworze królów szwedzkich od XV wieku. Karol XII po objęciu władzy przeorganizował tych gwardzistów, którzy odtąd stali się elitarnym oddziałem kawalerii.
Formacja liczyła początkowo 200 ludzi, później co najmniej 150. Mała liczebność nie pozwalała przeznaczać ich do samodzielnych działań, sprawdzali się jednak jako oddziały wsparcia. Do ważniejszych zadań formacji należała za to funkcja wyższej szkoły oficerskiej. Służbę zwyczajnych towarzyszy pełnili kapitanowie armii szwedzkiej, oficerami byli podpułkownicy i pułkownicy, dowódca jednostki był w randze generała. Pierwszym był Arvid Horn, kolejnymi – Karl Gustaw Wrangel oraz Otto Magnus Wrangel. Awans zależał wyłącznie od woli króla, co przy jego systemie wartości oznaczało, że poza odwagą i walecznością żołnierz wykazać się musiał niezłomnością i uczciwością.
Drabanci przyczynili się do utrzymania przyczółków lewego skrzydła armii szwedzkiej podczas przeprawy przez Dźwinę w roku 1701, a także do zwycięstwa pod Kliszowem (1702). Uczestniczyli we wszystkich poważniejszych starciach aż do bitwy pod Połtawą (1709), kiedy oddział ich uległ całkowitej zagładzie. Karol XII nie zdecydował się potem na odtworzenie formacji. Za Gustawa III została ona wprawdzie reaktywowana, ale w postaci typowej straży pałacowej.

</doc>
<doc id="1275684" url="https://pl.wikipedia.org/wiki?curid=1275684" title="Wilczypieprz roczny">
Wilczypieprz roczny

Wilczypieprz roczny ("Thymelaea passerina" (L.) Coss. &amp; Germ.) – gatunek rośliny z rodziny wawrzynkowatych ("Thymelaeaceae"). Rośnie dziko w Azji, Europie i Afryce Północnej. W Polsce jest gatunkiem rzadkim; rośnie na nizinach w dorzeczu Wisły.
Biologia i ekologia.
Roślina jednoroczna, chwast. Rośnie na polach i przydrożach. Kwitnie w lipcu i sierpniu. Gatunek charakterystyczny zespołu "Caucalido-Scandicetum". Liczba chromosomów 2n = 18.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków wymierających (kategoria zagrożenia: E). W wydaniu z 2016 roku otrzymała kategorię VU (narażony).
W Polskiej Czerwonej Księdze Roślin posiada kategorię EN (zagrożony).

</doc>
<doc id="1275687" url="https://pl.wikipedia.org/wiki?curid=1275687" title="Stanislaw Tillich">
Stanislaw Tillich

Stanislaw Tillich, górnołuż. Stanisław Tilich (wym. ; ur. 10 kwietnia 1959 w Neudörfel) – niemiecki polityk narodowości serbołużyckiej, premier kraju związkowego Saksonia w latach 2008–2017.
Życiorys.
Uczył się w rodzinnej miejscowości oraz w powiatowym mieście Kamenz, następnie kształcił się w górnołużyckim gimnazjum w Budziszynie. Ukończył studia na Uniwersytecie Technicznym w Dreźnie. Pracował jako konstruktor w jednym z państwowych przedsiębiorstw elektronicznych, potem do 1989 w administracji powiatu Kamenz. Od 1989 do 1995 działał we własnym przedsiębiorstwie elektronicznym.
Od marca do października 1990 był posłem z ramienia wschodnioniemieckiej CDU w parlamencie NRD. W 1991 został obserwatorem w Parlamencie Europejskim. W wyborach w 1994 i 1999 z ramienia Unii Chrześcijańsko-Demokratycznej uzyskiwał mandat eurodeputowanego IV i V kadencji. Był członkiem grupy chadeckiej i wiceprzewodniczącym Komisji Budżetowej. Od 1992 do 1999 wchodził w skład zarządu Europejskiej Partii Ludowej.
W 1999 odszedł z Europarlamentu, obejmując urząd ministra do spraw związkowych i europejskich w rządzie landu Saksonia. Od 2002 do 2004 był szefem Państwowej Kancelarii Saksonii, a od 2004 do 2007 zajmował stanowisko ministra rolnictwa i ochrony środowiska. W 2007 został ministrem finansów Saksonii. W 2004 zasiadł w saksońskim landtagu. 28 maja 2008 rozpoczął urzędowanie na stanowisku premiera Saksonii. 30 września 2009 i 13 listopada 2014 stawał na czele kolejnych gabinetów krajowych. Ogłosił swoją rezygnację 18 października 2017 po wyborach do Bundestagu, w których Alternatywa dla Niemiec uzyskała najlepszy wynik w Saksonii. 13 grudnia tegoż roku zastąpił go Michael Kretschmer.
Życie prywatne.
Urodził się w Górnych Łużycach. Jest katolikiem. Żonaty, ma dwoje dzieci. Mówi w języku czeskim i polskim. Ojciec jego żony Veroniki był polskim robotnikiem przymusowym, który pozostał po wojnie na Łużycach, i ożenił się z Serbołużyczanką.

</doc>
<doc id="1275690" url="https://pl.wikipedia.org/wiki?curid=1275690" title="Tynemouth">
Tynemouth

 
Tynemouth – miasto portowe w północno-wschodniej Anglii, w hrabstwie Tyne and Wear, w dystrykcie metropolitalnym North Tyneside, położone przy ujściu rzeki Tyne do Morza Północnego, część aglomeracji Tyneside. W 2001 roku liczyło 17 056 mieszkańców. 
W mieście rozwinął się przemysł rybny, stoczniowy, chemiczny, meblarski oraz włókienniczy.

</doc>
<doc id="1275691" url="https://pl.wikipedia.org/wiki?curid=1275691" title="Naleźlinowce">
Naleźlinowce



</doc>
<doc id="1275697" url="https://pl.wikipedia.org/wiki?curid=1275697" title="Narciarstwo alpejskie na Zimowych Igrzyskach Azjatyckich 1990">
Narciarstwo alpejskie na Zimowych Igrzyskach Azjatyckich 1990

Narciarstwo alpejskie na Zimowych Igrzyskach Azjatyckich w 1990 rozgrywane było w Sapporo, Japonia. Rozegrane zostały cztery konkurencje - po dwie dla kobiet i mężczyzn.

</doc>
<doc id="1275702" url="https://pl.wikipedia.org/wiki?curid=1275702" title="Labrang (klasztor)">
Labrang (klasztor)

Labrang (tyb. བླ་བྲང་བཀྲ་ཤིས་འཁྱིལ་, Wylie: "bla-brang bkra-shis-’khyil", ZWPY: "Lazhang Zhaxiqi"; chiń. 拉卜楞寺, "Lābǔlèng Sì") – klasztor buddyjski w powiecie Xiahe, w południowej części prowincji Gansu, w regionie Amdo (północno-wschodnia część historycznego Tybetu). Klasztor należy do szkoły gelug.
W marcu i kwietniu 2008 mnisi z klasztoru uczestniczyli w protestach domagając się wolności dla Tybetu i powrotu Dalajlamy z wygnania.

</doc>
<doc id="1275704" url="https://pl.wikipedia.org/wiki?curid=1275704" title="Muzeum Marii Konopnickiej w Żarnowcu">
Muzeum Marii Konopnickiej w Żarnowcu

Muzeum Marii Konopnickiej w Żarnowcu – muzeum biograficzne poświęcone Marii Konopnickiej, utworzone w 1957 w Żarnowcu na Podkarpaciu.
Na muzeum składają się: zabytkowy dworek z XVIII wieku, przebudowany z końcem XIX wieku, park o powierzchni ponad 3 hektarów i lamus. Stanowią one dar narodowy, przekazany pisarce Marii Konopnickiej w 1903 z okazji jubileuszu 25-lecia pracy pisarskiej.
8 września 1903 Konopnicka wprowadziła się wraz z Marią Dulębianką, z którą pozostawała w głębokiej przyjaźni, do dworku w Żarnowcu. Tu spędzała wiosenno-letnie miesiące, prowadziła szeroką działalność społeczną i pisarską. Stąd razem podróżowały do Austrii, Francji, Niemiec, Włoch i Szwajcarii, których klimat służył zdrowiu Konopnickiej. Dulębianka miała w dworku swoją pracownię malarską.
Dworek w Żarnowcu od 1910 do 1956 pozostawał w posiadaniu jej rodziny. Przebywały tu córki poetki: Zofia Mickiewiczowa (związana z Żarnowcem od lat 20. do śmierci w 1956) i Laura Pytlińska – aktorka (występująca jako "Maria Zawiejska").
W czasie okupacji Zofia udzielała schronienia i pomocy materialnej partyzantom. Dworek w Żarnowcu był przez pewien czas siedzibą Inspektoratu AK Krosno. Jej mąż Adam Stanisław Mickiewicz został aresztowany przez Gestapo w 1942 i zginął w Auschwitz-Birkenau. Po wojnie Z. Mickiewiczowa przyjaźniła się z aktorką Wandą Siemaszkową, która w październiku 1945 przyjechała do Żarnowca i zmarła w dworku 6 sierpnia 1947.
W 1956 Zofia Mickiewiczowa (na kilka miesięcy przed śmiercią), oraz inni spadkobiercy poetki, ofiarowali dworek i park narodowi polskiemu na muzeum biograficzne. W 1957 Ministerstwo Kultury i Sztuki powołało do życia Muzeum Marii Konopnickiej w Żarnowcu. Otwarcia ekspozycji muzealnych dokonano 15 września 1960, po przeprowadzeniu prac remontowych i konserwatorskich. W 1991 oddano do użytku budynek lamusa (dawniej spichlerz), w którym mieści się część ekspozycji.
Tablicę pamiątkową Marii Konopnickiej w muzeum wykonał w 1980 Władysław Kandefer.

</doc>
<doc id="1275707" url="https://pl.wikipedia.org/wiki?curid=1275707" title="Zespół opuszkowy">
Zespół opuszkowy



</doc>
<doc id="1275709" url="https://pl.wikipedia.org/wiki?curid=1275709" title="Porażenie opuszkowe">
Porażenie opuszkowe

Porażenie opuszkowe lub zespół opuszkowy (łac. "syndroma bulbare", ang. bulbar palsy) – neurologiczny zespół chorobowy występujący w przypadku uszkodzenia jąder nerwów czaszkowych znajdujących się w rdzeniu przedłużonym. Dotyczy to nerwów: IX, X, XI i XII na ich drodze do jąder śródmózgowia, czyli jest to uszkodzenie dolnego neuronu ruchowego.
Objawami zespołu opuszkowego są zaburzenia połykania (dysfagia) oraz dyzartria wiotka i niedowład podniebienia. Mowa jest niewyraźna i zamazana, zniekształcone są głoski wargowe i językowe. Dochodzi do zaników mięśni języka, mogą być obecne fascykulacje. Porażenie opuszkowe pojawia się najczęściej w:

</doc>
<doc id="1275710" url="https://pl.wikipedia.org/wiki?curid=1275710" title="13 Batalion Schutzmannschaft SD">
13 Batalion Schutzmannschaft SD

13 Batalion Schutzmannschaft SD () – ochotnicza kolaboracyjna jednostka niemieckiej Służby Bezpieczeństwa Reichsführera SS (SD) podczas II wojny światowej, złożona z Białorusinów.
Sformowanie i organizacja.
W grudniu 1942 w wyniku rozmów niemieckiej SD z przedstawicielami samorządu białoruskiego podjęto decyzję o utworzeniu z Białorusinów oddziału policji bezpieczeństwa w sile batalionu. Formowanie rozpoczęło się na początku stycznia 1943 w okupowanym Mińsku. Kolaboranci pochodzili z rejonu bobrujskiego, połockiego, baranowickiego, mołodeckiego i brzeskiego.
Dowódcą batalionu został niemiecki oficer, zaś dowódcami wszystkich pododdziałów Białorusini, wybrani przez głównego referenta kolaboracyjnej „Białoruskiej Samoobrony” majora Franciszka Kuszala (byli to podporucznicy Mazur, Orsicz oraz porucznicy I. Miałeżka, Drozd, Mochart, Kałka, Wiktar Czebotarewicz, Bandyk i nieco później Iwanicki). Oficjalnym językiem był język białoruski. Umundurowanie i uzbrojenie było niemieckie. Na mundurach noszono dodatkowo kokardy w barwach białoruskich i naszywkę na lewym rękawie.
Szkolenie zakończyło się w połowie marca 1943. Oddział osiągnął liczebność ok. 400 ludzi. Dowódcami dwóch kompanii po ok. 200 ludzi zostali ppor. Mazur i ppor. Orsicz, a oficerem propagandowym został porucznik W. Czebotarewicz.
Historia.
W maju tego roku kolaboranci przeprowadzili swoją pierwszą akcję antypartyzancką. Niemcy byli zadowoleni z ich postawy bojowej, zaś wszyscy zabici zostali pochowani z wojskowymi honorami. Całe lato batalion wiódł boje z partyzantami. Jesienią uzupełniła go nowa kompania sformowana w Wilejce przez tamtejsze SD (na jej czele stał por. Arkadij Kaczan). Ponadto z rejonu głębockiego przybył ok. 150-osobowy oddział pod dowództwem porucznika Jakubienki.
W tym samym czasie pojawiły się pierwsze konflikty pomiędzy oficerami niemieckimi i białoruskimi dotyczące obsady stanowisk podooficerskich. Najgłośniejsza była sprawa ppor. Mazura, który był ambitny i impulsywny. Ppor. Mazura skierowano do szkoły oficerskiej w Berlinie na przeszkolenie. Zgłosił się do budynku SD po stosowne dokumenty i nikt nigdy go już nie zobaczył. Niemcy poinformowali, że zginął w Poczdamie w czasie bombardowania. Żołnierze batalionu podawali w wątpliwość te wyjaśnienia, a śmierć ppor. Mazura pozostała zagadką.
Następnie cały batalion został przeniesiony z Mińska do Wilejki, gdzie dołączyli do niego kolejni kolaboranci. W rezultacie jego liczebność wzrosła do około 1000 ludzi. Przemianowano go jednocześnie na 13 Białoruski Batalion Policyjny SS (przez miejscową ludność był nazywany białoruskim batalionem SS). Batalion został przez Niemców podzielony na poszczególne pododdziały, które rozmieszczono we wszystkich rejonach Okręgu Generalnego „Weißruthenien”, podporządkowując je miejscowym komendantom SD. Większa część batalionu pozostała w Wilejce.
Pod koniec czerwca 1944 batalion wraz z wojskami niemieckimi rozpoczął ewakuację z Białorusi. Oddział trafił do Augustowa (Polska). Narastające konflikty niemiecko-białoruskie doprowadziły do dezercji około 150 żołnierzy na czele z porucznikiem Antonem Bandykiem, Drozdem i Mochartem. Drozd i Mochart zostali pojmani i rozstrzelani (według innego przekazu por. Mochart został tylko ranny i zdołał uciec). Dowódca batalionu zwolnił wszystkich białoruskich oficerów z pełnionych obowiązków i podporządkowano ich rozkazom ROA. Mijając Narew, batalion dotarł do Ciechanowa.
Z Ciechanowa część pododdziałów batalionu (ochotnicy) została skierowana do tłumienia Powstania Warszawskiego. W dniach od 3 sierpnia do 13 września 1944 ich zadaniem była ochrona budynków urzędów SS w Warszawie przy al. Szucha, Róż i Ujazdowskich oraz ul. Koszykowej i Wiejskiej. Za walki w Warszawie starszy sierżant Ilja Sauiec został, jako pierwsza osoba w batalionie, odznaczony Złotym Medalem 2 klasy z Mieczami „Odznaczenia za Waleczność dla Narodów Wschodnich”.
Niektóre pododdziały batalionu wycofano z Ciechanowa przez Tucholę, Lubichowo k. Starogardu Gdańskiego do Gdańska. W Gdańsku zostały przezbrojone i przeformowane (prawdopodobnie weszły w skład 4. Dywizji Grenadierów Pancernych SS „Polizei”). Zgodnie z rozkazem przez Nowy Dwór Wejherowski i Lębork jednostki te trafiły w dniu 11 marca 1945 do Wejherowa. Tam w rejonie cementowni zostały rozbite, będąc na kierunku natarcia polskiej 1. Brygady Pancernej im. Bohaterów Westerplatte.
Większość żołnierzy batalionu została ewakuowana do Rzeszy. Część oficerów zasiliła nowo formowany w Berlinie 1 Kadrowy Batalion BKA. Reszta kadry oficerskiej i podoficerskiej wraz z żołnierzami ponownie została zorganizowana w batalion. Stacjonował on w miejscowości Albertsdorf i liczył około 600 ludzi. W październiku 1944 inspekcjonował go mjr Franciszek Kuszel. Wkrótce oddział został podzielony, a poszczególne pododdziały rozmieszczone w różnych częściach Rzeszy.
Ostatni białoruscy kolaboranci weszli w skład Brygady Grenadierów SS „Weißruthenien”.

</doc>
<doc id="1275712" url="https://pl.wikipedia.org/wiki?curid=1275712" title="Freesia">
Freesia



</doc>
<doc id="1275714" url="https://pl.wikipedia.org/wiki?curid=1275714" title="Qiangba Puncog">
Qiangba Puncog

Qiangba Puncog (tyb. བྱམས་པ་ཕུན་ཚོགས་, Wylie "byams pa phun tshogs", ZWPY "Qangba Püncog"; chiń. 向巴平措, "Xiàngbā Píngcuò"; ur. 1947 w Qamdo) – chiński polityk pochodzenia tybetańskiego, gubernator Tybetańskiego Regionu Autonomicznego od 2003 do 2010 roku.
Pochodzi z Qamdo, jest absolwentem Uniwersytetu Czungcińskiego. Od 1974 roku członek Komunistycznej Partii Chin. W latach 1995-1997 sekretarz KPCh w prefekturze Shannan, następnie 1997-2003 Komitetu Miejskiego w Lhasie.
W latach 2003-2010 był gubernatorem Tybetańskiego Regionu Autonomicznego. Jako gubernator stanowczo potępił zamieszki w Tybecie w 2008 roku, określając je jako "gwałtowny incydent o charakterze kryminalnym, w tym walki, rozboje, grabieże i podpalenia", co odnotowały media. Od 2010 roku jest przewodniczącym Zgromadzenia Przedstawicieli Ludowych TRA.
W latach 2002-2012 był członkiem Komitetu Centralnego KPCh. Od 2013 roku jest wiceprzewodniczącym Stałego Komitetu Ogólnochińskiego Zgromadzenia Przedstawicieli Ludowych.

</doc>
<doc id="1275716" url="https://pl.wikipedia.org/wiki?curid=1275716" title="Igor Medved">
Igor Medved

Igor Medved (ur. 9 marca 1981) – słoweński skoczek narciarski i trener ukraińskiego pochodzenia.
Jego największym sukcesem w Pucharze Świata było 24. miejsce w klasyfikacji generalnej w 2001. W pojedynczych zawodach PŚ raz uplasował się na podium – zajął trzecie miejsce w konkursie w Trondheim w 2001. W 2006 zakończył karierę. Był zawodnikiem klubu SSK Ilirija.
Swój rekord życiowy (206 metrów) ustanowił 18 marca 2001 na mamuciej skoczni w Planicy.

</doc>
<doc id="1275719" url="https://pl.wikipedia.org/wiki?curid=1275719" title="Everclear">
Everclear



</doc>
<doc id="1275720" url="https://pl.wikipedia.org/wiki?curid=1275720" title="Cristian Dulca">
Cristian Dulca

Cristian Alexandru Dulca (ur. 25 października 1972 w Klużu-Napoce) – piłkarz rumuński grający na pozycji środkowego lub prawego obrońcy.
Kariera klubowa.
Piłkarską karierę Dulca rozpoczął w rodzinnym mieście Kluż-Napoka w tamtejszym klubie CFR Cluj. W latach 1992–1995 występował w jego barwach w drugiej lidze. Latem 1995 przeszedł do Glorii Bystrzyca i 19 sierpnia zadebiutował w wygranym 1:0 spotkaniu pierwszej ligi z Petrolulem Ploeszti. W Glorii spędził pół roku, a na początku 1996 został piłkarzem Rapidu Bukareszt. Wtedy też zajął z Rapidem 3. miejsce w lidze, a w 1998 roku wywalczył zarówno wicemistrzostwo Rumunii, jak i Puchar Rumunii. Natomiast w sezonie 1998/1999 jedyny raz został mistrzem kraju.
W 1999 roku Dulca wyjechał do Korei Południowej i do 2000 roku grał w tamtejszym Pohang Steelers, z którym nie osiągnął większych sukcesów w K-League. Latem 2000 wrócił do Rumunii i grał w Ceahlăul Piatra Neamţ, a pół roku później spadł z Gaz Metan Mediaș do drugiej ligi. Następnie występował w Universitatei Cluj, a ostatnie półtora roku kariery spędził w węgierskim Kiszpeście-Budapest Honvéd FC. Karierę zakończył w 2003 roku w wieku 31 lat.
Kariera reprezentacyjna.
W reprezentacji Rumunii Dulca zadebiutował 19 listopada 1997 roku w zremisowanym 1:1 meczu z Hiszpanią. W 1998 roku został powołany przez Anghela Iordănescu do kadry na Mistrzostwa Świata we Francji, gdzie zagrał tylko w meczu z Tunezją, zremisowanym 1:1. To spotkanie było jego ostatnim w reprezentacji. W kadrze narodowej zagrał 6 razy.

</doc>
<doc id="1275721" url="https://pl.wikipedia.org/wiki?curid=1275721" title="Mark Malloch-Brown">
Mark Malloch-Brown

Mark Malloch-Brown (ur. 16 września 1953) – brytyjski polityk Partii Pracy. W rządzie Gordona Browna pełni funkcję wiceszefa Foreign and Commonwealth Office ds. Azji.

</doc>
<doc id="1275722" url="https://pl.wikipedia.org/wiki?curid=1275722" title="BMW 315">
BMW 315

BMW 315 – samochód osobowy klasy średniej produkowany w latach 1934–1937 przez Bayerische Motoren-Werke AG. Samochód ten zastąpił produkowanego do 1934 r. BMW 303. Łączna produkcja tego samochodu osiągnęła nakład 9535 egzemplarzy.
Historia Modelu.
„Samochód dla ludu”.
W Europie w latach 20. XX wieku samochód nadal był produktem luksusowym, na którego zakup pozwolić mogła sobie tylko niewielka liczba zamożnych klientów, podczas gdy wielka rzesza ludzi marzyła o posiadaniu własnego "automobilu". Problem ten rozpoznał również dyrektor naczelny BMW AG, Franz Josef Popp. Przebywając w Stanach Zjednoczonych zwiedził fabrykę Forda, gdzie co minutę z zelektryzowanych linii montażowych zjeżdżał nowy samochód. I tak jedyną możliwością zmotoryzowania mas w Niemczech był wielkoseryjny projekt. W grudniu 1924 r. na łamach czasopisma "Motor" opublikował artykuł, w którym twierdzi, że poprzedzona gruntowną analizą rynku masowa produkcja małego samochodu jest w Niemczech możliwa. Przy czym doszedł do wniosku, że aby projekt ten osiągnął swoje zamierzenia, samochód nie powinien kosztować więcej niż 1000 dolarów. Dwa miesiące później 3 lutego 1925 na łamach gazety "Münchner Augsburger Abendzeitung" ponowił on swoją tezę i po raz pierwszy użył nazwy „samochód dla ludu” (niem. "Volkswagen"). Publikacje te nie znalazły większego odzewu, sam autor nie spodziewał się więc, że 10 lat po ukazaniu się artykułu, temat ten podejmie piastujący od 11 dni urząd kanclerza Niemiec Adolf Hitler. Podczas prezentacji nowego BMW 303 na międzynarodowej wystawie samochodowej w Berlinie w lutym 1933 Adolf Hitler odwiedził stanowisko BMW i przywitał dyrektora naczelnego słowami: "„Panie Popp nie 1000 dolarów, a 1000 marek ma on kosztować”". Adolf Hitler za wszelką cenę chciał „podarować” narodowi niemieckiemu Volkswagena i w tym celu zlecił niemieckiemu przemysłowi samochodowemu zaprojektowanie auta, którego cena ma nie przekraczać 1000 marek. Dla firmy BMW, jak i dla innych producentów samochodów małolitrażowych oznaczał to, że w momencie wejścia do sprzedaży bezkonkurencyjnie taniego samochodu Hitlera, rywalizacja w tym segmencie będzie praktycznie niemożliwa. Z tego powodu zarząd firmy zdecydował się więc na zmianę profilu swoich przyszłych samochodów. BMW miało oferować wyłącznie większe, bardziej ekskluzywne samochody klasy średniej i wyższej.
„Lekki samochód”.
Na początku 1933 roku BMW zaprezentowało swój pierwszy samochód klasy średniej. Jednak z dwóch powodów BMW 303 trudno było określić mianem typowego przedstawiciela tej klasy. Po pierwsze nowo zaprojektowany silnik 6-cylindrowy o pojemności skokowej zaledwie 1,2 litra, był najmniejszą jednostką napędową tego typu na świecie. Po drugie wymiary tego pojazdu sprawiły, że w porównaniu do konkurencji BMW 303 nadal był tylko „małym” samochodem. Koncept nowego samochodu miał bazować na jak najszerszym zastosowaniu istniejących już zespołów i podzespołów z innych modeli marki BMW. Niespełna rok od rozpoczęcia produkcji pierwszego 6-cylindrowego silnika zarząd firmy podjął decyzję o powiększeniu pojemności skokowej w nowej jednostce napędowej. Tradycyjnie już kierownictwo projektu objął inżynier Rudolf Schleicher. Nowy silnik przejął główne rozwiązanie techniczne swojego poprzednika, czyli układ górnozaworowy, napęd wałka rozrządu za pomocą łańcucha, oraz układ dwóch gaźników typu solex. Aby optymalnie wykorzystać istniejące już środki produkcyjne postanowiono zachować główne wymiary silnika. Z tego powodu zachowane zostały odstępy pomiędzy cylindrami rzędu 68,5 i 90 mm. Te założenia konstrukcyjne spowodowały, że średnicę cylindra można było powiększyć jedynie o 2 mm do 58 mm. Przyrost pojemności skokowej do zamierzonych 1,5 litra zrealizowano poprzez drastyczne wydłużenie skoku tłoka z 80 do 94 mm. Zmiana ta zmusiła Rudolfa Schleichera do konstrukcji nowego, wyższego bloku silnika, nowych większych korbowodów, oraz tłoków. Przeprowadzone modyfikacje przyczyniły się do powiększenia pojemności skokowej do 1490 cm³, oraz wzrostu mocy do 34 KM. Silnik zdobył renomę jednostki o spokojnej wyważonej pracy, niewielkich wibracjach, oraz bardzo dobrej elastyczności.
Nowe BMW od swojego poprzednika przejęło także zaprojektowaną przez inżyniera Firitza Fiedlera lekką i niezwykle wytrzymałą ramę nośną, wykonaną z rur stalowych o średnicy 90 mm. Stylizacja nadwozia nowego samochodu była również autorstwa Fiedlera. Głównymi elementami stylizacyjnymi różniącymi BMW 315 od swojego poprzednika były: wzorowana na modelach włoskich lekko do tyłu pochylona szyba przednia, powiększone powierzchnie szyb, bardziej zaokrąglona sylwetka samochodu, smukłe przednie błotniki, mniejsze progi i przez to zwiększona przestrzeń wewnątrz auta, oraz do przodu otwierane drzwi umożliwiające bardziej komfortowe wsiadanie i wysiadanie. Tak jak i w dotychczasowych modelach BMW produkcję drewniano-stalowej karoserii zlecono zakładom Daimler-Benz w Sindelfingen.
Samochodem BMW 315 firma po raz pierwszy uzyskała renomę producenta samochodów sportowych o wysokim standardzie technicznym. Tajemnica bardzo dobrych właściwości jezdnych leżała przede wszystkim w lekkiej i stabilnej ramie nośnej, oraz w zmodyfikowanym silniku 6-cylindrowym, który uważany był za najlepszą jednostkę napędową swoich czasów. Łączna masa samochodu wynosiła zaledwie 850 kg, co sprawiło, że BMW 315 był znacznie lżejszy od innych modeli w klasie średniej. Z tego powodu prasa „ochrzciła” BMW 315 mianem "lekki samochód" (niem. "der Leichtwagen"), a firma BMW podchwyciła ten pomysł i nazwa ta była szeroko stosowana w kampanii reklamowej nowego modelu. Stosunkowo niewielka masa samochodu, jak i silnik o bardzo dobrej elastyczności były gwarantem znakomitych osiągnięć tego samochodu. W 1935 r. dziennikarze gazety "Allgemeine Automobil Zeitung" zachwyceni właściwościami jezdnymi na łamach swojej gazety w ten sposób opisali osiągnięcia BMW 315 "Wyniki te uzyskiwane są jedynie w amerykańskich samochodach, BMW 315 przyspiesza na trzecim biegu z prędkości 60 km/h do 100 km/h w niespełna 10 sekund". Jedynie wnętrze samochodu nie znalazło uznania w oczach krytyków.

</doc>
<doc id="1275723" url="https://pl.wikipedia.org/wiki?curid=1275723" title="Ulica Gliwicka w Markowicach">
Ulica Gliwicka w Markowicach



</doc>
<doc id="1275724" url="https://pl.wikipedia.org/wiki?curid=1275724" title="Markowice (Racibórz)">
Markowice (Racibórz)

Markowice (niem. "Markowitz", 1936-1945 "Markdorf") – dzielnica Raciborza oddalona od centrum miasta o ok. 5 km w kierunku północno-wschodnim, na trasie Racibórz-Gliwice, dawniej wieś, włączona do Raciborza 1 lutego 1977 r.
W latach 1954-1972 jako wieś należały i były siedzibą gromady Markowice.
Warunki naturalne.
Pomniki przyrody w Markowicach:
Historia.
Miejscowość wzmiankowana w dokumencie z 1290 r. Od początku XIV w. należała do uposażenia świątobliwej Eufemii. W latach 1945-1954 siedziba gminy Markowice. W 1936 r. zmieniono niemiecką nazwę na "Markdorf". Wieś włączono do Raciborza w 1977 r.

</doc>
<doc id="1275726" url="https://pl.wikipedia.org/wiki?curid=1275726" title="Blaž Vrhovnik">
Blaž Vrhovnik

Blaž Vrhovnik (ur. 8 maja 1981) – słoweński skoczek narciarski, reprezentant klubu SSK Ilirija Lublana, drużynowy mistrz świata juniorówz 1997 roku. Jego największym sukcesem w Pucharze Świata było 52. miejsce w klasyfikacji generalnej w sezonie 1997/1998, a najlepszym rezultatem w pojedynczych zawodach PŚ była dwunasta pozycja.

</doc>
<doc id="1275729" url="https://pl.wikipedia.org/wiki?curid=1275729" title="System westminsterski">
System westminsterski



</doc>
<doc id="1275733" url="https://pl.wikipedia.org/wiki?curid=1275733" title="Opole">
Opole

 (, , ) – miasto na prawach powiatu w południowo-zachodniej Polsce, siedziba władz województwa opolskiego i powiatu opolskiego. Historyczna stolica Górnego Śląska. Dwudzieste siódme co do wielkości populacji miasto w Polsce (126 755 mieszkańców na koniec grudnia 2021 roku). Pod względem powierzchni piętnaste (149 km²).
Opole leży na Nizinie Śląskiej, w Pradolinie Wrocławskiej i Równinie Opolskiej, nad Odrą, w odległości około 270 km od Warszawy i około 40 km od granicy z Czechami.
Jedno z najstarszych miast w Polsce, lokowane na prawie magdeburskim przed 1217 przez Kazimierza I opolskiego, prawnuka Bolesława III Krzywoustego. W czasach średniowiecza i renesansu Opole było centrem handlu dzięki jego położeniu na kilku szlakach handlowych. Miasto było stolicą księstwa opolsko-raciborskiego. Szybka rozbudowa miasta była też spowodowana powstaniem rejencji opolskiej w 1816. Pierwsza linia kolejowa łącząca Opole z Brzegiem i Wrocławiem została otwarta w 1845, a pierwsze zakłady produkcyjne powstały w 1859, co znacznie przyczyniło się do znaczenia regionalnego miasta. W okresie PRL nastąpił gwałtowny rozwój Opola. W tym czasie liczba ludności wzrosła ponad trzykrotnie. Zbudowano szereg zakładów przemysłowych, wzniesiono nowe dzielnice mieszkaniowe.
Od 28 czerwca 1950 jest stolicą województwa opolskiego i jego głównym ośrodkiem gospodarczym, naukowym, kulturalnym i administracyjnym. Od 1999 siedziba władz ziemskiego powiatu opolskiego. Opole wraz z powiatem opolskim i krapkowickim tworzy aglomerację opolską, zamieszkałą przez ponad 315 tys. osób.
Katolickim patronem Opola jest św. Wojciech Sławnikowic.
Położenie.
Opole znajduje się w południowo-zachodniej Polsce, w środkowej części województwa opolskiego. Miasto położone na Górnym Śląsku, na obszarze dwóch mezoregionów fizjograficznych: zachodnia część na Pradolinie Wrocławskiej, a wschodnia na Równinie Opolskiej. Te dwa obszary są częściami makroregionu Nizina Śląska.
Opole położone jest w dolinie rzeki Odry, a także w dolinach mniejszych cieków.
Według danych z 2022 powierzchnia miasta wynosi 149 km².
Opole stanowi centralną część aglomeracji opolskiej. Miasto graniczy z 8 gminami powiatu opolskiego.
Środowisko naturalne.
Stosunki wodne.
Przez Opole przepływa druga co do wielkości rzeka Polski, Odra. W okolicach dzielnicy Groszowice oraz w centrum miasta, koryto rzeki uformowało się w szerokie zakola. Poza tym nie występują na niej meandry i duże zakręty. Już na południowym krańcu miasta wpływa do niej niewielki ciek wodny, Lutnia, biorący początek kilka kilometrów na wschód, w okolicach wsi Przywory. Kolejnym prawym dopływem Odry jest nieco większa Czarnka, która wpływa do rzeki w Groszowicach. Innymi dopływami są lewostronne Prószkowski Potok i Olszanka, a prawym dopływem w dzielnicy Czarnowąsy jest rzeka Mała Panew.
W mieście znajdziemy również liczne kanały. W okolicy dzielnicy Nowa Wieś Królewska Odra rozdwaja się. Jej główne koryto płynie początkowo na północny wschód, a kanał Ulgi – na północny zachód. Niebawem rzeka ponownie się dzieli, część jej wody trafia do Młynówki, starego koryta rzeki zwanego mylnie kanałem. Młynówka płynie przez centrum historyczne miasta, a z głównym korytem rzeki łączy się jeszcze w Śródmieściu, Kanał Ulgi wpływa do Odry dopiero w okolicy Zakrzowa, będącego jedną z północnych dzielnic miasta. Odra wraz z jej odnogami tworzą dwie wyspy: Bolko oraz Pasiekę. Na pierwszej z nich znajdziemy także Kanał Wiński, który ma mniejsze znaczenie.
Spośród zbiorników wodnych, na terenie Opola do większych należą zbiorniki poeksploatacyjne: Bolko oraz Kamionka, znajdujące się w Nowej Wsi Królewskiej, Kamionka Piast w okolicy ulic Armii Krajowej i Tadeusza Rejtana, a także Silesia przy ulicy Luboszyckiej. Niewielkie zbiorniki wodne występują także na Wyspie Bolko, na wschód od Groszowic i na terenie Zakrzowa. Na wyspie Pasieka znajduje się natomiast Stawek Barlickiego.
Klimat.
Opole znajduje się w strefie klimatu umiarkowanego przejściowego. Według uaktualnionej klasyfikacji Köppena-Geigera miasto leży w strefie "Cfb" – klimatu oceanicznego.
Na warunki klimatyczne Opola wpływ mają naturalne czynniki geograficzne, jak ukształtowanie terenu i wysokość nad poziomem morza, odległość od dużych akwenów (w tym przypadku Oceanu Atlantyckiego) oraz sąsiedztwo kontynentu azjatyckiego.
Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Opola wynoszą 611 mm. Dominują wiatry zachodnie.
Fauna.
Dzięki zróżnicowanemu krajobrazowi, na terenie Opola spotkać można wiele gatunków zwierząt. Spośród bezkręgowców istotną grupą są motyle. Występują tu zarówno gatunki pospolite, takie jak bielinek kapustnik, latolistek cytrynek, modraszek ikar, rusałka pawik, dostojka latonia, przestrojnik trawnik, czy karłątek kniejnik, jak i te rzadziej spotykane: szlaczkoń sylwetnik, ogończyk wiązowiec, modraszek malczyk, modraszek argiades oraz przeplatka cinksia, a także chronione: paź królowej, modraszek telejus, modraszek nausitous i mieniak strużnik. Motyle występują głównie na wschodnich obrzeżach miasta, w okolicy dzielnic Grudzice oraz Kolonia Gosławicka. Świat bezkręgowców reprezentują w Opolu także pająki, m.in.: tygrzyki paskowane.
W Opolu istnieją bardzo dobre warunki do osiedlania się ptaków. Możliwość taką daje Odra z licznymi kanałami, a także szereg zalanych kamieniołomów, zlokalizowanych w różnych częściach miasta. W okolicy jednego z nich, w Groszowicach, a także w żwirowni w Malinie, stwierdzono obecność perkoza dwuczubego, wodnika, perkoza rdzawoszyjego, rybitwy rzecznej, zausznika oraz bąka. Bączek gniazduje jedynie w okolicy obwodnicy, nieopodal miejscowości Kępa, ewentualnie w Malinie, jednak dawniej można go było spotkać także w Groszowicach. Na północnych, południowych i zachodnich obrzeżach miasta (Malina, Groszowice, Półwieś, Wójtowa Wieś, Wróblin) obserwuje się także bociany białe. Na terenie Groszowic i Maliny występuje także łabędź niemy, brzegówka, cyranka oraz błotniak stawowy. Na łąkach w okolicy Gosławic można spotkać błotniaka łąkowego, na północy Opola bardzo rzadką kanię rudą, a w lasach na południu krogulca. W całym mieście żyją pustułki. Nieliczne przepiórki pojawiają się w okolicach Szczepanowic, Sławic, Bierkowic, Maliny, Grotowic oraz Kolonii Gosławickiej. Na obrzeżach Opola, w dolinach rzek i na podmokłych łąkach, można spotkać derkacza, natomiast na północy i południu stolicy województwa krwawodzioba. W dawnym kamieniołomie na granicy Groszowic i Nowej Wsi Królewskiej znajduje się wielka kolonia mew śmieszek, licząca kilkaset gniazd. Na terenie miasta zlokalizowane są także dwa stanowiska płomykówki: w Śródmieściu i Gosławicach. Wyspa Bolko i Pasieka jest kolejnym sporym siedliskiem ptaków. Żyją tu między innymi: zimorodek, remiz, dziwonia, dzięcioł zielonosiwy, dzięcioł syryjski, dzięcioł zielony oraz dzięcioł średni. Na licznych osiedlach (Armii Krajowej, Metalchem, Zaodrze, Malinka, Kolonia Gosławicka) występuje w dużych ilościach dzierlatka. Nad Kanałem Ulgi, a także w okolicach Kolonii Gosławickiej gniazduje kląskawka, świerszczak, czy strumieniówka. Na terenie całego miasta pojawiają się też gawrony.
Wśród ptaków przebywających okresowo na terenie Opola znajdziemy pojawiające się nad Odrą liczne odmiany kaczek: lodówkę, ogorzałkę, szlachara. Ponadto przez miasto migrują rybołów, łabędź niemy, bielik, krzyżówka, czernica, łyska, głowienka, mewa pospolita, czajka, bernikla kanadyjska oraz mandarynka. Na miejskim wysypisku odpadów obserwuje się wiele gatunków mew, np.: mewy srebrzyste, mewy żółtonogie, śmieszki, czy mewy białogłowe.
W opolskich rzekach, kanałach i jeziorach licznie występują również ryby: płoć, ukleja, lin, jazgarz, okoń oraz szczupak.
Na terenach podmokłych spotkać można żaby – żabę trawną, wodną, oraz ropuchy – ropuchę szarą i zieloną. Występuje tu także rzekotka drzewna, a w okolicach obwodnicy kumak nizinny. W dolinie Odry bardzo rzadko obserwuje się płazy ogoniaste: traszkę zwyczajną i traszkę grzebieniastą.
Spośród gadów często spotykane są jaszczurki: zwinkę oraz padalca, a także jadowitą żmiję zygzakowatą. Na wyspie Bolko występują natomiast zaskrońce.
Na terenie miasta pojawiają się ssaki owadożerne: rzęsorek rzeczek, ryjówka aksamitna, zębiełek, kret oraz jeż. Spotyka się tu też nietoperze, a także (na obrzeżach) dziki, sarny i zające.
Flora.
W Opolu występują 23 gatunki roślin chronionych prawem. Jednym z ich głównych skupisk jest wyspa Bolko. Znaleźć można tu barwinka pospolitego, listerę jajowatą, grążela żółtego, śniedka baldaszkowatego oraz śnieżyczkę przebiśnieg. W okolicy Chabrów pojawia się kruszczyk błotny, a w Gosławicach centuria pospolita. We wschodniej części miasta rosną wawrzynek wilczełyko, buławnik mieczolistny, kruszczyk szerokolistny, oraz podkolan biały, natomiast w Grotowicach grążel żółty i zimowit jesienny. Ponadto nad zalanymi kamieniołomami w Nowej Wsi Królewskiej spotykamy bobrka trójlistkowego, goździka pysznego oraz kukułkę szerokolistną, a nad Kamionką Piast wilżynę ciernistą.
Na terenie miasta występuje wiele gatunków rzadkich, choć nieobjętych ochroną. Nad Kamionką Piast rośnie centuria nadobna, w okolicy Grudzic cieszynianka wiosenna, a w Groszowicach i na osiedlu Chabry dymnica drobnokwiatowa. Spora liczba gatunków występuje na Wyspie Bolko, np.: czosnek niedźwiedzi. Potwierdzona jest także obecność dziewięciornika błotnego, ostrożnia siwego oraz lepiężnika różowego w Nowej Wsi Królewskiej. Na kilku stanowiskach pojawia się farbownik polny: w Szczepanowicach, na Zaodrzu, w Kolonii Gosławickiej, Groszowicach, czy Malinie. Na południowym wschodzie rośnie kurzyślad błękitny, lepiężnik biały, nasięźrzał pospolity, ośmiał mniejszy, pępawa różyczkolistna, niezapominajka różnobarwna, kąkol polny i kiksja oszczepowata. W Gosławicach rośnie kiksja zgiętoostrogowa, a także miłek letni.
Lasy.
Na terenie Opola występuje stosunkowo mała ilość lasów. Największą powierzchnię zajmują bory mieszane i sosnowe. Występują one np. w okolicy Grotowic. Grądy i łęgi spotykane są w okolicach Grudzic i na Wyspie Bolko. W Grudzicach pojawiają się także dąbrowy. Niewielkie płaty lasu znajdują się też nad Odrą w Groszowicach oraz na granicy Groszowic i Nowej Wsi Królewskiej.
Grzyby.
Na terenie Opola występują cztery gatunki grzybów chronionych i dwa rzadko występujące. Na północno-wschodnich obrzeżach miasta pojawia się czarka szkarłatna oraz gwiazdosz potrójny, w północnej części Wyspy Bolko purchawica olbrzymia, a na terenie Kolonii Gosławickiej smardz jadalny. Smardza półwolnego spotkać można na Pasiece i na Wyspie Bolko, natomiast w okolicach Grudzic sromotnika bezwstydnego.
Ochrona przyrody.
W Opolu znajduje się 30 pomników przyrody. Pierwsze z nich ustanowiono w roku 2000 (lipa drobnolistna przy ul. Oświęcimskiej, dąb szypułkowy na Wyspie Bolko, klon polny i buk pospolity przy ul. Piastowskiej). Następne obiekty uznano za pomniki w 2001. Były to: miłorząb dwuklapowy i dąb szypułkowy przy ulicy Strzelców Bytomskich, dąb szypułkowy przy ul. Norberta Barlickiego, platany klonolistne przy ul. Niedziałkowskiego, ul. Piastowskiej oraz dwa na Placu Wolności, a także wiąz szypułkowy na rogu ulic Mozarta i Żwirki i Wigury. Cztery lata później kolejne dwanaście drzew otrzymało tytuł pomnika przyrody: dwa platany klonolistne przy ul. Barlickiego, tulipanowiec amerykański i jesion wyniosły przy ul. Piastowskiej, kolejne platany klonolistne (jeden przy ul. Wojciecha Korfantego, trzy przy ul. Wrocławskiej oraz jeden przy ul. Odrowążów), dwa dęby szypułkowe: jeden przy ul. Strzelców Bytomskich, drugi w Parku Pasieka, oraz wiąz szypułkowy przy ul. Oleskiej. W 2011 r. ustanowiono dwa pomniki przyrody w Parku Pasieka: platan klonolistny oraz dąb szypułkowy, a rok później dąb szypułkowy odmiany stożkowatej przy ul. Ozimskiej. 
W Opolu istnieje także wiele terenów objętych ochroną. Są to: Obszar Chronionego Krajobrazu „Las Grudzicki”, użytki ekologiczne „Dolina Strugi Lutnia”, „Grudzicki Grąd” i „Łąki w Nowej Wsi Królewskiej”, zespoły przyrodniczo-krajobrazowe „Kamionka w Groszowicach”, „Kamionka Piast”, „Kamionka Odra”, „Żwirownie w Malinie” oraz „Dolina Odry”, a także stanowiska dokumentacyjne „Groszowickie Skały” i „Skarpa w Malinie”.
Symbole miasta.
Do symboli Opola należą:
Wygląd symboli sankcjonuje Statut Miasta Opola wraz z załącznikami.
Toponimia.
Nazwa miasta Opole pochodzi od nazwy jednej z najstarszych jednostek terytorialnych Słowian w środkowej Europie – tzw. „opola”. Niemiecki nauczyciel Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia nazwę miejscowości zanotowaną w dokumencie z 1146 roku "O pole" podając jej znaczenie "„Hauptort des Ortsverbandes”", czyli po polsku "„Główna miejscowość związku miejscowości”".
Opola były tworzone jeszcze w plemiennych czasach przedpaństwowych, od połowy 1. tysiąclecia n.e. Termin ten określał nazwę lokalnego terytorium, na którym mieszkała wspólnota sąsiedzka wspólnie broniąca się przed wrogiem. „O-pole” oznaczało społeczność sąsiedzko-lokalną zamieszkującą wokół pasa pól uprawnych i pastwisk, czyli "na około pola", które stanowiły podstawę ich bytu. Organizacja opolna przetrwała do późnego średniowiecza. Opola były podokręgami kasztelanii i stanowiły najniższą jednostką administracyjno-podatkową w Polsce średniowiecznej. Bulla z 1136 r. wymienia wśród miejscowości należących do arcybiskupa w okolicach Żnina ludną wieś o nazwie Opole. W Polsce oprócz miasta Opole od tej nazwy wywodzą się także takie nazwy własne miejscowości jak miasto Opole Lubelskie w woj. lubelskim, wieś Opole w woj. lubelskim, wieś Opole-Świerczyna w województwie mazowieckim, wsie Stare Opole i Nowe Opole w województwie mazowieckim, wieś Opole w woj. łódzkim, region pod nazwą Opole na Ukrainie oraz inne nazwy geograficzne.
W 1232 roku w łacińskim dokumencie księcia śląskiego, krakowskiego i wielkopolskiego Henryka II Pobożnego wydanym w Opolu miejscowość wymieniona jest w formie "Opol", pod taką samą nazwą występuje w spisanym po łacinie dokumencie średniowiecznym Bolesława opolskiego z dnia 1 września 1310 roku.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej w latach 1295–1305 miejscowość wymieniona jest w zlatynizowanej formie Oppol. Dokument wymienia również wsie lokowane na prawie polskim "iure polonico", które w procesach urbanizacyjnych zostały wchłonięte przez miasto i obecnie stanowią jego części albo dzielnice: Gosławice – Goslavitz, Bierkowice we fragmencie "Bircovicz solvitur decima more polonico", Nowa Wieś Królewska w formie "Nova villa" oraz wieś Okół we fragmencie "Ocoli villa monachorum de Domo Dei solvitur decima more polonico". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Oppolia".
W 1750 roku nazwa "Opole" wymieniona została w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. Z kolei w alfabetycznym spisie miejscowości na terenie prowincji śląskiej wydanym w 1830 roku we Wrocławiu przez Johanna Knie jako polska nazwa podana jest "Oppolie" we fragmencie "Oppolie, polnische Benenung der Regierungs u. Kreisstadt Oppeln". Nazwę "Opole" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Obecna nazwa została administracyjnie zatwierdzona 7 maja 1946
Historia.
Średniowiecze.
Gród i podgrodzie w miejscu Opola istniały już w IX wieku. Pierwsza wzmianka o nim pochodzi z 845 roku z noty anonimowego Geografa Bawarskiego "Descriptio civitatum et regionum ad septentrionalem plagam Danubii", spisanej dla Ludwika II Niemieckiego. Teren ten był ośrodkiem plemienia Opolan.
W 985 Śląsk, wraz z Opolem, został przyłączony do Polski przez Mieszka I. W wyniku Najazdu Brzetysława na monarchię wczesnopiastowską w 1039 Opole trafiło na 11 lat pod panowanie czeskie. Kazimierz I Odnowiciel odzyskał Śląsk w 1050. 
Na mocy testamentu Bolesława III Krzywoustego w 1138 Śląsk został przyznany jako dziedziczna dzielnica najstarszemu synowi księcia, Władysławowi II Wygnańcowi, który dał początek linii Piastów śląskich. W 1179 Śląsk podzielony został na 3 dzielnice, m.in. wyodrębnione zostało księstwo opolskie, którego pierwszym władcą został książę Jarosław opolski. Po jego śmierci w 1201 księstwo zajął jego stryj Mieszko I Plątonogi. W latach 1211–1230 w Opolu rządy sprawował Kazimierz I opolski, który jako pierwszy zatytułował się księciem opolskim.
Syn Kazimierza, Mieszko II Otyły przed 1217 uzyskał dla Opola lokację miasta na prawie niemieckim. W 1228 Kazimierz I opolski rozpoczął w miejscu grodu rozpoczął budowę murowanego zamku. W XIII wieku zamek był rozbudowywany przez Piastów opolskich, w szczególności przez Bolka I opolskiego w latach 1273–1289. W tym czasie powstało palatium, a w połowie XIV wieku wzniesiono zachowaną do dzisiaj Wieżę Piastowską.
W 1230 w ramach diecezji wrocławskiej w czasie urzędowania biskupa Wawrzyńca powstał archidiakonat opolski. W 1236 założony został klasztor o.o. franciszkanów. Podczas bitwy pod Opolem w 1241 Mongołowie spalili opolskie przedgrodzie. W drugiej połowie XIII wieku miasto stało się ważnym ośrodkiem handlowo-rzemieślniczym na szlaku z Wrocławia do Krakowa. 7 kwietnia 1348 Opole zostało formalnie włączone do Świętego Cesarstwa Rzymskiego (Narodu Niemieckiego przez cesarz Karola IV Luksemburskiego. W 1350 ludność miasta wynosiła ok. 2,3 tys. mieszkańców.
Po śmierci księcia Władysława opolskiego w 1281 nastąpił podział księstwa opolskiego na mniejsze dzielnice. Opole dostało się we władanie Bolka I opolskiego (1281–1313). W 1295 zbudowany został klasztor dominikanów („na górce”). W 1352 wzniesiony został drewniany opolski ratusz. W 1395 nastąpiło oblężenie Opola przez wojska króla Władysława II Jagiełły, jako odpowiedź na antypolskie intrygi ks. Władysława Opolczyka. Władzę w Opolu objął Bolko IV opolski oraz Bernard niemodliński.
XV–XVII wiek.
W 1474 nastąpiło oblężenie Opola przez wojska polskiego króla Kazimierza IV Jagiellończyka, za poparcie udzielone przez Mikołaja I opolskiego królowi węgierskiemu Maciejowi Korwinowi. Od 1526 księstwo opolsko-raciborskie wraz z Opolem, Raciborzem, Prudnikiem, Gliwicami, Żorami i Koźlem znajdowało się pod panowanie Monarchii Habsburgów. Po śmierci ostatniego Piasta opolskiego Jana II Dobrego w 1532 cesarz Ferdynand I Habsburg oddał Opolszczyznę na 20 lat we władanie Hohenzollernom z linii ansbachskiej, a następnie księstwo przeszło pod bezpośrednie rządy habsburskie. W 1552 królowa węgierska Izabela Jagiellonka (córka króla polskiego Zygmunta I Starego i Bony Sforzy) została nową władczynią Opola, jako lenniczka cesarza Ferdynanda I Habsburga.
W 1565 z Opola została wypędzona ludność żydowska. W 1600 w wyniku wielkiej powodzi Odra przeniosła swój nurt na zachodni brzeg Pasieki. 28 sierpnia 1615 pożar zniszczył dużą część miasta. Zniszczony został wówczas Zamek Górny, z którego do dziś pozostała jedynie wieża. Opole w 1632 zostało zdobyte przez oddziały saskie i szwedzkie. Okupacja trwała 2 lata i kosztowała miasto blisko 10 tys. florenów. W 1645 wraz z całym księstwem opolsko-raciborskim przeszło, tytułem zastawu, we władanie polskiej dynastii Wazów.
W 1655 król polski Jan II Kazimierz Waza wraz z małżonką i całym dworem przybył do Opola, chroniąc się przed najazdem szwedzkim na Rzeczpospolitą. Po otrzymaniu wieści o przełomowym zwycięstwie pod Krosnem (7 grudnia 1655), król wyruszył 18 grudnia 1655 z Opola przez Śląsk, Lubowlę (27 grudnia), Biecz, Nowy Żmigród, Duklę i 3 stycznia 1656 przybył do Krosna. Po spłaceniu sum zastawnych w 1666 Habsburgowie odzyskali Opole i księstwo opolsko-raciborskie.
XVIII–XX wiek.
W XVIII wieku Opole podlegało inspekcji podatkowej w Prudniku. W wyniku wybuchu trzech wojen śląskich pomiędzy państwem Habsburgów oraz Królestwem Prus do Opola wkroczyły wojska pruskie. Po pokoju wrocławskim w lipcu 1742 roku, kończącym I wojnę śląską, miasto wraz ze Śląskiem znalazło się w granicach Prus. Po niespełna dwustu latach przerwy pierwsza rodzina żydowska osiedla się w mieście. Wówczas Opole było trzecim pod względem wielkości miastem Górnego Śląska, zaraz po Prudniku i Raciborzu.
W latach 1756–1763 w czasie wojny siedmioletniej miasto zdobywali dwukrotnie Austriacy (1757, 1762) i Rosjanie (1761). Pokój w Hubertsburgu pozostawił Opole pod panowaniem pruskim, kolejna zmiana przynależności państwowej Opola i Górnego Śląska. W 1807 podczas wojen napoleońskich do miasta wkroczyli sprzymierzeńcy Francuzów – Bawarczycy, a później załoga francuska (opuściła Opole w lipcu 1808 roku).
W 1812 powstała samodzielna gmina żydowska, która w 1821 założyła pierwszy żydowski cmentarz. W 1815 Opole zostało stolicą rejencji opolskiej, jednostki administracyjnej, obejmującej cały pruski Górny Śląsk. W mieście powstał urząd rejencji (niem. "Regierungsbezirk Oppeln"), jeden z 4 w prowincji śląskiej. Pierwsza biblioteka publiczna w mieście powstała w 1824. W 1828 zaczęła ukazywać się urzędowa gazeta miejska „Stadtblatt für Oppeln”, przemianowana później na „Oppelner Stadtblatt”. W 1843 do Opola dotarła pierwsza na Śląsku linia kolejowa z Wrocławia.
Od stycznia 1849 do września 1850 biskup Bernard Bogedain wydawał w Opolu „Gazetę Wiejską dla Górnego Śląska”. Została ona założona w celu powstrzymania radykalizacji mas ludowych w okresie Wiosny Ludów. W 1862 zbudowana została gazownia miejska, dzięki której Opole zostało oświetlone przez 140 gazowych latarni ulicznych. Od 1864 ukazywał się najstarszy periodyk niemiecki w Opolu, początkowo jako „Wochenblatt für Stadt und Land”, od 1890 r. jako dziennik „Oppelner Zeitung”. Od września 1881 Jan Kasprowicz uczęszczał przez 1 semestr do gimnazjum w Opolu. Wielokrotnie odwiedzał też polską gospodę „Harenda” w Czarnowąsach. Od 1890 do 1922 Bronisław Koraszewski wydawał „Gazetę Opolskią”. W 1897 założył Bank Ludowy, polską placówkę spółdzielczą. W 1899 w granice administracyjne miasta przyłączony został Zakrzów, a Opole stało się siedzibą odrębnego powiatu miejskiego.
W 1908 założono Towarzystwo Łyżwiarskie ("Eislaufverein"). Jego siedziba znajdowała się przy Stawie Zamkowym w Domku Lodowym, zbudowanym w 1909. W tym samym roku do użytku został oddany dworzec kolejowy Opole Wschodnie ("Oppeln Haltepunkt"). 27 października 1910 radni Opola zdecydowali się utworzyć park miejski na Wyspie Bolko, wykarczowano więc w większości las, pozostawiono najokazalsze dęby (m.in. Dąb Piastowski o obwodzie 410 cm i wieku 400 lat), buki i graby. Posadzono wiele nowych krzewów i drzew, wytyczono aleje i tarasy widokowe.
W 1911 przed głównym gmachem poczty postawiono pomnik Ottona von Bismarcka, a Franciszek Ksawery Kurpierz rozpoczął wydawanie gazety „Nowiny”, od 1922 ukazującej się jako „Nowiny Codzienne”. W 1913 został otwarty port rzeczny w Zakrzowie. Podczas I wojny światowej żołnierze z 4. Górnośląskiego Pułku Piechoty nr 63 walczyli na wszystkich frontach: w Lotaryngii, Szampanii, Flandrii, na wschodzie w okolicach Dyneburga, w Tyrolu Południowym, nad Piawą.
Dwudziestolecie międzywojenne.
Podczas rewolucji listopadowej po manifestacji na Rynku utworzona została rada garnizonowa i rada robotnicza (przekształcona później w Radę Ludową). Obok nich powstały też polskie rady ludowe, nieuznane przez Centralną Radę Ludową we Wrocławiu.
W 1920 w mieście z inicjatywy Szymona Koszyka powstało Towarzystwo Skautów Opolskich, które podporządkowało się wkrótce Związkowi Harcerstwa Polskiego w Niemczech. W 33 regionalnych kołach m.in. w Grudzicach, Gosławicach, Szczedrzyku organizacja skupiała kilkuset członków. Działała do 1939. W związku z przygotowaniami do plebiscytu górnośląskiego do Opola przybyła Międzysojusznicza Komisja Rządząca i Plebiscytowa w składzie: gen. Henri Le Rond (przewodniczący), płk Harold Percival i gen. Andreo de Marinis. Od 1 kwietnia 1920 do 1922 roku w budynku Banku Rolników przy dzisiejszej ul. Książąt Opolskich działał Konsulat Generalny Rzeczypospolitej Polskiej. 25 kwietnia 1920 odbyła się wielka manifestacja ludności polskiej na Zaodrzu przeciw antypolskiej działalności administracji i policji niemieckiej, w której ludność domagała się rozwiązania Sipo. Demonstracja została spacyfikowana przez niemieckie bojówki. 28 kwietnia do Opola przybył Wojciech Korfanty co spowodowało kolejne antypolskie rozruchy w mieście. Niemieckie bojówki zerwały godło państwowe z gmachu konsulatu RP, zaatakowały drukarnię „Gazety Opolskiej”. Do akcji weszły francuskie wojska, które ochroniły przed zniszczeniem siedzibę założonego przez Bronisława Koraszewskiego opolskiego oddziału Banku Ludowego.
Podczas plebiscytu na Górnym Śląsku w 1921 w Opolu za przyłączeniem do Polski głosowało 1098 osób, a za pozostaniem w Niemczech – 20816. Wśród głosujących było 25% tzw. emigrantów plebiscytowych (ściągniętych na tereny plebiscytowe w celu podniesienia końcowego rezultatu; wniosek o prawo głosu dla emigrantów złożyła Polska, ale w praktyce znaczna większość z nich głosowała na Niemcy). Walki III powstania śląskiego nie toczyły się w okolicy miasta. Po decyzji Rady Ambasadorów i podziale obszaru plebiscytowego Opole pozostało w granicach Rzeszy Niemieckiej. W 1922 do miasta wróciła administracja niemiecka i garnizon wojskowy. Opole zostało siedzibą władz rejencji i zarazem prowincji górnośląskiej (do 1938 roku). W latach 1923–1933 obowiązki landrata pełni Michael Graf von Matuschka – ostatni nienazistowski starosta Opola, oskarżony później o udział w zamachu na Adolfa Hitlera.
W 1928 zburzono Zamek Piastowski na Pasiece. Wskutek emigracji do Palestyny społeczność żydowska w Opolu liczyła jedynie 430 osób (w 1922 mieszkało w mieście około tysiąca Żydów). 28 kwietnia 1929 do Opola po raz pierwszy przyjechał polski teatr ("Teatr Polski z Katowic"). W sali ratusza wystawił operę Stanisława Moniuszki "Halka". Po przedstawieniu aktorzy zostali pobici przez niemiecką bojówkę.
W 1931 do Opola przeniesiony został z Bytomia Konsulat Generalny Rzeczypospolitej Polskiej, zlokalizowany w budynku przy dzisiejszej ul. Konsularnej. W 1936 w obszar Opola włączone zostały Szczepanowice i Półwieś.
Podczas nocy kryształowej z 9 na 10 listopada 1938, bojówki hitlerowskie zmusiły rabina Nowej Synagogi przy Hafenstrasse (dzisiejszej ul. Piastowskiej) Hansa Hirschberga do rozlania benzyny wewnątrz świątyni i podpalenia jej. W tym czasie straż pożarna pilnowała, aby ogień nie przeniósł się na sąsiednie budynki. Równocześnie żołnierze Sturmabteilung otoczyli synagogę kordonem, uniemożliwiając wszelkie próby jej ugaszenia. Zniszczono także 13 żydowskich sklepów, a ich rodziny pobito, po czym nałożono na nich karne kontrybucje. Rozpoczęła się emigracja pozostałej ludności żydowskiej z miasta (głównie do Stanów Zjednoczonych).
II wojna światowa.
W 1939 Opole stało się miejscem koncentracji sił 10 Armii Niemieckiej i kwatery jej dowództwa. Nastąpiło aresztowanie aktywistów Związku Polaków w Niemczech i transporty aresztowanych Polaków z Dworca Głównego do obozów koncentracyjnych Buchenwald i Ravensbrück. W latach 1939–1945 w Opolu funkcjonowały obozy pracy przymusowej i oddziały robocze jeńców wojennych. Liczba mieszkańców wzrosła do ok. 60 tysięcy wskutek napływu migrujących ludzi z bombardowanych rejonów III Rzeszy. Od 1942 do 1943 Żydzi z Opola i okolic, którzy nie zdążyli wyemigrować przed wojną, zostali deportowani do Terezina ("KL Theresienstadt") oraz Brzezinki ("KL Birkenau").
W 1944 Opole ogłoszone zostało miastem-twierdzą (niem. "Festung Oppeln") w związku z krytyczną sytuacją Wehrmachtu na froncie wschodnim i przygotowaniami do obrony na linii Odry. Dowódcą twierdzy został hrabia von Pfeil. 18 grudnia nastąpiło bombardowanie miasta przez lotnictwo amerykańskie. Celem był dworzec główny (bomby spadły na pola Zaodrza) oraz mosty. Przeprawy nad Odrą ocalały, bomby spadły na budynki na dzisiejszym placu Józefa Piłsudskiego, budynek sądu oraz hotel przy dzisiejszej ulicy Marii Konopnickiej, w którym odbywało się wesele.
17 stycznia 1945 komunikaty nadawane w opolskim radiu nakazały ewakuacji kobiet, dzieci i chorych. Trzy dni później wydany został nakaz ewakuacji dla wszystkich mieszkańców. Z dzisiejszego placu Mikołaja Kopernika autobusami odwożono ich na dworzec w Groszowicach, skąd pociągami uciekali w stronę Kłodzka. Pieszo ewakuowano w tę samą stronę więźniów oraz robotników przymusowych z 26 istniejących obozów pracy. W ciągu 4 dni miasto opuściło 58 tys. osób. 21 lub 22 stycznia generał von Pfeil, wobec niemożności utrzymania Opola, popełnił samobójstwo. Dowództwo nad załogą "Festung Oppeln", liczącą jedynie 10 tys. obrońców (w tym oddział polskich granatowych policjantów, wycofujących się z Generalnego Gubernatorstwa), przejął generał Fritz Gräser. Anulował on rozkaz obrony miasta do ostatniego żołnierza i nakazał wycofać się za Odrę, na nową linię obrony.
24 stycznia 1945 oddziały 6 Korpusu Pancernego Gwardii 3 Armii Pancernej Gwardii, 15 Dywizji Piechoty Gwardii i 118 Dywizji Piechoty 34 Korpusu Piechoty Gwardii 5 Armii Gwardii oraz 120 Dywizji Piechoty 21 Armii ze składu 1 Frontu Ukraińskiego Armii Czerwonej zdobyły prawy brzeg Opola. Podczas walk zginęło 218 żołnierzy radzieckich. Dochodziło do gwałtów i mordów, głównie na terenach dzisiejszych przedmieść (w prawobrzeżnej części miasta pozostało zaledwie 300–600 mieszkańców). 13 lutego w podopolskich wsiach (m.in. Kolonia Gosławicka, obecnie dzielnica Opola) rozpoczęła się deportacja miejscowej ludności do obozów pracy w Związku Radzieckim. Lewobrzeżna część Opola została "obszarem umocnionym" pod dowództwem mjra Matthiasa Wensauera. Niemcom udało się utrzymać tę pozycję do marca.
Polska Ludowa.
Radziecka komendantura wojenna przekazała władzę polskiej administracji. Do Opola przybyły pierwsze transporty przymusowych polskich wysiedleńców zza Buga. Rozpoczęło działalność Gimnazjum i Liceum Ogólnokształcące im. Mikołaja Kopernika. Opole po raz kolejny zmieniło przynależność państwową razem z zachodnim Śląskiem. Po 610 latach przynależności do państw Pierwszej Rzeszy Niemieckiej i postcesarskich, ponownie zostało włączone w granice państwa polskiego.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obozy MBP nr 146, 147 i 148, powstałe w Opolu miał status obozów przejściowych, następnie zostały przekształcone w obozy pracy. Przetrzymywano w nich Ślązaków i Niemców oraz byłych członków SS. Do obozu trafiali także powracający do Polski żołnierze armii Andersa, którzy wstąpili do niej po dezercji z Wehrmachtu, do którego wcielono ich wcześniej w ramach "volkslisty".
8 kwietnia 1946 odbył się wiec PSL z udziałem Stanisława Mikołajczyka. Zgromadzenie zostało rozpędzono przez UB.15 września 1946 odbyły się Dożynki Śląskie w Opolu z udziałem prezydenta Bolesława Bieruta, wicepremiera i ministra Ziem Odzyskanych Władysława Gomułki oraz wojewody śląsko-dąbrowskiego Aleksandra Zawadzkiego. Z całego kraju przybyło ok. 300 tysięcy delegatów. Jesienią 1946 powstało Koło Akademików Opolan w Poznaniu – jedyne w tym czasie stowarzyszenie opolskich studentów studiujących na wyższych uczelniach Polski, władze zakazały utworzenia oddziałów tej organizacji we Wrocławiu, Krakowie i innych miastach.
W 1947 otwarto Miejską Bibliotekę Publiczną i powołano Komitet Badań Prehistorycznych (w maju 1955 przekształconego w Opolskie Towarzystwo Przyjaciół Nauk). 9 maja 1948 otwarto Gimnazjum i Liceum Repolonizacyjne. W 1949 oddano do użytku odremontowany budynek teatru przy ul. 24 Marca (obecnie ul. Wolfganga Amadeusza Mozarta). Przy dużej scenie PTZO powstał teatr lalek. Rozpoczęła się również odbudowa dawnego szpitala św. Wojciecha przy pl. Armii Czerwonej (obecnie pl. Mikołaja Kopernika). W latach 1949–1965 w Opolu i Prudniku stacjonował 15 Pułk KBW Ziemi Opolskiej. W 1950 Opole stało się siedzibą nowo powstałego województwa opolskiego. W 1952 powołano Opolską Orkiestrę Symfoniczną (we wrześniu 1972 r. przemianowana na Filharmonię Opolską im. Józefa Elsnera) i Zespołu Pieśni i Tańca „Opole”. 1 stycznia ukazał się pierwszy numer „Trybuny Opolskiej” – wówczas organ PZPR. 18 czerwca otwarto ekspozyturę Polskiego Radia w Opolu. 22 lipca otwarto Wojewódzki Dom Kultury. 26 lipca 1953 zmarł w Opolu pisarz i redaktor – autor pracy "Na Śląsku Opolskim", Stanisław Wasylewski.
1 października 1954 odbyła się inauguracja roku akademickiego w przeniesionej z Wrocławia do Opola Wyższej Szkole Pedagogicznej. 16 sierpnia 1955 utworzono Związek Literatów Polskich Oddział opolski, na czele którego stanął Rafał Urban z Głogówka. W 1956 rozpoczęła pracę Rozgłośnia Polskiego Radia w Opolu. W 1960 zorganizowana została I Wiosna Opolska – Festiwal Artystyczny Ziem Zachodnich i Północnych. W 1961 Kolonia Gosławicka została włączona w granice Opola. 26 maja tego samego roku do Opola przybył pierwszy pociąg elektryczny.
W 1963 zorganizowany został I Krajowy Festiwal Piosenki Polskiej w Opolu. 2 maja otwarto krytą pływalnię. W 1964 działalność rozpoczęło Muzeum Martyrologii Jeńców Wojennych w Łambinowicach, z siedzibą dyrekcji w Opolu. W marcu 1968 studenci opolskiej WSP zorganizowali akcję ulotkową na obszarze miasta oraz jednodniowy strajk w proteście przeciw represjom, jakie dotknęły krakowskie i warszawskie środowisko akademickie. W odwecie, powołana przez władze partyjne komisja usunęła z opolskiej uczelni kilkudziesięciu studentów i pracowników. Ze stanowiska rektora został także usunięty broniący studentów prof. Maurycy Horn. 20 lipca, podczas uroczystej sesji wojewódzkiej i miejskiej rady narodowej, dokonano otwarcia nowej hali widowiskowo-sportowej – „Okrąglaka”. W 1970 ukazał się pierwszy numer miesięcznika kulturalnego „Opole”, redaktorem pisma był Edward Pochroń. 23 września w Opolu-Bierkowicach otwarto Muzeum Wsi Opolskiej. 14 listopada powołano Opolskie Towarzystwo Kulturalno-Oświatowe.
W nocy z 5 na 6 października 1971 Bracia Kowalczykowie podłożyli ładunek wybuchowy w auli Wyższej Szkoły Pedagogicznej w Opolu. Zniszczeniu uległa aula WSP oraz magazyny biblioteczne. W styczniu 1975 otwarto Teatr im. Jana Kochanowskiego. Od 10 do 20 maja odbywały się I Opolskie Konfrontacje Teatralne – Klasyka Polska. 27 maja 1976 na zebraniu przedstawicieli Opolskiej Spółdzielni Mieszkaniowej Przyszłość podjęto uchwałę powołującą Osiedle im. "Związku Walki Młodych". Rozpoczęła się budowa największego opolskiego osiedla mieszkaniowego. 23 września – zmarł bp ordynariusz opolski Franciszek Jop – nowym biskupem został Alfons Nossol.
W 1980 odbył się strajki ostrzegawcze opolskich załóg pracowniczych, m.in. ZPB „Frotex” w Prudniku, FSD w Nysie, Elektrowni Opole, Zakładach Koksowniczych w Zdzieszowicach. 29 września odbyło się spotkanie I sekretarza KW PZPR Józefa Masnego z działaczami MKZ NSZZ „Solidarność”. W czerwcu 1981 powstało Opolskie Towarzystwo Jazzowe z Tadeuszem Pabisiakiem na czele. 15 czerwca w opolskim amfiteatrze zorganizowane zostało spotkanie przewodniczącego NSZZ „Solidarność” Lecha Wałęsy z mieszkańcami Opolszczyzny. W listopadzie i grudniu w opolskich uczelniach WSP i WSI wybuchł strajk studentów związanych z NZS oraz pracowników działaczy „Solidarności”. Trwający ponad 20 dni strajk akademików był najdłuższą tego typu akcją protestacyjną przeprowadzoną w 1981 na Opolszczyźnie.
III Rzeczpospolita.
W 1990 ukazał się pierwszy numer „Gazety Opolskiej”, której redaktorem naczelnym został Edward Pochroń. W 1992 w Opolu otwarty został wicekonsulat RFN. W 1994 powstał Uniwersytet Opolski z połączenia dawnej Wyższej Szkoły Pedagogicznej im. Powstańców Śląskich oraz Instytutu Teologicznego – Filii KUL w Nysie. 6 maja 1997 w budynku przy ul. Juliusza Słowackiego otwarte zostało Centrum Rehabilitacji dla Dzieci z Porażeniem Mózgowym. 10 lipca Opole oraz wiele miast i wsi Opolszczyzny dotknęła katastrofalna, tragiczna w skutkach powódź. 1 sierpnia rozpoczęło działalność Wojewódzkie Centrum Medyczne w nowych obiektach przy alei Wincentego Witosa. W opolskiej katedrze zamontowane zostały 4,5-tonowe drzwi, odlane w brązie przez opolskiego artystę Adolfa Panitza.
11 stycznia 1998 w obronie zachowania województwa opolskiego na mapie administracyjnej Polski z inicjatywy lokalnych elit samorządowych utworzony został Obywatelski Komitet Obrony Opolszczyzny (OKOOP). 11 marca kilka tysięcy opolan manifestowało pod pomnikiem Bojownikom o Polskość Śląska Opolskiego przeciwko rządowym planom likwidacji województwa opolskiego oraz włączenia go do województwa śląskiego. 16 maja odbyła się uroczystość przekazania Opolu Flagi Honorowej, przyznanej przez Radę Europy za wkład w działanie na rzecz integracji europejskiej. 18 lipca Sejm podjął uchwałę o nowym podziale administracyjnym Polski na 16 województw, z opolskim włącznie, które powiększone zostało o powiat oleski.
17 lutego 1999 w laboratorium kryminalistycznym KWP w Opolu uruchomiono jedną z najnowocześniejszych w kraju pracowni badań genetycznych. Na Targach „Investcity '99” w Poznaniu Opole zdobyło główne nagrody w dwóch (i jedynych) targowych konkursach: na najlepiej przygotowany udział w targach oraz najlepiej zaaranżowane stoisko. Radni Sejmiku Wojewódzkiego wybrali herb ostatniego księcia piastowskiego Jana II Dobrego na herb województwa opolskiego.
W 2000 Opole uhonorowane zostało Plakietą Honorową Rady Europy, przyznaną przez Parlament Europejski za aktywność w podejmowaniu międzynarodowych kontaktów i propagowanie idei nowoczesnej Europy. Po popowodziowym remoncie otwarty został zabytkowy „Dom lodowy”, czyli budynek PTTK przy stawie przy ul. Norberta Barlickiego. W rankingu miast o największym potencjale rozwojowym opracowanym przez Centrum Badań Regionalnych w Warszawie Opole trafiło do ścisłej czołówki miast, plasując się za Sopotem, Poznaniem oraz Krakowem.
W 2004 papież Jan Paweł II odebrał w Watykanie doktorat honoris causa Uniwersytetu Opolskiego. W 2007 w mieście powstała Podstrefa Wałbrzyskiej Specjalnej Strefy Ekonomicznej. W czerwcu Opole w rankingu miesięcznika „Forbes” zajęło 9. miejsce w kategorii miast najatrakcyjniejszych dla biznesu i 3. wśród miast najatrakcyjniejszych dla kapitału zagranicznego. Opole zdobyło 1. miejsce pod względem pozyskanych środków europejskich w przeliczeniu na jednego mieszkańca w rankingu samorządowym opublikowanym 13 lipca przez „Rzeczpospolitą”.
W 2016 doszło do konfliktu wokół rozszerzenia granic administracyjnych Opola. Ostatecznie w 2017 włączono w granice administracyjne miasta 12 sołectw lub ich części z gmin: Dąbrowa, Dobrzeń Wielki, Komprachcice, Prószków.
Demografia.
Według danych GUS z 31 grudnia 2021, Opole miało 126 755 mieszkańców (1. miejsce w województwie opolskim i 27. w Polsce), powierzchnię 149 km² (1. miejsce w województwie opolskim i 15. miejsce w Polsce) i gęstość zaludnienia 850 os./km².
Mieszkańcy Opola stanowią około 13% populacji województwa opolskiego.
Liczba mieszkańców miasta.
Pod względem liczby ludności Opole jest 27. miastem w kolejności w Polsce. Opole jest też drugim najludniejszym powiatem, powiatem o największej gęstości zaludnienia oraz jedynym miastem na prawach powiatu województwa opolskiego. W 2016 stopa bezrobocia w Opolu wynosiła 4,1% (dane według GUS). Największą populację Opole odnotowało w 1999 – 130 969 mieszkańców. Od tego czasu liczba osób zameldowanych w Opolu na stałe rokrocznie spada.
Wykres liczby ludności Opola na przestrzeni ostatnich 5 stuleci:
Gospodarka.
W Opolu funkcjonują zakłady przemysłu materiałów budowlanych, spożywczego, maszyn i urządzeń, branży IT i inne. Opole odnotowuje wysoki przyrost inwestycji bezpośrednich.
W Opolu w roku 2017 w rejestrze REGON zarejestrowanych było 21 966 podmiotów gospodarki narodowej, z czego 13 798 stanowiły osoby fizyczne prowadzące działalność gospodarczą. W tymże roku zarejestrowano 1319 nowych podmiotów, a 1291 podmiotów zostało wyrejestrowanych. Na przestrzeni lat 2009–2017 najwięcej (1 601) podmiotów zarejestrowano w roku 2010, a najmniej (1 267) w roku 2012. W tym samym okresie najwięcej (1 561) podmiotów wykreślono z rejestru REGON w 2009 roku, najmniej (929) podmiotów wyrejestrowano natomiast w 2010 roku. Według danych z rejestru REGON wśród podmiotów posiadających osobowość prawną w Opolu najwięcej (2 608) jest stanowiących spółki handlowe z ograniczoną odpowiedzialnością. Analizując rejestr pod kątem liczby zatrudnionych pracowników można stwierdzić, że najwięcej (21 050) jest mikro-przedsiębiorstw, zatrudniających 0 – 9 pracowników. 0,8% (177) podmiotów jako rodzaj działalności deklarowało rolnictwo, leśnictwo, łowiectwo i rybactwo, jako przemysł i budownictwo swój rodzaj działalności deklarowało 16,9% (3 716) podmiotów, a 82,3% (18 073) podmiotów w rejestrze zakwalifikowana jest jako pozostała działalność. Wśród osób fizycznych prowadzących działalność gospodarczą w Opolu najczęściej deklarowanymi rodzajami przeważającej działalności są Handel hurtowy i detaliczny; naprawa pojazdów samochodowych, włączając motocykle (22.7%) oraz Działalność profesjonalna, naukowa i techniczna (16.0%).
W Opolu na 1000 mieszkańców pracuje 438 osób. Jest to znacznie więcej od wartości dla województwa opolskiego oraz znacznie więcej od wartości dla Polski. 50,2% wszystkich pracujących ogółem stanowią kobiety, a 49,8% mężczyźni. Bezrobocie rejestrowane w Opolu wynosiło w 2017 roku 4,1% (4,7% wśród kobiet i 3,5% wśród mężczyzn). W 2017 roku przeciętne miesięczne wynagrodzenie brutto w Opolu wynosiło 4 615,56 PLN, co odpowiada 101.90% przeciętnego miesięcznego wynagrodzenia brutto w Polsce. Wśród aktywnych zawodowo mieszkańców Opola 3080 osób wyjeżdża do pracy do innych miast, a 15 772 pracujących przyjeżdża do pracy spoza gminy – tak więc saldo przyjazdów i wyjazdów do pracy wynosi 12 692. 1,0% aktywnych zawodowo mieszkańców Opola pracuje w sektorze rolniczym (rolnictwo, leśnictwo, łowiectwo i rybactwo), 23,0% w przemyśle i budownictwie, a 25,2% w sektorze usługowym (handel, naprawa pojazdów, transport, zakwaterowanie i gastronomia, informacja i komunikacja) oraz 4,8% pracuje w sektorze finansowym (działalność finansowa i ubezpieczeniowa, obsługa rynku nieruchomości).
W latach 2012–2018 w Opolu zainwestowano w ramach zewnętrznych inwestycji bezpośrednich kwotę ponad 860 mln zł. Inwestycje te wygenerowały prawie 4000 miejsc pracy, co stanowi 7,35% ogólnej liczby osób pracujących w Opolu (54 390). Realizowana jest rozbudowa Elektrowni Opole, gdzie powstają dwa nowe bloki energetyczne, o wartości 11,5 mld zł. 
Przedsiębiorstwa.
Branża materiałów budowlanych.
Na historię gospodarczą Opola największy wpływ miała produkcja materiałów budowlanych, a w szczególności produkcja cementu. Od 1857 roku rozwijał się w Opolu przemysł cementowy. Na przestrzeni lat funkcjonowało 9 cementowni: Odra – ul. Budowlanych, Groszowice, Bolko – Nowa Wieś Królewska, Piast (Opole-Miasto), Grundmann, Pringsheim, Giesel, Wróblin, Silesia – ul. Kępska. W latach powojennych działały pierwsze cztery, natomiast obecnie pozostała cementownia Odra.
Istniejące firmy:
Handel.
Opole jest centrum finansowym, biznesu i handlu. Ma tutaj swoją siedzibę Business Centre Club. W Opolu obecnie istnieje kilka centrów oraz galerii handlowych.
Istniejące:
Tuż za granicami administracyjnymi Opola, na terenie wsi Zawada, przy ul. Dębowej 1, znajduje się Centrum Handlowe Turawa Park.
Transport.
Drogi i mosty.
W odległości ok. 13 km od centrum miasta biegnie autostrada A4. Przez Opole i Obwodnicę Północną przebiegają drogi krajowe:
Ponadto w mieście mają swój początek i bieg drogi wojewódzkie:
Opole dzieli Mała Panew, Swornica, Prószkowski Potok, ale przede wszystkim Odra rozbita dodatkowo na Młynówkę, kanał ulgi oraz kanał Wiński. Sytuacja taka wymusza rozbudowany system mostów zapewniający miastu dobrą komunikację. W obrębie miasta znajdują się m.in. 4 mosty drogowe nad Odrą, 4 nad kanałem ulgi, 3 nad Młynówką.
Transport zbiorowy.
Autobusy miejskie.
Pierwsze autobusy zaczęły kursować po ulicach Opola w latach 20. XX wieku. Zaraz po II wojnie transportem zajmował się PKS, w 1953 roku powstał Miejski Zakład Komunikacyjny, który obecnie obsługuje 18 linii dziennych i 5 nocnych; część tras posiada wariantowe zakończenia, 5 linii (8, 10, 15, 16, 80) wybiegają poza strefę miejską. MZK dysponuje ponad dziewięćdziesięcioma wozami, z czego przewozy pasażerskie obsługuje każdego dnia ponad 70 autobusów.
Autobusy podmiejskie i dalekobieżne.
Przy ul. 1 Maja 6 (tymczasowo przeniesiony na ulice Dubois oraz Armii Krajowej) funkcjonuje Dworzec Autobusowy, skąd odjeżdżają wozy Opolskiego PKS-u, innych przewoźników PKSu, a także prywatnych firm.
Transport kolejowy.
Początki kolei żelaznych w Opolu sięgają I połowy XIX wieku. 28 maja 1843 uruchomiono 2-torową 37,4 km linię kolejową do pobliskiego Brzegu
W Opolu znajduje się obecnie 9 działających pasażerskich stacji lub przystanków kolejowych:
Z Opola wychodzą
Transport lotniczy.
Najbliższe porty lotnicze znajdują się we Wrocławiu oraz Pyrzowicach. Około 15 km od centrum miasta leży lotnisko Opole-Polska Nowa Wieś. Planowane było również uruchomienie regularnych rejsów z regionalnego lotniska Opole-Kamień Śląski (ok. 20 km od centrum miasta). W 2011 otwarto oficjalnie sanitarne lądowisko przy al. W. Witosa.
Bezpieczeństwo publiczne.
W Opolu znajduje się centrum powiadamiania ratunkowego, które obsługuje zgłoszenia alarmowe kierowane do numerów alarmowych 112, 997, 998 i 999.
W Opolu znajduje się utworzony w 1990 zakład karny. Pojemność jednostki wynosi 152 miejsca.
Edukacja.
W mieście działa 31 przedszkoli (w tym 2 integracyjne i 1 specjalne), 21 szkół podstawowych (1 specjalna, 1 z oddziałami integracyjnymi, 1 katolicka), 11 gimnazjów (w tym 1 z oddziałami integracyjnymi, 1 specjalne i 1 Katolickie). Poza placówkami publicznymi działa również kilka zespołów szkół społecznych i niepublicznych.
Uczelnie.
Publiczne
Niepubliczne
Łącznie w Opolu funkcjonuje:
Kultura i sztuka.
Muzea i galerie.
W Opolu działa kilkanaście muzeów i galerii. Najstarszym z nich jest Muzeum Śląska Opolskiego, które zostało założone już w 1900 r. 
Administracja.
Opole jest miastem na prawach powiatu. Mają w nim siedzibę władze województwa oraz powiatu opolskiego. Miasto jest centrum administracyjnym dla Opolszczyzny.
Administracja samorządowa.
Opole posiada status miasta na prawach powiatu. Oznacza to, że gmina miejska wykonuje zadania powiatu. Organem stanowiącym samorządu jest Rada Miasta Opola, składająca się z 25 radnych, którzy są wybierani w 4 okręgach wyborczych. Organem wykonawczym samorządu jest prezydent miasta. Obecnie w kadencji 2018–2023 funkcję tę sprawuje Arkadiusz Wiśniewski.
Miasto jest siedzibą władz województwa opolskiego. Mieszkańcy wybierają 8 z 30 radnych do Sejmiku Województwa Opolskiego. Opole jest też siedzibą władz powiatu opolskiego.
Opole jest członkiem Związku Miast Polskich.
Podział administracyjny.
Przed 1899 rokiem Opole obejmowało obecne Śródmieście, Wyspę Pasiekę oraz część Zaodrza. Przed II wojną światową do miasta włączono Zakrzów (1899), Półwieś i Szczepanowice (1936). W latach 50. Nową Wieś Królewską z Wyspą Bolko, w latach 60. Groszowice i Kolonię Gosławicką, a w połowie lat 70. Bierkowice, Gosławice, Grotowice, Grudzice, Malinę, Wójtową Wieś i Wróblin. W 2017 do miasta przyłączono Winów, Żerkowice, Chmielowice, Wrzoski, Sławice, Czarnowąsy, Krzanowice, Borki, Brzezie oraz Świerkle.
Współcześnie Opole jest częściowo podzielone na dzielnice i osiedla – w użytku funkcjonują zwyczajowe nazwy poszczególnych części miasta. 18 października 2009 r. odbyły się pierwsze wybory do pilotażowo utworzonych rad dzielnic: Gosławic, Grudzic, Nowej Wsi Królewskiej oraz Zakrzowa. Według stanu na 2015 rok funkcjonuje dziewięć rad dzielnic.
Decyzją Rady Ministrów 1 stycznia 2017 obszar Opola został powiększony o 12 sołectw z pobliskich gmin na wniosek ówczesnego prezydenta miasta. Decyzję taką podjęto mimo protestów części mieszkańców z przyłączanych gmin oraz wyników konsultacji, w których ponad 90% biorących udział mieszkańców podopolskich gmin wypowiedziało się w tej sprawie negatywnie. Za powiększeniem Opola opowiedziała się za to większość głosujących (57%) mieszkańców Opola (przy frekwencji wynoszącej 6%). Sąsiednie gminy argumentowały, że okrojenie ich obszarów wpłynie negatywnie na lokalne budżety. Patryk Jaki będący wówczas wiceministrem sprawiedliwości oraz posłem z województwa opolskiego promował ideę powiększenia Opola, twierdząc, że jest to konieczne ze względu na fakt, że Opole jest najmniejszym z miast wojewódzkich. Argumentował również, że ewentualny spadek liczby mieszkańców Opola poniżej 100 tys. mógłby w bliżej nieokreślonej przyszłości spowodować zmianę podziału administracyjnego Polski i odebranie Opolu statusu miasta wojewódzkiego.
Pierwotny koncepcja projektu, przedstawiona jesienią 2015 przez prezydenta Opola w lokalnych mediach, zakładała również przyłączanie do miasta miejscowości: Dziekaństwo, Folwark, Górki, Kępa, Niewodniki, Żelazna oraz części miejscowości Dobrzeń Mały i Zawada. W ten sposób miasto uległoby powiększeniu o ponad 5,3 tys. ha, a liczba ludności uległaby zwiększeniu o blisko 9,5 tys. osób.
Dzielnice Opola.
Wraz ze zmianą kadencji władz samorządowych w 2019 roku w Opolu przeprowadzono zmianę podziału miasta na dzielnice. Opole ma 13 dzielnic oznaczonych numerami pisanymi cyframi rzymskimi. Wykaz dzielnic wraz z orientacyjnym położeniem względem wcześniejszych dzielnic:
Dzielnice formalnie ustanowione (stan na październik 2017):
Sport.
Kluby.
Piłka nożna
Sporty zimowe
Kolarstwo
Sporty walki
Inne
Zawody sportowe.
W Opolu odbyły się Klubowe Mistrzostwa Świata w piłce siatkowej mężczyzn 2017, Mistrzostwa Polski w Łyżwiarstwie Figurowym 2010, 2005, 2015, 2017, Mistrzostwa Polski Seniorów w Lekkoatletyce 1956, Mistrzostwa Polski w Boksie 1970, Mistrzostwa Polski w Curlingu 2018, Mistrzostwa Polski w Judo 2011, Mistrzostwa Polski w Podnoszeniu Ciężarów Mężczyzn 2010 i Mistrzostwa Polski w Short Tracku 2017.
Współpraca międzynarodowa.
Miasta partnerskie.
Ponadto Opole łączą więzy przyjaźni z:
Placówki międzynarodowe.
W Opolu znajdują się następujące urzędy konsularne:
Turystyka.
Przez Opole prowadzą szlaki turystyczne:
Sąsiednie gminy.
Dąbrowa, Dobrzeń Wielki, Łubniany, Turawa, Chrząstowice, Tarnów Opolski, Prószków, Komprachcice

</doc>
<doc id="1275737" url="https://pl.wikipedia.org/wiki?curid=1275737" title="Iris graminea">
Iris graminea



</doc>
<doc id="1275741" url="https://pl.wikipedia.org/wiki?curid=1275741" title="Gladiolus">
Gladiolus



</doc>
<doc id="1275746" url="https://pl.wikipedia.org/wiki?curid=1275746" title="Galina Ustwolska">
Galina Ustwolska

Galina Iwanowna Ustwolska (; ur. 17 czerwca 1919 w Piotrogrodzie, zm. 22 grudnia 2006 w Petersburgu) – rosyjska kompozytorka i pedagog.
Życiorys.
W latach 1937–1939 uczyła się w szkole muzycznej przy Konserwatorium w Leningradzie. W 1939 rozpoczęła studia kompozytorskie w tymże konserwatorium pod kierunkiem Dmitrija Szostakowicza i Maksimiliana Sztajnberga, które przerwała z powodu wojny, a następnie kontynuowała w latach 1945–1947. 
W 1947 podjęła studia podyplomowe, które ukończyła w 1950. Równocześnie, do 1975 (lub 1977) prowadziła klasę kompozycji w macierzystej Alma Mater. Na jej zajęcia chętnie uczęszczali najbardziej uzdolnieni uczniowie, wśród których byli kompozytorzy Siergiej Baniewicz i Boris Tiszczenko. 
Na zainteresowanie muzyką Ustwolskiej istotny wpływ miały koncerty poświęcone jej muzyce, towarzyszące festiwalom w Heidelbergu (1988) oraz w Amsterdamie i Kolonii (I poł. lat 90.). W Polsce po raz pierwszy zaprezentowano jej muzykę w 1962 na festiwalu Warszawska Jesień.
W 1993 otrzymała tytuł Zasłużonego Działacza Sztuk Federacji Rosyjskiej.
Twórczość.
We wczesnych utworach Ustwolskiej widoczny jest neoklasycystyczny wpływ Szostakowicza (w Koncercie na fortepian, 1946), który zostaje jednak dość szybko zastąpiony szorstkim patetyzmem w tragicznym stylu Musorgskiego czy Mahlera. W dojrzałym okresie jej twórczości prym wiedzie silny, ascetyczny styl z radykalnymi środkami kompozycyjnymi, nie mieszczący się w głównym nurcie życia muzycznego. Władze radzieckie uznały, że utwory Ustwolskiej, mimo że niekomunikatywne, surowe i hermetyczne, nie są jednak awangardowe, zatem nie zostały potępione.
Ustwolska tworzyła muzykę głęboką, emocjonalną, pełną napięć i kontrastów (szczególnie dynamicznych od ppppp do fffff), a przy tym – jak to sama określiła – „duchową w swojej naturze”. Szostakowicz tak zachwycał się muzyką Ustwolskiej, że włączył niektóre z jej pomysłów do swoich dzieł; na przykład drugi temat finału jej Trio na klarnet, skrzypce i fortepian (1949) pojawia się w jego V Kwartecie smyczkowym op. 92 oraz w Suicie op. 145 (nr 11, "Bessmiertije").

</doc>
<doc id="1275747" url="https://pl.wikipedia.org/wiki?curid=1275747" title="Coalville (Utah)">
Coalville (Utah)

Coalville – miasto w Stanach Zjednoczonych, w stanie Utah, siedziba administracyjna hrabstwa Summit.
Był w nim wydobywany węgiel (ang. "coal"), od czego pochodzi nazwa miasta.

</doc>
<doc id="1275749" url="https://pl.wikipedia.org/wiki?curid=1275749" title="Kodeks minuskułowy (Nowy Testament)">
Kodeks minuskułowy (Nowy Testament)

Kodeks minuskułowy, Minuskuł – rękopisy greckiego Nowego Testamentu pisane małymi literami, czyli minuskułą, na pergaminie lub papierze. Pochodzą z IX-XVII wieków (najstarszy z 835 roku), znamy ich dziś 2907. Od XIII wieku materiałem piśmienniczym staje się papier. Ponad 1300 minuskułów pisanych jest na papierze.
Opis.
Najstarsze rękopisy pisane są majuskułą (łac. maior – większy) lub uncjałą (łac. uncia – cal, pierwotna wielkość liter), tj. wielkimi literami mającymi kształt kwadratowy, lub okrągły. Z czasem litery coraz bardziej zaokrąglano. 
Po roku 800 pojawia się minuskuła, pismo małoliterowe, będące formą kursywy. W wiekach IX-X majuskuła utrzymywała się jeszcze równolegle z minuskułą, jednak ta późna majuskuła nosi już wiele cech pisma minuskułowego (półuncjała). Zanim została całkowicie wyparta, przez pewien czas pozostawała jeszcze w nagłówkach i tytułach. 
Tekst kodeksów minuskułowych zazwyczaj wyposażony jest w ułatwiający czytanie aparat, jak Sekcje Ammoniusza, Kanony Euzebiusza, κεφαλαια, τιτλοι, Aparat Eutaliusza, noty liturgiczne, etc. Niektóre minuskuły zawierają komentarze (katena), bardzo często zawierają dodatkowy materiał, jak Prolegomena do czterech Ewangelii, Epistula ad Carpianum, Lista cudów Jezusa, Lista ewangelicznych przypowieści (np. kodeks 273, 536), "Lista Siedemdziesięciu Apostołów", krótka biografia Apostołów, lub podsumowania podróży świętego Pawła (np. kodeks 102, 223, 468), "Genealogia Marii" (339), "Męczeństwo Pawła" (384, 462, 615, 2818), Granice pięciu patriarchatów (kodeks 69, 211, 543), lista męczenników - tzw. μαρτυριαι - biblijnych i pozabiblijnych (np. kodeks 637), krótkie komentarze dodane na marginesach biblijnego tekstu. Umieszczane są one zazwyczaj na początku rękopisu, niektóre z dodatków umieszczane są na końcu rękopisu. Od IX wieku niektóre rękopisy posiadają w kolofonie informacje na temat daty jak i miejsca powstania poszczególnych ksiąg NT. Niektóre rękopisy podają w kolofonie imię skryby i oraz datę sporządzenia rękopisu, najczęściej jednak licząc od daty stworzenia świata (5508 p.n.e.). Był to bizantyjski sposób datowania. Tylko w niewielu kodeksach minuskułowych data jest liczona od narodzenia Chrystusa.
Johann Jakob Wettstein (1693-1754) podzielił rękopisy Nowego Testamentu na trzy grupy: majuskuły, minuskuły, lekcjonarze. W XX wieku utworzono jeszcze czwartą grupę: papirusy, która wymieniana jest na pierwszym miejscu. Wettstein na oznaczenie majuskułów posłużył się dużymi literami alfabetu łacińskiego (A, B, C, D), natomiast na oznaczenie minuskułów użył cyfr arabskich (1, 2, 3, 4). 
Minuskuły, z powodu późnego pochodzenia, z punktu widzenia krytyki tekstu Nowego Testamentu, przedstawiają mniejszą wartość, jednak nie wolno ich lekceważyć ponieważ każdy z nich pochodzi od jakiegoś prototypu tekstu zrewidowanego w IV wieku w Syrii. Nie jest też ważne z jakiego wieku pochodzi rękopis, ważniejszym jest z jak starych rękopisów został przepisany. Nieraz się jednak zdarza, że tekst kodeksu minuskułowego jest bardziej wartościowy niż tekst kodeksu majuskułowego. Jako przykład podawany jest minuskuł 2344, który przedstawia tekst Apokalipsy w znacznie lepszym stanie niż Kodeks Synajski.
Klasyfikacja minuskułów.
Od czasów J.J. Wettsteina minuskułowe rękopisy oznaczane są arabskimi cyframi, ale liczby w każdej z czterech sekcji Nowego Testamentu rozpoczynały się od 1, symbol „1” mógł więc oznaczać księgi różnych rękopisów (np. 1eap, 1r, 2e, 2ap). Z drugiej zaś strony różne partie tego samego rękopisu nosiły różne sigla (np. 18evv, 113Acts, 132Paul, 51Apoc należą do tego samego rękopisu). Tylko pierwszy rękopis jest w prostej sytuacji, ponieważ nosił numer 1 w Ewangeliach (1e), w Dziejach (1a) i w Listach Pawła(1p). Ten system był skomplikowany. Scrivener, na przykład, wyliczył znane mu minuskułowe kodeksy NT: 
Co nie oznacza, że łączna liczba minuskułów wynosiła 1460, ponieważ część z nich należała do tych samych rękopisów. 
System Wettsteina został nieco ulepszony i skorygowany przez Scrivenera, Gregory’ego i Alanda. Aland wprowadził zupełnie nową numerację rękopisów (1r otrzymał numer 2814, 2ap otrzymał 2815, 4ap otrzymał, 2816 etc.), i dlatego teraz każdy minuskuł nosi inny numer katalogowy. 
Kodeksy minuskułowe które otrzymały nowe sigla: 
Wettstein znał 112 minuskułowych rękopisów Ewangelii, 58 z tekstem Dziejów, 60 Listów Pawła i 28 Apokalipsy. Liczba minuskułowych rękopisów Ewangelii wzrosła z 260 na 469 za sprawą Scholza (1794–1852). Gregory wprowadził łączną klasyfikację dla wszystkich minuskułów NT, których liczbę zamknął na 2292. Obecnie znamy 2907 kodeksów minuskułowych skatalogowanych przez (INTF) w Münster.

</doc>
<doc id="1275750" url="https://pl.wikipedia.org/wiki?curid=1275750" title="Sojuz TMA-13">
Sojuz TMA-13

Sojuz TMA-13 – załogowy lot kosmiczny rosyjskiego statku Sojuz TMA z 18. stałą załogą Międzynarodowej Stacji Kosmicznej (ISS).

</doc>
<doc id="1275751" url="https://pl.wikipedia.org/wiki?curid=1275751" title="San Antonio de Palé">
San Antonio de Palé

San Antonio de Palé – miasto w Gwinei Równikowej na wyspie Annobón. Jest stolicą prowincji Annobón i Dystryktu Annobón. Według danych szacunkowych, w 2008 miasto zamieszkiwało ok. 4 tys. ludzi.
Miasto nazywane jest również: Palé, Palea, San Antonio, San Antonio de Palea, São Antonio da Praia i San Antonio de la Playa.
Położone jest na północnym skrawku wyspy, na płaskim i suchym obszarze, otoczone przez pastwiska. Posiada lotnisko, molo, latarnię, centrum opieki medycznej, szkołę, stację radiową. W mieście działa także misja katolicka Klaretynów.
Historia.
Miasto zostało założone przez Portugalczyków, którzy przenieśli na wyspę niewolników z Afryki. Po traktatach San Ildefonso (1777) i (1778) Pardo, Hiszpanii i Portugalii, wyspa Annobón i inne portugalskie posiadłości w Zatoce Gwinejskiej przekazane zostały w hiszpańskie ręce. W tym czasie wyspa liczyła około 1500 mieszkańców.
W 1801 roku Anglicy, którzy mieli pozwolenie od Hiszpanii do kotwicy i zaopatrzyć się w wodę pitną, zbudowali małą fortecę. W 1827 roku, Hiszpania wynajęła powierzchnię brytyjskiej bazy by przechwycić handlarzy niewolników płynących do Ameryki i przesiedlić uwolnionych niewolników.

</doc>
<doc id="1275752" url="https://pl.wikipedia.org/wiki?curid=1275752" title="San Antonio de Pale">
San Antonio de Pale



</doc>
<doc id="1275754" url="https://pl.wikipedia.org/wiki?curid=1275754" title="Decyzja Unii Europejskiej">
Decyzja Unii Europejskiej



</doc>
<doc id="1275755" url="https://pl.wikipedia.org/wiki?curid=1275755" title="Andrzej Zakrzewski (reżyser)">
Andrzej Zakrzewski (reżyser)

Andrzej Zakrzewski (ur. 28 czerwca 1935 w Warszawie, zm. 29 czerwca 2021 tamże) – polski reżyser filmowy, radiowy i telewizyjny.
Życiorys.
W 1958 roku ukończył studia na Wydziale Organizacji Produkcji Filmowej PWSF w Łodzi. W 1980 roku otrzymał nagrodę "Złotego szczupaka" za reżyserię „Zegarka” Jerzego Szaniawskiego na IV Festiwalu Polskiej Twórczości Telewizyjnej w Olsztynie.
W 1997 zdobył nagrodę Grand Prix Festiwalu Słuchowisk Polskiego Radia w Bolimowie za "Kartotekę rozrzuconą" według Różewicza. W 2001 roku otrzymał Nagrodę Honorową „Wielki Splendor” Teatru Polskiego Radia.

</doc>
<doc id="1275757" url="https://pl.wikipedia.org/wiki?curid=1275757" title="Otto von Bismarck">
Otto von Bismarck

Otto Eduard Leopold von Bismarck-Schönhausen (ur. 1 kwietnia 1815 w Schönhausen (Elbe), zm. 30 lipca 1898 we ) – książę von Bismarck-Schönhausen, książę von Lauenburg; niemiecki polityk, mąż stanu, premier Prus, kanclerz Rzeszy zwany Żelaznym Kanclerzem. Odegrał wiodącą rolę w procesie zjednoczenia Niemiec. W polityce wewnętrznej zwolennik ewolucyjnego konserwatyzmu. Uważany jest za jednego z najwybitniejszych i najbardziej wpływowych polityków europejskich XIX wieku.
Młodość.
Otto von Bismarck przyszedł na świat 1 kwietnia 1815 roku w rodzinnym majątku Schönhausen, dzieciństwo spędził w dobrach rodzinnych na Pomorzu. Ojciec Ferdynand wywodził się ze starej pruskiej rodziny szlacheckiej, zajmował się głównie prowadzeniem majątku. Matka Wilhelmina z domu Mencken – córka urzędnika królewskiego, była pochodzenia mieszczańskiego. Oprócz dwóch braci zmarłych w dzieciństwieOtto miał młodszą siostrę Malwinę i starszego brata Bernarda, żonatego z Malwiną von Lettow-Vorbeck. Przyszły kanclerz uczuciowo był bardziej zbliżony do ojca niż do władczej i chłodnej uczuciowo matki, jako że i sam Otto od swoich najwcześniejszych lat przejawiał skłonności do dominacji.
W 1821 r., w bardzo młodym wieku, oddano go do gimnazjum z internatem w Berlinie, później chodził do dwóch kolejnych berlińskich gimnazjów i ten etap edukacji ukończył w 1832. Potem podjął studia prawnicze w Getyndze, które ukończył jednak w Berlinie, dokąd wyjechał pod pretekstem podreperowania zdrowia i nadszarpniętych finansów. Otto nie był pilnym studentem, a nawet można powiedzieć, iż swoje obowiązki lekceważył. Rzadko uczęszczał na wykłady, wiedzę zdobywał przy pomocy korepetycji, nadużywał alkoholu, studia jednak ukończył. Podczas studiów w Getyndze został przyjęty do korporacji akademickiej Corps Hannovera Göttingen, jednej z najstarszych korporacji niemieckich, założonej w 1809 r., istniejącej do dzisiaj. Aktywnie włączył się w działalność korporacji. W późniejszym życiu często wspominał z sentymentem korporanckie przygody. Był świetnym szermierzem. Nie jest jednak prawdą, że często brał udział w pojedynkach. W okresie studenckim odbył aż 26 menzur, ale jego udział w pojedynkach honorowych ograniczył się do roli sekundanta. W czasie studiów nigdy nie uczestniczył w pojedynku jako strona.
W 1835 roku rozpoczął pracę w sądzie w Berlinie, a następnie w Akwizgranie, gdzie był egzekutorem sądowym, potem krótko urzędnikiem w Poczdamie, w 1838 odbył roczną służbę wojskową jako szeregowy w Jager Garde Batallion. W 1839 r. powrócił do rodzinnego, ale podupadłego majątku i podjął się jego prowadzenia. W krótkim czasie zdołał znacząco polepszyć kondycję ekonomiczną swych posiadłości. Jednocześnie uczestniczył w licznych polowaniach i balach okolicznej szlachty, sporo pił, odbył też szereg podróży, odwiedził Anglię, Szkocję, Francję, Szwajcarię. Tryb życia młodego Bismarcka uległ zmianie dopiero po śmierci jesienią 1846 r. jego bliskiej przyjaciółki Marii von Thadden, pod wpływem tego wydarzenia stał się głęboko religijnym pietystą. Przemianę umocniło poznanie i ślub z Johanną von Puttkamer w lipcu 1847.
Działalność polityczna.
Początek kariery politycznej.
Pierwsze wystąpienia Bismarcka na forum publicznym miały miejsce wiosną 1847 r. w Sejmie Zjednoczonym i od razu stał się dzięki nim zauważalny – jako zdolny mówca i antyliberalny obrońca monarchii absolutnej i arystokracji. Początkiem właściwej kariery politycznej Bismarcka był rok 1849, w którym to został wybrany z okręgu Zauche-Belzig-Brandenburg do Sejmu Pruskiego. Już w 1851 roku powołano go na posła przy parlamencie frankfurckim. To tam w pełni wyszły na jaw jego poglądy polityczne – konserwatysty, zagorzałego zwolennika monarchii, a także przeciwnika dominującej pozycji Austrii w Związku Niemieckim. Na stanowisku posła przy Sejmie Związkowym Bismarck pozostawał przez kolejne osiem lat, następnie został odwołany. Przyczyn usunięcia ze stanowiska można upatrywać z jednej strony w działaniach dyplomacji austriackiej, z drugiej zaś w reakcji przełożonych na dość innowacyjny sposób pracy Bismarcka, charakteryzujący się dynamizmem i brutalnością.
Po odwołaniu z Frankfurtu w roku 1859 Bismarck dostał propozycję objęcia poselstwa w jednej ze stolic europejskich – wybrał Petersburg. W rosyjskiej stolicy spotkał się z ciepłym przyjęciem, zarówno ze strony ministra spraw zagranicznych Aleksandra Gorczakowa, jak i samego cara Aleksandra II. W trakcie pobytu Bismarck nauczył się mówić po rosyjsku. Dzięki dobrej znajomości różnych języków, a także urokowi osobistemu oraz dowcipowi, Bismarck stał się popularny w kręgach dyplomatycznych i dworskich. W 1861 po kwietniowej manifestacji Polaków w Warszawie, podczas której Rosjanie zabili co najmniej 200 osób w liście do mieszkającej w Prusach siostry pisał: 
"Bijcie w Polaków, by ich ochota do życia odeszła; osobiście współczuję ich położeniu, ale jeśli pragniemy istnieć, nie pozostaje nam nic innego jak ich wytępić."
W październiku 1861 doszło do zmiany na tronie pruskim. Nowym władcą został Wilhelm I. W marcu 1862 roku Bismarck został odwołany z Petersburga i jednocześnie powołany na stanowisko posła w Paryżu. Tam z bliska mógł się przyjrzeć dyplomatycznym umiejętnościom Napoleona III, o których nabrał dość negatywnego zdania. Wskazywał na chaotyczność jego poczynań oraz brak ukierunkowania na dalekosiężne cele w polityce zagranicznej.
Dążenie do zjednoczenia Niemiec.
Pierwsze sukcesy. Wojna z Danią.
23 września 1862 roku w czasie pobytu w Paryżu, doszła do Bismarcka wiadomość, iż został mianowany premierem Prus i tymczasowym przewodniczącym rządu krajowego. Już na początku urzędowania dążył Bismarck w sejmie do ograniczenia pozycji liberałów, którzy byli najsilniejszym ugrupowaniem. W tym celu próbował nawet podjąć rokowania z przedstawicielem dopiero co rodzącego się ruchu robotniczego Ferdynandem Lassallem. Rozmowy dotyczyły projektu nadania praw wyborczych robotnikom. Konsultacje jednak nie przyniosły żadnych efektów. 8 lutego 1863 roku podpisana została konwencja Alvenslebena, w której tworzeniu miał swój udział Bismarck. Konwencja miała zapewnić Rosji współdziałanie Prus w tłumieniu powstania styczniowego. Bismarck dzięki jej podpisaniu liczył na neutralność Rosji w ewentualnych konfliktach z Austrią i Francją. Kolejne działania dyplomatyczne Bismarcka były obliczone na osłabienie pozycji Austrii, szczególnie w Niemczech. Za namową swojego premiera, Wilhelm I nie udał się na zjazd głów państw należących do Związku Niemieckiego, co ze względu na pozycję Prus, osłabiło rangę zjazdu.
W tym samym czasie w Danii trwał spór na temat ustrojowego statusu księstw Szlezwiku i Holsztyna, które należały do Związku Niemieckiego. By bronić wymienionych terytoriów Bismarck zaproponował Austrii wspólne wystąpienie przeciwko Danii. Franciszek Józef I zaakceptował tę propozycję. Wojna, która wybuchła w 1864 roku przyniosła sukces koalicjantom. Na terenie Szlezwiku-Holsztyna ustanowiono kondominium, jednak głównie za sprawą Bismarcka nie funkcjonowało ono poprawnie, a jego rządzenie nastręczało wielu kłopotów. W tej sytuacji Austria zaproponowała podział księstw, w wyniku czego Szlezwik przypadł Prusom, natomiast Holsztyn Austrii.
Wojna okazała się korzystna dla planów przyszłego kanclerza. Przede wszystkim uległ osłabieniu prestiż Austrii, która zamiast stać na straży Związku Niemieckiego i jego porządku konstytucyjnego, uczestniczyła w aneksji jednego z jego członków. Fakt ten umocnił pozycję samego Bismarcka jako premiera. Jednak przeprowadzony na niego zamach 7 maja 1866 przez studenta Ferdinanda Cohena-Blinda i okazywane przez niektórych zrozumienie dla czynu pokazywało, że wciąż Bismarck nie był zbyt popularny w społeczeństwie pruskim.
Walka o hegemonię w Niemczech i wojna z Austrią.
Bismarck doskonale zdawał sobie sprawę, iż do zdobycia hegemonii w Niemczech, a w dalszej perspektywie ich zjednoczenie, niezbędne jest pokonanie Austrii. Już wcześniej odrzucił propozycję habsburskiej monarchii, która zakładała podział wpływów na terenie Związku Niemieckiego pomiędzy Prusy i Austrię.
Bismarck przede wszystkim próbował stworzyć możliwie jak najszerszą koalicję państw sprzymierzonych z Prusami, lub państw mu przychylnych. Do sojuszu udało się wciągnąć premierowi jedynie Włochy. Francję przekonał do nie mieszania się w przyszły konflikt mglistymi obietnicami cesji terytorialnych na jej rzecz, a także obietnicy poczynionej Napoleonowi III, iż będzie pośredniczył w przyszłych rokowaniach pokojowych. Nie udało się natomiast do swoich planów pozyskać Bismarckowi większości państw niemieckich. Wśród nich było całe południe z Bawarią na czele, a także Hesja, Nassau i Hanower na północy. W celu zapewnienia bezpieczeństwa państwu pruskiemu w nadchodzącym konflikcie, Hesja, Nassau i Hanower zostały zajęte.
Bismarck liczył się z tym, iż walka z Austrią może się okazać wyjątkowo ciężka. Nadzieję pokładał premier w armii pruskiej, która od pewnego czasu była intensywnie modernizowana, w czym znaczny udział miał Bismarck, który zdobył niezbędne środki z budżetu.
Wojna prusko-austriacka wybuchła w 1866 roku. Decydującym starciem okazała się bitwa pod Sadową, która rozstrzygnęła losy konfliktu. Bismarck dążył do jak najszybszego zawarcia pokoju. Obawiał się wmieszania innych mocarstw (Francji i Wielkiej Brytanii), zaniepokojonych sukcesami Prus. Mimo nacisków Wilhelma I zrezygnował z odebrania Habsburgom Czech, Moraw lub Austrii właściwej, tak aby nie czynić z nich na przyszłość wrogów, którzy dążyliby do odwetu. W tym samym celu nie dopuścił także do parady zwycięstwa w Wiedniu. Pokój z naddunajską monarchią przewidywał rozwiązanie Związku Niemieckiego, wykluczenie państwa Habsburgów z obrębu Niemiec, a także uznanie nabytków pruskich w północnych i środkowych Niemczech, tj. Holsztynu, Hanoweru, Hesji-Kassel, Nassau i Frankfurtu.
Wojna francusko-pruska i proklamacja II Rzeszy.
W 1870 kanclerz sprowokował stronę francuską do wypowiedzenia wojny Prusom. Zwycięstwo militarne nad Cesarstwem Francuskim (w tym bitwa pod Sedanem) doprowadziły 10 maja 1871 do zawarcia traktatu pokojowego, na mocy którego Francja utraciła Alzację i część Lotaryngii na rzecz zjednoczonych Niemiec. Jeszcze przed podpisaniem układu, 18 stycznia 1871 w sali zwierciadlanej w pałacu wersalskim proklamowano utworzenie Drugiej Rzeszy, z Wilhelmem I na czele.
Kanclerz Rzeszy Niemieckiej.
Zmierzch polityki Bismarcka.
Zaostrzenie sytuacji politycznej w Europie połowy lat osiemdziesiątych, Bismarck wykorzystał dla powiększenia stanu osobowego w armii. Partia Windthorsta zgodziła się na powiększenie armii i jej budżetu, kwestią sporną był tylko czas obowiązywania nowej regulacji. Bismarck opowiadał się za zastosowaniem siedmioletniego okresu obowiązywania ustawy, zaś opozycja godziła się przyznać większy budżet dla armii na okres trzech lat. Gdy Reichstag odrzucił propozycję kanclerza, został natychmiast rozwiązany. Przed wyborami lutowymi 1887 r. doszło do porozumienia między konserwatystami, partią wolnych konserwatystów i narodowymi liberałami – w ten sposób powstał po raz pierwszy sojusz między grupami społecznymi, które zwalczały politycznych przeciwników pod hasłami narodowymi i obrony Rzeszy przed wrogami. Grunt pod ten sojusz przygotował Bismarck. W wyborach trzy sojusznicze partie zdobyły większość, a zawdzięczały ją zasadzie tzw. wyboru ścisłego. W rzeczywistości liczba głosów oddanych na inne partie była większa niż ta, którą otrzymały partie sojusznicze. Nowy parlament zaakceptował żądania kanclerza w sprawie armii.
9 marca 1888 roku zmarł cesarz Wilhelm I. Na tron wstąpił jego syn Fryderyk Wilhelm, który przyjął imię Fryderyka III. 15 czerwca 1888 roku zmarł na raka gardła, ustępując miejsca swojemu synowi Wilhelmowi II. Nowy cesarz jeszcze jako książę-następca tronu wyrażał się bardzo pozytywnie o Bismarcku. Podobnie było z kanclerzem, który początkowo cenił sobie młodego następcę tronu. Wkrótce jednak ich wzajemnie pozytywne relacje uległy zmianie.
Powodem była różnica zdań w kwestiach polityki zagranicznej oraz udział księcia w agitacji nadwornego kaznodziei Stoeckera. Punktem wyjścia ostatniego konfliktu była polityka socjalna i nieumiejętność rozwiązania kwestii ruchu robotniczego. Mimo zakazu istnienia organizacji socjaldemokratycznych, socjaldemokraci uzyskiwali w wyborach coraz większą liczbę mandatów, rosła także liczba i rozmiary strajków. W maju 1889 r. wybuchł w całych Niemczech olbrzymi strajk górników, domagających się podwyżki płac, ograniczenia dnia pracy do ośmiu godzin i utworzenia komisji robotniczych z zadaniem prowadzenia rokowań z pracodawcami. Bismarck uważał ten strajk za zjawisko o tyle korzystne, że umożliwi ono zbrojną rozprawę z robotnikami (po dokonaniu tego zamierzał ograniczyć prawo wyborcze). Wszystkie stronnictwa były temu przeciwne. Na takie rozwiązanie nie zgadzał się także Wilhelm II, który obawiał się, że Rosja skorzysta z wojny domowej w Rzeszy, aby ją zaatakować. Pod naciskiem cesarza właściciele kopalń zgodzili się na podwyżkę płac i strajk zakończył się kompromisem. Jednocześnie wyłoniła się kwestia ponownego przedłużenia ustawy antysocjalistycznej z 1878 roku. Narodowi liberałowie żądali usunięcia z ustawy postanowienia umożliwiającego deportację działaczy socjalistycznych. W wyniku braku odpowiedzi kanclerza wyciągnięto wniosek, że nie zgadza się on na jakiekolwiek zmiany w ustawie. W rezultacie 25 stycznia 1890 roku Reichstag odrzucił projekt przedłużenia ustawy, przez co socjaldemokracja stała się ponownie stronnictwem legalnym.
20 lutego 1890 roku odbyły się wybory do Reichstagu, które zdecydowały o upadku Bismarcka. Partia Centrum zdobyła rekordową liczbę mandatów, bo 106 na 397, wolnomyślni podwoili swój stan posiadania – 67 mandatów, socjaldemokraci uzyskali największą liczbę głosów – 20% choć tylko 35 mandatów. W tej sytuacji kanclerz zaczął jeszcze intensywniej myśleć nad zamachem stanu poprzez ograniczenie prawa wyborczego, wielokrotne rozwiązywanie Reichstagu aż do uzyskania posłusznej większości i zgniecenia ewentualnych rozruchów siłą zbrojną. Cesarz nie zgodził się na to. Bismarck przedstawił mu dekret z 1852 roku. Następnie Bismarck odbył rozmowę z Windthorstem, który także był zaniepokojony z powodu sukcesu socjaldemokratów. Cesarz uznał tę rozmowę za dowód nielojalności i 15 marca zażądał anulowania dekretu z 1852 roku. 20 marca 1890 roku Otto von Bismarck złożył dymisję.
Polityka zagraniczna.
W 1873 jako kanclerz Rzeszy doprowadził do zawarcia "Sojuszu Trzech Cesarzy", jednak ostatecznie nie zapobiegł powstaniu koalicji Rosji i Francji (tzw. "koszmar koalicji", fr. "cauchemar des coalitions"), co oznaczało w przyszłości wojnę na dwóch frontach i przegraną Niemiec.
Państwo opiekuńcze.
Niemcy miały tradycję programów socjalnych w Prusach i Saksonii, które rozpoczęły się już w 1840 roku. Wprowadzone w 1880 roku programy ubezpieczeń społecznych były pierwszymi na świecie i stały się wzorem dla innych krajów i podstawami nowoczesnego państwa opiekuńczego. Bismarck wprowadził emerytury, ubezpieczenia następstw nieszczęśliwych wypadków, opieki medycznej i ubezpieczenia od bezrobocia. Zdobył konserwatywne wsparcie, podciął slogany socjalistów. Socjaliści zawsze głosowali przeciwko jego propozycjom. Jego paternalistyczne programy zyskały poparcie niemieckiego przemysłu, ponieważ ich celem było zdobycie poparcia klas pracujących dla imperium i zmniejszenie odpływu emigrantów do Ameryki, gdzie płace były wyższe, ale opieka społeczna nie istniała. Politycznie miał pozyskać Partię Centrum, która reprezentowała pracowników katolickich, ale socjaliści pozostali wrogo nastawieni.
System opieki społecznej, wprowadzony przez Bismarcka, zwolnił ludzi z konieczności przedkładania lojalności względem swojego rodzinnego klanu (który poprzednio gwarantował opiekę członkom rodziny niezdolnym do pracy), ponad lojalność wobec państwa. Niemcy mogli poświęcić wszystkie swoje siły na pracę na rzecz państwa, bo mogli ufać, że w przypadku choroby, wypadku lub na starość państwo się nimi zaopiekuje.
Życie rodzinne.
Tuż po rozpoczęciu działalności politycznej Bismarck poznał Johannę von Puttkamer (ur. 1824, zm. 1894), z którą już w lipcu 1847 r. doszło do zaręczyn. Mimo iż Johanna nie posiadała ani nadzwyczajnej urody, ani wykształcenia, to małżeństwo z Bismarckiem okazało się wyjątkowo udane (trwało czterdzieści siedem lat, aż do śmierci Johanny). Bismarck był szczególnie pod wrażeniem charakteru Johanny, którą określił w rozmowie z bratem jako: "wyjątkowego ducha i nadzwyczaj szlachetnego charakteru". Silne uczucie, jakie żywił kanclerz do swojej żony, potwierdzają liczne zachowane listy. Johanna nie angażowała się w działalność polityczną męża.
Bismarck i Johanna mieli troje dzieci: córkę Marię (ur. 1848) oraz synów Herberta (ur. 1849) i Wilhelma (ur. 1852). Bismarck był czułym i opiekuńczym ojcem, swojej rodzinie starał się poświęcać jak najwięcej czasu, oczywiście na ile pozwalały obowiązki polityka. Żelazny Kanclerz miewał zauroczenia w stosunku do innych kobiet, jak to z 1862 r. w stosunku do młodej Rosjanki Marii Orłowej. Jednak owe sytuacje nie wpłynęły na stabilność małżeństwa kanclerza. Swoim dzieciom, a później wnukom okazywał wiele miłości, jednak kiedy chodziło o pewne zasady lub przekonania, bywał nieustępliwy. Z tego powodu w 1881 sprzeciwił się związkowi i ewentualnemu małżeństwu syna Herberta z rozwódką, starszą o dziesięć lat księżną Elisabeth zu Carolath-Beuthen, który to fakt uważał za niebezpieczny dla kariery potomka.
Dla życia rodzinnego Bismarcka najlepszym okresem było sprawowanie funkcji posła we Frankfurcie. Prowadził tam bujne życie towarzyskie, odbywał częste podróże. Razem z żoną prowadził dom otwarty. Przyszły kanclerz oddawał się swoim pasjom: polowaniom i przejażdżkom konnym. Bismarck uwielbiał lasy, mawiał o sobie, że jest maniakiem drzew. Do Petersburga, jak i do Paryża Bismarck nie zabrał rodziny, chcąc się skupić na pracy i zdobywaniu doświadczenia. Po zjednoczeniu Niemiec kanclerz został uhonorowany, za zasługi dla ojczyzny, kwotą 400 tysięcy talarów. Większość tej kwoty została przeznaczona na zakup majątku w Warcinie.
Ostatnie lata życia.
Po dymisji w roku 1890 były kanclerz zamieszkał w Warcinie i Fredrichsruh. Mając teraz nadmiar wolnego czasu, napisał z pomocą Lothara Buchera swoje wspomnienia – "Gedanken und Erinnerungen". Składały się one z trzech tomów. Pierwsze dwa zostały wydane zaraz po śmierci Bismarcka, od razu bijąc rekordy sprzedaży. Natomiast trzeci tom dotyczący m.in. kulisów dymisji Bismarcka i oceny panującego cesarza, miał zostać wydany dopiero po śmierci Wilhelma II. Tak jednak się nie stało, gdyż ze względu na abdykację władcy w 1918 r. wydawca uznał, iż może ją wydać wcześniej, co nastąpiło w 1921.
Były kanclerz był uwielbiany przez społeczeństwo, natomiast cesarz i jego otoczenie czuło do Bismarcka niechęć. Postawa ta przejawiała się w okazywaniu lekceważenia i pomniejszaniu zasług. Jednym z takich niechlubnych przykładów była okazja ślubu syna Bismarcka – Herberta z węgierską arystokratką Margaretą Hoyos w Wiedniu w 1892 roku. Wtedy to kanclerz Leo Caprivi zabronił ambasadorowi niemieckiemu w Austro-Węgrzech przyjmowania zaproszenia na ślub Herberta, a tym bardziej spotykania się z bawiącym w Wiedniu Bismarckiem. Prosił także cesarza Franciszka Józefa I o to, by nie podejmował byłego kanclerza. Dla Bismarcka był to szczególnie bolesny cios. Napiętej sytuacji za bardzo nie zmieniło symboliczne pojednanie Wilhelma II z Bismarckiem w Berlinie 26 stycznia 1894 r. Jednak gorące przyjęcie byłego kanclerza ze strony kilkuset tysięcy mieszkańców stolicy udowodniło, że książę wciąż cieszy się wielką popularnością.
Bismarck w ostatnich latach swojego życia wciąż żywo interesował się polityką. Nadal za dużo jadł i pił (w pewnym momencie ważył 120 kg), co jednak z czasem dzięki lekarzom udało się ograniczyć. Z większą intensywnością trapiły Bismarcka choroby, które powodowały u niego rozdrażnienie. Stale uskarżał się na ból żołądka, który łagodził stosując opium. 27 listopada 1894 roku w Warcinie zmarła jego żona Johanna. Dla Bismarcka okazało się to prawdziwym ciosem, z którego nie potrafił się otrząsnąć. Do roku 1896 prawie w ogóle nie przyjmował gości, ani nie pojawiał się publicznie. Od śmierci żony Bismarckiem opiekowała się córka Maria. Jego stan zdrowia widocznie się pogarszał. 30 lipca 1898 roku we Friedrichsruh, zmarł w wieku 83 lat.
Odznaczenia.
31 grudnia 1885 został odznaczony papieskim Orderem Najwyższym Chrystusa. Bismarck wymuszał jego nadanie już od 1874 na Leonie XIII w zamian za uwolnienie z więzienia kardynała Mieczysława Ledóchowskiego, który został uwięziony w ramach kulturkampfu za pozwolenie księżom na naukę i nabożeństwa po polsku. Nadanie to było zamierzoną najwyższą obrazą dla Kościoła, gdyż Bismarck był zdeklarowanym antykatolikiem. Oficjalnie nadanie było wyrazem wdzięczności za wkład kanclerza w rozwiązaniu sporu z Hiszpanią o Karoliny. W 1855 otrzymał Krzyż Wielki Orderu Zasługi Filipa Wspaniałomyślnego.
Upamiętnienie.
Wyrazem dużego uznania jego osoby w społeczeństwie było powstanie blisko 250 tak zwanych Wież Bismarcka, wybudowanych na jego cześć. Pierwsze tego typu obiekty powstały jeszcze za życia kanclerza, a ostatnia wieża została oddana do użytku w roku 1926 w Polanowie.
Jego nazwiskiem nazwano w cesarskich Niemczech największy kiedykolwiek zbudowany tam transatlantyk pasażerski - trzeci i ostatni trójkominowiec typu „Imperator” dla HAPAGu - o pojemności 56.551 BRT, któremu nie dane było ani dnia posłużyć pod banderą Cesarstwa (wydany po przegranej wojnie światowej Wielkiej Brytanii statek trafił pod flagę White Star Line jako „Majestic”), a w III Rzeszy tę samą nazwę otrzymał największy (obok bliźniaczej jednostki Tirpitz) pancernik Kriegsmarine.
Jego nazwiskiem nazwano również miasto w Dakocie Północnej.
Z powodu kontrowersji, jakie budzi postać Bismarcka, na przełomie 2022 i 2023 nosząca jego imię sala w siedzibie niemieckiego ministerstwa spraw zagranicznych została przemianowana na Salę Jedności Niemiec
Otto von Bismarck w filmie.
Otto von Bismarck występuje w polskim serialu historycznym "Najdłuższa wojna nowoczesnej Europy" (1979–1981) w reżyserii Jerzego Sztwiertni. W jego postać wcielił się Gustaw Lutkiewicz.

</doc>
<doc id="1275762" url="https://pl.wikipedia.org/wiki?curid=1275762" title="Anatomia patologiczna">
Anatomia patologiczna



</doc>
<doc id="1275764" url="https://pl.wikipedia.org/wiki?curid=1275764" title="Patomorfologia">
Patomorfologia

Patomorfologia, dawniej: anatomia patologiczna – dział medycyny zajmujący się rozpoznawaniem, klasyfikacją oraz czynnikami prognostycznymi chorób na podstawie zmian morfologicznych w tkankach i narządach. Jako dyscyplina teoretyczna wywodzi się z anatomii patologicznej, zajmującej się badaniem odstępstw od prawidłowej budowy ciała.
Patomorfologia jest interdyscyplinarna, to znaczy bierze udział w diagnostyce i leczeniu chorób wielu specjalności, poczynając od onkologii poprzez wszystkie zabiegowe działy medycyny, a kończąc na dermatologii oraz pracach badawczych.
Zwykle pacjent nie spotyka się bezpośrednio z lekarzem patomorfologiem pracującym w warunkach laboratoryjnych.
Szczególnym działem patomorfologii jest histopatologia, zajmująca się badaniem i rozpoznawaniem zjawisk mikroskopowych, zachodzących w komórkach oraz tkankach organizmu wskutek różnych schorzeń. Wraz z postępem technologicznym możliwości praktycznego wykorzystania histopatologii w praktyce wciąż rosną. Badania materiału tkankowego (pobranych wycinków, usuniętych narządów lub ich fragmentów) pozwalają rozpoznawać i oceniać stopień zaawansowania chorób nowotworowych, wielu schorzeń zapalnych i zwyrodnieniowych, monitorować skuteczność terapii, stwierdzić przyczynę zgonu.
W krajach o zaawansowanym poziomie medycyny rozpoznanie jednostki chorobowej przez histopatologa jest jednym z podstawowych kryterium, na podstawie którego klinicyści podejmują decyzje o sposobie leczenia pacjenta. W Polsce pracuje około 500 patomorfologów (dla porównania: w Wielkiej Brytanii jest ich około 3000).
Obecnie patomorfologia jest częścią bardziej ogólnej nauki o chorobach (patologii). Jednocześnie jest nauką stosowaną i podstawową specjalizacją lekarską, stosującą szeroki zestaw metod (biopsje, mikroskopię wraz z cyfrową analizą obrazu, mikroskopię wirtualną, telemedycynę, cytochemię i histochemię, biologię molekularną, sekcje zwłok), niezastąpioną zwłaszcza we współczesnej diagnostyce chorób nowotworowych. Odgrywa ona istotną rolę nie tylko w procesie formułowania ostatecznego rozpoznania, ale ma też duży udział w ocenie czynników ryzyka, stadium zaawansowania choroby ("staging"), złośliwości histologicznej ("grading") oraz prognozowaniu i nadzorowaniu chorych.
Patomorfologii nie powinno mylić się z medycyną sądową (ang. "forensic pathology"), zwaną dawniej medycyną kryminalną, która w Polsce jest odrębną dyscypliną medyczną i mimo podobieństwa metod (badania pośmiertne, badania histopatologiczne) ma odmienne cele.
W Polsce patomorfologia jest jedną ze specjalizacji lekarskich, a jej konsultantem krajowym od 3 kwietnia 2017 jest prof. dr hab. Andrzej Marszałek.

</doc>
<doc id="1275769" url="https://pl.wikipedia.org/wiki?curid=1275769" title="Adam Faith">
Adam Faith

Adam Faith (ur. 23 czerwca 1940 w Londynie, zm. 8 marca 2003 w Stoke-on-Trent), brytyjski piosenkarz, kompozytor, popularny w latach 60. Jego największym przebojem była piosenka "A Message To Martha".

</doc>
<doc id="1275770" url="https://pl.wikipedia.org/wiki?curid=1275770" title="Adrian Popescu">
Adrian Popescu

Adrian Mihai Popescu (ur. 26 lipca 1960 w Krajowej) − piłkarz rumuński grający na pozycji prawego obrońcy.
Kariera klubowa.
Popescu urodził się w Krajowej i tam też rozpoczął karierę piłkarską w klubie Universitatea. 14 marca 1981 roku zadebiutował w pierwszej lidze w przegranym 1:2 meczu z Jiul Petroşani. Pomimo rozegrania w sezonie 1980/1981 jednego meczu wywalczył mistrzostwo Rumunii. W kolejnych dwóch zostawał wicemistrzem kraju (w 1983 zdobył także Puchar Rumunii), a w sezonie 1983/1984 występował już w pierwszym składzie Universitatei. Kolejne sukcesy z Universitateą osiągnął w 1991 roku, kiedy to sięgnął po dublet (mistrzostwo + puchar).
W 1992 roku Popescu wyjechał do Szwajcarii. Został piłkarzem drugoligowego FC Locarno. Grał tam przez trzy sezony, ale nie zdołał wywalczyć awansu do pierwszej ligi. W 1995 roku wrócił na pół roku do Universitatei, a następnie grał w innych klubach z rodzinnego miasta: FC Caraca i Constructorulu Krajowa. Karierę kończył w 1999 roku w drugoligowej Politehnice Jassy.
Kariera reprezentacyjna.
W reprezentacji Rumunii Popescu zadebiutował 21 maja 1990 roku w wygranym 1:0 towarzyskim meczu z Egiptem. W 1990 roku został powołany przez Emerica Ieneia do kadry na Mistrzostwa Świata we Włoszech, jednak nie zagrał tam w żadnym spotkaniu. W kadrze narodowej do 1992 roku zagrał 7 razy i zdobył jedną bramkę.

</doc>
<doc id="1275773" url="https://pl.wikipedia.org/wiki?curid=1275773" title="Herb powiatu wolsztyńskiego">
Herb powiatu wolsztyńskiego

 
Herb powiatu wolsztyńskiego w polu czerwonym orzeł srebrny ze złotymi szponami, dziobem, przepaską przez skrzydła i takimż pierścieniem na ogonie. Na piersi orła tarcza sercowa srebrna, w której na trzech błękitnych belkach falistych postać Madonny w błękitnej sukni i czerwonym płaszczu, ze złotą koroną na głowie i srebrną aureolą wokół głowy. Stoi ona na srebrnym półksiężycu. Otoczona owalną płomienistą złotą mandorlą. W prawej ręce trzyma srebrne berło, lewą podtrzymuje Dzieciątko Jezus, trzymające w prawej ręce jabłko królewskie, ze srebrną aureolą wokół głowy. Ponad zieloną murawą.

</doc>
<doc id="1275774" url="https://pl.wikipedia.org/wiki?curid=1275774" title="Komes nadworny">
Komes nadworny



</doc>
<doc id="1275775" url="https://pl.wikipedia.org/wiki?curid=1275775" title="Komes">
Komes

Komes (łac. "comes", lm.: "comites") – w okresie Cesarstwa Rzymskiego było określeniem dla klienta będącego towarzyszem swojego patrona, później tytuł doradcy cesarza, kierownika działu cesarskiej administracji centralnej lub dostojnika skupiającego władzę administracyjną i wojskową rzymskiej prowincji, a od III w. tytuł cesarskich wyższych urzędników dworskich lub państwowych. W średniowiecznym państwie frankijskim tak tytułowano urzędników dworskich oraz naczelników okręgów miejskich z ludnością romańską, później także reprezentantów władcy w danym regionie, a na terenach zamieszkałych przez ludność germańską jego odpowiednikiem był hrabia ("grafio"). Ze słowa "comes" wywodzą się angielskie i romańskie tytuły hrabiowskie i nazwa hrabstwo, a na Węgrzech nazwa okręgu administracyjnego – komitat. Na ziemiach wczesnośredniowiecznej Polski był to odpowiednik żupana, tytuł dygnitarzy królewskich – rządców okręgów grodowych lub prowincji w XI i XII w., a później tytuł wyższych urzędników lub pełniących ważne funkcje z królewskiego rozkazu w XIII i XIV w..
Komes w Polsce.
W Polsce nazwa "komes" w dokumentach pojawia się w XII wieku wskutek przejmowania zachodnich zwyczajów i tytulatury. Kontakt z Zachodem dotyczył przede wszystkim rodziny książęcej i najbliższych jej współpracowników. Pierwotnie komesami nazywano panów lennych (możnowładców), w okresie feudalnym zarządców okręgów grodowych. Jako urzędnicy królewscy zarządzali grodem, pilnowali poboru podatków, na swoim terenie sprawowali władzę sądowniczą i dowodzili wojskiem. Z racji położenia okręgu komesi nie byli równi sobie – komesi stolicy i obszarów bardziej strategicznych zazwyczaj byli wybierani spośród bardziej zaufanych ludzi i mieli częstszy kontakt z władcą. Częściej też ruszali na wojnę, a z różnych przyczyn nie idąc sami musieli wyznaczać zastępcę do spraw wojennych. Z nich można wywodzić funkcję wojewody.
Funkcja komesa często była dziedziczona, a po jej zakończeniu (np. nie było potomka męskiego) tytuł pozostawał i stawał się dziedziczny – w efekcie czego pojawili się komesi tytularni. Przedniejsi z możnowładców, czując się im równymi z racji majątku, również przyjmowali tytuł komesa, mimo że nie było to związane ze sprawowaniem zarządu okręgu, tak jak wciąż miało to miejsce w Europie Zachodniej. Jak podaje profesor Juliusz Bardach: była to grupa zamknięta i przynależność do niej wynikała w zasadzie z tytułu urodzenia, a więc była dziedziczna. Na tej drodze pojawiły się również inne tytuły. Kres rozwarstwieniu szlachty i tytułomanii starała się położyć późniejsza polityka społeczna książąt piastowskich, a formalnie przypieczętowała konstytucja z 1638 roku, która zakazywała używania w Polsce wszelkich tytułów – z wyjątkiem enumeratywnie wymienionych tytułów książęcych rodzin pochodzących z Wielkiego Księstwa Litewskiego (kniaziów). Mimo to wiele rodzin arystokratycznych mogących się poszczycić pochodzeniem od wczesnośredniowiecznego możnowładztwa nawiązywało i nawiązuje do komesowskiej genezy swego rodu.
Zarządcy zamków książęcych lub królewskich w szczególnie ważnych miastach, często używali tytułu komesa nadwornego. Pełnili te same funkcje co inni na mniejszym obszarze i pod okiem księcia więc przede wszystkim musieli dbać o bezpieczeństwo i wygodę panującego. W tłumaczeniach łacińskie słowa "comes palatinus" zazwyczaj zastępowane są zwrotami: komes wrocławski, komes krakowski, itp. Z czasem, w miarę rozwoju hierarchii dworskiej, funkcja uległa przekształceniu, na Zachodzie w sędziego pełnomocnika władcy (zobacz: palatyn) w Polsce w podkomorzego.
Według Romana Grodeckiego na przełomie XII i XIII w. na całym obszarze władztwa jednego księcia (króla) mógł być tylko jeden komes nadworny. Na tym tle doszło do konfliktu między Goworkiem, a wojewodą Mikołajem. Wtedy komes nadworny zarządzał urzędami, mianował i odwoływał w imieniu króla różnych urzędników, więc stanowisko było znaczne, ale i niepopularne bowiem zyskując przychylność nielicznych mianowanych równocześnie zyskiwało się niepomiernie więcej wrogów wśród tych pominiętych. Znamienny jest tu przykład Sieciecha, "comesa palacii" Władysława Hermana. Według Galla Anonima, rozdawał on urzędy w całym państwie swoim krewnym oraz pochlebcom nawet spoza warstwy możnych. Zwłaszcza to ostatnie wzburzyło wszystkich. Po upadku Sieciecha książę nie powołał nowego palatyna, sam przejmując jego obowiązki.
Księżna Helena sprawująca władzę w imieniu małoletniego Leszka Białego (po 1194 r.) również samodzielnie mianowała na urzędy, chociaż polegając na rekomendacjach swoich zaufanych, duchownego Nicolausa i rycerza Fulco. Za Wacława II (przywilej z 1291 r.) sprawa została przesądzona; istotne rozstrzygnięcia mogły być podejmowane tylko po konsultacjach z przedstawicielami Kościoła i miejscowego możnowładztwa. Podobne zobowiązania podjął już w 1228 r. Władysław Laskonogi, tak więc eliminację urzędu palatyna oraz kolegialność decyzji można uznać za zjawisko trwałe.
W 1209 r. Henryk Brodaty mianował palatynem (a właściwie – z racji funkcji – kanclerzem) Mikołaja, człowieka spoza dworu, niemającego żadnego oparcia wśród możnowładców. Jako obcemu i nie należącemu do istniejącego wcześniej układu, bardziej opłacało mu się posłuszeństwo wobec Henryka, z którego woli piastował funkcję, niż udział w dworskich intrygach; nie mógł też liczyć na przychylność czy protekcję kogokolwiek z dworu. Chociaż to Henryk mianował na urzędy, Mikołaj ponosił za te nominacje całą odpowiedzialność. Jak widać, po wprowadzeniu władzy absolutnej stanowisko palatyna uległo przemianie w posadę kanclerza, wykonującego polecenia króla lub księcia, a na dworach z tendencjami demokratycznymi zostało całkowicie zlikwidowane na rzecz organu kolegialnego działającego przy królu lub księciu – początkowo była to rada baronów.
W pewnym okresie, w południowo-wschodniej Polsce, na Węgrzech, w Rumunii funkcję naczelnika (a więc odpowiednika palatyna) okręgu zwanego wtedy komitatem pełnił żupan.
Terminologia.
Należy odróżnić komesów od baronów ("barones"). Tym drugim terminem w Polsce określano radę książęcą i wyższych urzędników – przeciwnie do praktyki w Europie zachodniej, gdzie baronami określano alodialnych panów (np. niemieccy Freiherr). W Polsce, formalnie rzecz biorąc, każdy szlachcic miał rangę barona.
W niektórych opracowaniach (tłumaczeniach z łaciny) wyraz "comes" przekładany jest jako książę. Jest to podobny błąd merytoryczny, jak przekładanie angielskiego tytułu earla jako księcia, zamiast hrabiego.
W Niemczech palatyn ("Pfalzgraf") z cesarskiego urzędnika stał się stopniowo panem feudalnym o randze księcia, natomiast nadawany przez Stolicę Apostolską tytuł "Comes Palatinus Lateraneum" – jest powszechnie tłumaczony jako tytuł hrabiowski.

</doc>
<doc id="1275788" url="https://pl.wikipedia.org/wiki?curid=1275788" title="Reforma klasyfikacji okrętów w roku 1975">
Reforma klasyfikacji okrętów w roku 1975



</doc>
<doc id="1275792" url="https://pl.wikipedia.org/wiki?curid=1275792" title="Archikatedra św. Piotra i św. Jerzego w Bambergu">
Archikatedra św. Piotra i św. Jerzego w Bambergu

Katedra Świętych Piotra i Jerzego w Bambergu – główna świątynia katolicka miasta, posiadająca status bazyliki mniejszej, jedna z siedmiu historycznych katedr cesarskich, siedziba arcybiskupstwa bamberskiego. Jest jedynym na północ od Alp miejscem spoczynku papieża (Klemens II). Ważny przykład średniowiecznej XIII-wiecznej architektury, łączącej późny romanizm z wczesnym gotykiem francuskim. Zawiera, zarówno na zewnątrz, jak i w środku, liczne cenne dzieła średniowiecznej rzeźby kamiennej i snycerstwa. Jej charakterystyczna sylwetka z czterema wieżami, jak i fundatorzy katedry – cesarz Henryk II Święty i cesarzowa Kunegunda Luksemburska – znalazły się na wielu obrazach i grafikach.
Dzieje.
Początki dziejów kościoła wiążą się z cesarzem Henrykiem II. Budowa pierwszej świątyni trwała do roku 1012. Tego roku dnia 6 maja dokonano konsekracji. Wcześniej w 1007 roku zostało założone biskupstwo Bambergu. Pierwszym biskupem został Eberhard I (1007-1040). Świątynia została zniszczona przez pożar w 1081 roku. Ufundowana przez biskupa bamberskiego i misjonarza Ottona nowa romańska świątynia została konsekrowana w 1111. Ostateczny kształt otrzymała w XIII wieku, dzięki gruntownej rozbudowie, której patronował m.in. biskup Eckbert von Andechs-Meranien, brat św. Jadwigi Śląskiej, oraz bliski współpracownik cesarza Fryderyka II. Cesarz ten dzięki wysokim dochodom z lenna bamberskiego w roku 1225 wsparł budowę katedry, niezwykle wysoką sumą 4000 marek w srebrze. Ponowne poświęcenie katedry odbyło się w 1237 roku. Stopniowo została ona wzbogacona w liczne figury oraz elementy plastyki architektonicznej. Po wojnie trzydziestoletniej z inicjatywy prymasa Melchiora Ottona Voita von Salzburga dokonano generalnej barokizacji kościoła. Wówczas to kościół utracił wiele średniowiecznej substancji, ponadto wnętrze otrzymało jednolite barokowe wyposażenie, m.in. wykonany przez artystów flamandzkich ołtarz główny z rzeźbami przedstawiającymi Grupę Ukrzyżowania. Ważnym dla dziejów katedry okresem był XIX wiek. W 1830 roku rozpoczęto gruntowną restaurację świątyni. Patronował jej król Ludwik I Wittelsbach, natomiast pracami konserwatorskimi kierował znany z licznych inwestycji w Monachium bawarski architekt Friedrich von Gärtner. Usunięto niemal zupełnie zmiany dokonane w okresie baroku, m.in. odkuto sklepienia, ponadto odnowiono zachowane romańskie i gotyckie elementy rzeźby architektonicznej. Renowacja przyczyniła się do zubożenia budynku, gdyż została przeprowadzona zgodnie z panującą w XIX w. modą na odtwarzanie wyidealizowanego stylu średniowiecznego, co znacząco zmniejszyło historyczność zabytku. W 2007 roku uroczyście obchodzono jubileusz 1000-lecia biskupstwa bamberskiego.
Architektura katedry.
Jest to trójnawowa bazylika, z transeptem od strony zachodniej. Kościół posiada dwa chóry: zachodni oraz wschodni, który jest podwyższony, poniżej jego została umieszczona krypta, do której można wejść przez portal umieszczony pomiędzy rzędami stopni prowadzącymi na chór. Trójprzęsłowy korpus nawowy cechuje kompozycja oparta na systemie wiązanym – jednemu przęsłu nawy głównej odpowiadają dwa mniejsze przęsła w nawie bocznej.
Od strony stylistycznej architektura katedry łączy cechy późnego romanizmu (przede wszystkim na zewnątrz) oraz wczesnego gotyku (wnętrze).
Wnętrze.
Wnętrze katedry jest niemal w całości nakryte wczesną odmianą sklepienia krzyżowo-żebrowego, które spoczywa na prostokątnych filarach i półfilarach, do których przylegają kolumienki o kapitelach kielichowych ozdobionych motywem liścia akantu. Od wewnątrz artykulację ścian korpusu nawowego cechuje podporządkowanie kompozycji systemu wiązanego, w konsekwencji każde przęsło nawy głównej posiada parzyste arkady międzynawowe o lekko zaostrzonych łukach wzbogaconych pojedynczymi archiwoltami wspartymi na wspomnianych kolumienkach. Gładkie ściany przęseł cechuje wczesnogotycki wertykalizm, jedynie drobny gzyms dzieli je na dwie kondygnacje. Podział poszczególnych przęseł silnie zaznaczają gurty. Światło pada z wysoko umieszczonych niewielkich okien nawy głównej, w przypadku naw bocznych kształt okien jest odmienny, niektóre przęsła nie są oświetlone. Nieco inaczej wygląda architektura obu chórów. Chór wschodni zachował w całości romańską absydę o surowej fakturze ścian górnej jej partii (koncha), która kontrastuje z dużymi półkoliście zamkniętymi oknami oraz parami wnęk poniżej okien, wzbogaconych arkadami z łukiem w formie trójliścia, wspartych na lekkich kolumienkach z ozdobnymi trzonami i kapitelami. W przypadku chóru zachodniego o podobnej strukturze wnętrza dominują formy gotyckie, architekturę cechuje lekkość, silniej zaakcentowano podział na kondygnacje. Okna absydy są ostrołukowe (flankowane kolumienkami), ponadto na wysokości żeber sklepiennych znajdują się lunety z niewielkimi oknami. Przęsła obu chórów poprzedzające absydę nakryte są sklepieniem sześciodzielnym.
Krypta.
W całości zachowała się znajdująca się poniżej wschodniego chóru romańska krypta. Składa się z trzech naw o tej samej wysokości nakrytych sklepieniem krzyżowym z gurtami. Sklepienie wsparte jest na masywnych filarach o uwydatnionych graniastych bazach o zróżnicowanej formie oraz ośmiobocznych piramidalnych kapitelach. Od wschodniej strony światło pada przez duże półkoliście zamknięte okna.
Elewacje zewnętrzne.
Od zewnątrz architektura katedry silne akcentuje kubiczność jej bryły. Elewacje boczne oraz transept są surowe, pozbawione dekoracji. W przypadku transeptu zaakcentowano jego elewację wydatnym gzymsem, poniżej którego znajduje się fryz arkadowy. Okrągłe okno posiada profilowane ościeża. Podobny motyw znajdujemy na zewnątrz wielobocznie zamkniętego chóru zachodniego z uwydatnionymi na narożach półkolumnami. Najbardziej plastyczną częścią katedry jest absyda wschodniego chóru, gdzie silnie zaznaczono podziały na kondygnacje za pomocą profilowanych gzymsów. Bogato zdobione ościeża okien poprzedzone są arkadami, których kolumny sięgają aż do gzymsu wieńczącego kondygnację krypty. Pomiędzy oknami i fryzem wieńczącym cała absydę w odrębnej kondygnacji umieszczono galeryjkę oświetloną tryforiami.
Wieże.
Głównym akcentem wertykalnym, a zarazem dominantą w panoramie miasta są cztery bliźniacze wieże o niemalże identycznej wysokości. Pary tych wielokondygnacyjnych, kwadratowych w planie wież flankują oba chóry katedry. Piętrowość wież akcentują gzymsy ozdobione fryzami arkadowymi lub ornamenty liściaste. Każda kondygnacja posiada odmienne w formie okna. Wpisane w półkoliście zamknięte płyciny okna wież wschodnich mają formę romańskich biforiów. Inaczej wyglądają wieże zachodnie. O ile dolne kondygnacje posiadają jeszcze formy późnoromańskie, trzy górne piętra posiadają charakterystyczne dla francuskich katedr (przede wszystkim katedra w Laon) naroża z wielobocznymi ażurowymi aediculami, z ostrołukowymi arkadami wspartymi na smukłych kolumienkach. Wieże zwieńczone są ostrosłupowymi hełmami.
Dzwony.
Katedra w Bambergu posiada 11 dzwonów, w tym siedem dawnych.
Stare dzwony
Nowe dzwony
Monasterium kanonickie.
Do katedry od strony południowej przylegają zabudowania dawnego monasterium kanonickiego i siedziby biskupów.
W całości zachowały się gotyckie krużganki. Najstarsze, południowe skrzydło jest z XII w., pozostałe dobudowano w następnym stuleciu. Forma architektoniczna jest analogiczna do średniowiecznych zabudowań klasztornych; zwłaszcza na terenie Rzeszy powstała tradycja budownictwa takich zabudowań także przy kościołach katedralnych. Do dziś zachował się w całości krużganek oraz dawny kapitularz.
Dawny kapitularz.
Kaplica Gwoździa Chrystusowego ("Nagelkapelle") swoją nazwę zawdzięcza przechowywanej tu relikwii gwoździa z Krzyża Pańskiego, umieszczonej w złotym, kameryzowanym, bogato zdobionym rokokowym XVIII-wiecznym relikwiarzu, w formie zbliżonej do monstrancji. Ostrosłupową szkatułę na relikwię trzymają dwie złocone figurki aniołów w geście adoracji. Sama kaplica znajduje się w dawnym kapitularzu – sali zebrań, w formie gotyckiej hali o dwóch nawach, krytej sklepieniem krzyżowo żebrowym. Oprócz zgromadzonych tu relikwii kaplicę zdobi ołtarz z późnogotyckim retabulum w formie tryptyku, z płaskorzeźbionym w drewnie przedstawieniem 12 Apostołów.
Krużganki.
Czworoboczny wirydarz otoczony jest XIV-wiecznym krużgankiem, który w obecnej postaci jest gotycki, nakryty sklepieniem krzyżowo żebrowym. Obecnie krużganek mieści lapidarium Muzeum Diecezjalnego. Zbiory pochodzą przede wszystkim z zewnętrznych elewacji katedry, przede wszystkim figury proroków i apostołów z ościeży portalu Książęcego (1239), oraz dekoracja portalu Adama (1229) – sześć figur z ościeży – Adam i Ewa, para cesarska i dwaj apostołowie. Oprócz zbiorów katedralnych znajdują się tu też figury pochodzące z innych kościołów Bambergu, m.in. cykl kamiennych figur świętych, gotyckich z II poł. XIII w., figura króla z końca XIV w., XVII-wieczna figura Chrystusa dłuta Justusa Glenckera.
Rzeźba.
Katedra w Bambergu posiada zespół cennych dzieł rzeźby architektonicznej oraz rzeźby monumentalnej. Dekoracje rzeźbiarskie powstały w latach dwudziestych XIII w., ukończenie ich datuje się na czas konsekracji katedry, w 1237 roku. Od strony stylowej mamy tu podobny przypadek jak z architekturą, część z portali i cyklów rzeźbiarskich cechuje późny romanizm, inne posiadają cechy charakterystyczne dla wczesnego gotyku. Wewnątrz katedra prezentuje kolejne cykle rzeźby, ponadto w skład zabytkowego wyposażenia wchodzi kilka dzieł związanych z czołowymi artystami, przede wszystkim z okresu późnego gotyku.
Portale.
Do katedry prowadzi pięć wejść. Dwa umieszczone są na wschodnich ścianach wież wschodnich, dwa znajdują się na północnej elewacji katedry, ponadto piąte wejście prowadzące bezpośrednio do zakrystii (Gittertür) znajduje się przy południowej ścianie południowo-zachodniej wieży. Cztery wejścia są ozdobione portalami z bogatymi cyklami figuralnymi wykonanymi z kamienia.
Brama Adama.
Brama Adama ("Adamspforte") znajduje się na wschodniej elewacji południowo-wschodniej wieży. Jej portal ma formę półkoliście zamkniętego łuku, obramionego ościeżami i archiwoltami o trzech uskokach, do dwóch z nich przylegają węgary o zygzakowatym profilu. Pomiędzy uskokami ościeży umieszczone są po trzy filary z każdej strony, na których postawiono stojące na konsolach pełnoplastyczne figury: po lewej stronie Adama i Ewę oraz św. Piotra apostoła, po prawej św. Szczepana męczennika oraz parę cesarską Henryka II i Kunegundę Luksemburską. Znajdujące się "in situ" rzeźby są wiernymi kopiami oryginałów przechowywanych w lapidarium katedralnego muzeum. Postacie cechuje wyjątkowy wówczas na obszarze Rzeszy realizm, dostrzegalny przede wszystkim na twarzach, pewną manierę twórców zauważyć można w charakterystycznych lokowatych fryzurach pierwszych rodziców i pary cesarskiej bądź kędzierzawych, dekoracyjnych fryzurach świętych, o lekko uśmiechniętych twarzach. Obaj święci trzymają swoje atrybuty, pierwszy męczennik trzyma kamień, apostoł zaś krzyż, w jego przypadku symbolizujący nie tylko męczeńską śmierć, lecz również przynależność do Chrystusa i założenie apostolskiego Kościoła. Wyróżniające się nagością oraz specyficzną bryłowatością stojące w kontrapoście postacie Adama i Ewy są jednymi z pierwszych przykładów aktów w rzeźbie średniowiecznej. Naprzeciwko pierwszych rodziców ukazana jest w żywym ruchu para cesarska, obleczona w długie antyczne tuniki nawiązuje do ciągłości Cesarstwa rzymskiego, kiedy to narodził się Chrystus. W kontekście Adama i Ewy koronowani Henryk II i Kunegunda mogą nawiązywać do rodziców Zbawiciela, lecz "de facto" oni są „rodzicami” biskupstwa Bambergu. Trzymający Insygnia koronacyjne – jabłko i berło – Henryk II założył przy katedrze siedzibę biskupią, zaś Kunegunda ufundowała pobliski kościół Świętego Szczepana, którego model trzyma w prawej ręce. Stojący obok niej pierwszy męczennik ostentacyjnie patrzy na model i zwraca się z uśmiechem do cesarzowej. Każda z postaci stoi pod ozdobnym baldachimem, z których każdy ma odmienny kształt zwieńczenia najeżonego wieżyczkami i bogatego w detale architektoniczne. Są to przykłady charakterystycznej dla wczesnogotyckiej rzeźby tzw. mikroarchitektury – są to miniaturowe kapliczki na planie centralnym z mnogą ilością elementów architektonicznych w tym przypadku o romańskich formach.
Brama Łaski.
Brama Łaski ("Gnadenpforte"), zwana także Maryjną ("Marienpforte"), znajduje się przy wschodniej ścianie północno-wschodniej wieży. Od strony stylowej kształt i struktura portalu, podobnie jak portal Bramy Adama, nawiązują do sztuki romańskiej, z tym że ten portal posiada bogatszą dekorację architektoniczną. Zarówno archiwolta, jak i dźwigające je smukłe kolumienki przylegające do rozglifionych ościeży, posiadają odmienny sposób opracowania powierzchni każdego elementu, co bardzo uplastycznia architekturę i jednocześnie silnie integruje ją z dekoracją rzeźbiarską, na którą składają się tympanon oraz dekoracje kapiteli kolumn. Ciągi kapiteli zdradzających formy wczesnogotyckie z motywami roślinnymi łączą umieszczone powyżej nich niewielkie popiersia przedstawiające apostołów. Na tympanonie wykonano w drugim dziesięcioleciu XII w. płaskorzeźbione figury. Centralne miejsce zajmuje Madonna z Dzieciątkiem w typie "sedes sapientiae", do której zwracają się po jej prawicy patroni katedry – Święty Piotr i Święty Jerzy (w zbroi), po lewicy zaś założyciele biskupstwa – Henryk II z małżonką. Przy spojeniach tympanonu widać dwie klęczące postacie, są to kolejni fundatorzy katedry – biskup Ekbert von Andechs-Meranien (po prawicy) i prepozyta katedralny Poppo von Andechs (po lewicy). Ponadto u stóp Marii dostrzec można postać Ottona VII – grafa księstw Merania i Andechs. Tympanon ten zawiera program polityczny, zaś od strony historyczno-artystycznej jest to przykład tympanonu fundacyjnego charakteryzującego się ukazaniem najczęściej z profilu postaci fundatorów klęczących bądź składającym hołd Marii z Dzieciątkiem itp.
Brama Świętego Wita.
Brama Świętego Wita umieszczona podobnie jak Portal Książęcy w północnej elewacji katedry prowadzi bezpośrednio do zachodniego transeptu. W przeciwieństwie do powyżej omówionych portali od strony architektonicznej portal bramy Świętego Wita jest skromny. Od strony formy jest prostokątny, zamknięty łukiem dwuramiennym o profilowanych ościeżach. Wejście flankują dwa rzędy kolumn z charakterystycznymi, kielichowymi kapitelami ozdobionymi w narożach motywem liścia. Forma kapitelu powtarza się także w innych miejscach katedry. Wejście to jest dedykowane Świętemu Witowi – męczennikowi, który według podań z rozkazu cesarza Dioklecjana został rzucony na pożarcie lwom, ale Wit uczynił przed zwierzętami znak krzyża, a zwierzęta położyły się ulegle przed nim.
Portal Książęcy.
Portal Książęcy ("Fürstenportal") jest umieszczony na północnej stronie korpusu nawowego. Wykonany został między 1225 a 1237 rokiem. Architektura portalu ma swoje podobieństwa do Bramy Łaski. O ile portale wejść wschodnich zostały stworzone w dużej mierze przy pomocy form późnoromańskich i zaopatrzone w tradycyjne w romanizmie treści w tympanonach, o tyle zespół rzeźb Portalu Książęcego cechuje się zgoła odmiennymi właściwościami programu ikonograficznego, ukształtowania i stylu. W tympanonie znajduje się przedstawienie Sądu Ostatecznego, całe wydarzenie zostało wpisane w obręb tympanonu, tworzy jednolitą całość. Pośrodku na tronie wspartym na filarze zasiada Jezus pokazujący swoje rany. Po Jego prawicy stoją anioły z arma Christi – narzędziami męki.
U stóp Jezusa w geście adoracji klęczą Maryja i Jan Ewangelista, pomiędzy nimi dwie wskrzeszone postacie uśmiechając się powstają z sarkofagów. Po bokach kompozycji dwie grupy postaci – zbawionych i potępionych. Uśmiechnięty król słucha wezwania stojącego przed nim anioła, podczas gdy z drugiej strony bestia o groteskowej twarzy, z oślimi uszami i skrzydłami u łydek ciągnie grupę grzeszników skutych łańcuchem. Powyżej w tej grupie można odnaleźć postacie z koroną, tiarą i infułą oraz postać skąpca z wypchaną sakwą, którą mocno ściska w ręce. Postacie te są przedstawione tak jasno, że chciałoby się wiedzieć, jakie konkretne osoby autor dzieła miał tu na myśli. Z pewnością nie omieszkał dokonać krytyki niektórych przedstawicieli najwyższych instytucji, tak sakralnych, jak świeckich. Natomiast uśmiech kilku postaci zbawionych, choć bardzo nienaturalny, odbiega od żałośnie powykrzywianych twarzy potępionych.
Kolejny duży zespół figur znajduje się przy ościeżach portalu, który jest silnie zintegrowany z kolumnami, których trzony cechuje zróżnicowane opracowanie powierzchni. Dekoracja kapiteli z ażurowymi motywami roślinnymi (głównie liście) nacechowana jest przestrzennością i silnym ładunkiem dynamiki. Naprzemianlegle z kolumnami ustawione są pary pełnoplastycznych figur apostołów i proroków. Apostołowie stoją na ramionach proroków, co może być tu tłumaczone jako podkreślenie Starego Testamentu jako podstawy dla Nowego Testamentu. Powyżej belkowania zachowało się kilka figur, m.in. postać Abrahama i anioła grającego na trąbie.
Eklezja i Synagoga.
Integralną częścią ideową kompozycji są flankujące portal, stojące na przyporach pełnoplastyczne figury Eklezji (po stronie sprawiedliwych) i Synagogi (po stronie potępionych). Obecnie oryginalne figury znajdują się w środku katedry, zastąpione na zewnątrz wiernymi kopiami. Ich rzeźbiarskie uformowanie odpowiada ich symbolicznemu znaczeniu, pomyślane są jako przedstawienia Starego i Nowego Testamentu, ucieleśnienie zwycięstwa chrześcijaństwa nad prawem żydowskim. Obie postacie ukazane są "en face" w lekkim kontrapoście.
Odziana w długie zwiewne szaty Eklezja ma na swoich skroniach koronę. Jej wyraz twarzy bynajmniej nie obrazuje triumfu nad Synagogą; jest chłodny, surowy, co może określać jej stanowczość i władczość. Zmysłowa wręcz w swojej pozie Synagoga jest wyobrażeniem złudnego piękna, jej przewiązane draperią oczy obrazują zaślepienie, zaś złamana włócznia i tablice Mojżeszowe, które wypadają z jej rąk, symbolizują grzech. Ówczesna teologia nadała tej alegorycznej postaci, niegdyś „pierwszej oblubienicy Boga”, negatywny aspekt – „okazawszy niewierność [Bogu] i stoczywszy się do roli dziwki, na końcu czasów znów się do Niego zwróci”. Zwrot ten może przepowiadać lekko podniesiona głowa postaci. Zmysłowość Synagogi podkreślają szaty, z przejrzystego materiału, przepasane na biodrach, obciskające jej ciało niczym mokry jedwab. Ponadto, figury Eklezji i Synagogi są opracowane przez rzeźbiarza z każdej strony.
Rzeźby wewnątrz katedry.
Wnętrze katedry kryje cenny zespół wczesnogotyckich figur, które tworzą cykle figuralne, ponadto znajdują się pojedyncze figury. Najbogatszy zespół znajduje się w części wschodniej katedry, w jego skład wchodzą zachowane ściany boczne przegrody chórowej, figury tworzące sceny Zwiastowania i Nawiedzenia, nieopodal stoi postać na koniu znana jako Jeździec Bamberski.
Przegroda chórowa.
Wschodni chór został oddzielony od reszty kościoła gotycką przegrodą, z której zachowały się do dziś dwie ściany oddzielające chór od naw bocznych. Ściany umieszczone są tuż za stallami, w całości wykonane są z kamienia, posiadają bogatą dekorację architektoniczno-rzeźbiarską. Każda ze ścian bocznych przegrody chórowej jest podzielona wspomnianymi filarami na dwie części, z których każda zawiera po trzy wnęki o trójlistnych bądź półokrągłych arkadach, o bogatej dekoracji architektonicznej (głównie archiwolta i kapitele kolumienek z dekoracją roślinną), w których umieszczono pary figur apostołów (od strony południowej) i proroków (od strony północnej). Do dziś oprócz świętych Piotra i Pawła nie zidentyfikowano apostołów, w przypadku proroków możemy odnaleźć postacie Jonasza, Izajasza oraz króla Dawida. Dialog pomiędzy postaciami stanowi plastyczną harmonię z rzeźbami, doskonale koresponduje z wczesnogotyckimi figurami przylegającymi do monumentalnych filarów.
Grupy Zwiastowania i Nawiedzenia.
Cenny zespół figur znajduje się przy jednym z północnych filarów chóru wschodniego, powyżej przegrody chórowej. Są to trzy pełnoplastyczne kamienne figury przedstawiające Świętą Elżbietę – matkę Jana Chrzciciela, Maryję oraz anioła. Wszystkie figury są skierowane w stronę południową. Usytuowanie figur przy jednym z masywnych kwadratowych filarów wspierających arkady międzynawowe tworzy syntezę obu scen, choć interpretacja zarówno programu całego cyklu rzeźbiarskiego, jak i tych trzech figur nie jest do końca wyjaśniona. Usytuowanie Marii pośrodku pomiędzy aniołem (po lewicy Marii) oraz Świętą Elżbietą może stanowić syntezę dwóch scen – Zwiastowania i Nawiedzenia, przy czym w jednej strony widz dostrzega scenę Zwiastowania, z drugiej wątek Nawiedzenia. Maryja spodziewa się Jezusa, zaś Elżbieta Jana Chrzciciela, obie niewiasty są brzemienne.
Od strony formalnej wątek Nawiedzenia zdradza recepcje podobnej sceny umieszczonej na zachodniej fasadzie katedry w Reims. W Bambergu treść sceny przeniesiono na ściany filaru, co jest najistotniejszą różnicą. Różnica od strony formalnej wynika również z tego, że w przypadku rzeźb bamberskich odkuto je z bloku o czworokątnym przekroju, w przypadku rzeźb z Reims bloki miały przekrój okrągły. Zmieniono również układ fałd, recepcja antycznego stylu mokrych szat została tu wzbogacona ostrymi formami, co poświadcza szczególnie draperia, którą ostentacyjnie trzyma Elżbieta; układ fałd draperii przybiera kaskadową formę, co stanowi mocny plastyczny akcent wzmacniający wyraz gestu. Gest ten został spotęgowany silnym zwróceniem głowy Elżbiety i spojrzeniem w stronę Marii. Scenie Nawiedzenia nadano pewien wymiar proroczy, co może być pewnym powiązaniem z płaskorzeźbami proroków z przegrody chórowej. Obecność anioła sugeruje drugą scenę – Zwiastowanie. Wszystkie postacie cechuje silny ładunek realizmu, szczególnie na twarzach, zachowując jednakże pewien wdzięk, szczególnie u uśmiechniętych Marii i anioła, których mimika silnie kontrastuje z dość oschłym wyrazem twarzy Elżbiety. Recepcja antycznych form jest interpretowana jako odwołanie się do historii – obie kobiety żyły za czasów rzymskiego cesarza Augusta, współcześnie z rzymskim antykiem. Taka szata formalna przywołuje pierwsze lata chrześcijaństwa. Czas powstania tych rzeźb wiąże się z budową nowej gotyckiej katedry i księciem Ekbertem von Andechs-Meranien, bliskim współpracownikiem cesarza Fryderyka II Hohenstaufa, którego działalność polityczna, militarna i kulturalna objęła tereny dawnego cesarstwa rzymskiego.
Jeździec bamberski.
Przy południowym filarze chóru Świętego Jerzego znajduje się Jeździec bamberski ("Bamberger Reiter") – naturalnej wielkości pełnoplastyczna rzeźba typu pomnikowego – uznawany za pierwsze po antyku dzieło rzeźby pomnikowej. Od strony formalnej integralnie pasuje do Grupy Nawiedzenia i innych współczesnych pomnikowi dzieł zachowanych w katedrze. Ta nieokreślona nazwa rzeźby wiąże się przede wszystkim z problemami interpretacji jeźdźca. W ramach dyskusji wchodzą zarówno świecki, jak sakralny charakter figury. Ascetyczne i realistyczne ukazanie twarzy postaci i królewski atrybut (korona) oraz reprezentacyjna poza przemawiają za wizerunkiem któregoś z władców. Interpretacja jest bardzo złożona i do dziś nie udało się jednoznacznie zidentyfikować postaci. Uważa się, że został przedstawiony:
Oprócz kanonizowanych władców badacze uwzględniają biblijny aspekt Jeźdźca, identyfikując go ze Świętym Jerzym, zachowanym fragmentem sceny Pokłonu Trzech Króli, a więc jednym z monarchów czy też z Mesjaszem, który według Objawienia Świętego Jana (19:11–16) jest ukazany jako król na białym koniu. Ten wątek mógłby być wpisany w kontekście wypraw krzyżowych.
Inne figury.
W skład dekoracji północnej nawy wchodzi także figura Świętego Dionizego. Ponadto w różnych częściach kościoła znajdują się inne posągi, XIII-wieczne figury przedstawiające m.in. króla, Świętego Józefa, XIV-wieczna figura cesarzowej Kunegundy, nawiązująca w swojej formie do XIII-wiecznych figur z chóru wschodniego.
Wystrój wnętrza.
Ołtarz główny.
Ołtarz główny w chórze zachodnim, stanowi barokowy zespół figur przedstawiający Grupę Ukrzyżowania wykonany przez Justusa Gleskera – rzeźbiarza z Frankfurtu nad Menem. Centralną część kompozycji stanowi krucyfiks z Chrystusem, u stóp którego znajduje się postać klęczącej Marii Magdaleny. Po bokach znajdują się figury Marii i Jana Ewangelisty. Rzeźby te cechuje charakterystyczne dla sztuki dojrzałego baroku dramatyczne poruszenie i dynamizm pozy. Liturgia odprawiana jest przy nowoczesnym, pochodzących z lat 60. stole ołtarzowym zwanym Ołtarzem Ludu (Volksaltar), znajdującym się przed schodami wiodącymi na wschodni chór.
Stalle.
We zachodnim chórze znajdują się drewniane gotyckie stalle, których czas powstania datuje się na początek XIV w. (zaplecki) i na lata 70. XIV stulecia (przednie siedziska oraz większość dekoracji rzeźbiarskiej). Dzieło to od strony artystycznej ma związek z warsztatem Parlerów. Biskup Bambergu Lamprecht von Brunn (wcześniej był biskupem Brixen, Spiry oraz Strasburga) był na praskim dworze cesarza i króla Czech Karola IV, gdzie Parlerowie wznosili praską katedrę. W latach 1822–1844 stalle przeszły gruntowną renowację.
Dwurzędowe stalle mają w całości gotycką formę. Dekoracja figuralna zawiera m.in. sceny z życia Marii i Chrystusa, przedstawienia proroków, królów Izraela oraz personifikacje czterech cnót kardynalnych:
Ponadto można dostrzec wizerunki cesarza Henryka II z małżonką, która trzyma model kościoła.
Zespół gotyckich ołtarzy.
W katedrze znajduje się cenny zespół późnogotyckich retabulów ołtarzowych z przełomu XV i XVI stulecia.
Ołtarz Bamberski.
Przy wschodniej ścianie północnego ramienia transeptu zachował się późnogotycki Ołtarz Salwatora – tryptyk wykonany w latach 1520–1523 przez Wita Stwosza. Pierwotnie znajdował się w kościele OO. Karmelitów w Norymberdze, jednak po przejęciu kościoła przez luteran ołtarz przeniesiono do Bambergu. Wiąże się z tym również sprawa sporu artysty z radą miejską Norymbergi, dotyczącego zapłaty za wykonaną realizację, w którym rada tłumaczyła się, iż właścicielem ołtarza jest przeor Karmelitów. De facto Wit Stwosz za życia nie otrzymał ani zapłaty, ani nie zwrócono mu dzieła. W obecnym stanie ołtarz jest niekompletny, pierwotny kształt sugeruje rysunek Stwosza, który znajduje się w zbiorach Muzeum Uniwersytetu Jagiellońskiego w Collegium Maius w Krakowie. Na ołtarzu przedstawiono sceny z życia Chrystusa i Marii, w głównej części scena Adoracji Dzieciątka Jezus, na skrzydłach bocznych przedstawienia Ucieczki do Egiptu, Narodzin Marii (lewe skrzydło) Pokłonu Trzech Króli, Ofiarowania Dzieciątka w Świątyni (prawe skrzydło). Od strony stylistycznej ołtarz jest syntezą cech późnogotyckich z wpływami renesansu. Należy wiedzieć, iż w Norymberdze jeszcze za życia Stwosza pierwsze dzieła tworzył Albrecht Dürer. Cechy późnogotyckie widać przede wszystkim w stylu opracowania rzeźb oraz charakterystycznym dla rzeźby frankońskiej zachowaniu drewna w stanie surowym.
Ołtarz z Kirchgattendorf.
Późnogotyckie retabulum ołtarzowe dedykowane Marii pochodzi z miejscowości Kirchgattendorf koło Hof, posiadłości margrabiów z Bayreuth, w dobie reformacji należała do gminy ewangelickiej. W latach 1510–1708 pełnił swoje liturgiczne funkcje. W roku 1919 ołtarz zakupiła parafia w Steinwiesen, przy czym retabulum było w złym stanie, stąd też zakupiła go archidiecezja bamberska, dzieło zostało poddane gruntownej konserwacji i przeniesiono do katedry. Początkowo znajdowało się w miejscu obecnego retabulum Ołtarza Salwatora. Obecnie znajduje się w zachodniej części nawy południowej.
Autor rzeźb i snycerki retabulum jest nieznany. Część środkową wypełniają trzy monumentalne figury; pośrodku Maria z Dzieciątkiem Jezus zza której wyłania się płomienista gloria, ponadto otoczona jest wieńcem różańcowym w typie charakterystycznym dla gotyku, z motywem stylizowanej, pięciolistnej róży. Marii asystują święte Dziewice – Katarzyna z mieczem w ręku oraz Barbara z kielichem z Hostią. Na skrzydłach bocznych sceny z życia Marii, przy czym na awersach są płaskorzeźbione na rewersach malowane.
Ołtarz z Mühlhausen.
Pochodzący z ewangelickiego kościoła w Mühlhausen (powiat Erlangen-Höchstadt), położonego nieopodal na południe od Bambergu jest datowany na około 1500 rok. Jego proweniencji należy szukać w środowisku norymberskim. W 1888 roku ołtarz został przeniesiony do katedry, a następnie z inicjatywy arcybiskupa bamberskiego Josefa von Schorka przeszedł gruntowną konserwację. W roku 1904 ołtarz ten odzyskał pierwotne późnogotyckie zwieńczenie z figurą Świętej Anny.
Ołtarz ma formę tryptyku. Ołtarz otwarty jest w całości rzeźbiony. Można w nim odnaleźć wpływy twórczości m.in. Tilmana Riemenschneidera i Wita Stwosza.
Ołtarz Świętego Henryka.
 Dedykowany świętemu Henrykowi, cesarzowi ołtarz jest późnogotyckim tryptykiem, wykonanym w warsztacie Tilmana Riemenschneidera. Składa się z części środkowej z trzema polichromowanymi figurami oraz skrzydeł bocznych z płaskorzeźbami, gdzie zachowano drewno jako surowy materiał. Figury w środkowej części przedstawiają pośrodku św. Henryka oraz świętych Sebastiana i Szczepana. Na awersach skrzydeł święte Barbara i Katarzyna, Małgorzata i Dorota (po lewej), Maria Magdalena i Helena, oraz Urszula i nieznana święta.
Na predelli malowane przedstawienia Trójcy Świętej w typie Tronu Łaski oraz zwracający się ku niej święci m.in. Augustyn, Wawrzyniec oraz cesarzowa Kunegunda z modelem świątyni w rękach. Retabulum znajduje się w nawie północnej.
Grobowiec papieża Klemensa II.
W chórze zachodnim znajduje się wykonany z białego marmuru nagrobek papieża Klemensa II, jedyny papieski nagrobek po północnej stronie Alp. Klemens II, właściwie Suidger von Morsleben (ur. 1005 w Hornburgu, zm. 9 października 1047 w Rzymie) był synem księcia Konrada von Morsleben und Hornburg. Przed wyborem na papieża był biskupem w Bambergu w latach 1040–1046. Jego pontyfikat przypadał w okresie od 24 lub 25 grudnia 1046 do 9 października 1047.
Sarkofag w obecnym kształcie jest dziełem konserwacji w ubiegłym stuleciu, zachowały się jednak elementy z ok. połowy XIII stulecia, przede wszystkim podstawa oraz reliefy na bocznych płytach z następującymi przedstawieniami:
Płyta wierzchnia grobowca pochodzi z XVII w. Zachowały się również bazy sześciu kolumn podtrzymujących baldachim, który niegdyś wieńczył grobowiec.
W 1731 roku, kiedy to odnawiano grobowiec, kapituła biskupia wyraziła zgodę na otwarcie grobowca, przy tym wyjęto dawne paramenty papieskie.
W czasie II wojny światowej grobowiec podzielił los innych dzieł z katedry, w 1942 roku go ewakuowano. Powrócił na swoje miejsce w 1947 r. Papieskie tekstylia, które wyjęto z grobu zostały poddane gruntownej konserwacji, a następnie przekazane do zbiorów m.in. bamberskiego Muzeum Diecezjalnego.
Grobowiec Henryka II i Kunegundy.
Nagrobek, w którym została pochowana para cesarska Henryk II i Kunegunda jest dziełem wykonanym w latach 1499–1513 w warsztacie Tilmana Riemenschneidera, jednego z ważniejszych rzeźbiarzy schyłku średniowiecza, działającego głównie we Frankonii. Jest to dzieło wykonane z dwóch rodzajów marmuru: szarego włoskiego (ściany boczne) oraz czerwonego sprowadzonego z okolic Salzburga (płyta wierzchnia). Na bocznych ścianach tumby znajduje się sześć płaskorzeźbionych scen z legendy o życiu pary cesarskiej, natomiast na płycie wierzchniej zostały wyrzeźbione naturalnej wielkości leżące postacie Henryka II i jego małżonki, ukazanych w pełnym splendorze strojów koronacyjnych.
Inne dzieła.
Z innych elementów wyposażenia katedra posiada duży zespół gotyckich nagrobków biskupów.
Późnoromański charakter posiada nagrobek Bertolda von Leininhena (+1285). Ukazana w profilu figura nacechowana jest masywnością. Biskup wskazuje ręką na datę śmierci zawartą w inskrypcji. Nurt parlerowski reprezentuje nagrobek Fryderyka von Hohenlohe (+1352). Odzianą w reprezentacyjne szaty stojącą postać biskupa cechuje realizm. Z dbałością o zachowanie ładunku psychologicznego wykonana została twarz biskupa, który trzyma ciężki zdobiony pastorał i księgę.
Podobną konwencję ma późniejszy nagrobek biskupa Alberta von Werentheima (+1421), który stanowi przyścienna, niemal pełnoplastyczna figura biskupa, ukazanego w kontrapoście, lekko opartego na płycie nagrobnej z płaskorzeźbionymi herbami. Podobny typ reprezentuje nagrobek Fryderyka von Trehendingena (+1366) ukazujący biskupa zwyciężającego lwa.
Przykładami późnogotyckiej płaskorzeźby wykonanej ze spiżu są płyty Jerzego von Schrauenberga (+1475) czy Henryka von Trockau (+1501) odlana w Norymberdze przez Petera Vischera. Dzieła cechuje podobna konwencja – płaskorzeźbiona postać biskupa jest ukazana "en face", biskup zwycięża lwa, przy którym znajduje się herb biskupi. Całość tego typu nagrobka jest wpisana w prostokąt, którego krawędzie zdobi bordiura bądź z dekoracją ornamentalną, bądź inskrypcją pisaną minuskułą. Przykładem rzeźby renesansowej jest nagrobek Jerzego Schenka von Limburga (+1522) o architektonicznych formach. W niszy umieszczono figurę biskupa, powyżej fryzu z herbami znajduje się tympanon z reliefem ze sceną Sądu Ostatecznego.
Ponadto zachowało się kilka XVII-wiecznych obrazów pochodzących z barokowej przebudowy wnętrza. Najnowsze elementy wyposażenia to organy z 1953 roku, tron biskupi itd.
Muzeum Diecezjalne.
Genezę zbiorów łączy się z Henrykiem II i Kunegundą. Obecnie zachowane do dziś zbiory znajdują się w obrębie barokowego domu kapituły zaprojektowanego przez Balthsara Neumanna. Najcenniejszym eksponatem jest ornat papieża Klemensa II. Oprócz tej pamiątki zostały tam zgromadzone przede wszystkim paramenty, oraz utensilia mszalne i biskupie, przede wszystkim trzy krzywule pastorałów pochodzące z I poł. XII w. ze scenami Zwiastowania oraz wizerunkiem "Agnus Dei". Średniowieczne relikwiarze reprezentuje m.in. datowany na 2 poł. XII stulecia relikwiarz skrzynkowy, pozłacany wzbogacony płaskorzeźbionymi z kości słoniowiej wizerunkami Apostołów czy o podobnej formie XII-wieczny relikwiarz pochodzący z warsztatu kolońskiego z grawerowanymi na złotej blasze figurami Marii i Apostołów. Z pamiątek po Henryku II i Kunegundzie zachowały się dwa bogato dekorowane mowywami ornamentalnymi i drobnymi scenami figuralnymi płaszcze koronacyjne z ok. 1019/1020 oraz XII-wieczna dalmatyka po cesarzu z motywami zoomorficznymi na mankietach.
Wśród pozostałych dzieł znajdują się m.in. dwie drewniane pełnoplastyczne figury Świętego Krzysztofa i Świętego Sebastiana z 1500 związane z warsztatem Tilmana Riemenschneidera, XIII-wieczne antependium o wczesnogotyckiej formie i bogatej dekoracji, wśród której wyróżniają się cztery tonda z wizerunkami Trzech Króli podążających na koniach do Marii z Dzieciątkiem, XV-wieczny gobelin z 9 scenami pasyjnymi, ponadto świeczniki, monstrancje z XVII i XVIII w.

</doc>
<doc id="1275801" url="https://pl.wikipedia.org/wiki?curid=1275801" title="Łupek krystaliczny">
Łupek krystaliczny

Łupek krystaliczny, łupek metamorficzny – skała metamorficzna o doskonałej łupkowatości, czyli podzielności na płytki.
Łupki krystaliczne stanowią obszerną grupę skał metamorficznych powstających w płytkich strefach metamorfizmu, o różnym składzie mineralnym i wyraźnie zaznaczonej teksturze łupkowej. Mają doskonałą łupkowatość, czyli podzielność płasko-równoległą, wzdłuż której dzielą się na cienkie kolumny o grubości 1-10 mm albo też cienkie kolumny „ołówkowe” wyznaczające linijność.
Według definicji opartej na składzie mineralogicznym łupek krystaliczny nazywa się skałą złożoną przede wszystkim z kwarcu (do 80%) i łyszczyków, a ponadto ze skaleni (do 20%), węglanów (do 50%), amfiboli (aktynolitu), epidotu. Częstokroć w ich składzie dominuje jeden minerał, decydujący o ich właściwościach i nadający im nazwę, np. grafit – łupek grafitowy, serycyt – łupek serycytowy, talk – łupek talkowy, chloryt – łupek chlorytowy, łyszczyki – łupek łyszczykowy i inne. Właściwości pochodzące od dominującego składnika są jednak często maskowane przez obecność innych minerałów, np. kwarcu, grafitu.
Pojęcie "łupek krystaliczny", zwłaszcza w starszej literaturze i opisach regionalnych, jest niekiedy rozumiane szerzej, obejmując wszystkie łupki metamorficzne oraz gnejsy (=skały krystaliczne).

</doc>
<doc id="1275805" url="https://pl.wikipedia.org/wiki?curid=1275805" title="Łupki">
Łupki



</doc>
<doc id="1275806" url="https://pl.wikipedia.org/wiki?curid=1275806" title="Piotr z Bogorii (zm. ok. 1287)">
Piotr z Bogorii (zm. ok. 1287)

Piotr Bogoria ze Skotnik (zm. ok. 1287 roku) – syn Wojciecha herbu Bogoria. Możnowładca z czasów Bolesława Wstydliwego i Leszka Czarnego. Należał do rodu Bogoriów, którego gniazdem rodowym były Skotniki koło Sandomierza.
Życiorys.
Sprawował urzędy kasztelana wiślickiego oraz w latach 1279-1282 wojewody krakowskiego.
23 lutego 1280 w bitwie pod Goźlicami, niedaleko Koprzywnicy, wraz z wojewodą sandomierskim Januszem Starżem, na czele rycerstwa krakowsko-sandomierskiego rozbił wojska tatarsko-ruskie księcia halicko-włodzimierskiego Lwa.
Piotr pozostawił liczne potomstwo, które stanowiło jądro elity możnowładczej za panowania ostatnich Piastów:

</doc>
<doc id="1275807" url="https://pl.wikipedia.org/wiki?curid=1275807" title="Łupek">
Łupek

Łupek – dość niejednoznaczne pojęcie opisujące grupę skał, wykazujących dobrą łupkowatość (złupkowacenie). Najczęściej określenie to dotyczy skał metamorficznych (łupek metamorficzny lub też łupek krystaliczny), lecz jest także powszechnie stosowane do skał osadowych o podobnym wyglądzie (łupek osadowy).
Polski termin łupek odpowiada angielskim określeniom "shale", "slate", "schist", niemieckiemu "Schiefer" lub czeskim "břidlice" i "svor".
Jest to skała o zróżnicowanym składzie i o charakterystycznej teksturze łupkowej. Tekstura łupków osadowych jest spowodowana pierwotnym uwarstwieniem sedymentacyjnym lub wtórnym złupkowaceniem.
Tekstura łupków metamorficznych powstała w wyniku procesów metamorficznych. Łupki metamorficzne powstają zasadniczo w płytszych strefach metamorfizmu. Zwykle przeważa w nich jeden składnik, który nadaje danemu rodzajowi łupka swoje charakterystyczne cechy.
Podziały łupków.
Różne rodzaje łupków wydziela się ze względu na pochodzenie, skład mineralny, zastosowanie, szczególne właściwości lub miejsce występowania. Podane niżej przykłady nie wyczerpują całego bogactwa inwencji geologów i górników.

</doc>
<doc id="1275809" url="https://pl.wikipedia.org/wiki?curid=1275809" title="Bajram Rexhepi">
Bajram Rexhepi

Bajram Rexhepi (serb. "Bajram Redžepi"; ur. 3 czerwca 1954 w Kosowskiej Mitrowicy, zm. 21 sierpnia 2017 w Stambule) – kosowski chirurg, członek Demokratycznej Partii Kosowa.
Był jednym z organizatorów służb medycznych, działających w ramach UÇK. Pierwszy premier Kosowa od 4 marca 2002 do 3 grudnia 2004.

</doc>
<doc id="1275832" url="https://pl.wikipedia.org/wiki?curid=1275832" title="Machowski (herb szlachecki)">
Machowski (herb szlachecki)



</doc>
<doc id="1275835" url="https://pl.wikipedia.org/wiki?curid=1275835" title="Antonio Caldara">
Antonio Caldara

Antonio Caldara (ur. 1670 lub 1671 w Wenecji, zm. 26 grudnia 1736 w Wiedniu) – włoski kompozytor barokowy.
Życiorys.
Był synem skrzypka. Został chórzystą w bazylice św. Marka. Tam też pobierał naukę gry na kilku instrumentach, prawdopodobnie pod okiem Giovanniego Legrenziego. W 1699 przeniósł się do Mantui, gdzie otrzymał posadę książęcego "maestro di cappella". Pozostawał tam aż do 1707, kiedy to został kompozytorem na dworze Karola VI Habsburga w Barcelonie. W trakcie pobytu w Hiszpanii napisał kilka oper. Następnie przeniósł się do Rzymu, zostając "maestro di cappella" u księcia Ruspoli. Stworzył wtedy "La costanza in amor vince l'inganno" dla teatru w Maceracie. W 1716 otrzymał podobną posadę w Wiedniu, gdzie pozostał aż do śmierci w 1736.
Caldara jest najbardziej znany jako kompozytor oper i oratoriów. Libretto do niektórych z jego dzieł napisał Metastasio. Uznawany jest za prekursora szkoły starowiedeńskiej.

</doc>
<doc id="1275837" url="https://pl.wikipedia.org/wiki?curid=1275837" title="Nowotwory przerzutowe ośrodkowego układu nerwowego">
Nowotwory przerzutowe ośrodkowego układu nerwowego

Nowotwory przerzutowe ośrodkowego układu nerwowego – najliczniejsza grupa nowotworów tej lokalizacji. U dorosłych chorych najczęściej przerzutującymi do mózgowia i rdzenia nowotworami są, kolejno, rak płuc, rak sutka, rak jelita grubego i układu moczowego, czerniak, rak gruczołu krokowego, rak trzustki, rak trzonu macicy, białaczki i chłoniaki. U dzieci częstsze są przerzuty mięsaków i nowotworów germinalnych. Zdarzają się także przerzuty nowotworów złośliwych (najczęściej raka sutka i płuca) do już obecnego guza OUN (np. oponiaka).
Objawy i przebieg.
Objawy są podobne jak w przypadku pierwotnych guzów ośrodkowego układu nerwowego i zależą od lokalizacji ogniska przerzutowego. Zazwyczaj w obrazie klinicznym choroby dominują objawy wzmożonego ciśnienia śródczaszkowego. Przebieg choroby jest zazwyczaj krótki, a mediana przeżycia od chwili rozpoznania wynosi 4 tygodnie.
Rozpoznanie.
Rozpoznanie opiera się na badaniach neuroobrazowych: TK i MRI. MRI jest badaniem z wyboru w przypadku podejrzenia patologii tylnego dołu czaszki. Kolejnym etapem w diagnostyce choroby jest znalezienie ogniska pierwotnego. 
Leczenie.
W każdym przypadku powinno się podać deksametazon celem poprawienia jakości życia chorego i wydłużenia średniego czasu przeżycia. W większości przypadków metodą leczenia z wyboru jest radioterapia. Tylko wyjątkowo wskazane jest leczenie chirurgiczne.

</doc>
<doc id="1275842" url="https://pl.wikipedia.org/wiki?curid=1275842" title="Sołtan (herb szlachecki)">
Sołtan (herb szlachecki)

Sołtan (Sołtanowicz, Sułtan) – polski herb szlachecki, odmiana herbu Syrokomla. Alfred Znamierowski, który uważa herb Ustarbowskich za osobny herb, podobny do Sołtana, podaje, że herb własny Ustarbowskich to odmiana Abdanka. Przemysław Pragert pisze, że Ustarbowski to herb wprawdzie niemal identyczny jak Sołtan, ale jednak osobny, należący do rodziny kaszubskiej, niemającej nic wspólnego z Sołtanami, którzy mieszkali na Litwie i Wołyniu.
Opis herbu.
Juliusz Karol Ostrowski przytoczył kilka wariantów tego herbu. Opisy z wykorzystaniem zasad blazonowania, zaproponowanych przez Alfreda Znamierowskiego:
Sołtan I: W polu czerwonym pod gwiazdą srebrną, takaż łękawica z zaćwieczonym takimż krzyżem podwójnym.
Klejnot: trzy pióra strusie.
Sołtan II: W polu czerwonym pod gwiazdą złotą, takaż łękawica z zaćwieczonym takimż krzyżem podwójnym.
Klejnot: pięć piór strusich, dwa złote między trzema czerwonymi.
Sołtan III: W polu słup dwukrotnie przekrzyżowany, z gwiazdą, nad którą lilia; pod całością łękawica. Barwy nieznane.
Różnica między herbem Sołtan i Ustarbowski jest następująca: w herbie Sołtan gwiazda jest "zaćwieczona na krzyżu", zaś w herbie Ustarbowskich leży "nad krzyżem".
Najwcześniejsze wzmianki.
Herb po raz pierwszy pojawił się w XVI wieku. Pierwsze przedstawienia herbu pochodzą z "Gniazda cnoty" (1578) i "Herbów rycerstwa polskiego" (1584) Paprockiego oraz "Orbis Polonus" Szymona Okolskiego (1642). Wariant oznaczony jako "Sołtan II" przysługiwał pruskiej rodzinie Sołtan i został odnotowany przez Siebmachera. Wariant "Sołtan III" pochodzi z rękopisu Sołtana z 1684 roku.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Zwracamy jednak uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Podkreślamy także, że identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Lista nazwisk dla herbu Sołtan I pochodzi z "Herbarza polskiego" Tadeusza Gajla:
Sołtan I: Lubiański, Pereświet, Piętno, Sołtan, Sołtanowicz, Stret, Stretwicz, Sułtan, Ustarbowski, Wiserski.
Sołtan II: Sołtan.
Sołtan III: Sołtan.

</doc>
<doc id="1275844" url="https://pl.wikipedia.org/wiki?curid=1275844" title="Życiński (herb szlachecki)">
Życiński (herb szlachecki)

Życiński – polski herb szlachecki, odmiana herbu Abdank.
Opis herbu.
Opis zgodnie z klasycznymi regułami blazonowania:
W pas. W polu błękitnym miecz między dwiema gwiazdami złotymi. W polu czerwonym łękawica srebrna. Labry z prawej błękitne, podbite złotem, z lewej czerwone, podbite srebrem.
Najwcześniejsze wzmianki.
Nadany w 1669 roku Petrycemu Życińskiemu.
Herbowni.
Petrycy Życiński.

</doc>
<doc id="1275847" url="https://pl.wikipedia.org/wiki?curid=1275847" title="Ewa Skarżanka">
Ewa Skarżanka

Ewa Skarżanka, wyst. też jako Ewa Skarżanka-Przybylska, Ewa Stępkowska-Skarżanka (ur. 11 czerwca 1944 w Wilnie, zm. 18 marca 2005 w Warszawie) – polska aktorka.
Życiorys.
Córka aktorki Hanny Skarżanki i dziennikarza radiowego Bolesława Ćwiecińskiego, urodziła się na terenie okupowanej Polski w Wilnie. Edukację rozpoczęła w szkole muzycznej. Po maturze przyjęta została na Wydział Aktorski Państwowej Wyższej Szkoły Teatralnej, który ukończyła w 1967. W swej karierze artystycznej używała nazwiska panieńskiego matki.
Po studiach zaangażował ją dyr. Jerzy Kreczmar do Teatru Polskiego. Debiutowała rolą Lukrceji w "Mandragorze" Machiavellego w reżyserii Jana Kulczyńskiego na scenie Kameralnej Teatru Polskiego 30 listopada 1967. Potem na krótko związała się z Teatrem Powszechnym, gdzie grała Anielę w "Ślubach panieńskich" Aleksandra Fredry w reż. Władysława Krasnowieckiego (1969). W tym samym roku zagrała Janinę w "Ostrym dyżurze" J. Lutowskiego, w reż. Mariusza Dmochowskiego, a rok później w Teatrze Narodowym rolę Dolly w "Operze za trzy grosze" Brechta w reż. Jana Maciejewskiego i Nataszę w "Na dnie" Maksima Gorkiego w reż. Jana Maciejewskiego. Następnie zagrała u Adama Hanuszkiewicza w "Beniowskim" autorstwa Juliusza Słowackiego (1971) oraz Ewę w "Tragedii o Łazarzu i Bogaczu" u Tadeusza Minca. Grała również w Teatrze im. Stefana Jaracza w Olsztynie, Księżniczkę w "Śnie srebrnym Salomei" Juliusza Słowackiego w reż. J. Błeszyńskiego (1972), żonę Rybaka w sztuce Jerzego Grudy "Portret dr. M. Kopernika" w reż. J. Błeszyńskiego (1973) i Florę w "Panu Geldhabie" Aleksandra Fredry w reżyserii Zdzisława Wardejna. W Zabrzu w Teatrze Nowym wcieliła się w postać tytułowej bohaterki w dramacie Augusta Strindberga "Panna Julia" w reż. swojego męża Andrzeja Przybylskiego (1974). Rok później zagrała Helenę Popową w "Niedźwiedziu" i Natalię w "Oświadczynach" autorstwa Antoniego Czechowa. Obie sztuki reżyserował Andrzej Przybylski. Grała również w Cieszynie i Katowicach. 
Po powrocie do Warszawy, gdy wystąpiły trudności ze znalezieniem etatu dla aktorki i jej męża, postanowiła występować z własnym programem artystycznym. Zaczęła jeździć po Polsce z monodramami i wierszami Cypriana Kamila Norwida. Występowała głównie w domach kultury. W Warszawie pojawiała się zazwyczaj w Klubie Nauczyciela na Mokotowie. W czasie stanu wojennego razem z Barbarą Hesse-Bukowską i Olgierdem Łukaszewiczem przygotowali program, który prezentowali w Archidiecezji Warszawskiej. Zmarła w wieku 60 lat. Pochowana została na cmentarzu ewangelicko-reformowanym przy ul. Żytniej w Warszawie (kwatera 3-2-5).
Była żoną aktora Karola Stępkowskiego, z którym miała córkę Katarzynę Skarżankę, również aktorkę.

</doc>
<doc id="1275850" url="https://pl.wikipedia.org/wiki?curid=1275850" title="Krzysztof Markowski">
Krzysztof Markowski

Krzysztof Markowski (ur. 24 września 1979 w Zabrzu) – polski piłkarz, grający na pozycji obrońcy w polskim klubie Warta Kamieńskie Młyny. Jest wychowankiem Górnika Zabrze. W Ekstraklasie zadebiutował w sezonie 1999/00 w zespole Ruchu Radzionków. Łącznie w najwyższej klasie rozgrywkowej reprezentował cztery kluby: Ruch Radzionków, GKS Katowice, Polonia Warszawa i Odrę Wodzisław Śląski. Rozegrał łącznie 81 spotkań i strzelił 5 goli.

</doc>
<doc id="1275851" url="https://pl.wikipedia.org/wiki?curid=1275851" title="Version">
Version

Version – drugi album Marka Ronsona wydany 16 kwietnia 2007 zawierający same covery. Dotarł do 2. miejsca brytyjskiej listy sprzedaży i zdobył status podwójnej platynowej płyty (powyżej 600 000 sprzedanych egzemplarzy).
W 2008 roku "Version" było nominowane do nagrody Brit Awards w kategorii Najlepszy album.

</doc>
<doc id="1275854" url="https://pl.wikipedia.org/wiki?curid=1275854" title="Przemysław Owczarek">
Przemysław Owczarek

Przemysław Owczarek (ur. 28 października 1975) – polski poeta i antropolog kultury. Absolwent Studium Literacko-Artystycznego UJ, doktor nauk humanistycznych, wykładowca, redaktor naczelny Kwartalnika Artystyczno-Literackiego "Arterie".
Odpowiada za Dział Kultur Miejskich w Muzeum Archeologicznym i Etnograficznym w Łodzi. Autor książki naukowej o kulcie Jana Pawła II na Podhalu. Artykuły naukowe i krytyczne publikował w: "Tyglu Kultury", "Literaturze Ludowej", "Magazynie Sztuki", "Formacie", "Barbarzyńcy", publikacjach pokonferencyjnych. Wiersze i prozę Owczarek publikował w: "Tyglu Kultury", "Wakacie", "Studium", "Odrze", "Twórczości", "Kresach" (łódzkim dodatku "Gazety Wyborczej"). Laureat ogólnopolskich konkursów poetyckich, między innymi: im. C.K. Norwida (Pruszków), im. Z. Herberta (Toruń), im. Z. Dominiaka (Łódź), im. W. Sułkowskiego (Łódź), im. T.J. Pajbosia (Warszawa), im H. Poświatowskiej (Częstochowa), im. K.K. Baczyńskiego (Łódź) oraz laureat główny Ogólnopolskiego Konkursu Poetyckiego im J. Bierezina w 2006. W grudniu 2007 wydawnictwo Zielona Sowa opublikowało debiutancki tom poetycki Owczarka, zatytułowany "Rdza", który zajął trzecie miejsce w Ogólnopolskim Konkursie Literackim "Złoty Środek Poezji" 2008 na najlepszy poetycki debiut książkowy 2007. Nominowany do Nagrody Literackiej Gdynia 2010 za tom "Cyklist". W 2012 jego tom "Pasja" został nominowany do Orfeusza – Nagrody Poetyckiej im. K.I. Gałczyńskiego za najlepszy tom roku. Od maja 2016 roku pełnił funkcję dyrektora Domu Literatury w Łodzi. 4 czerwca ogłosił wraz z Marcinem Polakiem, Kubą Wandachowiczem i Joanną Glinkowską, Manifest Wolnej Kultury Łodzi. Mieszka w Łodzi.

</doc>
<doc id="1275856" url="https://pl.wikipedia.org/wiki?curid=1275856" title="Kinh">
Kinh



</doc>
<doc id="1275857" url="https://pl.wikipedia.org/wiki?curid=1275857" title="Salt (album)">
Salt (album)

Salt – debiutancki album studyjny amerykańskiej piosenkarki Lizz Wright, który wydano 13 maja 2003.

</doc>
<doc id="1275864" url="https://pl.wikipedia.org/wiki?curid=1275864" title="Order Zasługi Saksonii-Anhaltu">
Order Zasługi Saksonii-Anhaltu

Order Zasługi Saksonii-Anhaltu (niem. "Verdienstorden des Landes Sachsen-Anhalt") – odznaczenie za zasługi, przyznawane przez niemiecki kraj związkowy Saksonia-Anhalt.
Historia.
Order został ustanowiony 23 maja 2006 roku przez Prezesa Rady Ministrów landu Saksonia-Anhalt i jest najmłodszym odznaczeniem w gronie orderów krajów związkowych RFN. Nadawany być może za znamienite zasługi dla kraju lub jego ludności, zdobyte w ciągu wielu lat lub poprzez jedno niesłychanie wybitne osiągnięcie. Wnioski o nadanie orderu kierowane są do prezesa Rady Ministrów przez ministrów poszczególnych resortów lub Radę Orderu, która składa się z prezesa landtagu, wiceprezesa Rady Ministrów, prezesa krajowego Trybunału Konstytucyjnego i prezesa krajowej Izby Kontroli. Do tych instancji może także każdy obywatel kierować swe propozycje nadania odznaczenia, które można otrzymać niezależnie od płci, narodowości i miejsca zamieszkania czy urodzenia. Długoletnia służba państwowa bez wybitnych osiągnięć czy działalność gospodarcza we własnej firmie nie są same w sobie powodem do przyznania odznaczenia. Liczba żyjących posiadaczy orderu nie może przekroczyć 300 osób. Do końca roku 2007 order otrzymały tylko dwie osoby, obie płci męskiej.
Insygnium.
Oznaka jednoklasowego orderu to emaliowany na biało krzyż maltański z czarno-złotą bordiurą, bez kulek na szpicach ramion. W medalionie środkowym awersu znajduje się godło państwowe Saksonii-Anhaltu, na złotym, nieemaliowanym rewersie napis „Für Verdienste um das Land Sachsen-Anhalt” („"Za zasługi dla kraju Saksonia-Anhalt”"). Order noszony jest na żółto-czarnej wstędze z obustronnymi wąskimi złotymi bordiurami, przez mężczyzn na szyi, przez kobiety na damskiej kokardzie nad lewą piersią poniżej obojczyka.

</doc>
<doc id="1275867" url="https://pl.wikipedia.org/wiki?curid=1275867" title="László Rajcsányi">
László Rajcsányi

László Rajcsányi (ur. 16 lutego 1907 w Budapeszcie, zm. 5 września 1992 w Budapeszcie) – węgierski szermierz, szablista. Wielokrotny medalista olimpijski.
Łącznie zdobył trzy złote medale olimpijskie, za każdym razem w drużynie (IO 36, IO 48, IO 52). Był także trzy razy brązowym medalistą mistrzostw świata w rywalizacji indywidualnej (1934, 1935, 1937).

</doc>
<doc id="1275868" url="https://pl.wikipedia.org/wiki?curid=1275868" title="28 Pułk Piechoty Strzelców Kaniowskich">
28 Pułk Piechoty Strzelców Kaniowskich



</doc>
<doc id="1275869" url="https://pl.wikipedia.org/wiki?curid=1275869" title="29 Pułk Piechoty Strzelców Kaniowskich">
29 Pułk Piechoty Strzelców Kaniowskich



</doc>
<doc id="1275870" url="https://pl.wikipedia.org/wiki?curid=1275870" title="Piła Leszków">
Piła Leszków

Piła Leszków – dawny kolejowy przystanek osobowy na linii kolejowej nr 354, położony w granicach Piły, w Leszkowie, w obrębie administracyjnego Osiedla Podlasie. Znajduje się przy ulicy Walki Młodych, około 4 km na południowy wschód od centrum miasta i dworca Piła Główna. W latach 2008–2018 wyłączony z eksploatacji, w 2018 roku został zlikwidowany – w trakcie prac nad modernizacją linii rozebrano perony.
Położenie i infrastruktura.
Przystanek był położony przy przejeździe kolejowo-drogowym w ciągu ulicy Na Leszkowie, prowadzącej do leszkowskich cmentarzy, w tym więźniów obozu jenieckiego z I wojny światowej. Znajdował się przy ulicy Walki Młodych, dawnym trakcie spacerowym prowadzącym do popularnej w dwudziestoleciu międzywojennym rekreacyjnej dzielnicy Kalina, nieopodal zakola Gwdy, w znacznym oddaleniu od zabudowań.
Przystanek posiadał dwa perony boczne i dwie krawędzie peronowe. Po wyłączeniu z eksploatacji niewielki budynek stacyjny został zaadaptowany na mieszkania.
Historia.
Dokładna data powstania przystanku nie jest znana; pojawia się on na mapach z lat dwudziestych XX wieku, na których nosi nazwę "Friedrichstein", odnoszącą się do położonego w pobliskim lesie kamienia upamiętniającego cesarza Niemiec Fryderyka III. Po II wojnie światowej nazywał się przez pewien czas "Gonie" i był przeznaczony dla obsługi kolejowych ogrodów działkowych, zlikwidowanych w latach 90.
Połączenia.
Począwszy od rozkładu jazdy na lata 2008–2009 z przystanku Piła Leszków nie były planowo odprawiane żadne pociągi.

</doc>
<doc id="1275871" url="https://pl.wikipedia.org/wiki?curid=1275871" title="30 Pułk Piechoty Strzelców Kaniowskich">
30 Pułk Piechoty Strzelców Kaniowskich



</doc>
<doc id="1275872" url="https://pl.wikipedia.org/wiki?curid=1275872" title="Trzmielec ziemny">
Trzmielec ziemny

Trzmielec ziemny ("Bombus vestalis" lub "Psithyrus vestalis") – gatunek owada z rodziny pszczołowatych. Gatunek pospolity.
Zachowanie.
Samice tych błonkówek nie mają swoich robotnic, lecz atakują gniazda trzmieli ziemnych. Atak i zajęcie gniazda odbywa się na dwa sposoby: łagodny i agresywny. Pierwszy sposób polega na stopniowym aklimatyzowaniu się w gnieździe, poprzez unikanie kontaktu z gospodarzami - po pewnym czasie pasożytnicza samica akceptowana jest przez robotnice, a następnie przez królową. Sposób agresywny zajęcia gniazda polega na zabijaniu części robotnic przez samicę trzmielca, do momentu, gdy zostanie ona zaakceptowana lub zabita. W każdym ze sposobów królowa gospodarzy ginie.
Wygląd.
Bardzo podobny do trzmiela ziemnego, ale jest masywniejszej budowy i ma ciemniejsze skrzydła.
Odnóża są duże, żuwaczki potężne.
Występowanie, siedlisko, pokarm.
Występuje prawie w całej palearktyce, zasiedla tereny gdzie gniazduje trzmiel ziemny odżywiając się tam pyłkiem i nektarem kwiatów.
Długość życia i ciała.
Samica mierzy 24 mm długości, samiec 19 mm. Samice żyją najwyżej rok, samce kilka miesięcy.

</doc>
<doc id="1275874" url="https://pl.wikipedia.org/wiki?curid=1275874" title="Dżabal al-Barkal">
Dżabal al-Barkal



</doc>
<doc id="1275875" url="https://pl.wikipedia.org/wiki?curid=1275875" title="Laszlo Rajcsanyi">
Laszlo Rajcsanyi



</doc>
<doc id="1275876" url="https://pl.wikipedia.org/wiki?curid=1275876" title="Marija Grinberg">
Marija Grinberg

Marija Izrailewna Grinberg (ros. Mария Израилевна Гринберг, ur. 6 września 1908 w Odessie, zm. 14 lipca 1978 w Tallinnie) – rosyjska pianistka i pedagog muzyczna. 
Jej ojciec i mąż (Stanisław Ryszard Stande, działacz KPP) zostali straceni przez NKWD w 1937 w okresie "wielkiego terroru" w ZSRR.

</doc>
<doc id="1275877" url="https://pl.wikipedia.org/wiki?curid=1275877" title="Gerard Rother">
Gerard Rother

Gerard Rother (ur. 27 stycznia 1942 w Wełnowcu, obecnie części Katowic) – polski piłkarz, zawodnik GKS Katowice, kapitan tej drużyny. Zdobywca pierwszego gola dla GKS w europejskich pucharach (23 września 1970 z Barceloną na Camp Nou).
Od 1960 występował w drużynie Rapidu Wełnowiec, który w 1964 był jednym z klubów tworzących GKS Katowice. Powołany do służby wojskowej, występował najpierw w III-ligowej Polonii Jelenia Góra (1963–1964), a w rundzie jesiennej sezonu 1964/1965 w I-ligowym Śląsku Wrocław. W barwach katowickiego zespołu debiutował w II lidze 21 marca 1965 i zdobył z nim awans do ówczesnej I ligi. W ekstraklasie występował nieprzerwanie przez sześć sezonów (1965/1966 - 1970/1971), a następnie po spadku jeden sezon w II lidze (1971/1972). Następnie grał we francuskim klubie US Boulogne. W sezonie 1974/1975 powrócił do II-ligowego wówczas GKS. Po raz ostatni w barwach tej drużyny zagrał 21 czerwca 1975. Następnie występował jeszcze w III-ligowym AKS Chorzów (1975/1976), a w sezonie 1976/1977 grał w trzecioligowym francuskim Calais RUFC.
Łącznie dla GKS zagrał: 
W Śląsku Wrocław wystąpił w ekstraklasie w 13 spotkaniach, strzelając 4 bramki.
Dla US Boulogne zagrał w 49 spotkaniach ligowych, zdobywając 12 bramek.

</doc>
<doc id="1275880" url="https://pl.wikipedia.org/wiki?curid=1275880" title="El-Kurru">
El-Kurru



</doc>
<doc id="1275881" url="https://pl.wikipedia.org/wiki?curid=1275881" title="Liczbiński">
Liczbiński

Liczbiński ("Awdaniec odmienny II") – polski herb szlachecki, odmiana herbu Abdank z nobilitacji.
Opis herbu.
Opis zgodnie z klasycznymi regułami blazonowania:
W polu czerwonym łękawica srebrna. 
Klejnot: tarcza czerwona z łękawicą srebrną między dwoma rogami myśliwskimi złotymi z nabiciami dwoma skrajnymi czerwonymi i jednym złotym.
Najwcześniejsze wzmianki.
Nadany Michałowi, Janowi i Pawłowi Liczbińskim 7 kwietnia 1590 roku.
Herbowni.
Liczbiński.

</doc>
<doc id="1275882" url="https://pl.wikipedia.org/wiki?curid=1275882" title="Al-Kurru">
Al-Kurru



</doc>
<doc id="1275884" url="https://pl.wikipedia.org/wiki?curid=1275884" title="SMS Radetzky">
SMS Radetzky

SMS Radetzky – austro-węgierski pancernik – przeddrednot typu "Radetzky". Został nazwany na cześć XIX-wiecznego austriackiego feldmarszałka Josepha Radetzky’ego. „Radetzky” razem ze swoimi siostrzanymi okrętami, „Erzherzogiem Franzem Ferdinandem” i „Zrínyi”, były ostatnimi austro-węgierskimi przeddrednotami, a ich następcami były o wiele mocniejsze drednoty typu "Tegetthoff".
SMS „Radetzky” został zbudowany w stoczni Stabilimento Tecnico Triestino w Trieście i wprowadzony do służby 15 stycznia 1911 roku. Przed wybuchem I wojny światowej okręt brał udział w rejsach treningowych po Morzu Śródziemnym. W czasie wojny „Radetzky”, jak i pozostałe okręty austro-węgierskiej floty, operowały według strategii „floty w trwaniu” (ang. "fleet in being"). Działając w ten sposób, okręty związały znaczne siły morskie Ententy. „Radetzky” wziął udział w kilku operacjach ofensywnych, przede wszystkim w ostrzałach wybrzeża Adriatyku przeciwko francuskim, czarnogórskim i włoskim celom.
Pod koniec 1918 roku, kiedy Austro-Węgry chyliły się ku upadkowi, „Radetzky” miał zostać przekazany Państwu Słoweńców, Chorwatów i Serbów. 10 listopada 1918 roku, sześć dni po austriackim rozejmie, jugosłowiańscy oficerowie wyprowadzili okręt z Puli i poddali się amerykańskiej eskadrze ścigaczy okrętów podwodnych. Zgodnie z Traktatem z Saint-Germain-en-Laye, przekazanie okrętu Stanom Zjednoczonym nie zostało uznane i zamiast tego oddano go Włochom, gdzie ostatecznie został zezłomowany.
Geneza typu.
Prace projektowe nad nowym typem pancerników rozpoczęły się około dwa tygodnie po wprowadzeniu do służby okrętu SMS „Erzherzog Friedrich”, przeddrednota typu "Erzherzog Karl", co miało miejsce 30 kwietnia 1904 roku. Pod koniec lipca 1905 roku dowódca austriackiej marynarki, admirał Montecuccoli, przedstawił swoją wizję rozbudowanej austro-węgierskiej floty. Flota miała się składać z 12 pancerników, 4 krążowników pancernych, 8 krążowników rozpoznawczych, 18 niszczycieli, 36 dużych kutrów torpedowych i 6 okrętów podwodnych. Między 25 a 29 września 1905 roku sekcja projektowa floty przygotowała pięć projektów nowego typu pancernika. Główny projektant, Siegfried Popper, poparł koncepcję budowy drednota, jednak ostatecznie ustąpił, przyznając, że jego budowa wymagałaby budowy nowego pływającego suchego doku, co znacznie zwiększyłoby koszty projektu. Komisja projektowa wybrała piąty projekt, który po dokonanych poprawkach zakładał przeddrednot uzbrojony w cztery działa kal. 305 mm w dwóch podwójnych wieżach i osiem dział kal. 240 mm w czterech podwójnych wieżach na burtach. W ten sposób powstał ostatni typ przeddrednotów Austro-Węgierskiej Marynarki Wojennej – typ "Radetzky".
Konstrukcja.
SMS „Radetzky” został zbudowany w Stabilimento Tecnico Triestino w Trieście. Stępkę pod okręt położono 26 listopada 1907 roku, a zwodowano go 3 lipca 1909 roku. „Radetkzy” był drugim ukończonym pancernikiem typu "Radetzky" i został wprowadzony do służby w Austro-Węgierskiej Marynarce Wojennej 15 stycznia 1911 roku.
SMS „Radetzky” miał 137,5 m długości na linii wody oraz 138,8 m długości całkowitej. Miał 24,6 m szerokości i 8,1 m zanurzenia. Wyporność standardowa wynosiła 14 741 ton, a maksymalna 16 099 ton. Załoga składała się z 30 oficerów i 860 marynarzy. Tak samo jak reszta pancerników tego typu, „Radetzky” był mniejszy i gorzej uzbrojony od pancerników w innych flotach w tym samym czasie. Pomimo tego, był on jednym z pierwszych austro-węgierskich prawdziwych pełnomorskich okrętów wojennych. Napęd stanowiły dwie czterocylindrowe maszyny parowe potrójnego rozprężania o mocy 19 800 KM, co pozwalało osiągać prędkość 20,5 węzła. Maksymalny zasięg okrętu wynosił 4000 Mm przy prędkości 10 węzłów.
Uzbrojenie główne okrętu składało się z czterech dział kal. 305 mm L/45 w dwóch podwójnych wieżach. Szybkostrzelność wynosiła 3 pociski w pierwszej minucie ostrzału i od jednego do dwóch pocisków w każdej następnej minucie. Maksymalny kąt podniesienia dział sięgał od -4° do +20°. 138-kilogramowy ładunek prochu nadawał 450-kilogramowym pociskom przeciwpancernym prędkość 800 m/s, co przy maksymalnym podniesieniu lufy dawało zasięg ok. 20 000 m. Okręt miał ponadto silne uzbrojenie drugiego głównego kalibru, składające się z ośmiu dział Škoda kal. 240 mm L/45 w czterech podwójnych wieżach. Działa kal. 240 mm miały o około połowę mniejszą penetrację niż działa kal. 305 mm i o około 25% mniejszy zasięg. Artylerię średniego kalibru stanowiło 20 pojedynczych dział Škoda kal. 100 mm L/50. „Radetzky” uzbrojony był również w kilka dział mniejszego kalibru, w tym sześć dział Škoda kal. 66 mm L/45, dwa działa desantowe kal. 66 mm, cztery szybkostrzelne działa Škoda kal. 47 mm L/44 i jedno szybkostrzelne działo Škoda kal. 47 mm L/33. Okręt posiadał też trzy podwodne wyrzutnie torpedowe kal. 450 mm, dwie na dziobie i jedną na rufie.
Służba.
Czas pokoju.
Po wejściu do służby 15 stycznia 1911 roku, pancernik został przypisany do I Dywizjonu Pancerników (kadm. Anton Haus) w I Eskadrze Bojowej pod dowództwem kadm. Aloisa von Kunstiego. 28 lutego „Radetzky”, razem z pancernikiem „Erzherzog Franz Ferdinand” i służącym w marynarce już przeszło trzy lata „Erzherzogiem Ferdinandem Maxem”, wypłynął z Teodo na rejs po Morzu Śródziemnym do portów greckich i tureckich. Między 3 marca a 26 kwietnia odwiedzono Argostoli na Kefalonii, Wolos, Saloniki, Kawalę, Izmir, Zante oraz Korfu. 29 kwietnia wszystkie trzy okręty były już z powrotem w Teodo.
Jednym z pierwszych zadań pancernika był udział w międzynarodowym pokazie floty w Spithead z okazji koronacji Jerzego V. Rankiem 5 czerwca 1911 okręt wyszedł z bazy w Puli. 9 czerwca zawinął do Algieru, skąd wyszedł trzy dni później, a 19 czerwca przybył do Spithead. U wejścia do Portsmouth przebywał do 28 czerwca. W międzyczasie, 22 czerwca, dowódca okrętu kmdr Paul Fiedler udał się do Londynu na uroczystości koronacyjne. 24 czerwca wziął on udział w wielkiej paradzie koronacyjnej, a na jego pokładzie znajdowali się przedstawiciele kolonii austriackiej w Wielkiej Brytanii. „Radetzky” pozdrowił 21 wystrzałami oraz pięciokrotnym marynarskim „hurra” jacht królewski „Victoria and Albert”. Następnie dowódca pancernika odbył po niemiecku rozmowę z brytyjskim monarchą na pokładzie jachtu. Z okazji święta okręty były oświetlone. Girlandy żarówek ciągnęły się wzdłuż burt okrętu, a nad pomostem dowodzenia ułożono z nich na drewnianej ramie umocowanej przy fokmaszcie litery nazwy pancernika. „Radetzky” był pomalowany na nietypowy dla okrętów oliwkowozielony kolor, przez co sprawiał wrażenie większego niż w rzeczywistości. Brytyjczycy byli pod wrażeniem dobrej sterowności okrętu. 28 czerwca, po odejściu floty brytyjskiej, „Radetzky” opuścił redę w Spithead. Rankiem następnego dnia okręt zawinął do Plymouth, a wieczorem do leżącego w głębi Devonportu, na akwen zwany Hamoaze. 2 lipca rano pancernik wypłynął z Devonport i 12 lipca powrócił do Teodo.
7 listopada 1911 roku, na „Radetzkim” pobito rekord szybkości bunkrowania węgla – 440 ton/godz., później ten wynik został jeszcze kilkakrotnie poprawiony. Na przełomie lat 1911/1912 zdemontowano stanowisko kompasu, znajdujące się za drugim kominem, a sam kompas przeniesiono w inne miejsce.
W 1912 roku „Radetzky” razem ze swoimi siostrzanymi okrętami odbył rejs treningowy po wschodnim Morzu Śródziemnym. 26 marca cała trójka wraz z niszczycielem „Streiter” wyruszyła z Puli w rejs na wody greckie. Zatrzymano się wtedy w austro-węgierskiej Fasanie, a następnie w greckich portach nad Morzem Jońskim i zatokami Patraską i Koryncką: Patras (tam dołączył do nich na resztę podróży krążownik pancerny „Kaiserin und Königin Maria Theresia”), Korynt, Porto Itea, ponownie w Patras, Navarino, Zante oraz Argostoli na Kefalonii. Do Teodo powrócono 28 kwietnia.
4 listopada trzy pancerniki typu "Radetzky", razem z krążownikiem lekkim „Admiral Spaun”, krążownikiem pancernopokładowym „Aspern” oraz niszczycielami „Uskoke” i „Wildfang” wyruszyły na rejs szkoleniowy na wody Lewantu, a przy okazji odwiedziły ogarnięty wojną rejon Morza Śródziemnego. 8 listopada okręty rozdzieliły się. „Radetzky”, „Erzherzog Franz Ferdinand” i niszczyciele udały się do Izmiru, gdzie pozostały do 24 listopada. 28 listopada „Radetzky” i „Zrínyi” zawinęły do portu w Fasanie, w pobliżu Puli, a następnie powróciły do Puli. W czasie jednego z rejsów na „Radetzkim” zaczęły się tlić puste worki po węglu, zmagazynowane za jednym z kotłów, przez co znacznie wzrosła temperatura w znajdującej się w pobliżu komorze amunicyjnej. Zostały naruszone wtedy zasady bezpieczeństwa – puste worki po węglu nie miały prawa być składowane w kotłowniach. W wyniku szybkiego rozwoju pożaru, zdecydowano się zalać komorę.
Działania podczas wojen bałkańskich.
W 1913 roku okręty, pod dowództwem wiceadmirała Maximiliana Njegovana, wzięły udział w międzynarodowym proteście na Morzu Jońskim, przeciwko wojnom bałkańskim. Inne kraje reprezentowały m.in. brytyjski przeddrednot HMS „King Edward VII”, włoski przeddrednot „Ammiraglio di Saint Bon”, francuski krążownik pancerny „Edgar Quinet” i niemiecki krążownik lekki SMS „Breslau”. Najważniejszą akcją mieszanej floty, pod dowództwem brytyjskiego admirała Cecila Burneya była blokada czarnogórskiego wybrzeża. Celem blokady było uniemożliwienie serbskim posiłkom wsparcia oblężenia Szkodry, podczas którego wojska czarnogórskie oblegały połączone siły albańskie i osmańskie. Pod presją międzynarodowej blokady, Serbia wycofała swoje wojska ze Szkodry, która została zajęta przez wojsko lądowe sprzymierzonych.
19 marca 1913 roku trzy pancerniki typu "Radetzky" wypłynęły z Puli, a dwa dni później zawinęły w Meljine u wejścia do Zatoki Kotorskiej. W związku z międzynarodową blokadą morską wybrzeża Czarnogóry, 2 kwietnia pancerniki przybyły pod Antivari, aby następnego dnia przemieścić się pod ujście granicznej rzeki Bojana, gdzie czekał na nie międzynarodowy zespół okrętów. 2 kwietnia „Radetzky” wyszedł z Kotoru w celu blokady rejonu ujścia Bojany. Od 2 do 8 kwietnia oraz od 14 kwietnia do 13 maja okręt był pod Antivari, a następnie od 13 maja do 15 czerwca znajdował się w rejonie ujścia rzeki. Od 15 do 17 czerwca okręt stacjonował w Kotorze, następnie przeniósł się do Gravosy, gdzie przebywał do 21 czerwca. Od 21 czerwca do 5 lipca pancernik przebywał w Durazzo, od 5 do 17 lipca ponownie w Gravosie i od 18 do 25 lipca w ujściu Bojany. 18 lipca „Radetzky” i drednot „Viribus Unitis” wspólnie udzieliły pomocy pływającemu po Jeziorze Szkoderskim i Bojanie niewielkiemu parowcowi pasażerskiemu „Skodra”, który został zajęty wiosną przez Czarnogórców. Czarnogórcy zmusili kapitana okrętu do transportu serbskich żołnierzy pomiędzy Durazzo a San Giovanni di Medua. Od 25 do 27 lipca okręt przebywał w San Giovanni di Medua, od 27 lipca do 10 sierpnia był w rejonie ujścia Bojany, a 11 sierpnia powrócił do Kotoru.
Podczas blokady z pokładów pancerników typu "Radetzky" po raz pierwszy zostały użyte bojowo wodnosamoloty, dostarczone przez francuską firmę Donnet-Lévêque. Jednak marynarka austro-węgierska nie była zadowolona z operacji, jako że okrętom brakowało miejsca na pokładzie dla samolotów, jak również z powodu braku żurawi, za pomocą których można było łatwo wciągnąć samoloty z powrotem na pokład. Samoloty przeniesiono potem do hangaru w stoczni w Teodo. W 1913 roku cztery nowe pancerniki typu "Tegetthoff", jedyne drednoty zbudowane przez Austro-Węgry, powoli wchodziły do aktywnej służby. Wraz z nadejściem nowych pancerników, marynarka przeniosła trzy pancerniki typu "Radetzky" do II Dywizjonu Pancerników w I Eskadrze Bojowej.
I wojna światowa.
W momencie wybuchu I wojny światowej w sierpniu 1914 roku, niemieckie krążowniki SMS „Goeben” i SMS „Breslau” zaopatrywały się w węgiel w Mesynie; brytyjskie okręty zaczęły zbierać się na zewnątrz portu, w celu uwięzienia niemieckich jednostek. Niemiecka flota wezwała na pomoc Austro-Węgry, jednak najwyższe dowództwo tego kraju było z początku sceptyczne, ponieważ chciało uniknąć konfliktu z Wielką Brytanią. Jednak kiedy Niemcy oświadczyli, że chcą, aby okręty austro-węgierskie popłynęły jedynie na wysokość Brindisi, najwyższe dowództwo ustąpiło i wysłało część floty, która do tej pory została zmobilizowana, w tym pancerniki typu "Radetzky". Flota dopłynęła na wyznaczoną pozycję, z jasnym rozkazem, aby aktywnie pomagać Niemcom jedynie na macierzystych wodach. Po udanej ucieczce krążowników, austro-węgierskie okręty wróciły do portu.
W październiku 1914 roku Francuzi ustawili swoją artylerię na górze Lovćen w celu wsparcia czarnogórskiej armii walczącej z austro-węgierskimi wojskami w Kotorze. Zanim jednak artyleria uzyskała pełną zdolność bojową, 15 października Austro-Węgry miały już zmobilizowane przeddrednoty typu "Habsburg". Jednak ich działa kal. 240 mm nie miały odpowiedniego podniesienia luf, by dosięgnąć francuską artylerię, więc SMS „Radetzky” został wysłany w celu rozprawienia się z pozycjami nieprzyjaciela. 21 października pancernik wyszedł z Puli i dotarł do Kotoru następnego dnia rano. Okręt prowadził ostrzał z odległości 11 km. Wykorzystano samoloty obserwacyjne i balon na uwięzi. Ze względu na zbyt mały kąt podniesienia lufy, okręt musiał zostać przechylony poprzez odpowiednie balastowanie. Do 27 października wystrzelono jedynie 23 pociski kal. 305 mm i 56 kal. 240 mm (dowódca oszczędzał amunicję ze względu na działanie daleko od bazy w Puli), lecz wystarczyło to do zniszczenia najniebezpieczniejszych francuskich baterii. „Radetzky” wrócił do Puli dopiero 17 grudnia. Następnego dnia załoga okrętu otrzymała datowaną na poprzedni dzień pisemną pochwałę od głównodowodzącego całą flotą adm. Hausa za skuteczną akcję przeciwko wrogim bateriom.
23 maja 1915 roku, pomiędzy dwoma a czterema godzinami po tym, jak deklaracja o wypowiedzeniu Austro-Węgrom wojny przez Włochy dotarła do głównej bazy morskiej w Puli, „Radetzky” razem z resztą floty wyruszył w celu ostrzelania włoskiego wybrzeża. Głównym celem była ważna baza morska w Ankonie, a następnie wybrzeże Czarnogóry. Bombardowanie Czarnogóry było częścią większej austro-węgierskiej kampanii przeciwko Królestwom Czarnogóry i Serbii, które w pierwszej połowie roku 1915 były członkami Ententy. O godzinie 1:15 „Radetzky” razem z krążownikami SMS „Admiral Spaun” i „Helgoland” oraz niszczycielami SMS „Orjen”, „Lika”, „Csepel”, „Tátra” odłączyły się od głównych sił, i wyruszyły na południe w celu osłony okrętów atakujących miasto. Jako że nie znaleziono w okolicy żadnych wrogich jednostek, okręty ostrzelały Wyspy Tremiti, Vieste, Manfredonię i Barlettę. Po wypłynięciu z Zatoki Manfredonia, zauważono dwa włoskie niszczyciele. W czasie walki jednemu z niszczycieli udało się uciec, ale drugi, „Turbine”, został ciężko uszkodzony. Dopiero po przybyciu większych włoskich sił, austriackie okręty przerwały próby przejęcia uszkodzonego niszczyciela. Poza starciem z „Turbine”, „Radetzky’emu” udało się zniszczyć most kolejowy w pobliżu Fermo, w stronę którego wystrzelił pięć pocisków kal. 305 mm, pięć kal. 240 mm i 17 kal. 100 mm. Zniszczenie mostu znacznie utrudniło ruchy wojsk i zaopatrzenia w tamtym rejonie. O godzinie 8:00 „Radetzky” dołączył do sił głównych i o 10:22 był już z nimi z powrotem w Puli. Zginęło 63 Włochów, żołnierzy i cywilów. Zanim włoskie okręty z Taranto i Brindisi przybyły do Ankony, austro-węgierska flota była już w bazie.
Ostrzał Ankony okazał się ogromnym sukcesem, a austro-węgierskie okręty nie były niepokojone przez cały czas operacji. Celem ostrzału było opóźnienie wymarszu włoskich wojsk wzdłuż granicy z Austro-Węgrami, poprzez zniszczenie głównych dróg transportowych. Bombardowanie opóźniło wymarsz wojsk w Alpy o dwa tygodnie. Dało to Austro-Węgrom cenny czas na wzmocnienie włoskiej granicy i przerzucenie części wojsk z frontu wschodniego i bałkańskiego.
Poza ostrzałem Ankony, austro-węgierskie pancerniki spędziły resztę wojny w Puli. Operacje zostały ograniczone przez admirała Antona Hausa, który wierzył, że musi oszczędzać swoje okręty w celu odparcia jakiejkolwiek włoskiej próby oblężenia wybrzeża Dalmacji. Od kiedy węgiel zaczęto przekazywać nowszym pancernikom typu "Tegetthoff", reszta cesarskiej floty, w tym „Radetzky”, operowały według strategii „floty w trwaniu” (ang. "fleet in being"). To zaowocowało aliancką blokadą cieśniny Otranto. Mając flotę zablokowaną na Morzu Adriatyckim oraz znaczne niedobory węgla, Haus postanowił wcielić w życie strategię opierającą się na zastosowaniu pól minowych i okrętach podwodnych, aby zmniejszyć przewagę liczebną okrętów Ententy.
Powojenny los.
Do października 1918 roku Austro-Węgry przygotowywały się do przekazania swojej floty Państwu Słoweńców, Chorwatów i Serbów, aby nie wpadła ona we włoskie ręce. 5 listopada Włosi zajęli Pulę, i mimo że nie weszli na pokłady okrętów, to były one już właściwie w ich rękach. Bojąc się, że jeśli Włosi będą okupować port, to będą chcieli przejąć też pancerniki, 10 listopada 1918 roku, dzień przed rozejmem z Niemcami i sześć dni po rozejmie z Villa Giusti, jugosłowiańscy oficerowie wraz ze skompletowanymi na szybko załogami wypłynęli z Puli na pokładach pancerników „Radetzky” i „Zrínyi”. „Radetzky” wyszedł z portu na holu, ponieważ brakowało wyszkolonej załogi maszynowej, a na skutek upadku dyscypliny wywołanego rewolucją i końcem wojny, etatowa załoga zeszła z okrętu. Kiedy okręty wypłynęły za falochron, zobaczyły zbliżającą się włoską flotę. Oba pancerniki podniosły amerykańską banderę i popłynęły na południe wzdłuż wybrzeża Adriatyku do zatoki Castelli w pobliżu Spolato. Jugosłowiańskie załogi poprosiły amerykańskie siły morskie, by te spotkały się z nimi i uznały ich poddanie się, co zostało wykonane przez grupę amerykańskich ścigaczy okrętów podwodnych.
W lutym 1920 roku Włosi zażądali wydania im okrętów i przeprowadzenia ich do jednego z własnych portów, najlepiej Wenecji, przez US Navy. Włosi argumentowali swoje żądania chęcią uniknięcia samozatopienia pancerników i przekonaniem, że 13 stycznia międzynarodowa komisja morska w Paryżu przekazała już je Włochom. Stany Zjednoczone odrzuciły te żądania, twierdząc, że przekazanie okrętów będzie możliwe dopiero po ratyfikacji traktatu pokojowego z Austro-Węgrami. 31 maja okręty oficjalnie przekazano Włochom. Kwestia ich zwrotu Jugosłowianom nie była w ogóle brana pod uwagę. Jednak Amerykanie wciąż nie chcieli oddać okrętów i minęło kilka miesięcy, zanim wreszcie doszło do porozumienia. 18 października głównodowodzący siłami US Navy w tamtym rejonie otrzymał z Waszyngtonu rozkaz przekazania pancerników i wycofania się z Adriatyku. 7 listopada okręty wyszły na holu z zatoki Castelli i zostały przekazane Włochom na pełnym morzu. Cztery dni później „Radetzky” wszedł na holu do okupowanej przez Włochów Puli. Okręt został zezłomowany we Włoszech pomiędzy 1920 i 1921 rokiem.

</doc>
<doc id="1275886" url="https://pl.wikipedia.org/wiki?curid=1275886" title="Karma an-Nuzul">
Karma an-Nuzul



</doc>
<doc id="1275888" url="https://pl.wikipedia.org/wiki?curid=1275888" title="Deathstroke">
Deathstroke

Deathstroke, Deathstroke the Terminator, lub po prostu Terminator (jego "alter ego" – Slade Joseph Wilson) – fikcyjna postać (złoczyńca, bądź antybohater), znana przede wszystkim z komiksów o przygodach Młodych Tytanów, wydawanych przez DC Comics. Został stworzony przez Marva Wolfmana i George'a Péreza, pierwszy raz pojawił się w "New Teen Titans vol. 1 #2" (grudzień 1980). Slade Wilson jest fikcyjnym żołnierzem, najemnikiem oraz zamachowcem. Jego genezę można porównać do mrocznego odbicia historii Kapitana Ameryki z Marvel Comics. Zajmuje on czołowe miejsce w gronie antagonistów Młodych Tytanów (młodzieżówki Ligi Sprawiedliwych). Jest również przeciwnikiem samej Ligi, a zwłaszcza Batmana oraz Robina. Termin "terminator" został wykorzystany przez twórców tej postaci na długo przed premierą filmu "Terminator" ("The Terminator"), w reżyserii Jamesa Camerona, która miała miejsce w 1984 roku. Postać Deathstroke'a była również inspiracją dla Roba Liefelda do stworzenia popularnej postaci Deadpoola, z serii komiksów wydawanych przez Marvela (m.in. jego "alter ego" – Wade Wilson, wzorowane było na prawdziwym nazwisku Deathstroke'a – Slade Wilson).
Znany jest również w licznych serialach animowanych, serialach telewizyjnych, filmach animowanych i grach komputerowych osadzonych w uniwersum DC Comics. Pierwszy raz w wersji aktorskiej pojawił się w serialu telewizyjnym "Tajemnice Smallville" ("Smallville"), gdzie w postać Slade'a Wilsona gościnnie wcielił się Michael Hogan. W serialu telewizyjnym "Arrow" w postać Deathstroke'a gościnnie wcielił Manu Bennett. Pojawił się również w serialu animowanym "Młodzi Tytani" ("Teen Titans"), jednakże występował tam wyłącznie pod nazwą Slade.
W zestawieniu największych komiksowych złoczyńców serwisu internetowego IGN, Deathstroke zajął 32 miejsce.
Opis postaci.
W komiksie "Tales of the Teen Titans vol. 1 #44" (będącego częścią historii "New Teen Titans: The Judas Contract", składającej się z numerów "Tales of the Teen Titans vol.1 #42-44" i "Teen Titans Annual vol. 1 #3") przedstawiono genezę Deathstroke'a. W wieku 16 lat Slade Wilson wstąpił do Armii Stanów Zjednoczonych. W czasie odbywania służby poznał swoją przyszłą żonę Adeline Kane (która urodziła mu później dwójkę synów: Granta i Josepha). Po ukończeniu szkolenia wojskowego i otrzymaniu stopnia podpułkownika, Slade zgłosił się do tajnego programu wojskowego, mającego na celu stworzenie oddziału super-żołnierzy dla armii USA. W wyniku tego eksperymentu jego sprawność fizyczna i mentalna została kilkukrotnie zwiększona, i wkrótce stał się najniebezpieczniejszym zabójcą na zlecenie o pseudonimie Deathstroke the Terminator. Kiedy otrzymał zlecenie zabicia przestępcy zwanego Jackalem, ten ubiegł go porywając jego syna, Josepha, w celu wymuszenia od Slade'a podania nazwiska zleceniodawcy. Slade'owi udało się zabić porywaczy i uratować syna, jednakże w trakcie akcji jeden z bandytów poderżnął chłopcu gardło, przez co malec stracił głos. Wściekła na męża Adeline próbowała go zastrzelić, lecz jedynie trafiła go w jego prawe oko, uszkadzając je. Odtąd Slade zaczął nosić na tym oku opaskę, zaś połowa jego maski po tej stronie pozostała czarna. Jego starszy syn, Grant (działający pod pseudonimem Ravager) stał się z czasem jednym z pierwszych przeciwników Nowych Tytanów. W "New Teen Titans vol. 1 #2" (w którym zadebiutował Deathstroke), Grant posiadający te same moce co swój ojciec, wykonuje zlecenie pozbycia się Tytanów dla tajnej organizacji H.I.V.E. i gdy postanawia mimo ostrzeżeń ojca wykorzystać do maksimum swoje nadludzkie zdolności, ginie na jego oczach. Slade obwinia młodych superbohaterów o śmierć swojego syna i postanawia dokończyć zaczętą przez niego misję.
Deathstroke powrócił w sadze "New Teen Titans: The Judas Contract", której głównym wątkiem było działanie w szeregach Młodych Tytanów „"kreta"”, mającego za zadanie pomóc złoczyńcy w rozbiciu i schwytaniu wszystkich członków drużyny. Deathstroke atakuje Dicka Graysona, (pierwszego Robina, który porzucił walkę z przestępczością), jednakże chłopakowi udaje się uciec napastnikowi. W międzyczasie członkowie Młodych Tytanów (Robin, Wonder Girl, Changeling, Starfire, Raven i Cyborg) zostają jeden po drugim uprowadzani. Dick Grayson rozpoczyna śledztwo, w trakcie którego poznaje byłą żonę Slade'a, Adeline, i jej młodszego syna Josepha (o pseudonimie Jericho), który stał się metaczłowiekiem o mocach wpływania na ludzką wolę. Dowiaduje się od nich, że zdrajcą jest inny metaczłowiek – Terra, członkini drużyny o mocach kontroli żywiołu ziemi ("Tales of the Teen Titans vol. 1 #43"), a także poznaje historię Slade'a ("Tales of the Teen Titans vol. 1 #44"). Dick przyjmuje nowy pseudonim – Nightwing i wspólnie z Jericho, wyrusza na ratunek porwanym przyjaciołom. Tytanom udaje się pokrzyżować plany organizacji H.I.V.E. i Deathstroke'a, jednak za cenę śmierci ich dawnej przyjaciółki, Terry ("Tales of the Teen Titans Annual vol. 1 #3").
Po wydarzeniach z "The Judas Contract" drogi Deathstroke'a i Teen Titans wielokrotnie się krzyżowały. W późniejszych seriach m.in. pojawiła się jego nieślubna córka Rose Wilson (od "Deathstroke the Terminator val 1. #15"). Deathstroke był członkiem takich organizacji jak: Checkmate, H.I.V.E., Injustice League, a także Secret Society of Super-Villains. Był również przywódcą drużyny, będącej złowrogim odpowiednikiem Teen Titans – Titans East.
Moce i zdolności.
W wyniku eksperymentu wojskowego Deathstroke zyskał nadludzką siłę i sprawność i wytrzymałość fizyczną, wyostrzyły się również jego zmysły, oraz zyskał zdolność przyspieszającą gojenie się ran. Jest znakomitym akrobatą, ekspertem w walce wręcz, szermierce, jest doskonałym strzelcem. Eksperyment także w ogromnym stopniu zwiększył jego intelekt, odtąd jest w stanie wykorzystać 90% potencjału swojego mózgu. Nosi kolczugę z fikcyjnego, niezwykle wytrzymałego metalu zwanego prometem (nie ma on nic wspólnego z rzeczywistym prometem). Deathstroke posługuje się najrozmaitszymi rodzajami materiałów wybuchowych i broni palnej, mieczem oraz metalowym kijem bojowym, mogącym dodatkowo strzelać wiązką energetyczną z obu jego końców.
Wersje alternatywne.
Deathstroke pojawił się niektórych komiksach z serii "Elseworlds", która przedstawiają znanych bohaterów uniwersum DC w zupełnie innych realiach i czasach, m.in.:
W innych mediach.
Seriale i filmy aktorskie.
"Tajemnice Smallville".
W serialu telewizyjnym "Tajemnice Smallville" ("Smallville") emitowanym w latach 2001-2011, w rolę Slade'a wcielił się Michael Hogan. Pojawił się w odcinkach: "Patriot" i "Icarus" sezonu dziesiątego serialu. Slade Wilson został tam przedstawiony jako generał Armii Stanów Zjednoczonych, będący pod wpływem mocy Darkseida, w celu przeforsowania ustawy o rejestracji superbohaterów. Slade nakłania Olivera Queena (Justin Hartley) by ten wpisał się do rejestru. Później porywa on Ollie'ego i Aquamana (Alan Ritchson) i poddaje ich torturom. Na pomoc porwanym przyjaciołom przybywa Clark Kent (Tom Welling) i żona Aquamana, Mera (Elena Satine). Slade próbuje uwięzić superbohaterów i zabić ich przez zainicjowanie samozniszczenia bazy, jednak udaje im się uciec, w przekonaniu, że Slade zginął. Później bohaterowie dowiadują się z wiadomości, że jednak wojskowy przeżył wybuch i postanawia podjąć kolejne kroki przeciwko Lidze. Wysyła jednego ze swoich oficerów do Daily Planet, w celu wydobycia od przyjaciół Clarka informacji na temat "Smugi" (czyli Supermana). Po odkryciu planów monitoringu Metropolis i Smallville, mającego pomóc wojsku w pojmaniu członków Ligi i uwolnieniu przetrzymywanych przyjaciół, Clark więzi Slade'a w Strefie Widmo. Generał Zod wypuszcza Slade'a ze Strefy Widma, który później zostaje znaleziony nieprzytomny na rogu ulicy.
"Arrow".
W serialu telewizyjnym "Arrow" w postać Slade'a Willsona wcielił się Manu Bennett. Początkowo identyfikowany był z postacią graną przez kaskadera Jeffreya C. Robinsona, gdyż w odcinkach w których występował nosił on charakterystyczny strój Deathstroke'a. Jeffrey C. Robinson wcielił się w rolę Billy'ego Wintergreena, bazującą na postaci komiksowej Williama Randolpha Wintergreen. W przeciwieństwie do swojego komiksowego oryginału, serialowy Slade nie jest Amerykaninem, lecz Australijczykiem. Jest doskonale wyszkolonym żołnierzem i agentem służb specjalnych. W walce posługuje się zarówno bronią palną jak i bronią białą. Po podaniu serum o nazwie Mirakuru zyskał nadludzką siłę i czynnik gojący.
Slade pierwszy raz pojawił się w flashbackach Olivera Queena (Stephen Amell), w trakcie jego "robinsonady" na wyspie Lian Yu. Był agentem Australijskiej Tajnej Służby Wywiadowczej (ASIS), który wraz ze swoim partnerem – Billem "Billy" Wintergreenem, został wysłany z misją uwolnienia przetrzymywanego na pacyficznej wyspie Lian Yu, chińskiego eks-wojskowego – Yao Fei'a (Byron Mann). Obaj agenci nosili żółto-czarne maski. W trakcie misji, Slade został zdradzony przez Billy'ego, gdyż ten przeszedł na stronę Edwarda Fyersa (Sebastian Dunn), człowieka który próbował pochwycić Chińczyka. Odtąd był zmuszony ukrywać się we wraku zestrzelonego samolotu transportowego. W końcu kryjówkę Slade'a odnalazł Oliver, za sprawą mapy, którą podarował mu Yao Fei, przed upozorowaniem śmierci chłopaka. Australijski agent postanowił razem z nim uciec z wyspy. W tym celu rozpoczął szkolenie Olivera, który miał mu pomóc w zajęciu wieży kontrolnej, aby móc skontaktować się z samolotem transportowym. Plan się powiódł, lecz Oliver uparł się, że nie opuści wyspy bez Yao Fei'a i na własną rękę podjął próbę odbicia go. Slade nie skorzystał z okazji na opuszczenie wyspy i zamiast tego wyruszył pomóc Oliverowi, który dał się złapać, a następnie miał zostać stracony przez Wintergreena. W czasie ataku na obóz Fyersa, Slade ocalił chłopaka i zemścił się na swoim byłym partnerze wbijając mu nóż w oko. Razem z uwolnioną córką Yao Fei'a – Shado (Celina Jade), Slade i Oliver postanowili pokrzyżować plan najemników, polegający na destabilizacji chińskiej gospodarki poprzez zestrzelenie pociskami ziemia-powietrze samolotu pasażerskiego i zrzucenie odpowiedzialności za ten akt terroryzmu na Chiny. Bohaterom udaje się tego dokonać, a Fyers ostatecznie zostaje zabity.
Kilka miesięcy później wszyscy troje dalej mieszkają we wraku samolotu. W tym czasie między Oliverem a Shado zrodził się romans, co dostrzegł Slade, który sam darzył dziewczynę uczuciem. Jednakże ich spokój zakłóciła grupa najemników pod przywództwem dr. Antoniego Ivo (Dylan Neal), która przybyła na wyspę w celu odzyskania serum do produkcji super-żołnierzy o nazwie Mikakuru (z japońskiego „cud”), które zostało wynalezione przez armię japońską podczas II wojny światowej. Podczas przeprowadzonego przez statek Ivo („Amazo”) ataku moździerzowego na wrak samolotu, Slade odniósł poważne obrażenia twarzy. Zdając sobie sprawę z krytycznego stanu Slade'a, jego przyjaciele i odbita z rąk Ivo Sara Lance, postanawiają odszukać Mirakuru. Po podaniu mu serum, Slade początkowo wydaje się być martwy, jednak po chwili udaje się mu ocknąć. Mirakuru nie tylko przyspieszyło proces gojenia się jego ran, ale także obdarzyło go nadludzką siłą, kosztem poczytalności. Po odbiciu Olivera i Sary z rąk Ivo i jego ludzi, odkrywa, że Shado została zamordowana. W przypływie gniewu, poprzysiągł zemstę na mordercy swojej ukochanej. Próbował m.in. wysadzić statek Ivo za pomocą rakiet, lecz został powstrzymany przez Olivera.
W czasie rozgrywania się bieżących wydarzeń, wyjaśnione zostało, że Oliver pewny był, iż zabił Slade'a z bliżej nie podanych przyczyn, posyłając mu strzałę w prawy oczodół. Temu jednak udało się przeżyć i przybyć później do Starling City. Ujawniono również, że to on stoi za tajemniczym kultem religijnym o nazwie Blood Cult, którego domniemanym przywódcą jest Sebastian „Brother” Blood (Kevin Alejandro). Slade dostarcza Bloodowi swoją krew do produkcji Mirakuru, które służy do tworzenia równie silnych jak on „wyznawców kultu”, takich jak Cyrus Gold (Graham Shiels). Podjęte przez Slade'a przedsięwzięcia maja jedynie na celu dokonania zemsty na Oliverze i zniszczeniu jego życia.

</doc>
<doc id="1275889" url="https://pl.wikipedia.org/wiki?curid=1275889" title="Cockburn">
Cockburn

Cockburn (The City of Cockburn) – miasto wchodzące w skład aglomeracji Perth, jedno z największych miast w stanie Australia Zachodnia, położone na wybrzeżu Oceanu Indyjskiego.
Geografia.
Położenie geograficzne.
Miasto położone jest w południowo-zachodniej części stanu Australia Zachodnia, w odległości ok. 22 km od Perth, stolicy stanu, i 8 km na południe od Fremantle.
Organizacja miejska.
Miasto podzielone jest na 3 jednostki administracyjne, które w sumie składają się z 20 dzielnic:
Historia.
Nazwa została nadana w 1827 roku przez kapitana Jamesa Stirlinga, prawdopodobnie na cześć brytyjskiego admirała George'a Cockburna (1772-1853), który dowodził ekspedycją zesłania Napoleona I na Wyspę Świętej Heleny, po bitwie pod Waterloo w 1815 r.

</doc>
<doc id="1275891" url="https://pl.wikipedia.org/wiki?curid=1275891" title="Sán Chay">
Sán Chay

Sán Chay – mniejszość etniczna w Wietnamie. Według spisu ludności z 1999 ludność Sán Chay liczyła 147 315 osób.

</doc>
<doc id="1275896" url="https://pl.wikipedia.org/wiki?curid=1275896" title="Syderoblasty pierścieniowate">
Syderoblasty pierścieniowate

Syderoblasty pierścieniowate (ang. ring sideroblasts, RS) - syderoblasty, w których ziarnistości zawierające żelazo otaczają ponad ⅓ obwodu jądra komórkowego. Występują, między innymi, w niektórych zespołach mielodysplastycznych czy anemii syderoblastycznej.

</doc>
<doc id="1275897" url="https://pl.wikipedia.org/wiki?curid=1275897" title="Terra">
Terra



</doc>
<doc id="1275900" url="https://pl.wikipedia.org/wiki?curid=1275900" title="Segervittring">
Segervittring

Segervittring – album studyjny Toroidh, wydany w 2007 roku przez wytwórnię Neuropa Records. 

</doc>
<doc id="1275904" url="https://pl.wikipedia.org/wiki?curid=1275904" title="György Piller">
György Piller

György Piller-Jekelfalssy (ur. 19 czerwca 1899 w Egerze, zm. 6 września 1960 w San Francisco), węgierski szermierz, szablista i florecista. Dwukrotny złoty medalista olimpijski z Los Angeles.
Medale zdobył w obu konkurencjach szablowych, w turnieju indywidualnym i drużynowym. W roku 1930 i 1931 został indywidualnym mistrzem świata w szabli. Startował we florecie w Amsterdamie. Zmarł w Stanach Zjednoczonych.

</doc>
<doc id="1275905" url="https://pl.wikipedia.org/wiki?curid=1275905" title="Gyorgy Piller">
Gyorgy Piller



</doc>
<doc id="1275907" url="https://pl.wikipedia.org/wiki?curid=1275907" title="Bhoomika Chawla">
Bhoomika Chawla

Bhoomika Chawla (hindi:भूमिका चावला, urdu: بھُومِکا چاولا, punjabi: ਭੂਮਿਕਾ ਚਾਵਲਾ, ur. 21 sierpnia 1978 w Nowym Delhi) – indyjska aktorka.
Urodziła się jako Rachna w mówiącej po pendżabsku rodzinie oficera delegowanego w różne miejsca kraju. Poznała w Indiach wiele miejsc, ale kształciła się w New Delhi, w 1997 roku przeniosła się do Mumbaju i zaczęła grać w filmach, początkowo w językach telugu i w tamilskim. Zyskała olbrzymia popularność w filmie "Khushi". W Bollywoodzie zadebiutowała zyskując nagrodę za debiut w filmie "Tere Naam" (u boku Salman Khana).
Jesienią 2007 poślubiła Bharata Thakura.

</doc>
<doc id="1275913" url="https://pl.wikipedia.org/wiki?curid=1275913" title="Craters of the Moon National Monument and Preserve">
Craters of the Moon National Monument and Preserve

Craters of the Moon National Monument and Preserve – amerykański pomnik narodowy i rezerwat przyrody znajdujący się w stanie Idaho.
Pomnik ustanowiono decyzją prezydenta Calvina Coolidge'a 2 maja 1924 roku. Przez lata jego granice były wielokrotnie zmieniane. Prezydent Bill Clinton powiększył znacząco obszar objęty ochroną 9 listopada 2000 roku, a w 2002 roku na terenie objętym ochroną utworzono rezerwat przyrody. Obecnie obszar chroniony zajmuje powierzchnię 2 892,41 km² i znajduje się pod wspólnym zarządem National Park Service oraz Bureau of Land Management.
Na obszarze parku można zaobserwować wiele zjawisk tektonicznych i wulkanicznych. Znajdują się tu między innymi rozległe pola lawy oraz jedne z najgłębszych znanych ryftów tektonicznych na Ziemi.

</doc>
<doc id="1275921" url="https://pl.wikipedia.org/wiki?curid=1275921" title="T.R.I.P.1">
T.R.I.P.1



</doc>
<doc id="1275923" url="https://pl.wikipedia.org/wiki?curid=1275923" title="Antonio de Alaminos">
Antonio de Alaminos

Antonio de Alaminos z Palos – hiszpański uczestnik drugiej wyprawy Krzysztofa Kolumba, pilot wypraw w rejony Zatoki Meksykańskiej w latach 1512–1519.
Antonio de Alaminos jako znawca wód Morza Karaibskiego był pilotem wypraw na Florydę organizowanych przez Juana Ponce de Leóna w 1512 r. oraz wypraw Francisca Hernandeza de Cordoby na Jukatan i Florydę, Juana de Grijalbę, i Hernandeza Korteza na Jukatan i Santa Cruz. Prawdopodobnie prowadził również rejsy Juana Diaza de Solisa i Vincenta Yaneza Pinzona w 1508 r. do Zatoki Honduraskiej i Zatoki Meksykańskiej
W 1519 r. był dowódcą statku Korteza, na którym znajdowali się posłowie do króla Karola V z prośbą o mianowanie go kapitanem Nowej Hiszpanii oraz wioząc daninę dla cesarza.

</doc>
<doc id="1275926" url="https://pl.wikipedia.org/wiki?curid=1275926" title="Macierzanka pannońska">
Macierzanka pannońska

Macierzanka pannońska ("Thymus kosteleckyanus" Opiz) – gatunek rośliny z rodziny jasnotowatych ("Lamiaceae"). Występuje w środkowej, wschodniej i południowo-wschodniej Europie, w środkowej Azji, Kaukazie i Syberii. W Polsce rośnie tylko w pasie wyżyn.
Biologia i ekologia.
Bylina, chamefit. Rośnie na skałach wapiennych. Kwitnie od czerwca do sierpnia. Gatunek charakterystyczny muraw kserotermicznych z rzędu "Festucetalia valesiacae".
Zagrożenia.
Roślina umieszczona na Czerwonej liście roślin i grzybów Polski (2006)w grupie gatunków rzadkich, potencjalnie narażonych (kategoria zagrożenia: R).

</doc>
<doc id="1275927" url="https://pl.wikipedia.org/wiki?curid=1275927" title="Kava kava">
Kava kava



</doc>
<doc id="1275931" url="https://pl.wikipedia.org/wiki?curid=1275931" title="Riya Sen">
Riya Sen

Riya Sen (bengalski: রিয়া সেন; hindi: रिया सेन; ur. 24 stycznia 1981 w Kalkucie jako Riya Dev Varma) – indyjska aktorka i modelka. Postrzegana jako symbol seksu. Atakowana za pocałunki i pojawianie się na ekranie w stroju bikini. Aktorka w trzecim pokoleniu, siostra aktorki (Raimy Sen), wnuczka Suchitry Sen. Jej imię było łączone m.in. z imionami aktorów – z John Abrahamem i Ashmit Patelem.

</doc>
<doc id="1275935" url="https://pl.wikipedia.org/wiki?curid=1275935" title="Tay (rzeka)">
Tay (rzeka)

Tay (gael. "Tatha") – najdłuższa rzeka w Szkocji, o długości 193 km. Źródła w Grampianach. Powierzchnia dorzecza wynosi ok. 6200 km². Uchodzi do Morza Północnego poprzez zatokę Firth of Tay. Największe skupiska miejskie położone nad rzeką: Dundee, Perth
Tay swoje źródła ma na zboczach Ben Lui ("Beinn Laoigh") w Grampianach zachodnich, około 32 km od miasta Oban w Argyll and Bute. Stamtąd płynie na wschód przez Highlands, najpierw pod nazwą "Connonish", później "Fillan", a następnie "Dochart", aż do Loch Tay. Z jeziora wypływa w Kenmore, Perth and Kinross i dalej, już jako "Tay" biegnie przez Perth, które aż do wybudowania Tay Road Bridge i Tay Rail Bridge posiadało najniżej w biegu rzeki położony most, aż do Firth of Tay.
Do 18 sierpnia 1966 istniała promowa przeprawa pasażersko-samochodowa pomiędzy Craigie Pier w Dundee i Tayport. Została ona zamknięta w związku z budową Tay Road Bridge. Przed zamknięciem była obsługiwana przez trzy statki: "B. L. Nairn" (o napędzie kołowym) oraz "MV Abercraig" i "MV Scotscraig" (wyposażone w pędniki cykloidalne Voitha-Schneidera).
Od rzeki wzięło swą nazwę kilka innych nazw geograficznych, m.in.:

</doc>
<doc id="1275938" url="https://pl.wikipedia.org/wiki?curid=1275938" title="Endre Kabos">
Endre Kabos

Endre Kabos (ur. 5 listopada 1906 w Nagyvárad, zm. 4 listopada 1944 w Budapeszcie), węgierski szermierz, szablista. Wielokrotny medalista olimpijski.
Dwukrotnie startował na igrzyskach olimpijskich, w (Los Angeles oraz Berlinie. Łącznie zdobył trzy złote i jeden brązowy medal. Triumfował w konkurencji drużynowej i w 1932 i w 1936, w rywalizacji indywidualnej w Los Angeles zajął trzecie miejsce, a cztery lata później stanął na najwyższym stopniu podium. Dwukrotnie, w 1933 i 1934, był indywidualnym mistrzem świata.
Kabos był Żydem i w czasie wojny spędził kilka miesięcy w obozie. Zginął w Budapeszcie jesienią 1944.

</doc>
<doc id="1275940" url="https://pl.wikipedia.org/wiki?curid=1275940" title="The Final Testament (album)">
The Final Testament (album)

The Final Testament – album studyjny Toroidh, wydany w 2006 roku przez wytwórnię Eternal Pride Productions. 

</doc>
<doc id="1275941" url="https://pl.wikipedia.org/wiki?curid=1275941" title="Jan Roothaan">
Jan Roothaan

Jan Philipp Roothaan SJ (ur. 23 listopada 1785 w Amsterdamie, zm. 8 maja 1853 w Rzymie) – holenderski jezuita, 21. Przełożony Generalny Towarzystwa Jezusowego.
Wczesne lata i formacja.
Urodził się w rodzinie byłych kalwinistów, którzy wyemigrowali z Frankfurtu do Amsterdamu, gdzie przeszli na katolicyzm. W wieku 16 lat Jan Philipp, najmłodszy z trzech braci, ukończył gimnazjum w rodzinnych mieście. Następnie kontynuował naukę w "Athenaeum Illustre" pod kierunkiem prof. Dawida Jacoba van Lennepa. Jako ministrant w kościele de Krijtberg w Amsterdamie, młody Roothaan spotkał byłych jezuitów (kasata!). Gdy zgłosił chęć wstąpienia do zakonu, posłali go do Rosji. W 1804 opuścił kraj, aby wstąpić do Towarzystwa Jezusowego, które trwając w Rosji, zyskało aprobatę Piusa VII w 1801. Po skończeniu nowicjatu w Dyneburgu, na Łotwie, pozostał tam na trzy lata, aby uczyć w gimnazjum (1806-09). Opanował wówczas perfekcyjnie język polski, znał również język francuski, klasyczną łacinę, grekę i hebrajski. Studiował następnie filozofię i teologię w Połocku. W 1812 otrzymał święcenia kapłańskie.
Kariera.
Następne cztery lata (1812-16) spędził jako nauczyciel retoryki w Puszy. Były to lata kampanii rosyjskiej Napoleona i przywrócenia przez Piusa VII Towarzystwa Jezusowego na świecie (1814). Kolejne cztery lata (1816-20) przepracował Roothaan jako nauczyciel i duszpasterz w Orszy. W 1819 złożył profesję zakonną, a w rok później musiał wraz z innymi jezuitami opuścić Rosję (1820). Dotarł do Brig w Szwajcarii, gdzie uczył retoryki przez kolejne trzy lata. Został mianowany rektorem nowo powstałego kolegium w Turynie i wkrótce potem wiceprowincjałem Włoch (1829).
XXI Kongregacja Generalna.
Po śmierci Luigiego Fortisa, zwołano XXI Kongregację Generalną, na której, 9 lipca 1829 (w czwartym głosowaniu), wybrano Jan Philippa Roothaana na Przełożonego Generalnego. Zaleceniem kongregacji było, aby generał wzmacniał i stabilizował odradzające się Towarzystwo: nie spieszył się z otwieraniem nowych szkół, wzmocnił duchową i intelektualną formację jezuitów, wznowił dawne praktyki (roczne listy sprawozdawcze, kongregacje prokuratorów co trzy lata, itd), utrzymał łacinę jako język oficjalnej komunikacji, przestrzegał ściśle reguł dopuszczania do profesji, itd.
W drodze.
Były to trudne czasy dla jezuitów wypędzanym z różnych krajów. Szczególnie dotkliwą była rewolucja w 1848. Roothaan posłał list podtrzymujący na duchu "w obliczu udręki". Sam musiał opuścić Rzym na dwa lata, w czasie trwania Republiki Rzymskiej. Stało się to okazją do odwiedzenia wspólnot jezuickich we Francji, Belgii, Holandii, Anglii i Irlandii. Po powrocie podupadł na zdrowiu, zaczął tracić siły i stało się jasne, że dobiega swych dni. Po 24 latach kierowania Towarzystwem zmarł 8 maja 1853 w Rzymie.
Ocena.
Podczas jego rządów liczba jezuitów wzrosła z 2137 do 5209, a liczba szkół z 55 do 100.
Wysoce utalentowany i zdolny administrator troszczył się o odnowę duchową zakonu. Jako związany ściśle ze Stolicą Apostolską nie sprzyjał nowym ideom społeczno-politycznym pojawiającym się w połowie XIX w.

</doc>
<doc id="1275942" url="https://pl.wikipedia.org/wiki?curid=1275942" title="Tày">
Tày

Tày () – mniejszość etniczna w Wietnamie.
Inne nazwy to "Thô" (nie należy mylić z inną oficjalną grupą etniczną Tho z austroazjatyckiej rodziny Viet-Muong), "Thu Lao", "T'o", "Tai Tho", "Ngan", "Phen".
Większość ludności Tày mieszka w środkowym i północnym Wietnamie. Część populacji została przesiedlona na południe kraju do Tung Nghia i Song Mao. Według spisu z 1999 populacja Tayów w Wietnamie liczyła 1 477 514 osób i była jedną z największych grup mniejszościowych.
Posługują się językiem tày, należącym do grupy tajskiej.

</doc>
<doc id="1275946" url="https://pl.wikipedia.org/wiki?curid=1275946" title="Aleksander Załuski (1608–1693)">
Aleksander Załuski (1608–1693)

Aleksander Załuski (ur. 1608, zm. 19 czerwca 1693 roku) – wojewoda rawski od 1676 roku, kasztelan rawski w 1674 roku, podkomorzy rawski w 1665 roku, cześnik rawski w 1665 roku, marszałek Trybunału Głównego Koronnego w 1684 roku.
Życiorys.
Był synem Wawrzyńca, kasztelana gostyńskiego. W 1674 roku został kasztelanem rawskim, a następnie w 1676 wojewodą rawskim. Swoją karierę zawdzięczał w pierwszym rzędzie małżeństwu z Katarzyną Olszowską kasztelanką spicymierską, rodzoną siostrą podkanclerzego koronnego, a później prymasa Andrzeja Olszowskiego, który odgrywał pierwszoplanową rolę w państwie jako kierownik polityki za panowania Michała Korybuta Wiśniowieckiego.
Poseł na sejm nadzwyczajny 1668 roku, poseł sejmiku rawskiego na sejm nadzwyczajny abdykacyjny 1668 roku. Poseł na sejm konwokacyjny 1668 roku z ziemi rawskiej. Był członkiem konfederacji generalnej zawiązanej 5 listopada 1668 roku na tym sejmie. Jako poseł na sejm konwokacyjny 1674 roku z ziemi rawskiej był członkiem konfederacji generalnej zawiązanej 15 stycznia 1674 roku na tym sejmie. Jako senator brał udział w sejmie zwyczajnym 1683 roku. Deputat z Senatu do konstytucji 1683 roku.
Jego dzieci, dzięki pozycji ojca, a zwłaszcza wpływom wuja – prymasa szybko zdobywały godności kościelne i świeckie, dzięki czemu rodzina Załuskich uzyskała w XVIII w. duże znaczenie i wpływy w Rzeczypospolitej. Spośród synów Aleksandra najbardziej znanym jest Andrzej Chryzostom, kanclerz wielki koronny i biskup warmiński. Karierze duchownej poświęcili się również dwaj młodsi synowie Aleksandra, Ludwik Bartłomiej biskup płocki i Marcin biskup pomocniczy płocki. Kolejni synowie Aleksandra pozostali w stanie świeckim. Byli to: Aleksander Józef wojewoda rawski (po ojcu), Hieronim kasztelan rawski, Franciszek Jan wojewoda czernihowski a następnie płocki. Ich przyrodni brat Karol Załuski (zm. 1735), urodzony z drugiego małżeństwa Aleksandra z Zofią Koniecpolską, osiągnął jedynie kuchmistrzostwo wielkie litewskie.

</doc>
<doc id="1275948" url="https://pl.wikipedia.org/wiki?curid=1275948" title="Anrep (herb szlachecki)">
Anrep (herb szlachecki)

Anrep – inflancki, rosyjski i szwedzki herb szlachecki, według J.K. Ostrowskiego pochodzenia niemieckiego.
Opis herbu.
W polu złotym grzebień czarny w skos, zębami do dołu. Klejnot: godło na dwóch skrzydłach orlich, prawym złotym, lewym czarnym.
Najwcześniejsze wzmianki.
W XV wieku Anrepowie, należący do zakonu krzyżackiego, osiedlili się w Liwonii.
Herbowni.
Von Anrep. Szwedzka gałąź rodu otrzymała tytuł hrabiów von Elmpt.

</doc>
<doc id="1275949" url="https://pl.wikipedia.org/wiki?curid=1275949" title="Shenzhouraptor">
Shenzhouraptor

Shenzhouraptor sinensis, klasyfikowany też jako Jeholornis prima – rodzaj wymarłego prymitywnego ptaka żyjącego we wczesnej kredzie na terenie dzisiejszych Chin.
Znaleziony w formacji Yixian wieku barrem – wczesny apt (około 130–123 mln lat temu) w prowincji Hebei, opisany na bazie kilku okazów.
Szkielet generalnie ptasi, o trochę większym podobieństwie do współczesnych ptaków niż archeopteryks, jednak cechują go też cechy gadzie: długie palce kończyn przednich, długie kończyny tylne i długi ogon z wyraźnymi kręgami. Pod względem adaptacji do lotu bardzo zbliżony do rodzaju "Confuciusornis". Odciski piór pokazują, że w odróżnieniu od "Confuciusornis", "Shenzhouraptor" miał szerokie, zaokrąglone skrzydła podobne do współczesnego jastrzębia lub kury. Ogon okazu V13350 z kolekcji chińskiego Instytutu Paleontologii Kręgowców i Paleoantropologii posiada w końcowej części pęk piór przypominających szczecinę podobnie jak ma to miejsce u "Caudipteryx".
Widoczne są różnice anatomiczne pomiędzy różnymi okazami zaliczanymi do omawianego rodzaju, będące być może efektem różnic ontogenetycznych. Zawartość żołądka okazu opisanego jako "Jeholornis" zawierała resztki nasion. Okaz ten posiadał także drobne zęby, podczas gdy trochę większy okaz opisany pod nazwą "Shenzhouraptor" miał dziób bezzębny, podobny do dzioba rodzaju "Jixiangornis".

</doc>
<doc id="1275950" url="https://pl.wikipedia.org/wiki?curid=1275950" title="Pascal de Andagoya">
Pascal de Andagoya

Pascal de Andagoya (ur. 1495 - zm. 18 czerwca 1548) – hiszpański żeglarz i żołnierz w służbie gubernatora Panamy Pedra Arias de Ávilli.
Pascal de Andagoya w 1522 roku został wysłany przez gubernatora w poszukiwaniu legendarnych bogatych krain leżących na południu. Na dwóch statkach, Pascal wyruszył wzdłuż współczesnej Kolumbii. Przepłyną ok. 250 mil morskich i dotarł do delty rzeki San Juan oraz do zatoki Buenaventura w departamencie Chocó. Tam przytrafił mu się wypadek - wpadł do rzeki lub według innej wersji spadł z konia ciężko się raniąc. Po powrocie do Panamy zmarł.
Jego wyprawa potwierdziła informacje zaczerpnięte od miejscowych Indian o istnieniu na południu bogatego kraju zwanego przez nich Birú (Peru). Krainą tą było Imperium Inków. Po tych informacjach Pedrarias Davili wszedł w spółkę z Francisco Pizarro, Diego de Almagro i Hernand de Luque, która miała zadanie odkrycie nowych ziem.

</doc>
<doc id="1275954" url="https://pl.wikipedia.org/wiki?curid=1275954" title="Desmond Morris">
Desmond Morris

Desmond John Morris (ur. 24 stycznia 1928 w Purton k. Swindon w Wiltshire) – brytyjski zoolog, popularyzator nauki, prezenter telewizyjny, rysownik oraz malarz tradycji surrealistycznej. Autor wielu programów i filmów na temat historii naturalnej.
Życie i działalność.
Dziadek Desmonda Morrisa – William Morris – wydawał przez 37 lat pierwszą tanią gazetę w Wielkiej Brytanii, przeznaczoną nie dla bogatego mieszczaństwa, lecz dla szerokich mas społecznych. Kolejną pasją dziadka była historia naturalna, którą zajął się po zamknięciu gazety. Ojciec Desmonda był pisarzem książek fantastycznych, a ranny podczas I wojny światowej, zmarł po długotrwałej chorobie spowodowanej raną, gdy Desmond miał 14 lat. 
Desmond Morris kształcił się w Dauntsey's School, niezależnej szkole w West Lavington, Wiltshire. Po odbyciu służby wojskowej studiował zoologię na uniwersytecie w Birmingham, którą ukończył w roku 1951. W roku 1954 uzyskał stopień doktora filozofii na Uniwersytecie Oksfordzkim, na podstawie rozprawy "Reproductive Behaviour of the Ten-spined Stickleback" przygotowanej pod opieką Nikolaasa Tinbergena na wydziale psychologii zwierząt. W roku 1959 został zatrudniony przez Londyńskie Towarzystwo Zoologiczne jako kurator ssaków w londyńskim zoo (prowadził tam wówczas badania nad ssakami). W roku 1967 zakończył tam pracę sfrustrowany zastojem zoo i został dyrektorem Instytutu Sztuki Współczesnej w Londynie. 
Od 1950 roku występował też jako prezenter w programach popularnonaukowych telewizji (Granada i BBC), "Zootime" i "Life in the Animal World", które uczyniły z niego osobę publiczną, gwiazdę telewizji. Stał się prezenterem telewizyjnym popularnym wśród dorosłych i dzieci. Nakręcone przez niego seriale telewizyjne były również wyświetlane w Polsce.
Publikował artykuły naukowe, książki i recenzje (do czasu wydania "Nagiej małpy" w roku 1967 opublikował około 50 artykułów naukowych i 7 książek). 
Opublikowana w roku 1967 praca "Naga małpa" przeznaczona była dla szerokiej publiczności i dlatego posiada przystępną, potoczystą narrację. Przełożona na wiele języków, sprzedała się w sumie w kilkunastu milionach egzemplarzy. Dopełnieniem tej publikacji były dwa tomy dotyczące natury człowieka ("Ludzkie zoo" i "Zachowania intymne"). Desmond Morris przedstawił w tych pracach ludzkie zachowania jako kulturowo zniekształcone, wystylizowane popędy i odruchy zwierzęce. Morris opisał w nich ludzi jako „nagie małpy” – szczególnego gatunku „prymaty pozbawione owłosienia”. Desmond Morris nie był pierwszym, który zaprezentował taką wizję człowieka – przyświecała ona filozofom i antropologom co najmniej od czasu Darwina. Morris był jednak pierwszym, który wykorzystał techniki masowego marketingu do popularyzacji takiej koncepcji. Dziś większość koncepcji zawarta w tych pracach trąci już nieco „myszką”. Jednak w swoim czasie kontrowersyjnym podejściem łamały seksualne i religijne tabu, prowokując też liczne dyskusje w środowisku antropologów i psychologów. W niektórych częściach świata "Naga małpa" została zakazana przez Kościół, a nielegalne egzemplarze konfiskowano i palono. "The Chicago Tribune" oddała cały nakład na przemiał, gdyż właściciele poczuli się urażeni recenzją "Nagiej małpy" zamieszczoną na jej łamach.
Zaskoczony niezwykłym sukcesem komercyjnym swoich książek, opuścił Instytut Sztuki Współczesnej i w roku 1968 osiedlił się z rodziną na Malcie poświęcając się na wiele lat malarstwu i pisarstwu. W połowie lat siedemdziesiątych (1973) Desmond Morris jako Stypendysta Wolfson College powrócił do Oksfordu, gdzie jakiś czas pracował w zespole badawczym Nikolaasa Tinbergena, który w tym samym roku otrzymał nagrodę Nobla w dziedzinie medycyny i fizjologii za prace badawcze nad wrodzonymi podstawami ludzkich zachowań. W Oksfordzie Desmond Morris kontynuował badania z zakresu mowy ciała ludzkiego. Wyniki tych badań zawarł w ksiązkach "Manwatching" i "Gestures". W kolejnych latach Morris obył wiele podróży, pisał książki, przygotowywał programy telewizyjne.
Do najbardziej znanych prac Desmonda Morrisa należy też cykl zawierający (oprócz wymienionego wyżej "Manwatching"- obserwacje ludzi): "Bodywatching" (obserwacje ciała oraz "Bodytalk" – język ciała), "Babywatching" (obserwowanie niemowląt i dzieci) i "Animalwatching" (obserwacje zwierząt – po polsku ukazały się książki poświęcone udomowionym zwierzętom takim jak m.in. koń, pies i kot).
W roku 1977 Desmond Morris został prezesem klubu piłkarskiego Oxford United, a cztery lata później zakończył pracę nad książką "The Soccer Tribe" (Plemię piłkarzy) – studium na temat najpopularniejszych dziedzin sportu XX wieku.
W roku 1979 opublikował autobiografię zatytułowaną "Animal Days".
Praca "Zwierzę zwane człowiekiem" ("The Human Animal", 1994), wydana w Polsce w roku 1997, została pomyślana jako uzupełnienie sześcioodcinkowego serialu telewizyjnego Redakcji Przyrodniczej BBC w Bristolu. Ma charakter przekrojowy i oparta jest na wcześniejszych opracowaniach. Pierwszy rozdział oparty jest na pracy "Manwatching", drugi na "Nagiej małpie", trzeci na "Ludzkim zoo", czwarty na "Zachowaniu intymnym", piąty na "Babywatching" i "Księdze wieków" ("The Book of Ages" zawierającej fakty i ciekawostki dotyczące rozwoju człowieka od poczęcia aż do śmierci) a szósty na "Biologii sztuki". Każda z powyższych książek miała swój główny temat, odpowiednio: język ciała, ewolucję ludzkiego gatunku, urbanizację, intymność, ludzki cykl życiowy i sztukę.
Najnowsze książki Desmonda Morrisa stanowią dalsze rozwinięcie opracowań z cyklu, o którym wspomniano powyżej. "Baby. A Portrait of the Amazing First Two Years of Life" (2008, w Polsce wydana jako "Dziecko – cud życia") to kolejna praca, której tematem są obserwacje najmłodszych dzieci ("Babywatching"). Prace "Naga Kobieta" (2004), wydana też w języku polskim w roku 2006, i "Naked Man" (2008, Nagi Mężczyzna) nawiązują do tematyki "Bodywatching" i stanowią dokładną analizę anatomiczną budowy ciała ludzkiego (autor opisuje kolejno wszystkie części ciała człowieka).
Dorobek Morrisa obejmuje też wiele książek z dziedziny historii sztuki. Rysunki i obrazy Desmonda Morrisa były często wystawiane w galeriach europejskich. Surrealistyczne "dziwolągi" Morrisa ozdobiły też okładkę pierwszego wydania (1976) książki "Samolubny Gen" Richarda Dawkinsa.
Desmond Morris w roku 1952 poślubił Ramonę Baulch, z którą ma syna (Jason). Ma też czworo wnucząt.
Tłumaczenia prac na j. polski.
Książki przyrodnicze:

</doc>
<doc id="1275958" url="https://pl.wikipedia.org/wiki?curid=1275958" title="Dao (narodowość)">
Dao (narodowość)



</doc>
<doc id="1275962" url="https://pl.wikipedia.org/wiki?curid=1275962" title="Stanisław Załuski">
Stanisław Załuski



</doc>
<doc id="1275964" url="https://pl.wikipedia.org/wiki?curid=1275964" title="Legie Księstwa Warszawskiego">
Legie Księstwa Warszawskiego

Legie Księstwa Warszawskiego - polskie formacje wojskowe utworzone w latach 1806-1807 na ziemiach zaboru pruskiego, z których na mocy traktatu tylżyckiego z 8 lipca 1807 powstało Księstwo Warszawskie.
Początkowo trzy legie były jednostkami podlegającymi bezpośrednio dowództwu francuskiemu. Dopiero po utworzeniu Komisji Rządzącej, a następnie powołaniu Dyrekcji Wojny, nastąpiło pewne skonsolidowanie oddziałów polskich. Dyrektor Wojny opracował projekt etatów wojska polskiego. Zostały one zatwierdzone przez Komisję Rządzącą.
W 1809 roku Legie Księstwa Warszawskiego przemianowano na dywizje wojsk Księstwa Warszawskiego.
Struktura organizacyjna legii.
Legie Księstwa Warszawskiego składały się z 4 pułków piechoty, 2 pułków jazdy oraz batalionu artylerii i saperów - razem 13 120 żołnierzy. Legią Poznańską dowodził Jan Henryk Dąbrowski, Legią Kaliską - Józef Zajączek, a Legią Warszawską Józef Poniatowski.
Sztab legii
Generałowie dywizji i brygady mieli adiutantów polowych.

</doc>
<doc id="1275965" url="https://pl.wikipedia.org/wiki?curid=1275965" title="Thái">
Thái

Thái (dosł. „Tajowie”) – jedna z oficjalnie uznanych mniejszości narodowych Wietnamu. Obejmuje łącznie tzw. Białych i Czarnych Tajów. Inne ludy posługujące się językami tajskimi zaliczane są w Wietnamie do mniejszości Tày lub Nùng.

</doc>
<doc id="1275966" url="https://pl.wikipedia.org/wiki?curid=1275966" title="Thymelaea">
Thymelaea



</doc>
<doc id="1275967" url="https://pl.wikipedia.org/wiki?curid=1275967" title="Macierzanka Marschalla">
Macierzanka Marschalla

Macierzanka Marschalla ("Thymus marschallianus" Willd.) – gatunek rośliny z rodziny jasnotowatych ("Lamiaceae"). Według nowszych ujęć taksonomicznych podgatunek macierzanki zwyczajnej ("Thymus pulegioides" subsp. "pannonicus" (All.) Kerguélen). Występuje w Europie i Azji. W Polsce rośnie w pasie wyżyn.
Biologia i ekologia.
Bylina, chamefit. Rośnie na skałach wapiennych. Kwitnie od czerwca do lipca. Gatunek charakterystyczny muraw kserotermicznych z rzędu "Festucetalia valesiacae". 
Zagrożenia.
Roślina umieszczona na Czerwonej liście roślin i grzybów Polski (2006)w grupie gatunków rzadkich, potencjalnie narażonych (kategoria zagrożenia: R).

</doc>
<doc id="1275968" url="https://pl.wikipedia.org/wiki?curid=1275968" title="Czamowie">
Czamowie

Czamowie () – naród zamieszkujący Czampę (państwo historyczne istniejące od II do XIX wieku na terenie obecnego Wietnamu), obecnie mniejszość etniczna zamieszkująca w Wietnamie (133 tys.), Kambodży (317 tys.), Malezji (10 tys.) i Tajlandii (4 tys.). Kilka tysięcy Czamów jest także rozproszone po świecie, głównie w USA i Francji. Posługują się językiem czamskim, należącym do grupy malajsko-polinezyjskiej.
Czamowie pochodzą od grup austronezyjskich żeglarzy osiedlających się na wybrzeżu indochińskim w drugiej połowie I tysiąclecia p.n.e. i są blisko spokrewnieni z Malajami. Państwo Czamów było mocno zhinduizowane, a religią dominującą był hinduizm. W XVI i XVII w., po zajęciu większości terytorium Czampy przez Wietnamczyków, Czamowie ulegli islamizacji. Obecnie można wyróżnić dwie odrębne grupy Czamów: "Czamowie Bani" – wyznający specyficzną dla nich odmianę islamu, oraz "Czamowie Balamon" (od sanskryckiego 'Brāhman') – wyznający hinduizm. Istnieją również niewielkie grupy Czamów wyznające buddyzm mahajana.
Na terenach pozostałych po państwie Czamów zamieszkują również blisko z nimi spokrewnione grupy etniczne Gia Rai, E De, Raglai i Chu Ru.

</doc>
<doc id="1275969" url="https://pl.wikipedia.org/wiki?curid=1275969" title="Wyspy Paklinskie">
Wyspy Paklinskie



</doc>
<doc id="1275970" url="https://pl.wikipedia.org/wiki?curid=1275970" title="Märkisches Museum (stacja metra)">
Märkisches Museum (stacja metra)

Märkisches Museum – stacja metra w Berlinie, w dzielnicy Mitte, w okręgu administracyjnym Mitte na linii U2. Stacja została otwarta w 1913.

</doc>
<doc id="1275971" url="https://pl.wikipedia.org/wiki?curid=1275971" title="Gustaf Adam von Nolcken">
Gustaf Adam von Nolcken

Gustaf Adam von Nolcken (ur. 1733, zm. 1813) – szwedzki dyplomata. 
Życiorys.
Pochodzenie.
Jego ojcem był baron Erik Mathias von Nolcken (1694–1755), dyplomata szwedzki i m.in. ambasador Szwecji w Paryżu.
Nolckenowie – ród niemieckiego pochodzenia – przenieśli się z Rzeszy do państwa krzyżackiego (tj. Estonia) około XIV wieku, w XVI przeszli na luteranizm. Jednemu z nich szwedzka królowa, Krystyna Waza (1632–1654), nadała tytuł barona. Główne majątki rodzinne znajdowały się na wyspie Ozylia, ale von Nolckenowie posiadali też włości na Łotwie, w Estonii, Szwecji, Finlandii i Kurlandii. Linię szwedzką zapoczątkował właśnie ojciec Gustafa Adama baron Erik Matthias. Jego młodszym bratem był Johan Fredrik von Nolcken (1737–1809), także szwedzki dyplomata.
1764–1793 ambasador w Londynie.
Gustaf Adam von Nolcken był wieloletnim (1764–1793) ambasadorem szwedzkim w Londynie.
W roku 1788 starał się przyczynić do zlikwidowania izolacji politycznej Szwecji w Europie negocjując sojusz z Brytyjczykami. William Pitt Młodszy i Francis Osborne, lord Camarthen obawiali się jednak, że przez sojuszu ze Szwedami popchnąłby Francję prosto w ramiona Rosji. Von Nolckenowi pomagał brytyjski dyplomata Hugh Elliot, zwolennik sojuszu W. Brytanii, Prus, Holandii, Danii i Szwecji przeciw Rosji. O fiasku rozmów z Pittem, Nolcken poinformował władcę Szwecji, lecz Gustaw III zachował te informacje dla siebie, mając ciągle pewne nadzieje na sojusz.
18 lipca 1791 roku Gustaw III polecił mu listownie postarać się o angielskie subsydia dla Landgrafostwa Hesja-Kassel, ponieważ oprócz 16.000 żołnierzy szwedzkich i 8.000 rosyjskich w ataku na rewolucyjną Francję miała uczestniczyć armia najemna Hesji-Kassel w sile 12.000 żołnierzy. Agent szwedzki James Quentin Craufurd miał pomóc Nolckenowi w ewentualnym namówieniu Brytyjczyków do udziału w antyrewolucyjnej krucjacie. Podobnie miał działać w Berlinie poseł Christian Eherenfried von Carisien.
30 stycznia 1792 roku Gustaw III nakazał Nolckenowi bacznie śledzić kroki, jaki przedsięweźmie poseł rewolucyjnej Francji w Londynie Charles-Maurice de Talleyrand-Périgord.

</doc>
<doc id="1275972" url="https://pl.wikipedia.org/wiki?curid=1275972" title="Borek (przełęcz)">
Borek (przełęcz)

Przełęcz Borek (1009 m) – przełęcz w Gorcach, pomiędzy szczytami Mostownica (1251 m) oraz Kudłoń (1276 m). Pomiędzy Kudłoniem a przełęczą Borek znajduje się jeszcze niewybitny szczyt Przysłopek (1123 m) z polaną Przysłopek. Przełęcz znajduje się na obszarze Gorczańskiego Parku Narodowego. Jest na niej niewielka polanka z ławką dla turystów i zamontowana przez park dydaktyczna tablica z mapą Gorców i opisami szlaków.
Przełęcz Borek jest bardzo głęboko wcięta w grzbiet gór. Jej zbocza opadają po wschodniej stronie do doliny Kamienickiego Potoku, po zachodniej do potoku Kania (dopływ Koniny). Doliny tych potoków w rejonie przełęczy zbliżają się do siebie na odległość kilkuset metrów. W nieodległej przyszłości istnieje możliwość kaptażu, czyli przechwycenia wód Kamienickiego Potoku (zlewnia Dunajca) przez Koninę (zlewnia Raby).
Przełęcz Borek jest jedynym dobrym miejscem przejścia do górnej części doliny Kamienicy. Jest tak głęboka, że schodzi prawie do dna potoku. Dawniej chodzili nią kłusownicy i zbójnicy, a podczas drugiej wojny światowej partyzanci. W jej okolicach wykonano kilka egzekucji.
Przez przełęcz Borek i jej grzbietem biegnie granica między wsiami Konina i Zasadne w województwie małopolskim, w powiecie limanowskim.

</doc>
<doc id="1275973" url="https://pl.wikipedia.org/wiki?curid=1275973" title="Archipelag Paklinski">
Archipelag Paklinski



</doc>
<doc id="1275974" url="https://pl.wikipedia.org/wiki?curid=1275974" title="Archipelag Pakliński">
Archipelag Pakliński



</doc>
<doc id="1275977" url="https://pl.wikipedia.org/wiki?curid=1275977" title="Tematy oboczne">
Tematy oboczne



</doc>
<doc id="1275979" url="https://pl.wikipedia.org/wiki?curid=1275979" title="Sofijówka">
Sofijówka

Zobacz też:

</doc>
<doc id="1275980" url="https://pl.wikipedia.org/wiki?curid=1275980" title="Park Zofiówka w Humaniu">
Park Zofiówka w Humaniu

 
Zofiówka także Sofijówka obecnie też Park w Zofiówce (ukr. Софіївський парк, "Sofijiwśkyj park") – park o charakterze krajobrazowym położony w Humaniu nad jarem rzeki Kamionki, obecnie na terytorium Ukrainy.
W 2000 roku park został wpisany na ukraińską listę informacyjną UNESCO – listę obiektów, które Ukraina zamierza rozpatrzyć do zgłoszenia do wpisu na listę światowego dziedzictwa UNESCO.
Historia.
Park został założony w 1796 roku przez Stanisława Szczęsnego Potockiego dla żony Zofii Potockiej i nazwany na jej cześć „Sofijówką” (od imienia). Przed rozpoczęciem prac miejsce to było niemal bezdrzewne. Założenie parkowe kosztowało 20 milionów ówczesnych złotych, co stanowiło kolosalny wydatek na ówczesne czasy. Budowa trwała 9 lat i zakończyła się w 1802 roku. Projektant i wykonawca – polski inżynier wojskowy Ludwik Metzell zgromadził florę z wielu zakątków Europy (m.in. posadzono 512 gatunków drzew z całego świata). 
Prace polegały na zmianie ukształtowania terenu, co wiązało się z przemieszczeniem olbrzymich mas ziemi oraz potężnych bloków kamiennych, które potrzebne były do stworzenia rumowisk skalnych i grot. Z kamiennymi kompozycjami współgrał przemyślny system wodny, ponieważ niezbyt wielka ilość wody, jaką dostarczała Kamionka, musiała zostać odpowiednio skumulowana, aby zapewnić właściwe działanie wodnych atrakcji. Wykopano dwa duże stawy i dzięki przegrodzeniu tamami jaru Kamionki powstały dwa zbiorniki wodne, a dzielące je różnice poziomów, regulowane przez śluzy, pozwalały na stworzenie wodotrysków, kaskad i wodospadów.
Całość została skomponowana przestrzennie w stylu romantycznym. W trakcie budowy wykopano dwa wielkie sztuczne stawy (dolny i górny), które połączono kaskadą rzeki Kamionki, natomiast pod ziemią oba stawy łączy 224-metrowy kanał ze śluzą Amsterdamską (podwodna rzeka zwana jest „Rzeką Styks”), którędy do dziś pływają łodzie, obwożąc turystów. Na dolnym stawie utworzono wyspę, na której wybudowano największy w Europie wodotrysk (fontanna „Żmija”). Do stawu spadał wodospad o wysokości 23 metrów. Park zajmował obszar 160 hektarów. Na jego terenie wzniesiono ponad 60 różnego rodzaju dzieł architektury parkowej: sztuczne groty, altany, mostki, pawilony, obeliski oraz rzeźby i popiersia, w większości nawiązujące do mitologii greckiej i rzymskiej, a pochodzące w części z pracowni we Włoszech i Grecji:
Rośliny do parku zostały sprowadzone z Turcji i Egiptu, a ptaki z Ameryki. O park dbało 200 ogrodników. Zespół parkowy stanowił jeden z najwspanialszych w Europie parków krajobrazowych. Na polecenie Potockiego Stanisław Trembecki napisał , w którym lirycznie oddał piękno parku. O parku pisali także Jan Ursyn Niemcewicz i Augustyn de Lagarde.
Po śmierci Szczęsnego w 1805 roku prace w Zofiówce uległy spowolnieniu. Zaniechano wtedy także budowy domu mieszkalnego oraz grobowca w kształcie piramidy. Po śmierci Zofii Potockiej w 1822 roku, w wyniku działów spadkowych, Humań i Zofiówka przypadły synowi Szczęsnego Aleksandrowi Potockiemu. Jego antyrosyjska postawa zaowocowała ustawieniem w ogrodzie dwóch pomników: Tadeusza Kościuszki na Górce Kaukaskiej i księcia Józefa Poniatowskiego na Polach Elizejskich. Za udział w powstaniu listopadowym Aleksandra Potockiego, car Rosji Mikołaj I obłożył w 1831 roku dobra humańskie wraz z Zofiówką najpierw sekwestrem, a następnie w 1832 roku je skonfiskował. 
W 1836 roku Zofiówka przeszła pod administrację rosyjskiego Zarządu Kolonii Wojskowych. Po tym okresie zaczęto dodawać nowe budowle, zmieniając charakter parku, który miał mieć wg pierwotnych zamierzeń Potockiego charakter naturalny i sugerujący powstanie bez ingerencji człowieka. W 1841 roku wybudowano Pawilon Chiński oraz altanę zwaną Grzybkiem. W 1842 roku rozpoczęto budowę klasycystycznego Pawilonu Flory i Pawilonu Różowego na wyspie Anti-Circe oraz bramy wjazdowej z dwoma pawilonami odźwiernych. W tym czasie usunięto z parku pomniki Tadeusza Kościuszki i Józefa Poniatowskiego, a na miejscu pierwszego z tych monumentów na Kaukaskiej Górce ustawiono brązowe popiersie carycy Aleksandry.
Zrabowany ogród stanowił własność Mikołaja I do roku 1860, kiedy to całe założenie przekazano przeniesionej tu z Odessy w 1858 roku szkole ogrodniczej, jako Humański Ogród Głównej Szkoły Ogrodnictwa. Został udostępniony dla odwiedzających. Mieczysław Orłowicz w wydanym w 1914 r. "Przewodniku po ziemiach dawnej Polski, Litwy i Rusi" podawał: "..."słynny ogród Zofijówka, założony w końcu XVIII wieku przez Szczęsnego Potockiego, dla jego żony Zofii, opiewany przez Trembeckiego" (...) "Zwiedzać najlepiej w święta lub niedziele, gdy są puszczone wodotryski.""
W 1923 roku dokonano zmiany nazwy Zofiówki na Park Trzeciej Międzynarodówki. W 1945 roku założenie otrzymało oficjalną nazwę Państwowy Rezerwat "Zofiówka". W 1955 roku Zofiówka przeszła pod zarząd Akademii Nauk Ukrainy. Trzy lata później obszar parku został powiększony o około 15 ha, a następnie w 1972 roku o kolejne 5 ha, co dało łączną powierzchnię 153,7 ha. 
Obecnie Zofiówka utrzymana jest w stosunkowo dobrym stanie i odwiedzana przez turystów.

</doc>
<doc id="1275985" url="https://pl.wikipedia.org/wiki?curid=1275985" title="Manulife Plaza">
Manulife Plaza

Manulife Plaza – wieżowiec w Hongkongu, w Chinach o wysokości 240 m. Budynek otwarto w 1998, liczy 52 kondygnacje.

</doc>
<doc id="1275987" url="https://pl.wikipedia.org/wiki?curid=1275987" title="Macierzanka wczesna">
Macierzanka wczesna

Macierzanka wczesna ("Thymus praecox" Opiz) – gatunek rośliny z rodziny jasnotowatych ("Lamiaceae"). Rośnie dziko tylko w Europie. W Polsce rzadki. Występuje tylko w Ojcowskim Parku Narodowym w Dolinie Prądnika i Dolinie Sąspowskiej.
Biologia i ekologia.
Półkrzew. Rośnie w murawach naskalnych na skałach wapiennych. Gatunek charakterystyczny związku "Seslerio-Festucion duriusculae".
Zmienność.
Gatunek zróżnicowany na kilka podgatunków:
Zagrożenia i ochrona.
Kategorie zagrożenia gatunku:
Gatunek objęty ochroną ścisłą.
Zastosowanie i uprawa.
Jest uprawiana jako roślina ozdobna. Nadaje się do ogrodów skalnych i jako roślina okrywowa. Wymaga słonecznego stanowiska i lubi lekko kwaśne podłoże (pH 5,5–6). Uprawiana jest przez siew nasion wczesną wiosną. Rośnie powoli, zakwita dopiero w drugim roku. Należy ją starannie odchwaszczać. Jest wystarczająco mrozoodporna (strefy mrozoodporności 5-10). Po przekwitnięciu kwiatostany należy usuwać.

</doc>
<doc id="1275990" url="https://pl.wikipedia.org/wiki?curid=1275990" title="The Harbourfront Landmark">
The Harbourfront Landmark

The Harbourfrotn Landmark – wieżowiec w Hongkongu o wysokości 233 m. Budynek otwarto w 2001, liczy 70 kondygnacji.

</doc>
<doc id="1275992" url="https://pl.wikipedia.org/wiki?curid=1275992" title="Juan Martin">
Juan Martin

Juan Martin (ur. 1948 w Maladze) – hiszpański gitarzysta flamenco.
Grę na gitarze zaczął w 6 roku życia. Dorastał w artystycznej rodzinie. Jego matka była malarką. W wieku 19 lat grał na 90 urodzinach Pablo Picasso.
Uznany przez amerykański magazyn "Guitar Player" za jednego z trzech najlepszych gitarzystów świata.
Koncert w Polsce:
17.03.2008 Poznań (kino Apollo)
Linki zewnętrzne.
Oficjalna strona Juan Martin

</doc>
<doc id="1276001" url="https://pl.wikipedia.org/wiki?curid=1276001" title="Zjawisko adaptacji wrażenia">
Zjawisko adaptacji wrażenia



</doc>
<doc id="1276002" url="https://pl.wikipedia.org/wiki?curid=1276002" title="Adaptacja sensoryczna">
Adaptacja sensoryczna

Adaptacja sensoryczna, zjawisko adaptacji wrażenia – przejściowa i mająca charakter dostosowawczy zmiana czułości receptora zmysłowego lub narządu zmysłu. Wzrost intensywności bodźca powoduje spadek wrażliwości i odwrotnie. Zmieniająca się wrażliwość z jednej strony podnosi skuteczność zmysłu, a z drugiej strony zabezpiecza go (w pewnym zakresie) przed uszkodzeniem.
Jeżeli narząd zwiększa swoją wrażliwość nazywamy to sensytyzacją lub adaptacją dodatnią. Zjawisko takie łatwo można zaobserwować w sali kinowej - bezpośrednio po wejściu w trakcie seansu, trudno dostrzec cokolwiek, jednak po pewnym czasie następuje adaptacja dodatnia wzroku i można dostrzec znacznie więcej szczegółów otoczenia. W przypadku nadmiernego oświetlenia następuje odruchowe przymykanie powiek, zwężenie źrenicy oraz zmniejszenie czułości receptorów siatkówki. Innym przykładem adaptacji ujemnej czyli desensytyzacji może być przywykanie do zapachów. Nawet bardzo intensywne zapachy po pewnym czasie stają się niezauważalne, wystarczy jednak niewielki ruch powietrza aby zmysł się uaktywnił i zapach ponownie stał się wyczuwalny.

</doc>
<doc id="1276003" url="https://pl.wikipedia.org/wiki?curid=1276003" title="Christian Eherenfried von Carisien">
Christian Eherenfried von Carisien

Christian Eherenfried von Carisien (ur. 1749, zm. 1794) – dyplomata szwedzki.
W latach 1787–1794 był posłem Szwedzkim w Berlinie.
W 1788 roku podjął nieudana próbę przyczynienia się do zlikwidowania izolacji politycznej Szwecji w Europie negocjując sojusz z Prusakami. Fryderyk Wilhelm II Hohenzollern i jego ministrowie byli jednak ostrożni.
W 1791 roku Carisien miał namówić Prusaków do udziału w planowanej krucjacie przeciw rewolucyjnej Francji. Podobnie miał działać w Londynie agent szwedzki James Quentin Craufurd. 

</doc>
<doc id="1276005" url="https://pl.wikipedia.org/wiki?curid=1276005" title="Sukcesja biocenoz">
Sukcesja biocenoz



</doc>
<doc id="1276006" url="https://pl.wikipedia.org/wiki?curid=1276006" title="Sukcesja ekologiczna">
Sukcesja ekologiczna

Sukcesja ekologiczna, sukcesja biocenoz, sukcesja – jedna z najważniejszych form zmienności biocenoz w czasie. W odróżnieniu od cyklicznych fluktuacji sezonowych sukcesja ekologiczna jest procesem kierunkowym. Proces przebiega etapami od stadium początkowego poprzez stadia pośrednie do klimaksu. Stadium klimaksu w danych warunkach klimatyczno-siedliskowych można uznać za stadium stabilne. Jednak i ono podlega zmianom pod wpływem ciągłych zmian klimatu oraz ewolucji. W naturalnych warunkach Polski zmiany biocenoz klimaksowych zachodzą ok. 10 razy wolniej niż zmiany w biocenozach etapów wcześniejszych.
Przykłady sukcesji.
Przykładem sukcesji roślinnej może być zmiana biocenoz w miarę starzenia się zbiornika wodnego, czyli jego lądowacenie. Pierwszą fazą jest wypłycanie i coraz szersze zarastanie płem, obszar przekształca się w młakę, następnie różne rodzaje torfowisk, a w końcu staje się typowym środowiskiem lądowym, trawiastym lub leśnym (zależnie od ilości opadów).
Przykładem sukcesji poza królestwem roślin może być kształtowanie się osadu czynnego biologicznej oczyszczalni ścieków. Początkowo osad składa się wyłącznie z bakterii oraz jednokomórkowych pierwotniaków, z czasem przybywa bakterii włóknistych oraz pierwotniaków kolonijnych, osiadłych. Stopniowo między nimi wytwarza się równowaga, wówczas oczyszczanie przebiega najefektywniej.
Rozwój teorii.
Teoria sukcesji po raz pierwszy została sformułowana przez amerykańskiego botanika Frederica Clementsa. Wywarła duży wpływ na terminologię ekologiczną i rozumienie takich pojęć jak biocenoza i ekosystem. Obecnie teorię tę w pierwotnej postaci zarzucono, ale wiele terminów z teorii Clementsa wciąż pozostaje w użyciu, niekoniecznie w pierwotnym znaczeniu. Clements w swej teorii traktował biocenozę jako swoisty superorganizm – jedną całość (podobnie jak w fitosocjologii traktowane bywa zbiorowisko, zespół). Teoria sukcesji doczekała się licznych modyfikacji, uzupełnień i nowych propozycji. W konsekwencji obecnie termin „sukcesja” może być używany w różnych kontekstach i mieć różne znaczenie ekologiczne.
Obserwacje zmian w układach ekologicznych doprowadziły początkowo do sprzecznych wniosków: jednym badaczom wydawało się, że proces jest ściśle kierunkowy i zdeterminowany (superorganizmalna interpretacja biocenozy, deterministyczny charakterze sukcesji), inni widzieli w nim zjawisko czysto losowe – grę indywidualnych interesów różnych gatunków (proces losowy i uwarunkowany demograficznie).
Rodzaje sukcesji.
Obecnie sukcesję definiuje się jako sekwencję naturalnych zmian składu gatunkowego i struktury biocenoz. Sukcesja przebiega przez stadia seralne, od stadium pionierskiego do klimaksu. Sukcesja pierwotna występuje, gdy organizmy żywe kolonizują obszar dotychczas jałowy. Pierwsze przybywają organizmy pionierskie. Sukcesja wtórna przebiega na obszarze już wcześniej zasiedlonym, nie jałowym lecz mocno zmienionym np. przez pożar. Wyróżnia się sukcesję autogeniczną, której przebieg zależy wyłącznie od organizmów biorących w niej udział, oraz sukcesję allogeniczną, wymuszoną przez zmiany w środowisku (np. zmiany poziomu wód lub klimatu).
Sukcesja autogeniczna.
Sukcesja autogeniczna jest zapoczątkowana przez czynniki wewnętrzne, które zachodzą pomiędzy biocenozą a czynnikami abiotycznymi. Sukcesja pierwotna jest procesem, w którym organizmy pionierskie zajmują nowe środowiska, dotąd nie zajmowane przez żadną biocenozę. Gatunki pojawiające się jako pierwsze muszą umieć korzystać z ubogich zasobów dostępnych w nowym środowisku. Jednak ich obecność zmienia środowisko, przygotowując je dla kolejnych stadiów sukcesji. Podłoże zostaje wzbogacone o materię organiczną i biogeny. Takie warunki sprzyjają wkraczaniu kolejnych gatunków, które są bardziej rozwinięte i wygrywają konkurencję o siedlisko. Sukcesja pierwotna prowadząca do powstania biocenozy leśnej jest procesem długotrwałym, trwającym często kilkaset lat.
Sukcesja wtórna to proces odbudowywania się biocenozy, która uległa zniszczeniu. Zniszczenia mogą mieć charakter antropogeniczny, jak i abiotyczny np. pożar, powódź. W przypadku sukcesji wtórnej charakterystyczne jest, że gatunki pionierskie szybko zasiedlają nowy teren i szybciej też są zastępowane przez silniejsze organizmy, stanowiące kolejne stadium sukcesji.
Sukcesja allogeniczna.
W sukcesji allogenicznej przemiany są zapoczątkowywane przez czynniki zewnętrzne, środowiskowe. Czynniki te mogą być długotrwałe i krótkotrwałe. Czynniki długotrwałymi są np. zmiany klimatyczne związane z następującymi po sobie zlodowaceniami. Przykładem zmian krótkotrwałych jest nagromadzenie się osadów po powodzi. Takie krótkotrwale działające czynniki mogą zakłócić proces sukcesji lecz po pewnym czasie zwykle następuje powrót na utarty szlak.
Modele sukcesji.
Zaproponowano kilka modeli sukcesji mających tłumaczyć kierunkowe zmiany biocenoz (głównie roślinności i morskich organizmów osiadłych). Wszystkie modele są zgodne co do tego, że gatunki pionierskie są gatunkami krótkowiecznymi, oportunistycznymi, o dużej zdolności rozprzestrzeniania się i szybkim wzroście.
Sukcesja ekologiczna dotyczy zarówno świata roślinnego jak i zwierzęcego. Jednakże ze względu na osiadły tryb życia roślin jak i bardziej zaawansowane badania fitosocjologiczne w porównaniu z zoocenologią, większość modeli sukcesji opracowano na podstawie zmian w szacie roślinnej. Większość opisywanych przykładów dotyczy, albo roślin, albo organizmów osiadłych (np. morskie osiadłe skorupiaki, gąbki i koralowce). Zgrupowania zwierzęce, zoocenozy skutecznie opierają się uogólnieniom.
Wydaje się, że w odniesieniu do zwierząt przydatniejsze do oceny i badania zmian składu gatunkowego jak i struktury biocenoz jest pojęcie równowagi zastosowane w biogeografii wysp oceanicznych, opracowane przez MacArthura i Wilsona. Model ten wykorzystywano także do badania innych układów, np. zbiorników wodnych, śródpolnych zadrzewień itp., formułując nowy termin "wyspa siedliskowa". Współczesne modele sukcesji uwzględniają także analizę alternatywnych cykli życiowych i prawidłowości na poziomie cykli życiowych i strategii życia.
Klasyczny model sukcesji (Clementsa).
Według klasycznego modelu wymiana gatunków w późniejszych stadiach sukcesji jest ułatwiana przez gatunki żyjące we wcześniejszych latach.
Koncepcję sukcesji rozwinęli głównie botanicy J. E. B. Warming i H. C. Cowles (1901), badający stadia rozwoju piaszczystych wydm. Badania nad sukcesją doprowadziły do powstania czterech hipotez sukcesji. Pierwszą jest klasyczna teoria sukcesji, którą Egler (1954) nazwał sztafetą florystyczną, ponieważ zakłada ona uporządkowany liniowy układ zmian w biocenozie. Klasyczne koncepcje sukcesji zostały bardzo szczegółowo opracowane przez F. E. Clementsa (1916, 1936), który podał pełną teorię sukcesji roślinnej i rozwoju biocenozy nazywaną hipotezą monoklimaksu. Według Clementsa biocenoza jest wysoce zintegrowanym superorganizmem, rozwijającym się, aby osiągnąć jedyny możliwy na danym obszarze punkt końcowy – klimaks klimatyczny.
Rozwój biocenozy odbywa się stopniowo i jest progresywny, od prostych biocenoz pionierskich do stadium ostatecznego klimaksu. Sukcesja taka przebiega wyłącznie dzięki zależnościom biotycznym – rośliny i zwierzęta stadiów pionierskich tak zmieniają środowisko, że staje się ono korzystne dla nowego zestawu gatunków, a cykl taki powtarza się do czasu osiągnięcia klimaksu. Zgodnie z poglądem Clementsa, rozwój biocenozy w drodze sukcesji jest wobec tego analogiczny do rozwoju pojedynczego organizmu (Clements 1936, Phillips 1934–1935). Sukcesja odwrócona (retrogresja) jest możliwa tylko w przypadku wystąpienia w środowisku zakłóceń, takich jak pożar, wypasanie czy erozja. Sukcesja wtórna różni się od pierwotnej tym, że istnieje „glebowy bank nasion” pochodzących od roślin, które występowały w późnych stadiach sukcesji, tak że we wczesnych stadiach sukcesji wtórnej są obecne także gatunki późnych stadiów.
Model zastępowania.
Model zastępowania zwraca uwagę na lokalne odnowienie składu gatunkowego, na sposób, w jaki wymieniają się rośliny tego samego gatunku i jak gatunki się zastępują oraz jak wkraczają nowe, gdy zaburzenie środowiska otwiera drogę sukcesji na nowych terenach (sukcesja wtórna). Jednym z mechanizmów sukcesji jest konkurencja o ograniczone zasoby (Tilman 1985). Jednym ze sposobów mechanistycznego modelowania sukcesji jest zastosowanie modelu opartego na pojedynczej roślinie, w którym traktuje się niedobór światła jako bezpośredni czynnik ograniczający (Huston i Smith 1987). Każdy organizm roślinny jest wyposażony w swoiste gatunkowe cechy: maksymalny wzrost i długość życia oraz maksymalną szybkość wzrostu i tolerancję na zacienienie. Większość z tych modeli przy modelowaniu sukcesji lasu stosowano do drzew, ale mogły być stosowane również dla innego typu roślin. Kluczową zmienną w tych modelach jest dostępność światła, a każda z roślin jest analizowana w celu stwierdzenia, jak dużo zacienienia powodują jej sąsiedzi. Jeśli światło jest ograniczane, odpowiednio zmniejsza się szybkość wzrostu i współczynnik przeżywalności. Prosty, mechanistyczny model tego typu może dać sekwencje sukcesyjne gatunków drzew, które przypominają naturalną sukcesję (Shugart 1984). W każdym przypadku zwycięża gatunek, który najlepiej toleruje zacienienie przy regeneracji i osiąga największe rozmiary. Stadia seralne różnią się w zależności od tego, które drzewa są obecne.
Do tych prostych modeli można dołączyć dodatkowe efekty konkurencji o zawarty w glebie azot, tak że zarówno światło, jak i azot stają się zasobami, których niedobór jest czynnikiem ograniczającym (Tilman 1985, Shugart 1984). Mechanizmy ograniczania wzrostu przez niedobór substancji pokarmowych sprawiają, że modele te są bardziej realistyczne, ale także trudniejsze do oceny. Najlepsze modele sukcesji stworzono dla drzew. Z powodu znaczenia gospodarczego drzew, zgromadzono znaczną wiedzę o cechach związanych z cyklem życiowym poszczególnych gatunków.
Model hamowania.
Na drugim biegunie znajduje się model hamowania, według którego wymiana gatunków jest hamowana przez wcześniejszych kolonizatorów, a szeregi sukcesyjne zależą od tego, jaki gatunek osiedlił się pierwszy.
Podstawowym założeniem klasycznej teorii sukcesji jest, że jeden gatunek zastępuje drugi, ponieważ w każdym stadium gatunki tak przekształcają środowisko, że dla nich samych staje się ono mniej odpowiednie, dla innych zaś bardziej odpowiednie. Wymiana gatunków jest więc procesem uporządkowanym i przewidywalnym oraz sprawia, że sukcesja jest procesem kierunkowym. Cechy te spowodowały, że Connell i Slatyer (1977) nazwali taką teorię sukcesji modelem ułatwiania.
Zgodnie z poglądem Clementsa, biocenoza klimaksowa w każdym rejonie jest określana przez klimat. Inne biocenozy mogą powstać z powodu szczególnego rodzaju gleby, pożarów lub wypasania, ale są one możliwe do sklasyfikowania tylko w odniesieniu do końcowego punktu klimaksu klimatycznego. Wobec tego naturalna klasyfikacja biocenoz musi być oparta na klimaksie klimatycznym, który odpowiada stanowi równowagi na danym terenie.
Connel i Slatyer (1977) zaproponowali drugą ważną hipotezę sukcesji, nazywając ją modelem hamowania. Według tego poglądu sukcesja jest bardzo niejednorodna, ponieważ rozwój fitocenozy w dowolnym miejscu zależy od tego, jaki gatunek dotrze tam pierwszy. Wymiana gatunków niekoniecznie jest uporządkowana, ponieważ każdy gatunek eliminuje lub hamuje rozwój nowych kolonistów. W ten sposób sukcesja staje się bardziej indywidualistyczna i mniej przewidywalna, ponieważ biocenozy nie zawsze dążą do klimaksu klimatycznego. Żaden gatunek nie ma w tym modelu przewagi w konkurencji z drugim. Którykolwiek z gatunków osiedli się w danym miejscu pierwszy, ten utrzymuje je do końca. Sukcesja w tym modelu postępuje od gatunków krótko żyjących do gatunków długowiecznych i nie polega na uporządkowanej wymianie.
Model tolerancji.
Model tolerancji zakłada, że na wymianę gatunków w toku sukcesji nie mają wpływu wcześniejsi kolonizatorzy, a gatunki późniejszych stadiów sukcesji są w stanie tolerować niższy poziom zasobów.
Model tolerancji zaproponowali Connel i Slatyer (1977). Jest to model pośredni między modelem ułatwiania i modelem hamowania. Według modelu tolerancji obecność gatunków wczesnych stadiów sukcesji nie ma zasadniczego znaczenia – sukcesję może rozpocząć każdy gatunek. Niektóre gatunki mogą jednak uzyskać przewagę w konkurencji i właśnie one będą dominować w biocenozie klimaksowej Gatunki są wymieniane przez inne, które lepiej tolerują działanie czynników ograniczających. W zależności od początkowych warunków, sukcesja przebiega albo na skutek inwazji gatunków późniejszych stadiów, albo ubywania początkowych kolonistów.
Model tolerancji znany jest także pod nazwą: sekwencja początkowego składu florystycznego (Egler 1954).
Model kolonizacji.
Model kolonizacji losowej przewiduje, że wymiana gatunków w trakcie sukcesji ekologicznej jest procesem losowym, zachodzącym bez udziału oddziaływań międzygatunkowych. Niektóre fragmenty szeregów sukcesyjnych pasują do modelu klasycznego, ale więcej z nich, jak się wydaje, pasuje do modelu hamowania.
Model kolonizacji został zaproponowany przez Lawtona (1987) i miał służyć jako model zerowy. Model kolonizacji losowej zakłada, że sukcesja polega jedynie na losowym przeżywaniu różnych gatunków i losowej kolonizacji przez nowe gatunki. Nie ma żadnego „ułatwiania” i żadnej konkurencji międzygatunkowej.
Porównanie modeli.
Wyżej wymienione modele sukcesji (klasyczny, zastępowania, hamowania, tolerancji) są zbieżne pod tym względem, że przewidują pojawienie się w procesie sukcesji najpierw wielu gatunków pionierskich (oportuniści), które wykształciły w toku ewolucji wiele cech ułatwiających kolonizację: jak szybki wzrost, produkcja licznych nasion, ale niewielkich rozmiarów, duże możliwości dyspersji. Ważną cechą cyklu życiowego organizmów jest odwrotna korelacja między cechami, które zapewniają sukces we wczesnych stadiach sukcesji a cechami, które są korzystne w późnych stadiach (Huston i Smith 1987).
Żaden z modeli zastosowany osobno nie wyjaśnia w pełni sekwencji wydarzeń w sukcesji. Obecnie próbujemy analizować sukcesję jako dynamiczny proces wynikający z równowagi między zdolnością kolonizowania nowych siedlisk przez niektóre gatunki i efektywnością w konkurencji innych (zob. model wyspy). Sukcesja nie zawsze polega na kierunkowych i postępowych zmianach od prostych ku złożonym biocenozom.
Sukcesja jako zjawisko losowe.
Jednym z prostych modeli opisujących sukcesję jako zjawisko całkowicie losowe są łańcuchy Markowa – model matematyczny. Modele te dotyczą procesów losowych, w których przejście układu z jednego stadium do następnego określa prawdopodobieństwo zależne wyłącznie od aktualnego stanu układu. W takim ujęciu nie ma znaczenia stan początkowy układu ani cała jego historia, nie zakłada się też żadnego mechanizmu determinacji lub samoregulacji. Mimo to łańcuchy Markowa dają dobre, powtarzalne przewidywania przebiegu różnych procesów, w tym również sukcesji.
Model układu klimaksowego.
Zmiany cykliczne powtarzają się wciąż na nowo, stanowiąc element wewnętrznej dynamiki biocenozy. Cykl życiowy dominujących organizmów określa zmiany cykliczne, z których wiele jest spowodowanych zmniejszeniem się z wiekiem żywotności roślin wieloletnich. W wielu lasach polanki utworzone przez przewracające się drzewa (luki leśne) tworzą mozaikę płatów przechodzących cykliczne zmiany w obrębie biocenozy klimaksowej.
Biocenozy w przyrodzie nie są stabilne przez długi czas z powodu krótkoterminowych zmian klimatu, innych czynników środowiskowych oraz cyklicznych zmian procesów wzrostu, dojrzewania i śmierci organizmów. W przypadku większości biocenoz obserwujemy zmiany w czasie, ale nie znamy wszystkich czynników, które je powodują. Z tego powodu trudno jest proponować, co zrobić, aby zmienić kierunek niepożądanych zmian. Problem ten ma szczególne znaczenie w biocenozach przekształconych w wyniku działalności człowieka.
W początkowych stadiach sukcesji pierwotnej o składzie biocenozy decydują warunki fizyczne i pionowe (troficzne) interakcje międzygatunkowe (pierwsze dwa warunki „ograniczonego członkostwa”). W stadiach późniejszych, kiedy wpływ żywych organizmów na środowisko staje się coraz mniej znaczący, a tempo procesów w ekosystemie zbliża się do granic wyznaczonych przez warunki fizyczne, coraz większy wpływ na ustalenie składu gatunkowego zaczynają wywierać interakcje poziome (konkurencja).
Model wyspy.
Pojęcie sukcesji używane było i jest w różnych kontekstach i znaczeniach. Pomijając szczegółowe omówienie mechanizmów sukcesji, pojęcie sukcesji używane jest w czterech znaczeniach:
Dwa pierwsze podejścia to ujęcie demograficzne: zgrupowania kształtują się jako wynik interakcji między różnymi gatunkami i konkretnymi parametrami środowiska (zróżnicowane cechy gatunków i zmienne środowisko). Trzecie podejście zakłada istnienie quasi-organizmalnego (prawie jak organizm) układu o charakterze całości. Czwarte uwzględnia zmiany ewolucyjne gatunków pod wpływem interakcji w biocenozie, w wyniki długotrwałego wzajemnego oddziaływania.
Sukcesja niezależnie od kontekstu realizuje się w przestrzeni: krajobrazie, układzie naturalnie wyodrębnionym.
Niezależnie od różnic przystosowawczych gatunków do gradientów środowiskowych, obserwujemy strategie życiowe przystosowane (korzystne) do nieprzewidywalnych zmian (nieciągłość i niepowtarzalność zmian, nieregularność, niecykliczność). Możemy wyróżnić dwie skrajne strategie (na osi kontinuum): oportunistów i specjalistów.
Strategia oportunistyczna (łapacza okazji, korzystającego z okazji, gatunku o szerokiej walencji ekologicznej) jest korzystna w warunkach niestabilnych, nieprzewidywalnych, dużej zmienności w czasie i niejednorodności w przestrzeni (duża nieciągłość środowiska). Strategia specjalisty korzystniejsza jest w warunkach stałych, stabilnych, ciągłych, powtarzalnych).
Mechanizmy sukcesji.
Na zjawisko sukcesji ekologicznej można spojrzeć pod kątem strategii życiowych. W tak rozumianej sukcesji główną rolę odgrywają trzy mechanizmy:
W konsekwencji w przebiegu sukcesji następuje wymiana gatunków o różnych (alternatywnych) strategiach życiowych, a w szczególności wymiana gatunków oportunistycznych (przystosowanych do siedlisk niestabilnych, zmiennych, nieciągłych czasowo i przestrzennie) na gatunki wyspecjalizowane, typowe dla siedlisk stabilnych, ciągłych, niezmiennych.
We wczesnych etapach sukcesji, w układach udostępnionych, nowo powstałych wyspach) lub układach często zaburzanych, dominują gatunki, których strategia życiowa polega na dużej dyspersyjności i łatwości w kolonizowaniu: duża liczba nasion łatwo się rozprzestrzeniających, duża liczba jaj, lecz z małą ilością substancji zapasowych, liczne larwy dyspersyjne. Gatunki te odznaczają się szerokimi zakresami preferencji siedliskowych, pokarmowych, ekologicznych itd., cechują się zazwyczaj małymi rozmiarami, szybkim wzrostem i zakończeniem całego cyklu rozwojowego zanim zostaną wyparte przez konkurentów lub zanim „wyspa zatonie”. Gatunki tej grupy (strategia r, oportunizm ekologiczny) inwestują energię w większości w produkcję diaspor lub dużą liczbę potomstwa.
W dalszych etapach sukcesji (dalej w czasie od zaburzeń i nieciągłości) lub układach o rzadkich nieprzewidywalnych, nieregularnych i niepowtarzalnych zaburzeniach, zaczynają dominować gatunki przystosowane do niskiego poziomu stresów (bardzo wrażliwe na stresy i zaburzenia), przystosowane do środowiska stabilnego i powtarzalnego – ciągłego. Gatunki z tej grupy (strategia K, specjaliści) odznaczają się znacznie mniejszą dyspersyjnością i wolniej (później z braku odpowiednich przystosowań do kolonizacji) pojawiają się na powstających wolnych „wyspach”, wolnych przestrzeniach lub zasobach. Charakteryzują się węższymi zakresami preferencji ekologicznych, niską rozrodczością, małą liczbą nasion (nasion rozsiewanych na niewielkie odległości) lub potomstwa, lecz zaopatrzonego w substancje zapasowe ewentualnie występuje opieką nad potomstwem. Energia inwestowana jest w sukces potomstwa nie zaś jego liczebność. Gatunki te charakteryzują się wolnym wzrostem w młodości i długowiecznością i dużymi rozmiarami zazwyczaj. W konsekwencji osiągają dominację w biocenozach o stabilniejszych warunkach.
Wariant 1 (gradient czasu) i wariant 2 (gradient przestrzeni) wydają się być obrazem tego samego zjawiska: zróżnicowanego sukcesu alternatywnych strategii w różnych warunkach pod względem ciągłości-nieciągłości, zmienności-niezmienności.
Porównywanie zmian czasowych i zmienności w przestrzeni możliwe jest na gruncie modelu demograficznego; zróżnicowanego sukcesu w zależności od ciągłości środowiska.
Altruizm i cenofilogeneza.
Niezależnie od wyżej przedstawionego poglądu, sukcesja bywa rozpatrywana pod kątem tworzenia przez organizmy żywe nowych warunków siedliskowych i troficznych (działalność życiowa modyfikuje środowisko; zużywanie jednych zasobów, udostępnianie, uaktywnianie innych). Umożliwia to imigrowanie i osiedlanie się innych gatunków. Gatunki więc tworzyłyby nowe wyspy. Nic dziwnego, że czasem traktowane są te gatunki jako altruiści umożliwiający osiedlenie się i życie innym gatunkom.
Zmiany w środowisku (wyspie siedliskowej) mogą wynikać z wyczerpywania się zasobów (rośnie znaczenie większej efektywności i silniejszej konkurencyjności) i pogarszania się warunków życia. W tym kontekście same organizmy poprzez swoje oddziaływania troficzne i paratroficzne wpływają na dynamikę struktury dominacji. Także i ten aspekt sukcesji daje się sprowadzić do wyżej omówionego modelu „demografii wyspy”. Oddziaływania biotyczne można potraktować równorzędnie z innymi zaburzeniami, czynnikami środowiska.
W wyniki działalności życiowej gatunków następuje udostępnienie lub utrudnienie dostępu do zasobów lub przestrzeni (przestrzeń często sprowadza się do zasobów, np. dla roślin dostęp do światła).
Powyższe punkty widzenia sprowadzają się do rozpatrywania sukcesji jako zmian gatunkowych w gradiencie zmian środowiska (zmiany w przestrzeni lub czasie). W takim rozumieniu zakłada się niezmienność preferencji ekologicznych gatunków (gatunki są niezmienne w czasie). Zasoby genotypu są niezmienne.
Uchylając powyższe założenie (uproszczenie!) rozpatrzmy sytuację, w której gatunki (ewentualnie organizmy, populacje) zmieniają się w czasie, zmieniają swoje genotypy, czyli podlegają ewolucji: zmieniają się i przystosowują do nowych warunków i czynników środowiskowych. W konsekwencji ich preferencje ekologiczne (siedliskowe, pokarmowe) ulęgają bardziej lub mniej powolnym zmianom.
W końcu więc sukcesja może być rozpatrywana jako zjawisko koewolucyjnego integrowania układu ekologicznego. Możemy mówić o filocenogenezie (lub cenofilogenezie), w wyniku której następuje zmiana preferencji ekologicznych lub cykli życiowych (strategii włącznie). Oportuniści mogą ewoluować w kierunku specjalizacji, zaś specjaliści zmieniać się w oportunistów. Mierzalnym efektem tego procesu jest zmniejszanie się liczby i intensywności stosunków antagonistycznych, a zwiększanie się liczby związków mutualistycznych w ekosystemach. Długotrwałe oddziaływanie najczęściej zmniejsza patogeniczność pasożytów lub nawet powoduje wytworzenie się typowej symbiozy mutualistycznej.
Proces filocenogenezy możliwy jest jedynie w układach ciągłych czasowo, układach stabilnych i niezmiennych w dłuższym czasie, przynajmniej więcej niż długość trwania jednego pokolenia rozpatrywanego gatunku. Inaczej selekcja nie może zmienić częstości genów ułatwiających przeżycie. Na tym etapie możliwe jest także powstawanie nowych gatunków poprzez tworzenie się izolowanych populacji (zmiana strategii poprzez specjację, jak i radiację adaptacyjną). Omawiany proces można nazwać ewolucją biocenozy i rozpatrywać jako zjawisko odmienne od sukcesji. Na odmienność tych procesów zwracało uwagę już wcześniej wielu autorów.
W aspekcie ewolucyjnym najczęściej chyba obserwowanym procesem jest przechodzenie od strategii oportunistycznej do strategii specjalisty (wszelkie wielkie radiacje po wielkich wymieraniach), zachodzące w warunkach ustabilizowanych, ciągłości (przy braku „gotowych” imigrantów) Jednakże proces przeciwny: od specjalisty do oportunisty również występuje i to chyba wcale nie tak rzadko! Często poprzez zjawisko pedogenezy, poliembrionii czy neotenii.
Specjacja przez zmianę lub rozszerzenie zakresu preferencji ekologicznych możliwa jest przy braku konkurentów. Proces specjacji i ewolucyjnego powstawania gatunki jest dłuższy niż imigracyjne pojawianie się „gotowego” specjalisty. Dlatego specjacja (np. z oportunisty do specjalisty, lub z roślinożercy na drapieżcę itp.) możliwa jest albo przy kompletnym braku gatunków przystosowanych do danej niszy (wielkie wymieranie, ekstynkcja), albo silnej izolacji uniemożliwiającej imigrację „gotowych” gatunków z terenów sąsiednich.
Wolna niezasiedlona przestrzeń (w aspekcie fizycznym lub pokarmowym) kolonizowana jest przez nowo powstających (nowo wyewoluowanych) „osadników”. Jest to więc specyficzna migracja do nowych siedlisk, nowych „wysp”. Brak sprawniejszych i efektywniejszych konkurentów umożliwia powolną kierunkową adaptację.

</doc>
<doc id="1276007" url="https://pl.wikipedia.org/wiki?curid=1276007" title="Blaz Vrhovnik">
Blaz Vrhovnik



</doc>
<doc id="1276011" url="https://pl.wikipedia.org/wiki?curid=1276011" title="Gustav Adam von Nolcken">
Gustav Adam von Nolcken



</doc>
<doc id="1276012" url="https://pl.wikipedia.org/wiki?curid=1276012" title="Karmnik dla ptaków">
Karmnik dla ptaków



</doc>
<doc id="1276015" url="https://pl.wikipedia.org/wiki?curid=1276015" title="Elektrony swobodne">
Elektrony swobodne



</doc>
<doc id="1276016" url="https://pl.wikipedia.org/wiki?curid=1276016" title="Freedom Ship">
Freedom Ship

Freedom Ship – projekt ogromnego statku – „pływającego miasta”, który stworzył Norman Nixon.
Miałby on mieć 1400 m długości (4500 stóp), 230 m szerokości (750 stóp) oraz 110 m wysokości (350 stóp).
"Freedom Ship" byłby cztery razy dłuższy niż RMS Queen Mary 2 i trzykrotnie dłuższy od największej dotychczas zbudowanej jednostki pływającej TT Knock Nevis.
W założeniu "Freedom Ship" ma stanowić wyjątkową przestrzeń do życia, pracy, wypoczynku. Będąc stale w drodze, miałby cyklicznie okrążać świat.
Obecny stan rozwoju techniki nie umożliwia budowania tak dużych jednostek. Widać to na przykładzie tendencji w budowie tankowców. Do pewnego momentu obserwowano wzrost wielkości budowanych jednostek. Teraz pozostaje ona na stałym poziomie. Osiągnięto bowiem maksymalne wyniki w rozmiarze budowanych jednostek przy istniejących granicach bezpieczeństwa. Decydują o tym ogromne przeciążenia, jakim podlegają duże jednostki w czasie rejsów, bywające przyczyną katastrof na morzu.
Wzmianka na temat planów budowy Freedom Ship pojawiła się z jednym z odcinków programu "Extreme Engineering" transmitowanym przez kanał Discovery Channel.
Budowa.
Firma Freedom Ship International poinformowała w 1999 roku, że koszt produkcji głównej konstrukcji został zaplanowany na 6 miliardów dolarów amerykańskich. W roku 2002, zaplanowany budżet zmodyfikowano, otrzymując wyliczenia kosztowe na poziomie 11 miliardów USD. Ostatnia informacja na stronie firmy, z lipca 2008 roku zawierała notatkę prasową wyjaśniającą trudności z uzyskaniem zabezpieczenia finansowego inwestycji.

</doc>
<doc id="1276017" url="https://pl.wikipedia.org/wiki?curid=1276017" title="Wżar">
Wżar



</doc>
<doc id="1276018" url="https://pl.wikipedia.org/wiki?curid=1276018" title="Wdżar">
Wdżar

Wdżar (766 m), na mapie Geoportalu Wzor (766 m) – szczyt w paśmie łączącym Lubań z Pieninami, pomiędzy przełęczami Drzyślawa i Snozka, na granicy miejscowości Kluszkowce i Krośnica.
Nazewnictwo.
W naukowo opracowanej regionalizacji Polski według Jerzego Kondrackiego Wdżar należy do Pienin, znajduje się w ich północnej strefie przejściowej. Przez niektórych geografów jednak zaliczany jest do Gorców, opisywany zaś jest zarówno w przewodnikach turystycznych o Pieninach, jak i Gorcach. Ponieważ nazwa góry jest nieco trudna do wymówienia, spotyka się wiele jej form: Wzor, Wżar, Wżary, Żar, Zdżar, Zżar, a na mapie z 1861 występuje pod nazwą Wzory. Częściowo bezleśna, wyrazista kopuła stanowi charakterystyczny element krajobrazu.
Geologia.
Wdżar jest szczególnie interesujący z geologicznego punktu widzenia. Jest bowiem jednym z kilku miejsc w okolicy (oprócz np. gór Jarmuty i Bryjarki), gdzie można spotkać magmową skałę wulkaniczną – andezyt pieniński. Ze względu na wyjątkową budowę geologiczną Wdżar jest przedmiotem szczegółowych badań naukowych od ponad 100 lat. Pierwotnie obszar ten zbudowany był z osadów fliszowych (piaskowce i łupki tzw. formacji szczawnickiej, należące do utworów płaszczowiny magurskiej). W miocenie w osady te dwukrotnie wdzierała się magma – powstało ponad 100 drobnych intruzji andezytów starszych i 3 intruzje andezytów młodszych.
Nietypowy ani dla Pienin, ani dla Gorców andezyt opisano tutaj już w połowie XIX w., zaś w 1921 r. Stanisław Małkowski tak o nim pisał: "„...gołym okiem widać dobrze zachowane prakryształy skaleni oraz wydłużone, połyskujące, czarne amfibole i augity, pogrążone w szarym, drobnoziarnistym cieście skalnym”".
Dość częstym chwytem marketingowym jest nazywanie Wdżaru wygasłym wulkanem. Być może góra nieco przypomina stożek wulkaniczny, jednakże nie ma naukowych dowodów na to, że w tym miejscu znajdował się wulkan.
Na stokach Wdżaru znajdują się 3 nieczynne kamieniołomy: "Snozka" (od strony południowej), "Tylka" i "Lisi Łom" (od strony północno-zachodniej). Andezyt (głównie intruzje młodszej generacji) eksploatowano tu już w latach 1873–1877, wykorzystując go do budowy drogi Czorsztyn – przełęcz Snozka. Na większą skalę eksploatowała go od 1928 r. spółka Kamieniołomy Miast Małopolskich. Również po wojnie trwała eksploatacja (do lat 70.). Andezyt wykorzystywano gospodarczo jako kamień budowlany (słupki graniczne, okładziny, krawężniki, schody, murki).
Najlepiej do obserwacji geologicznych nadaje się jednopoziomowy kamieniołom "Snozka", który ostro wcina się w południowe stoki Wdżaru. Jego długość wynosi 150 m, szerokość – do 30 m, natomiast wysokość skalnych ścian dochodzi do 40 m.
W kamieniołomie obserwować można andezyty młodszej (świeża skała) i starszej (zwietrzała skała) generacji, cios w andezycie (czyli charakterystyczne, uporządkowane spękania, spowodowane kurczeniem się masy skalnej podczas stygnięcia), brekcje o charakterze intruzyjno-tektonicznym (zbudowane z fragmentów andezytów i skał fliszowych) oraz kontakt intruzji ze skałami fliszowymi – przeobrażonymi pod wpływem wysokiej temperatury łupkami i piaskowcami (metamorfizm kontaktowy).
Nieco na południe od szczytu widać niewysokie, ostrokrawędziste baszty i stoły skalne, które są typową formą wietrzenia andezytu. Na dwóch skałkach (miejsce zaznaczone czerwoną farbą) znajdują się unikatowe anomalie magnetyczne (po przyłożeniu kompasu igła wychyla się nawet do położenia odwróconego). Ich geneza jest sprawą dyskusyjną: stanowią przejaw paleomagnetyzmu (minerał magnetyt tkwiący w skale „zapamiętał” namagnesowanie Ziemi w momencie zastygania magmy, odmienne od dzisiejszego) lub powstały na skutek uderzenia pioruna. Poniżej skałek znajduje się niewielkie rumowisko andezytowe.
Przyroda.
Dzięki andezytom na Wdżarze znajduje się jedyne w Polsce stanowisko rozrzutki brunatnej – paproci związanej wyłącznie z andezytowym podłożem. Występowanie skał magmowych w polskich Karpatach w obrębie osadów fliszowych należy do rzadkości. Dlatego też odsłonięcia andezytów Wdżaru stanowią niezwykle cenną osobliwość przyrody nieożywionej i zasługują na objęcie ochroną prawną. Od dawna postulowano objęcie kamieniołomu Snozka i skałek pod szczytem ochroną w formie rezerwatu oraz kilku stanowisk dokumentacyjnych, jednak żadna z koncepcji ochrony nie doczekała się realizacji.
Turystyka.
Wdżar znajduje się tuż po północnej stronie drogi wojewódzkiej nr 969 i jest silnie zagospodarowany. Zarówno w zimie, jak i w lecie znaleźć tu można sporo atrakcji turystycznych: m.in. wyciąg krzesełkowy, park linowy, Bike Park dla kolarzy grawitacyjnych i enduro, ścieżka edukacyjna (dzięki niej zostały udostępnione turystycznie kamieniołomy "Tylka" i "Lisi Łom", chociaż treść tablic informacyjnych zawiera sporo błędów i nieścisłości), ośrodek narciarski Czorsztyn-Ski (trasy zjazdowe i wyciągi orczykowe), letni tor saneczkowy czy rowerowa trasa downhill oraz zaplecze gastronomiczno-techniczne.
Kamieniołom "Snozka" (teren prywatny) jest wykorzystywany przez wspinaczy skałkowych. Z Wdżaru roztacza się widok na południowy wschód (Beskid Sądecki, Pieniny Właściwe i Małe Pieniny), południe i południowy zachód (Pieniny Spiskie, Magura Spiska, Tatry, Podhale, Orawę, Beskid Żywiecki).
Wdżar jest też jednym z oficjalnych startowisk paralotniarzy. Szczególnie nadaje się do lotów termicznych. Tutaj, jako jeden z pierwszych polskich paralotniarzy trenował Józef Gigoń z Nowego Targu. Tutaj też ustanowił pierwsze polskie rekordy w tej dziedzinie sportu; w 1977 rekord wzniesienia się nad poziom startu (1160 m), w 1980 rekord czasu przelotu (8:20 h).

</doc>
<doc id="1276019" url="https://pl.wikipedia.org/wiki?curid=1276019" title="Mường">
Mường

Mường – mniejszość etniczna w Wietnamie, według spisu z 2009 roku liczy 1 268 963 osób i jest trzecią co do wielkości spośród 53 grup mniejszościowych. Posługują się językiem muong z tej samej grupy językowej viet-muong, co Kinh (właściwi Wietnamczycy). Zachowali tradycyjne wierzenia, niektórzy wyznają chrześcijaństwo.

</doc>
<doc id="1276023" url="https://pl.wikipedia.org/wiki?curid=1276023" title="Gia Rai">
Gia Rai

Gia Rai – mniejszość etniczna w Wietnamie zamieszkująca głównie region płaskowyżu Tây Nguyên w środkowej części kraju. Niewielkie grupy Gia Rai zamieszkują również w Kambodży. Inne nazwy to: Djarai, Jarai, Jorai, Cho-Rai, Chor, Mthur, Chrai, Gio-Rai.
Język ludu Gia Rai należy do rodziny języków austronezyjskich, co oznacza, że jest spokrewniony z takimi językami jak malajski czy języki polinezyjskie. W 1999 roku przynależność do tej grupy etnicznej w Wietnamie deklarowało 317 557 osób. 
Gia Rai są jedną z głównych grup narodowościowych określających się jako Degar (lub z fr. "Montagnards") – Górale.

</doc>
<doc id="1276027" url="https://pl.wikipedia.org/wiki?curid=1276027" title="Kosovska Mitrovica">
Kosovska Mitrovica



</doc>
<doc id="1276037" url="https://pl.wikipedia.org/wiki?curid=1276037" title="Advanced Mobile Phone System">
Advanced Mobile Phone System



</doc>
<doc id="1276039" url="https://pl.wikipedia.org/wiki?curid=1276039" title="Johan Fredrik von Nolcken">
Johan Fredrik von Nolcken

Johan Fredrik von Nolcken (ur. 1737, zm. 1809) – szwedzki dyplomata.
Życiorys.
Pochodzenie.
Jego ojcem był baron Erik Matthias von Nolcken (1694-1755) dyplomata szwedzki i min. ambasador Szwecji w Paryżu.
Nolckenowie ród niemieckiego pochodzenia- przenieśli się z Rzeszy do państwa krzyżackiego (tj. Estonia) około XIV wieku, w XVI przeszli na luteranizm. Jeden z nich otrzymał od szwedzkiej królowej Krystyny Wazy (1632-1654) tytuł barona. Główne majątki rodzinne znajdowały się na wyspie Ozylia, ale von Nolckenowie posiadali też włości na Łotwie, w Estonii, Szwecji, Finlandii i Kurlandii. Linię szwedzką zapoczątkował właśnie ojciec Johana Fredrika baron Erik Matthias. Starszym bratem Johana był dyplomata Gustaf Adam von Nolcken (1733-1813)
Ambasador w Rosji.
Był w latach 1773–1788 ambasadorem Szwecji w Rosji, a w latach 1791–1794 przy dworze wiedeńskim. 15 marca 1773 przybył do Petersburga.
W 1780 roku powstała tzw. Liga Zbrojnej Neutralności wymierzona przeciw gwałceniu przez brytyjskie statki nietykalności okrętów państw neutralnych w wojnie W. Brytanii, przeciw jej koloniom w Ameryce i Francji. Pierwszym ogniwem ligi była konwencja rosyjsko-duńska 28 czerwca (kalendarz juliański)/ 9 lipca 1780 (kalendarz gregoriański). Kolejną konwencję 21 lipca/1 sierpnia 1780 podpisali w Petersburgu szwedzki ambasador Johan Fredrik von Nolcken i rosyjski kanclerz Iwan Ostermann.
Jesienią 1783 roku Gustaw III zlecił Nolckenowi rozpoczęcie rozmów w celu zawiązania sojuszu szwedzko-rosyjskiego. Rosjanie jednak dość szybko zorientowali się, że Szwedzi chcą sojuszu tylko po to by móc bezpiecznie uderzyć na Norwegię należącą do sprzymierzonej z Rosjanami Danii. Stosunki szwedzko-rosyjskie uległy pogorszeniu, aż 23 lipca 1788 roku Johan Fredrik von Nolcken złożył na ręce Katarzyny II oficjalną deklarację wojenną.
Do Szwecji powrócił w 1788 roku.
Ambasador w Austrii.
W sierpniu 1791 roku szwedzki wysłannik specjalny w Wiedniu Axel von Fersen poskarżył się królowi Gustawowi III na to, że Nolcken, nie konsultuje z nim swych posunięć. Jednak, to właśnie Fersen zaproponował go na swego następcę jako szefa misji dyplomatycznej Szwecji w Wiedniu i poinstruował go by w rozmowie z austriackim kanclerzem Coblenzlem używał tych samych argumentów co on wcześniej. Stawka było pozyskanie Austrii do antyrewolucyjnej koalicji.
Na początku listopada 1791 Nolcken otrzymał od Gustawa III, wraz z innymi ambasadorami szwedzkimi, rozkaz by próbowali zorganizować monarchów we wspólny front antyrewolucyjny i antyfrancuski. Gustaw III planował wówczas desant w Normandii. Cesarz Leopold II Habsburg wahał się jednak.
W marcu 1792 król nakazał by Nolcken postępował tak samo jak ambasador rosyjski w stolicy Austrii.

</doc>
<doc id="1276043" url="https://pl.wikipedia.org/wiki?curid=1276043" title="Erik Matthias von Nolcken">
Erik Matthias von Nolcken



</doc>
<doc id="1276047" url="https://pl.wikipedia.org/wiki?curid=1276047" title="Jerzy Głybin">
Jerzy Głybin

Jerzy Głybin (ur. 3 listopada 1952 we Lwowie) – polski aktor. 
Wczesną młodość i lata szkolne spędził we Lwowie. Był aktorem Polskiego Teatru Ludowego we Lwowie, zaś po ukończeniu w 1975 PWST im. Ludwika Solskiego w Krakowie, aktorem Teatru Śląskiego w Katowicach, a w latach 1977–1979 – aktorem Teatru Polskiego w Bielsku-Białej. Od 1979 jest ponownie aktorem Teatru Śląskiego.
W roku 2003 obronił doktorat, a w 2015 – habilitację. Wykładowca PWST w Krakowie i Akademii Muzycznej w Katowicach. Laureat Złotych Masek.
W 1977 roku zawarł związek małżeński z aktorką Bogumiłą Murzyńską. 
Ordery i odznaczenia.
"Źródło": biogram na stronie Teatru Śląskiego

</doc>
<doc id="1276050" url="https://pl.wikipedia.org/wiki?curid=1276050" title="Luzińska struga">
Luzińska struga



</doc>
<doc id="1276053" url="https://pl.wikipedia.org/wiki?curid=1276053" title="Estoril Open 2008 (kobiety)">
Estoril Open 2008 (kobiety)

Tenisowy turniej WTA Estoril Open 2008 odbył się w dniach 12 – 20 kwietnia w portugalskim Estoril na kortach ziemnych. Pula nagród wyniosła 84 264 euro.

</doc>
<doc id="1276054" url="https://pl.wikipedia.org/wiki?curid=1276054" title="Verses of Steel">
Verses of Steel

Verses of Steel – dwunasty album studyjny polskiej grupy Acid Drinkers. Płyta dotarła do 9. miejsca na liście OLiS w Polsce. 
Został wydany przez Mystic Production 7 lipca 2008 roku. Teksty początkowo miały być inspirowane dramatem Goethego „Faust”, ale zespół zrezygnował z tego pomysłu podczas nagrywania płyty. "Verses of Steel" to album, który według zapowiedzi ma szokować ciężkością, szybkością, dojrzałością i świeżością. W warstwie muzycznej jest połączeniem klasycznych thrashowych rozwiązań z nowocześniejszymi brzmieniami. 
Pierwsza, a zarazem ostatnia płyta zespołu nagrana z gitarzystą Olassem.
Lista utworów.
Źródło.
Twórcy.
Źródło.

</doc>
<doc id="1276058" url="https://pl.wikipedia.org/wiki?curid=1276058" title="Nolcken">
Nolcken

Nolckenowie - ród niemieckiego pochodzenia - przenieśli się z Rzeszy do państwa krzyżackiego (tj. Estonia) około XIV wieku, w XVI przeszli na luteranizm. Jeden z nich otrzymał od szwedzkiej królowej Krystyny Wazy (1632-1654) tytuł barona. Główne majątki rodzinne znajdowały się na wyspie Ozylia, ale von Nolckenowie posiadali też włości na Łotwie, w Estonii, Szwecji, Finlandii i Kurlandii. Linię szwedzką zapoczątkował Erik Mathias von Nolcken (1694-1755).

</doc>
<doc id="1276062" url="https://pl.wikipedia.org/wiki?curid=1276062" title="Komunikacja miejska w Policach">
Komunikacja miejska w Policach

Komunikacja miejska w Policach - jest obsługiwana przez Szczecińsko-Polickie Przedsiębiorstwo Komunikacyjne (SPPK) w siedzibą w Policach przy ulicy Fabrycznej 21.
Historia.
Pierwszą linią uruchomioną w Policach była linia "P", która została uruchomiona 26 lipca 1929 roku z Gocławia do Polic. Obsługiwała ją firma o nazwie Szczecińskie Towarzystwo Kolei Ulicznych (Stettiner Straßen-Eisenbahn-Gesellschaft). Z Gocławia pierwszy autobus odjeżdżał o godz. 7.30 i kursował z częstotliwością co 1,5 godziny. Końcowym przystankiem w Policach był Rynek. Długość trasy wynosiła 10,9 km, którą autobus pokonywał w ciągu 35 min, a bilet kosztował 80 fenigów. Pierwszy i ostatni kurs wykonywany był do zajezdni Golęcin. Linię zawieszono z czasem rozpoczęcia wojny. Linia została przywrócona w połowie 1947 roku przez Tramwaje i Autobusy miasta Szczecina linia oznakowana była jako "B". Pod koniec roku linię nazwano "52". W 1971 roku uruchomione zostały dwie linie mające rozwiązać problem dojazdu pracowników Zakładów Chemicznych do Szczecina: "71" z Placu Hołdu Pruskiego do Jasienicy i "65" z pętli przed Zakładami Chemicznymi do Tanowa. Ta druga linia została w sierpniu 1973 roku połączona z kończącą dotychczas w Tanowie linią "53". Niewiele później zreorganizowano numerację linii podmiejskich, po której linie w Policach otrzymały numery "101" (dawna "71"), "102" (dawna "52") i "103" (dawna "53"). Pod koniec lat 70. uruchomione zostały nowe połączenia wewnątrz Polic:
W 1980 roku uruchomiono linię pośpieszną "P", która kursowała z Placu Sprzymierzonych w Szczecinie do Osiedla Chemik w Policach. Została zlikwidowana po kilku latach.
W 1985 roku oddano do użytku zajezdnię przy ulicy Fabrycznej 21 w Policach.
W 1994 r. została uruchomiona pospieszna linia "F" kursująca do dnia 31 grudnia 2019 roku.
W 1997 roku zajezdnia została wyodrębniona z MZK Szczecin. Powołano wtedy nową spółkę o nazwie Szczecińsko-Polickie Przedsiębiorstwo Komunikacyjne.
Również w 1997 r. została uruchomiona Linia Samorządowa (LS) kursująca na trasie Police - Trzebież po drodze wojewódzkiej nr 114 - później dodano jeszcze kurs przez Tatynię i Tanowo. Kursuje ona na zlecenie Gminy Police, niezależnie od sieci ZDiTM. W 2001 r. uruchomiono obecnie nieistniejącą Linię Powiatową (LP) łączącą Nowe Warpno z Trzebieżą, Jasienicą, Osiedlem Chemik, Tanowem, Dobrą Szczecińską i Kołbaskowem. Później uruchomiona została Linia Działkowa (LD) z Osiedla Chemik do ogrodów działkowych położonych przy ul. Zielonej w Jasienicy (de facto już za granicą miasta). W 2006 r. SPPK uruchomiło dotychczas ostatnią - Linię Plażową kursują w sezonie wakacyjnym z Placu Rodła w Szczecinie do odtworzonej plaży nad Zalewem Szczecińskim w Trzebieży. Z dniem 1 stycznia 2020 z powodu oszczędnościowych zawieszono linię F do odwołania.
Linie.
Obecnie w Policach kursuje:
a) 8 linii autobusowych dziennych zwykłych na zlecenie ZDiTM Szczecin:
b) 2 linie autobusowe nocne na zlecenie ZDiTM Szczecin:
c) 3 linie podmiejskie na zlecenie Gminy Police:
Tabor.
SPPK obsługuje linie wozami (w nawiasie podano nr taborowe pojazdów): Solaris Urbino 12 III. (3041-3048, 3055-3057)

</doc>
<doc id="1276065" url="https://pl.wikipedia.org/wiki?curid=1276065" title="Obrona Włocławka">
Obrona Włocławka

Obrona Włocławka – bitwa wojny polsko-bolszewickiej stoczona pomiędzy wojskami polskimi i radzieckimi na przedpolach Włocławka w dniach 13–19 sierpnia 1920 roku, w okresie Bitwy Warszawskiej.
Tło sytuacyjne.
Wczesną wiosną z tzw. Bramy Smoleńskiej, czyli ziemi położonych między Dźwiną a Dnieprem, ruszyła bolszewicka kontrofensywa. Frontem zachodnim dowodził gen. Michaił Tuchaczewski. Na południu uderzyła Armia Konna Siemiona Budionnego. W obliczu nieuchronnej klęski wojska polskie ogarnęła panika, której uległa również część korpusu oficerskiego. 27 maja 1920 roku z inicjatywy endeków utworzono w Warszawie Ligę Antybolszewicką. Oddziały Ligi powstały także we Włocławku. Organizowała ona wiece i odczyty, by uświadomić ludziom, czym w istocie jest komunizm w bolszewickim wydaniu i jak wielkie stanowi zagrożenie. Niekorzystny dla Polski przebieg wojny z Rosją wzbudzał także poważne zaniepokojenie duchowieństwa. 
Ordynariusz włocławski biskup Stanisław Zdzitowiecki starał się mobilizować kapłanów i wiernych do organizowania pomocy dla walczących na froncie wschodnim żołnierzy i ochotników, broniących ojczyzny i Kościoła przed "barbarzyńskim najazdem". Na mocy uchwały sejmowej, 1 lipca 1920 roku powołano Radę Obrony Państwa. Również we Włocławku powołano w lipcu Komitet Obrony Państwa, ale faktycznie przygotowania do obrony miasta rozpoczęły się bardzo późno. Na apel ROP i biskupa Zdzitowickiego najszybciej odpowiedziała młodzież, głównie harcerze. 13 lipca do wszystkich chorągwi dotarł rozkaz z Komendy Głównej Związku Harcerstwa Polskiego ogłaszający mobilizacje do Armii Ochotniczej, w tej sytuacji Inspektor Okręgu Kujawskiego, Zygmunt Błędowski, wydał specjalny rozkaz, ogłaszający mobilizację drużyn na obszarze całego Okręgu, dla tych którzy jeszcze nie zgłosili się jako ochotnicy. We Włocławku powołano Harcerskie Biuro Meldunkowe. W niedziele 19 lipca o godzinie 19.00 harcerze mieli stawić się na placu Gimnazjum Realnego. Następnego dnia, po mszy w ich intencji odprawionej przez ks. Józefa Kruszyńskiego, 96 z nich wyjechało do obozów ćwiczeniowych pod Warszawę. 50 skautów z Włocławka i okolic przydzielono do batalionu zapasowego 14 pułku piechoty i 32 pułku piechoty oraz 2 pułku szwoleżerów. 20 lipca na front wyruszyło 204 harcerzy. Harcerze pomagali też w budowie umocnień na Bulwarach, kopaniu okopów, fortyfikowania Szpetalskiego Wzgórza. 14 sierpnia, kiedy bolszewicy byli już w Bogucinie w pobliżu Szpetala, przygotowując przeprawę na Wiśle, Maria Albertówna w imieniu Komendantki Okręgu wezwała wszystkie harcerki do stawienia się w dniu następnym – miały pełnić role sanitariuszek, łączniczek, dostarczać obrońcom w okopach żywność, czasami amunicję. 16 lipca odbył się we Włocławku wiec, na którym nauczyciele z miasta i okolic wyrazili swoje poparcie dla Naczelnego Wodza. Młodsi zgłaszali się do armii jako ochotnicy. Ponadto do pułków ochotniczych piechoty zgłaszali się robotnicy, głównie z Celulozy – 336 osób.
11 sierpnia 1920 roku dowódca przedmościa płk Wojciech Józef Gromczyński wydał rozkaz nr 1, rozdzielić pozycje obronne na dwa odcinki: wschodni i zachodni, a te na pododcinki.
Przebieg bitwy.
13 sierpnia.
W godzinach wieczornych 3 Korpus Kawalerii Gaja-Chana przystąpił do wykonania wydanego przez niego rozkazu, w którym nakazywał m.in. zajęcie w nocy Lipna, opanowanie Nieszawy, przeprawienie się pod Bobrownikami i zniszczenie linii kolejowej łączącej Warszawę z Gdańskiem. Dowódca 15 Dywizji Kawalerii miał o świcie 14 sierpnia opanować przeprawę na Wisłę na odcinku Włocławek-Dobrzyń oraz zająć Włocławek, miał też utrzymać przeprawę we Włocławku oraz samo miasto do nadejścia piechoty 4 Armii. 14 sierpnia rano bolszewickie patrole zajęły wieś Bogucin, z której po godzinnym oporze wycofały się polskie oddziały. Nieprzyjaciel zajął wzgórze położone 5 km od wsi oraz Chełmicę Małą. Wkrótce nadciągnęły większe oddziały wraz z artylerią i otworzyły ogień na polskie pozycje w Szpetalu Górnym.
15 sierpnia.
Jeszcze 15 sierpnia we Włocławku panował spokój, ale ogłoszono stan oblężenia. Tymczasem zwiad sowiecki dość dobrze rozpoznał polskie pozycje obronne. Zaatakowany o godzinie 20.00 pluton 4 Pułku Artylerii Polowej wycofał się, odsłaniając lewe skrzydło przedmościa. Wówczas płk Gromczyński wysłał do obrony odcinka zachodniego pluton szturmowy z pociągiem pancernym, 5 ciężkich karabinów maszynowych i nowo sformowaną kompanię rekrutacyjną z batalionu zapasowego 14 Pułku Piechoty. Nad ranem Polacy odzyskali utracone pozycje.
16 sierpnia.
16 sierpnia podczas przeprawy 2 i 3 kompania batalionu zapasowego 14 pułku piechoty próbujące dostać się do mostu zostały zaatakowane przez szwadron kawalerii Gaja. Większość ich żołnierzy trafiła do niewoli. Pułkownik Gromczyński otrzymał zezwolenie dowództwa Frontu Północno-Wschodniego na podpalenie mostu. W tym czasie do Włocławka przybył nowy dowódca garnizonu, który uporządkował pomieszane załogi przedmieścia i zorganizował obronę na lewym brzegu Wisły. Straty polskie poniesione 16 sierpnia określa się na około 250 zabitych i 500 wziętych do niewoli. Nieprzyjaciel nie mogąc zdobyć Włocławka z marszu, rozpoczął ostrzał artyleryjski.
Odwrót bolszewików.
18 sierpnia ostrzał artyleryjski zaczął słabnąć. Nie mogąc opanować arterii komunikacyjnej na szlaku wiślanym do Gdańska, ani przerwać połączenia kolejowego z Warszawą i Łodzią, bolszewicy rozpoczęli 19 sierpnia odwrót, odchodząc w kierunku Płocka. Dzień później oddziały polskie rozpoczęły pościg za nimi. 21 sierpnia we włocławskich kościołach zabrzmiało dziękczynne "Te Deum".
Po bitwie.
Za inicjatywę, wybitne męstwo i poświęcenie, wykazane w służbie w grupie saperów majora Kazimierza Możdżenia w czasie obrony Włocławka przed bolszewikami - rozkazem Ministra Spraw Wojskowych L. 1525 z dnia 11 kwietnia 1921 roku, Krzyżem Walecznych odznaczeni zostali por. Czesław Helman z Kościuszkowskiego Obozu Szkolnego Saperów na Powązkach (nr krzyża 10902) i plut. Franciszek Cukiernik (nr krzyża 10907).

</doc>
<doc id="1276066" url="https://pl.wikipedia.org/wiki?curid=1276066" title="HMS Lion (1910)">
HMS Lion (1910)

HMS Lion – brytyjski krążownik liniowy z okresu I wojny światowej, pierwszy okręt typu "Lion". Zwodowany w 1910 roku, dwa lata później wszedł do służby w Royal Navy. „Lion” wraz z kolejnymi jednostkami typu: „Princess Royal” i „Queen Mary” oraz zbliżonym „Tigerem” nazywane były w Wielkiej Brytanii popularnym mianem "Splendid Cats" („Wspaniałe koty”).
Po wejściu do służby krążownik został okrętem flagowym admirała Davida Beatty'ego i w tym charakterze wziął udział w bitwach koło Helgolandu w 1914 roku, na Dogger Bank w roku 1915 i bitwie jutlandzkiej w 1916 roku. Poważnie uszkodzony w dwóch ostatnich starciach, szczęśliwie uniknął zniszczenia i w listopadzie 1918 roku wchodził w skład zespołu Grand Fleet przyjmującego płynące na internowanie okręty Hochseeflotte.
W wyniku ustaleń traktatu waszyngtońskiego został wycofany ze służby w 1922 roku i złomowany w dwa lata później.
Projektowanie i budowa.
Budowa „Liona” została sfinansowana z programu rozbudowy floty na lata 1909–1910, pierwszego zakrojonego na szerszą skalę po ograniczeniach budżetowych z lat wcześniejszych. Tym razem zaplanowano budowę trzech drednotów i jednego krążownika liniowego, a w odpowiedzi na naciski opinii publicznej zaakceptowano dodatkowo kolejne trzy pancerniki oraz drugi krążownik liniowy typu "Lion", późniejszą „Princess Royal”. Według koncepcji ówczesnego Pierwszego Lorda Morskiego Admiralicji, admirała Johna Fishera, twórcy i promotora idei krążowników liniowych, typ "Lion" miał stanowić szybki odpowiednik powstających równolegle pancerników typu "Orion" i być uzbrojony w identyczne działa kalibru 343 mm (13,5 cala). Przekonany o konieczności posiadania przez Royal Navy jak najszybszych okrętów (nawet jeżeli szybkość miała zostać uzyskana kosztem niemal całkowitej redukcji opancerzenia), lord Fisher postulował nawet budowę wszystkich ośmiu okrętów liniowych programu 1909–1910 jako krążowników typu "Lion". Pozostali członkowie Admiralicji sprzeciwili się temu, wskazując na fakt, że najbardziej prawdopodobny przyszły przeciwnik marynarki brytyjskiej, Kaiserliche Marine, wzmacniana jest przede wszystkim drednotami, a krążowniki liniowe są tam jedynie uzupełnieniem floty.
Ostateczny projekt nowych krążowników liniowych został zaakceptowany przez Admiralicję 18 sierpnia 1909 roku. Stępkę pod przyszłego „Liona” położono w stoczni Admiralicji w Devonport 29 września (według niektórych źródeł listopada) 1909 roku, wodowanie odbyło się 6 sierpnia 1910 roku. Był to 17 okręt tej nazwy w historii Royal Navy. Podczas prób eksploatacyjnych okrętu okazało się, że usytuowanie przedniego masztu za pierwszym kominem, ze względu na wpływ gorących (do 550 °C) spalin, uniemożliwiało prawidłową obsługę umieszczonych tam urządzeń. W związku z tym opóźniono wejście krążownika do służby do czasu zastąpienia dotychczasowego trójnożnego masztu palowym, umieszczonym przed kominem (który został nieco cofnięty) i wymuszonych tym zmian konstrukcyjnych nadbudówki dziobowej. Ostatecznie budowę ukończono w maju 1912 roku, zaś wejście okrętu do służby nastąpiło 4 czerwca 1912 roku.
Koszty budowy, bez uzbrojenia, wyniosły 1 965 699 funtów, koszt uzbrojenia to dodatkowo 118 300 funtów.
Opis konstrukcji.
Długość całkowita „Liona” wynosiła 213,4 m (201,2 m między pionami, 212,9 m na konstrukcyjnej linii wodnej), szerokość 27 m, projektowaną wyporność konstrukcyjną 26 350 ton angielskich (ts), zaś pełną 31 244 ts. Rzeczywiste wartości wyporności po ukończeniu budowy wynosiły odpowiednio 26 270 ts i 30 820 ts. Średnie zanurzenie okrętu przy wyporności konstrukcyjnej wynosiło 8,1 m.
Krążownik był napędzany dwoma podwójnymi zespołami turbin parowych Parsonsa o łącznej projektowanej mocy 70 000 shp, co miało zapewniać prędkość 28 węzłów. Na próbach na mili pomiarowej Polperro „Lion” osiągnął 76 120 shp i 27,62 węzła. Parę do turbin dostarczały 42 kotły wodnorurkowe typu Yarrow, rozmieszczone po sześć w siedmiu kotłowniach, z których część została przystosowana do opalania paliwem płynnym, pozostałe były opalane węglem. Krążownik był wyposażony w dwa równoległe stery. Maksymalny zapas paliwa wynosił 3500 ton węgla i 1135 ton paliwa płynnego, co zapewniało zasięg 4935 mil morskich przy prędkości 16 węzłów.
Artylerię głównego kalibru krążownika stanowiło osiem dział BL L/45 Mk V kalibru 343 mm, rozmieszczonych w czterech pancernych wieżach artyleryjskich. Dwie wieże znajdowały się na dziobie okrętu (A i B), w superpozycji, jedna na śródokręciu pomiędzy drugim a ostatnim kominem (Q) i jedna na rufie (X). Działa dla „Liona” wyprodukował koncern Armstronga. Zapas amunicji kalibru 343 mm wynosił według etatów pokojowych 80 pocisków na działo, w czasie wojny został zwiększony do 110 sztuk na lufę. Artylerię średniego kalibru tworzyło 16 dział BL L/50 Mk VII kal. 102 mm umieszczonych w kazamatach, z których 12 mogło strzelać w kierunku dziobu, a cztery w kierunku rufy. Etatowy zapas amunicji wynosił po 150 sztuk na działo. Krążownik miał również dwie podwodne wyrzutnie torped kal. 533 mm, po jednej na każdej burcie przed pierwszą wieżą artyleryjską. Zapas torped wynosił 14 sztuk. Już po rozpoczęciu wojny zainstalowano na jednostce uzbrojenie przeciwlotnicze. Początkowo były to pojedyncze działa systemu Hotchkissa kal. 57 mm, później krążownik został uzbrojony w dwa działa kal. 76 mm. Jednocześnie zdemontowano jedno z dział kal. 102 mm z kazamaty, które zostało ustawione jako przeciwlotnicze na bliźniaczej „Princess Royal”.
Do kierowania ogniem wykorzystywano dane uzyskiwane przez centralny dalmierz Barr &amp; Stroud o bazie 2,75 m (9 stóp), przeliczane przez kalkulator artyleryjski Dreyer Table Mk III. Później, już podczas trwania działań wojennych, wieże artyleryjskie B i X otrzymały indywidualne dalmierze 9-stopowe oraz dodatkowe wyposażenie, dzięki któremu mogły w razie potrzeby spełniać rolę dodatkowych stanowisk kierowania ogniem.
Krążownik był chroniony pancerzem burtowym, składającym się z głównego pasa pancernego o grubościach: 229 mm na śródokręciu, 127 do 152 mm na wysokości wież artyleryjskich i 102 mm w rejonie dziobu i rufy oraz pasa górnego o grubościach odpowiednio 152, 127 i 102 mm. Pancerz burtowy chronił kadłub na długości 174 metrów. Opancerzenie poziome krążownika tworzyły dwa pokłady pancerne: górny i dolny, o łącznej maksymalnej grubości od 51 do 64 mm. Główne stanowisko dowodzenia ulokowane w nadbudówce dziobowej było chronione pancerzem o grubości do 254 mm. Wieże artyleryjskie były osłonięte pancerzem o maksymalnej grubości 229 mm w części czołowej i osadzone na pancernych barbetach o grubości do 229 mm.
W czasie wojny, podobnie jak inne krążowniki liniowe Royal Navy, także „Lion” otrzymał na wieżach artylerii głównej Q i X platformy startowe i brezentowe hangary dla samolotów Sopwith Pup, Sopwith 1½ Strutter lub Sopwith Camel.
Według projektu załoga okrętu miała liczyć 997 oficerów i marynarzy, w warunkach wojennych wzrosła do około 1000 osób w 1915 roku, zaś podczas bitwy jutlandzkiej rok później liczyła 1264 ludzi.
Służba operacyjna.
Pierwszym dowódcą okrętu został w listopadzie 1911 roku komandor Arthur A.M. Duff. Po wejściu do linii „Lion” został okrętem flagowym dowódcy 1. Eskadry Krążowników, kontradmirała Lewisa Bayly'ego. Na początku 1913 roku nastąpiła reorganizacja eskadry, przemianowanej na 1. Eskadrę Krążowników Liniowych (ang.: "1st Battlecruiser Squadron"). Od marca jej dowództwo objął kontradmirał David Beatty, zaś stanowisko dowódcy okrętu jego zaufany oficer, komandor Alfred Ernle M. Chatfield. Od tej pory aż do zakończenia I wojny światowej „Lion” był okrętem flagowym zespołów krążowników liniowych Grand Fleet.
Zgrabna, bojowa sylwetka, wielkość, silne uzbrojenie i znakomite (a dodatkowo wyolbrzymiane przez prasę brytyjską) osiągi spowodowały, że do okrętów typu "Lion" („Lion”, „Princess Royal” i zbudowana według nieco zmodyfikowanego projektu „Queen Mary”) oraz podobnego „Tigera” przylgnęło popularne miano "Splendid Cats" („Wspaniałe koty”).
W lutym 1914 roku okręty 1. Eskadry Krążowników Liniowych dowodzone przez admirała Beatty'ego, z „Lionem” jako flagowym, odbyły oficjalną wizytę we francuskim Breście, w czerwcu wpłynęły na Bałtyk, wizytując rosyjskie porty w Rydze i Rewlu, 23 czerwca zawijając do głównej bazy w Kronsztadzie. Pokład „Liona” zaszczycił swą obecnością car Mikołaj II Romanow. 28 czerwca, po otrzymaniu wiadomości o zamachu w Sarajewie, Eskadra opuściła Rosję, ostatniego dnia miesiąca przybywając na wody macierzyste.
Bitwa koło Helgolandu.
Pierwszym starciem zbrojnym z udziałem jednostek 1. Eskadry Krążowników Liniowych była bitwa koło Helgolandu stoczona 28 sierpnia 1914 roku. Okręty Davida Beatty'ego stanowiły według planu odwód sił lekkich operujących przeciwko flocie niemieckiej w Zatoce Helgolandzkiej. Wobec niekorzystnie rozwijającej się sytuacji podczas pierwszej fazy bitwy, gdy zespół Harwich Force komodora Reginalda Tyrwhitta znalazł się pod presją przeważających sił Kaiserliche Marine, brytyjski dowódca zażądał od admirała Beatty'ego natychmiastowego wsparcia. Jego krążowniki liniowe weszły do akcji nie mając równorzędnych przeciwników, toteż szybko rozstrzygnęły losy starcia, zatapiając ogniem artyleryjskim dwa niemieckie krążowniki lekkie. Natychmiast po tym, gdy reszta okrętów niemieckich skryła się we mgle, admirał Beatty dał rozkaz powrotu, obawiając się możliwej interwencji ciężkich okrętów Hochseeflotte, stacjonujących na pobliskich kotwicowiskach.
Bitwa zakończyła się zdecydowanym zwycięstwem Royal Navy. Brytyjczycy stracili jedynie 35 zabitych i mieli poważnie uszkodzony jeden krążownik lekki, podczas gdy straty wśród Niemców wyniosły 712 zabitych i 336 wziętych do niewoli marynarzy oraz trzy zatopione krążowniki i niszczyciel. „Lion” przewodził szykowi okrętów brytyjskich i to jego artylerzyści w największej mierze przyczynili się do zwycięstwa, w ciągu kilku minut wyłączając z bitwy okręt flagowy kontradmirała Leberechta Maassa, krążownik lekki „Cöln” i mając główny udział w zatopieniu „Ariadne”. Podczas odwrotu okręt znalazł się znów w pobliżu unieruchomionego „Cölna” i admirał Beatty wydał komandorowi Chatfieldowi rozkaz zniszczenia okrętu przeciwnika, który po dwóch salwach ciężkiej artylerii poszedł ostatecznie na dno.
Działania przeciwko niemieckim atakom na wybrzeża Anglii.
Po bitwie koło Helgolandu niemieckie dowództwo i cesarz Wilhelm II, uznając przewagę Royal Navy w bezpośrednim starciu, zdecydowali się ograniczyć działania ciężkich okrętów Hochseeflotte. Nowa taktyka miała polegać na przeprowadzaniu niespodziewanych uderzeń, zaś w przypadku kontrakcji wycofaniu się poza linię własnych pól minowych i pod osłonę artylerii sił głównych, oczekujących w zasadzce w pobliżu własnych wybrzeży. Pierwszy atak, przeprowadzony przez krążowniki 1. Grupy Rozpoznawczej kontradmirała Franza von Hippera 3 listopada 1914 roku na miasto Great Yarmouth na wschodnim wybrzeżu Anglii, zakończył się niewielkim sukcesem: lekkie okręty postawiły miny w pobliżu toru wodnego (zatonął na nich brytyjski okręt podwodny), zaś krążowniki liniowe próbowały ostrzelać miasto, lecz na skutek zdecydowanej postawy patrolujących okoliczne wody niszczycieli Royal Navy, nie wyrządziły większych szkód. Jednak sam fakt niemal bezkarnego operowania na wewnętrznych wodach brytyjskich zachęcił niemieckie dowództwo do planowania dalszych tego typu operacji.
Kolejna niemiecka akcja nastąpiła w sześć tygodni później, z 15 na 16 grudnia 1914 roku. Tym razem dowodzący Hochseeflotte admirał Friedrich von Ingenohl wybrał za cele Scarborough i Hartlepool. Atak ponownie miały przeprowadzić okręty kontradmirała Hippera, zaś główne siły niemieckiej marynarki miały je osłaniać z pozycji na Dogger Bank. Jednak w tym przypadku, dzięki przechwyceniu i rozszyfrowaniu niemieckiej korespondencji radiowej, Brytyjczycy wiedzieli o planowanym rajdzie (chociaż nie zdawali sobie sprawy z wyjścia w morze całości Hochseeflotte). Admiralicja zdecydowała się wysłać przeciwko niemieckim okrętom 1. Eskadrę Krążowników Liniowych admirała Beatty'ego, osłanianą przez 2. Eskadrę Krążowników Lekkich komodora Williama Goodenougha, 2. Eskadrę Pancerników wiceadmirała George'a Warrendera i siły lekkie: Harwich Force komodora Tyrwhitta i okręty podwodne komodora Rogera Keyesa.
Obydwie floty znalazły się 16 grudnia w niewielkiej odległości od siebie, jednak zła widoczność spowodowała, że do starcia nie doszło. Brytyjskie niszczyciele, osłaniające pancerniki admirała Warrendera nawiązały kontakt wzrokowy z patrolującymi obszar Morza Północnego niszczycielami Hochseeflotte, ale admirał von Ingenohl, obawiając się, że za nimi nadciąga cała Grand Fleet, zdecydował się na przedwczesny odwrót. Pozostawił tym samym bez osłony grupę admirała Hippera, narażoną na atak brytyjskich krążowników liniowych. Krążowniki lekkie komodora Goodenougha wykryły zespół niemiecki, jednak w wyniku błędnego odczytania rozkazu admirała Beatty'ego zerwały kontakt wzrokowy i wycofały się, umożliwiając okrętom niemieckim bezpieczny powrót do bazy. David Beatty oskarżał później komodora o zbyt ścisłe trzymanie się litery rozkazów, lecz najprawdopodobniej całe nieporozumienie spowodował oficer sygnałowy na flagowym „Lionie”, źle formułując przekaz kodu flagowego dla eskadry krążowników lekkich.
Bitwa na Dogger Bank.
W styczniu 1915 roku niemieckie dowództwo postanowiło zaatakować okręty brytyjskie patrolujące rejon Dogger Bank. Admirał von Ingenohl powierzył to zadanie 1. Grupie Rozpoznawczej kontradmirała Hippera, wzmocnionej czterema krążownikami lekkimi 2. Grupy Rozpoznawczej i 18 niszczycielami osłony. Eskadra niemiecka opuściła kotwicowisko 23 stycznia. Obok krążowników liniowych („Seydlitz”, „Derfflinger” i „Moltke”) znalazł się w niej krążownik pancerny „Blücher”, wolniejszy i słabiej uzbrojony od pozostałych okrętów. Miały one zaatakować brytyjskie trawlery, łowiące ryby w rejonie ławicy oraz ich ewentualną eskortę.
Dzięki wykryciu i rozszyfrowaniu niemieckich sygnałów radiowych brytyjska Admiralicja miała rozeznanie w planie działania i ruchach okrętów admirała Hippera. Przeciwko nim zostały wysłane krążowniki liniowe 1. i 2. Eskadry Krążowników Liniowych dowodzone przez admirała Beatty'ego, 2. Eskadra Krążowników Lekkich komodora Goodenougha oraz okręty Harwich Force komodora Tyrwhitta. Ogółem dysponowali oni pięcioma krążownikami liniowymi („Lion”, „Tiger”, „Princess Royal”, „New Zealand”, „Indomitable”), siedmioma krążownikami lekkimi i 35 niszczycielami.
Okręty obydwu stron nawiązały kontakt wzrokowy o godzinie 7.14 rano 24 stycznia 1915 roku. Brytyjskie krążowniki liniowe otworzyły ogień o 9.05, jako pierwszy cel obierając pozostającego w tyle za resztą eskadry niemieckiej „Blüchera”. W wyniku skoncentrowanego ognia krążownik pancerny zatonął o 12.13 wraz z 792 członkami załogi. Skupienie się Brytyjczyków na zniszczeniu najsłabszego z niemieckich okrętów pozwoliło pozostałym oderwać się od przeciwnika. Poważnie uszkodzony został „Seydlitz”, ponadto trafione zostały „Derfflinger” oraz lekki krążownik „Kolberg”. Po stronie brytyjskiej poważne uszkodzenia odniósł „Lion” i jeden z niszczycieli, lżejsze „Tiger”.
„Lion” jako okręt flagowy prowadził w bitwie brytyjską formację, oddając jako pierwszy strzały do najwolniejszego w szyku niemieckim „Blüchera” i już w pierwszych salwach uzyskując pojedyncze trafienia. Po raz kolejny szwankowała sygnalizacja, rozkaz informujący o podziale celów pomiędzy poszczególne okrętu został podany nieprecyzyjnie, co spowodowało zamieszanie wśród artylerzystów brytyjskich i zmniejszenie skuteczności ich ognia. Co prawda „Lion” uzyskał wkrótce trafienie na „Seydlitzu”, które zniszczyło obie rufowe wieże artyleryjskie i spowodowało zmniejszenie prędkości do 11 węzłów, ale sam stał się celem dla wszystkich niemieckich krążowników liniowych. W czasie całej bitwy otrzymał 16 trafień ciężkimi pociskami krążowników liniowych i jednym z „Blüchera”, które wywołały poważne uszkodzenia, w tym urządzeń napędowych i w konsekwencji pozbawienie jednostki energii elektrycznej, co ostatecznie wyłączyło okręt z bitwy i uniemożliwiło admirałowi Beatty'emu dowodzenie z jego pokładu. Aby skutecznie dowodzić formacją przeniósł się na „Princess Royal”, ale wcześniejsze nieporozumienia pozwoliły reszcie niemieckiego zespołu uciec, pozostawiając na łasce Brytyjczyków jedynie unieruchomionego „Blüchera”. Po jego zatopieniu, w drodze powrotnej do bazy „Lion”, wśród którego załogi było 17 rannych (według innych źródeł jeden zabity i 20 rannych), był holowany przez „Indomitable”.
Naprawy uszkodzeń odniesionych w bitwie trwały do 28 marca 1915 roku i od 7 kwietnia okręt powrócił do służby.
Na przełomie stycznia i lutego 1915 roku nastąpiła reorganizacja jednostek krążowników liniowych Grand Fleet. Utworzona została Flota Krążowników Liniowych (ang.: "Battle Cruiser Fleet") pod dowództwem admirała Beatty'ego oraz trzy eskadry krążowników liniowych. „Lion” został po swoim powrocie do linii okrętem flagowym Dowódcy Floty.
Po bitwie na Dogger Bank nowe dowództwo Hochseeflotte zrezygnowało z wykorzystywania w akcjach bojowych dużych okrętów nawodnych, koncentrując się na działaniach U-Bootów. W efekcie także Grand Fleet, a wraz z nią eskadra admirała Beatty'ego, zamiast działań bojowych, skupiła się na prowadzeniu manewrów, pozostając w gotowości na wypadek ewentualnego ataku.
Bitwa jutlandzka.
W dniach 31 maja i 1 czerwca 1916 roku na wodach Skagerraku odbyła się największa w czasie I wojny światowej bitwa morska, zwana bitwą jutlandzką (w historiografii niemieckiej bitwą na Skagerraku). Doszło do niej na skutek niemal równoczesnego podjęcia akcji zaczepnych przez Hochseeflotte i Grand Fleet. Krążowniki liniowe obydwu stron stanowiły awangardy zespołów floty i starły się jako pierwsze. Admirał Beatty dysponował w podległych mu 1. i 2. Eskadrze Krążowników Liniowych sześcioma okrętami tej klasy (flagowy „Lion”, „Princess Royal”, „Queen Mary”, „Tiger”, „New Zealand” i „Indefatigable”), transportowcem wodnosamolotów, 14 krążownikami lekkimi i 27 niszczycielami. W ślad za nimi podążały cztery nowoczesne drednoty typu "Queen Elizabeth" 5. Eskadry Pancerników admirała Hugh Evana-Thomasa.
Po nawiązaniu przez lekkie krążowniki kontaktu bojowego z zespołem niemieckim, admirał Beatty nakazał swej eskadrze zwrot na południowy wschód dla przecięcia przeciwnikowi drogi odwrotu. Niestety pancerniki admirała Evana-Thomasa, których obserwatorzy nie dostrzegli sygnału flagowego, podążały wciąż starym kursem, oddalając się od przyszłego pola bitwy. Kolejny sygnał z okrętu flagowego, tym razem nadany przy pomocy reflektora sygnałowego, został wreszcie odczytany i pancerniki zawróciły, płynąc w odległości kilku mil morskich za krążownikami liniowymi. Około godziny później obserwatorzy na „Lionie” nawiązali kontakt wzrokowy z jednostkami 1. Grupy Rozpoznawczej kontradmirała Hippera, które zamierzały wciągnąć Brytyjczyków pod ogień oczekującej w odwodzie Hochseeflotte dowodzonej przez admirała Reinharda Scheera. Okręty obydwu zespołów otworzyły ogień o godzinie 15.48 (czasu GMT), jako pierwsi Niemcy, artylerzyści admirała Beatty'ego w pół minuty później.
W pierwszej fazie bitwy okręty brytyjskie mogły ostrzeliwać przeciwnika jedynie z wież dziobowych. Zgodnie z dokonanym podziałem celów „Lion” wspólnie z „Princess Royal” skoncentrował ogień na flagowym okręcie admirała Hippera, „Lützowie”, jednak był on niecelny. Na domiar złego znów dały o sobie znać kłopoty z prawidłowym rozumieniem sygnałów z okrętu flagowego. Niemieccy artylerzyści okazali się być lepiej wyszkoleni i dysponowali lepszymi przyrządami celowniczymi: już na początku starcia trafione zostały „Lion”, „Princess Royal” oraz „Tiger”, wkrótce potem zatonęły na skutek eksplozji komór amunicyjnych „Indefatigable” i „Queen Mary”.
„Lion” został w krótkim czasie trafiony sześcioma pociskami kalibru 305 mm z „Lützowa”. Jeden z nich trafił o 16.00 w wieżę artyleryjską na śródokręciu (Q), w miejsce łączenia płyty czołowej z dachem nad lewym otworem strzelniczym, penetrując do środka wieży i wybuchając. Pocisk zabił lub ranił całą obsługę wieży, czyniąc ją niezdatną do użytku i wywołując pożar. Okręt uratowała postawa śmiertelnie rannego dowódcy wieży, żołnierza Royal Marines majora Francisa Harveya, który rozkazał zatopić komory amunicyjne. Mimo stłumienia pożaru, o 16.28 tlące się resztki spowodowały wybuch pojemników z ładunkami prochowymi (kordytem) na podnośniku pod wieżą. Siła eksplozji została skierowana w górę i w dół szybu podnośnika, zabijając większość obsady komór amunicyjnych. Szczęśliwie dla okrętu, same komory były już zalane i zamknięte i nie wybuchły. Drugim czynnikiem, który uratował okręt, były ścisłe procedury obsługi komór amunicyjnych wprowadzone na „Lionie” po bitwie na Dogger Bank przez szefa działu artylerii (Chief Gunner) Alexandra Granta, eliminujące gromadzenie oczekujących otwartych pojemników z kordytem w pomieszczeniu podnośników dla zwiększenia szybkostrzelności, co było powszechną (i popieraną przez dowództwo) praktyką na innych brytyjskich okrętach. Wskutek tego, nie doszło do wybuchu dalszych pojemników. Major Harvey został odznaczony pośmiertnie Krzyżem Wiktorii. Podczas walki uszkodzona została również radiostacja „Liona”, co czasowo ograniczyło możliwości dowodzenia pozostałymi okrętami z jego pokładu.
W tym czasie na pole walki dotarły już pancerniki 5. Eskadry, zmuszając celnym ogniem swoich dział kalibru 381 mm okręty niemieckie do odwrotu. Jednak również siły główne Hochseeflotte nadciągnęły na pomoc zespołowi kontradmirała Hippera, co spowodowało, że admirał Beatty rozkazał swym okrętom wycofać się na północ. W kolejnej fazie bitwy jego krążowniki liniowe, prowadzone przez „Liona”, próbowały pociągnąć za sobą główne siły niemieckie prosto na nadpływającą Grand Fleet dowodzoną przez admirała Johna Jellicoe. Po rozwinięciu się brytyjskiej armady w szyk bojowy admirał Beatty ponownie zawrócił, by wzmocniony 3. Eskadrą Krążowników Liniowych kontradmirała Horacego Hooda prowadzić brytyjskie okręty naprzeciw Hochseeflotte. W efekcie ponownie starł się z niemieckimi krążownikami liniowymi. W pojedynku ogniowym Niemcy uzyskali kolejny sukces: po eksplozji komór amunicyjnych zatonął okręt flagowy kontradmirała Hooda, „Invincible”. W dalszej fazie starcia, pojedynku sił głównych obu marynarek, zakończonym wykonaniem przez Niemców zwrotu bojowego w kierunku własnych wybrzeży, „Lion” nie brał już bezpośredniego udziału.
Ogółem podczas bitwy jutlandzkiej okręt wystrzelił 326 pocisków artylerii głównej, uzyskując prawdopodobnie pięć trafień na okrętach przeciwnika oraz siedem niecelnych torped. Sam został trafiony 14 razy przez ciężką artylerię niemiecką. Poza poważnymi uszkodzeniami konstrukcji, trafienia spowodowały duże straty wśród załogi: 99 zabitych i 51 rannych. Pogrzeb poległych odbył się w morzu, w południe 1 czerwca.
Przebieg służby po bitwie jutlandzkiej.
2 czerwca 1916 roku uszkodzony „Lion” zawinął do Rosyth, został odstawiony do stoczni remontowej i pozostawał tam do 26 czerwca. Następnie od 27 czerwca do 7 lipca przebywał w stoczni koncernu Armstronga w Newcastle upon Tyne. W tym czasie zdjęto z okrętu rozbitą wieżę Q, po czym krążownik przeszedł ponownie do stoczni w Rosyth. 19 lipca „Lion”, wciąż pozbawiony wieży na śródokręciu, powrócił do służby jako jednostka flagowa Floty Krążowników Liniowych. Naprawioną wieżę zainstalowano ostatecznie podczas kolejnego pobytu jednostki w stoczni Armstronga we wrześniu 1916 roku.
W połowie sierpnia 1916 roku dowództwo Hochseeflotte po raz kolejny spróbowało wciągnąć w zasadzkę część sił brytyjskich. Tym razem zespół okrętów niemieckich miał ostrzelać Sunderland, a w drodze powrotnej wyprowadzić ewentualny pościg wprost na siły główne. Ostrzeżony przez wywiad admirał Jelllicoe wyszedł w morze 18 sierpnia mając pod bezpośrednim dowództwem 26 pancerników, zaś wiceadmirał Beatty sześć krążowników liniowych (źródła nie podają bezpośrednio ich imiennego wykazu, ale wiadomo, że z siedmiu pozostałych w Royal Navy po bitwie jutlandzkiej okrętów tej klasy, „Indomitable” przez cały sierpień znajdował się w stoczni remontowej) z „Lionem”. Następnego dnia w pewnej chwili obie floty znajdowały się w odległości około 40 mil morskich od siebie, ale do starcia nie doszło, ponieważ ostrzeżony przez własne U-Booty o obecności Grand Fleet admirał Scheer obrał kurs powrotny. Największy sukces podczas tej akcji odniosły właśnie okręty podwodne obydwu stron, na skutek ich działań Grand Fleet straciła dwa krążowniki lekkie: „Nottingham” i „Falmouth”, zaś Hochseeflotte uszkodzony pancernik „Westfalen”.
W listopadzie i grudniu 1916 roku nastąpiły znaczące zmiany na stanowiskach dowódczych w Royal Nawy. Dotychczasowy głównodowodzący Grand Fleet, admirał Jellicoe, został Pierwszym Lordem Morskim Admiralicji, a jego dawne stanowisko objął wiceadmirał Beatty. Nowym dowódcą Floty Krążowników Liniowych został na początku grudnia wiceadmirał William Christopher Pakenham, który również wybrał „Liona” na swój okręt flagowy.
W listopadzie 1917 roku 1. Eskadra Krążowników Liniowych z „Lionem” wzięła udział w osłonie wypadu Grand Fleet w kierunku Zatoki Helgolandzkiej. 17 listopada doszło tam do starcia lekkich okrętów obydwu flot, znanego jako druga bitwa koło Helgolandu. Krążowniki liniowe nie brały bezpośredniego udziału w walce. Do zakończenia wojny Brytyjczycy podejmowali jeszcze kilkakrotnie akcje swych ciężkich okrętów przeciwko siłom niemieckim na Morzu Północnym i u wybrzeży Norwegii, ale nie dochodziło podczas nich do bezpośredniego kontaktu z przeciwnikiem. Po rozejmie w Compiègne, kończącym działania wojenne, „Lion” wraz z innymi jednostkami 1. Eskadry Krążowników Liniowych eskortował poddające się okręty Hochseeflotte w drodze do Scapa Flow (gdzie większość z nich została samozatopiona 21 czerwca 1919 roku).
W 1919 roku „Lion” wszedł w skład Floty Atlantyckiej (ang. "Atlantic Fleet") jako okręt flagowy Eskadry Krążowników Liniowych, zaś rok później został przesunięty do rezerwy. W wyniku ustaleń konferencji waszyngtońskiej znalazł się w grupie okrętów przeznaczonych do wycofania, co ostatecznie nastąpiło 30 maja 1922 roku. 31 stycznia 1924 roku okręt został sprzedany firmie rozbiórkowej za 77 tysięcy funtów i złomowany.

</doc>
<doc id="1276071" url="https://pl.wikipedia.org/wiki?curid=1276071" title="Komunikację miejską w Policach">
Komunikację miejską w Policach



</doc>
<doc id="1276077" url="https://pl.wikipedia.org/wiki?curid=1276077" title="Blackfire (DC Comics)">
Blackfire (DC Comics)

Blackfire ("alter ego" – Komand'r) – fikcyjna postać (złoczyńca), występująca w komiksach o przygodach drużyny Teen Titans, wydawanych przez DC Comics. Twórcami Blackfire są scenarzysta Marv Wolfman i rysownik George Pérez, zadebiutowała ona w komiksie "New Teen Titans vol.1 #22" (wrzesień 1982). Blackfire jest pozaziemską księżniczką, jej siostrą jest członkini Teen Titans – Starfire (Koriand'r), ma także brata – Darkfire (Ryand'r), będącego członkiem drużyny Omega Men.
Blackfire gościła również w dwóch serialach animowanych o przygodach Teen Titans: "Młodzi Tytani" ("Teen Titans") i ' ("Teen Titans Go!"). W Polsce za sprawą tych dwóch seriali znana jest powszechnie pod imieniem Kometa.
Opis postaci.
Księżniczka Komand'r była najstarszym dzieckiem królewskiej rodziny rządzącej planetą Tamaran. Mimo iż była pierworodną, tytuł dziedzica tronu przypadł jej młodszej siostrze o imieniu Koriand'r. Król Myand'r wysłał obie córki na szkolenie do Warlords of Okaara. Wówczas nienawistna Komand'r zdradziła swój ród i sprzymierzyła się z wrogami Tamańczyków – Imperium Citadel, a następnie uczyniła ze swojej młodszej siostry niewolnicę. Wiele lat później obie siostry zostały więźniami rasy Psionów. Tamarianki stały się obiektami sadystycznych eksperymentów, w wyniku których zostały obdarzone ogromnymi mocami. Po ucieczce z rąk Psionów, Komand'r (znana odtąd jako Blackfire), oraz Koriand'r (używająca pseudonimu Starfire) wielokrotnie ścierały się. Komand'r uwolniła Tamaran spod władzy Imperium Citadel i została królową planety do czasu jej zniszczenia przez Sun-Eatera
Moce i umiejętności.
Podobnie jak jej siostra, Komand'r posiada naturalną dla swojej rasy moc przyswajania energii promieniowania słonecznego. Potrafi latać, a w walce miota pociskami energetycznymi. Posiada także zdolność przyswajania obcych języków.
W innych mediach.
Seriale i filmy animowane.
"Teen Titans".
W serialu animowanym "Młodzi Tytani" ("Teen Titans") z lat 2003-2006, występująca tu wersja Blackfire jest w dużej mierze wierna komiksowemu pierwowzorowi. W polskiej wersji językowej nazywana jest Kometą. W 2 odcinku pierwszego sezonu pod tytułem "Siostry" ("Sisters") Kometa przybywa na Ziemię, gdzie poznaje przyjaciół Gwiazdki (polska nazwa Starfire) z grupy Młodych Tytanów. W prezencie podarowała Gwiazdce kryształ, oraz starała się zaimponować Robinowi i pozostałym Tytanom, co skłoniło pogrążona w smutku Gwiazdkę do opuszczenia szeregów drużyny i Ziemi. Zrozpaczoną Tamarankę uprowadzają kosmici, którzy później okazują się być funkcjonariuszami policji. Omyłkowo zaaresztowali oni Tytankę, gdyż ta była w posiadaniu podarowanego przez jej siostrę drogocennego kamienia, który okazał się być skradziony. Kiedy dla wszystkich staje się jasne, że Kometa próbowała wrobić młodszą siostrę i uciec z Ziemi, Gwiazdka rozpoczęła za nią pościg. Walkę obu sióstr przerywa kosmiczna policja, która aresztuje Kometę. W odcinku "Narzeczony" ("Betrothed") trzeciego sezonu wychodzi na jaw, że Kometa uciekła z więzienia i została władczynią Tamaran. Zmusiła Gwiazdkę by ta poślubiła bagiennego kosmitę, wmawiając jej, że jest to jedyny sposób aby zapobiec wojnie, w wyniku której ucierpiałaby ich rodzinna planeta. Pozostali Tytani wykrywają spisek zawiązany przez Kometę i narzeczonego. Gwiazdka wygrywa z Kometą walkę o tron, a następnie przekazuje ją swemu opiekunowi z lat dzieciństwa. W krótkometrażowym filmie animowanym pod tytułem "Blackfire's Babysitter" wyjaśniono, że Kometa poślubiła bagiennego kosmitę (tego samego, który miał zostać mężem Gwiazdki) i urodziła mu czworaczki. W wersji angielskiej głosu postaci użyczyła Hynden Walch, zaś w polskiej wersji językowej wpierw Anna Sroka (odcinek "Siostry"), a następnie Agnieszka Kunikowska (odcinek "Narzeczony").
"Teen Titans Go!".
W serialu animowanym "" ("Teen Titans Go!"), będącym komediowym spin-offem poprzedniego serialu, Kometa pojawia się w odcinku "Mr. Butt". Szukając schronienia przed ścigającymi ją robotami komicznej policji, przybywa na Ziemię. Jej wizyta ucieszyła Gwiazdkę, jednak jej przyjaciele pozostali nieufni. Chcąc spędzić ze starszą siostrą nieco czasu, Gwiazdka nieświadomie pozwoliła upodobnić się do niej. W ten sposób naiwna Tamiarianka dała się przechytrzyć siostrze, przez co została złapana przez roboty pościgowe, które przewiozły ją do więzienia. Po odkryciu zniknięcia przyjaciółki Tytani próbują bezskutecznie nauczyć nikczemną kosmitkę jak być dobrą siostrą. Kiedy Kometa zdaje sobie sprawę, że jej siostrzyczka jest jedyną osobą, która ją kocha, odmienionej przez pobyt w więzieniu Gwiazdce udaje się zbiec i odszukać sprawczynię jej nieszczęścia. Gwiazdka rzuca się na Kometę, która stara się jej wyjaśnić, że się zmieniła i prosi ją o przebaczenie (oddaje jej nawet zabraną w dzieciństwie lalkę). Gwiazdka pozostaje na to niewzruszona.

</doc>
<doc id="1276080" url="https://pl.wikipedia.org/wiki?curid=1276080" title="Fumihisa Yumoto">
Fumihisa Yumoto

 – japoński skoczek narciarski, reprezentant klubu Tokyo Biso Kogyo.
Kariera.
W zawodach Pucharu Kontynentalnego zadebiutował w Zaō w marcu 2002. Rok później w zawodach tej rangi w Sapporo zajął dziewiąte miejsce. W tym samym roku zadebiutował w Pucharze Świata (także w Sapporo), zajmując 46. lokatę. Pierwsze punkty w Pucharze Świata zdobył w 2005, kiedy na skoczni Ōkurayama zajął 21. i 29. lokatę. 14 grudnia 2008 podczas konkursu w Pragelato odniósł pierwsze i jedyne w karierze zwycięstwo w Pucharze Świata. W trakcie kariery 32 razy zdobył punkty w zawodach Pucharu Świata, w tym w pierwszej dziesiątce zawodów znalazł się 3 razy.
W kwietniu 2014 zakończył sportową karierę.
Jego rekordem życiowym jest skok na odległość 203 metrów uzyskany w Vikersund 13 lutego 2011.

</doc>
<doc id="1276084" url="https://pl.wikipedia.org/wiki?curid=1276084" title="Praha-Řeporyje">
Praha-Řeporyje

Praha-Řeporyje – stacja kolejowa w Pradze, w Czechach przy ulicy Muzikovej 95/15. Znajdują się tu 3 perony.

</doc>
<doc id="1276085" url="https://pl.wikipedia.org/wiki?curid=1276085" title="Devonshire Regiment">
Devonshire Regiment



</doc>
<doc id="1276086" url="https://pl.wikipedia.org/wiki?curid=1276086" title="Stanowisko (wspinaczka)">
Stanowisko (wspinaczka)

Stanowisko we wspinaczce oznacza kilka punktów asekuracyjnych połączonych ze sobą tak, aby działały wielokierunkowo. Ma ono zapewniać maksimum bezpieczeństwa korzystającym z niego wspinaczom. Ze względu na pełnione funkcje stanowiska można podzielić na kilka kategorii:
" Stanowiska zjazdowe" służą do wycofania się z drogi wspinaczkowej po jej ukończeniu. Umieszczane są na końcu drogi. Zazwyczaj (szczególnie w przypadku wspinaczki sportowej) są to 2 ringi lub (rzadziej) spity połączone wytrzymałym łańcuchem na który nawleczony jest metalowy pierścień - kolucho, przez które przewleka się linę w celu opuszczenia na ziemię bez pozostawiania w ścianie sprzętu. Jeżeli droga nie jest wyposażona w stałe stanowisko, można je zbudować samemu używając odpowiedniego sprzętu wspinaczkowego, którego jednak zazwyczaj nie da się potem odzyskać. Można również wykorzystać elementy naturalne - bloki skalne, drzewa itp. oplatając line zjazdową wokół nich. 
Stanowiska zjazdowe często, szczególnie w skałkach, wykorzystywane są do zawieszenia tzw. "wędki" - wspinaczki z górną asekuracją.
" Stanowiska asekuracyjne" służą do zabezpieczenia osoby asekurującej wspinacza w trudnym terenie lub w ścianie. Mogą być konieczne jeżeli teren u podstawy ściany jest mocno nastromiony, droga wspinaczkowa zaczyna się na wąskiej półce skalnej itp. Ma ono za zadanie zapewnić bezpieczeństwo i poczucie pewności osobie asekurującej, aby mogła ona poświęcić całą swoją uwagę wykonywaniu właściwych czynności zabezpieczających partnera. 
" Stanowiska pośrednie" są koniecznością przy wspinaczce wielowyciągowej - gdy droga jest dłuższa od długości używanej liny asekuracyjnej. Pozwalają one podzielić drogę na kilka etapów - wyciągów i zapewniają maksymalne bezpieczeństwo przebywającym na nich osobom. Powinny w miarę możliwości być umieszczane w wygodnych miejscach, np. półkach skalnych osłoniętych przed spadającymi kamieniami. Na różnych etapach wspinaczki wielowyciągowej są wykorzystywane jako stanowiska asekuracyjne lub stanowiska zjazdowe.
" Stanowiska wiszące" to wszystkie stanowiska ulokowane w pionowym lub przewieszonym terenie, bez wygodnego oparcia w postaci półki skalnej, bez względu na sprawowaną funkcję.

</doc>
<doc id="1276087" url="https://pl.wikipedia.org/wiki?curid=1276087" title="MZK Bydgoszcz">
MZK Bydgoszcz



</doc>
<doc id="1276088" url="https://pl.wikipedia.org/wiki?curid=1276088" title="Arcanum divinae sapientiae">
Arcanum divinae sapientiae

Arcanum divinae sapientiae – encyklika papieża Leona XIII opublikowana 10 lutego 1880 roku w Rzymie. Jej pierwsze słowa, które dały nazwę encyklice, brzmią: "Niezgłębione zamiary mądrości Bożej". Papież przypomina o małżeństwie jako pobłogosławionym przez kapłana katolickiego związku kobiety i mężczyzny, zwracając uwagę, że to ich Bóg powołał do współżycia i tylko oni mogą stać się jednością. Potępia rozwody i zawieranie małżeństw cywilnych. Tekst encykliki wskazuje na szczególną rolę Kościoła w życiu małżeńskim jeśli chodzi o prawo udzielania tego sakramentu i osądzania czynów małżonków pod kątem moralnym.
Dokument kończy się apelem do władz świeckich o zjednoczenie i biskupów o nieustanne przypominanie ludziom o wartościach katolickich.

</doc>
<doc id="1276092" url="https://pl.wikipedia.org/wiki?curid=1276092" title="Blafert duński">
Blafert duński

Blafert duński (duń. "blaffert", l.mn. "blafferte") - dawna moneta duńska wartości 2 fenigów, czyli ⅙ szylinga.
Pierwsze blaferty pojawiły się za panowania Chrystiana I (1448-1481). Monety te dewaluowały się w takim samym tempie, jak pozostałe monety duńskie - od zawartości srebra około 0.16 gramów w 1514 do około 0.057 gramów w 1602, zachowując przy tym wagę w okolicach połowy grama. Blaferty na przełomie XVI i XVII wieku były już monetami miedzianymi, a podana dla nich zawartość srebra oznacza ⅙ zawartości srebra w szylingu. W XVII wieku zaprzestano w Danii wybijania blafertów.

</doc>
<doc id="1276098" url="https://pl.wikipedia.org/wiki?curid=1276098" title="Ribe (stacja kolejowa)">
Ribe (stacja kolejowa)

Ribe - stacja kolejowa w Ribe, w Danii. Znajduje się tam 1 peron.

</doc>
<doc id="1276100" url="https://pl.wikipedia.org/wiki?curid=1276100" title="Iretum pseudoacori">
Iretum pseudoacori



</doc>
<doc id="1276108" url="https://pl.wikipedia.org/wiki?curid=1276108" title="Marian Ivan">
Marian Ivan

Marian Ivan (ur. 1 czerwca 1969 w Bukareszcie), piłkarz rumuński grający na pozycji napastnika.
Kariera klubowa.
Piłkarską karierę Ivan rozpoczynał w juniorach Steauy Bukareszt. W 1989 roku został zawodnikiem Progresulu Brăila, z którym awansował z drugiej ligi do pierwszej. 12 sierpnia 1990 zadebiutował w jego barwach w ekstraklasie w przegranym 0:1 meczu ze Sportulem Studenţesc. Rok później zmienił drużynę i przeszedł do FC Brașov, w którym regularnie co sezon zdobywał ponad 10 goli. W 1994 roku zainteresowało się nim FC Dinamo Bukareszt i ostatecznie napastnik przeszedł do tego klubu. W Dinamie spędził półtora roku i zajął 3. miejsce w lidze w 1995 roku.
Latem 1995 Ivan trafił najpierw do cypryjskiego Evagoras Paphos, a po pół roku do greckiego Panioniosu GSS, jednak spadł z nim do drugiej ligi. Latem 1996 roku wrócił do Dinama, a w drugiej części sezonu przeżył spadek z FC Brașov do Divizii B. Pierwszą połowę sezonu 1997/1998 Marian spędził w Dinamie, a drugą w innym stołecznym klubie Sportul Studenţesc. W 1999 roku wywalczył z FC Brașov awans do pierwszej ligi, a w 2001 roku zajął wysokie 3. miejsce w Divizii A. Ostatnie trzy sezony kariery Ivan spędził odpowiednio w trzecioligowym chińskim Henan Construction, drugoligowej Bucovinie Suceava oraz trzecioligowym FC Ghimbav. Karierę piłkarską zakończył w 2004 roku.
Kariera reprezentacyjna.
W reprezentacji Rumunii Ivan zadebiutował 25 maja 1994 roku w wygranym 2:0 towarzyskim meczu z Nigerią. W 1994 roku został powołany przez Anghela Iordănescu do kadry na Mistrzostwa Świata w USA, jednak nie zagrał tam w żadnym spotkaniu. W kadrze narodowej zagrał 3 razy.

</doc>
<doc id="1276111" url="https://pl.wikipedia.org/wiki?curid=1276111" title="Yonago (stacja kolejowa)">
Yonago (stacja kolejowa)

 – stacja kolejowa w Yonago, w prefekturze Tottori, w Japonii. Znajduje się tu 5 peronów.

</doc>
<doc id="1276114" url="https://pl.wikipedia.org/wiki?curid=1276114" title="TeenNick">
TeenNick

TeenNick – amerykańska stacja telewizyjna skierowana do widzów w wieku 10-16 lat. Jej właścicielem jest Paramount Media Networks. Polska wersja kanału wystartowała 1 września 2021 roku.
Ramówkę kanału obejmują głownie seriale kierowane do młodzieży produkcji Nickelodeon Productions

</doc>
<doc id="1276118" url="https://pl.wikipedia.org/wiki?curid=1276118" title="Buff">
Buff

Osoby o tym nazwisku

</doc>
<doc id="1276120" url="https://pl.wikipedia.org/wiki?curid=1276120" title="Good People">
Good People

Good People – protest song Jacka Johnsona, pochodząca z jego wydanego w 2005 roku albumu "In Between Dreams". W czerwcu 2005 roku została wydana jako singel. Mimo iż piosenka ma pozytywne, relaksacyjne brzmienie, krytykuje ona telewizję i częstą obecność w niej przemocy, a także jej silne oddziaływanie na społeczeństwo. „Good People” podobna jest do utworu „Cookie Jar” z płyty "On and On", który jest jednak bardziej melancholijny i krytyczny.
Singel był początkowo chłodno oceniany i uważany za gorszy od pozostałych, promujących "In Between Dreams". Zmieniło się to, gdy piosenka uplasowała się na miejscu #29 w Stanach Zjednoczonych oraz na miejscu #50 w Wielkiej Brytanii, gdzie stała się hitem. Utwór został również wydany na kompilacyjnym albumie z największymi przebojami, "Now That's What I Call Music! 61".

</doc>
<doc id="1276121" url="https://pl.wikipedia.org/wiki?curid=1276121" title="Chris Corner">
Chris Corner

Chris Corner (ur. 23 stycznia 1974 w Middlesbrough) – brytyjski muzyk, współzałożyciel grupy Sneaker Pimps. W zespole tym współprodukuje i współtworzy muzykę, pisze teksty, a na albumach "Splinter" i "Bloodsport" wystąpił w roli głównego wokalisty. Pragnąc niezależności, w 2004 roku stworzył własny projekt pod nazwą IAMX.
Jest producentem muzycznym, wyprodukował dwa albumy Robots in Disguise: "Get RID!" i "We're in the Music Biz". Ponadto stworzył ścieżkę dźwiękową do filmu "Sky Fighters (Les Chevaliers du Ciel)" (2005).
Zajmuje się także reżyserią teledysków projektu IAMX oraz innych artystów (m.in. „I Am Dust” Gary’ego Numana, „Play Me” Eleri, „Lost Inspiration” Doriana Graya i „Starting to Love It” grupy Debut).
Był również modelem w belgijskim magazynie "Le Weekend" i pojawił się w trzech odcinkach komediowego serialu BBC "The Mighty Boosh". Do 16 roku życia artysta uczęszczał do szkoły Mill Hill, następnie do Acklam Sixth Form College i Goldsmith's College w Londynie. Studiował astrofizykę i matematykę.
Corner przez kilka lat przebywał w Berlinie. Artysta miał odnaleźć w tym mieście „inspirację dla mniejszego przejmowania się przemysłem muzycznym i możliwość pójścia własną drogą”. Stamtąd przeprowadził się do Los Angeles w Kalifornii.

</doc>
<doc id="1276125" url="https://pl.wikipedia.org/wiki?curid=1276125" title="Cashback (film)">
Cashback (film)

Cashback – dwa filmy w reżyserii Seana Ellisa: krótkometrażowy z roku 2004 oraz długometrażowy z 2006 roku. Producentem obu filmów był Lene Bausagen, wystąpili w nich: Sean Biggerstaff, Emilia Fox, Shaun Evans, Michelle Ryan, Stuart Goodwin. Za produkcję obu obrazów odpowiedzialne było studio Ugly Duckling.

</doc>
<doc id="1276126" url="https://pl.wikipedia.org/wiki?curid=1276126" title="Wewnątrzprzewodowa neoplazja komórek zarodkowych">
Wewnątrzprzewodowa neoplazja komórek zarodkowych

Wewnątrzprzewodowa neoplazja komórek zarodkowych (ang. "Intratubular Germ Cell Neoplasia", IGCN) – stan przedrakowy, poprzedzający rozwój nasieniaków (złośliwych nowotworów zarodkowych jądra), z wyjątkiem nasieniaka spermatocytowego. Uważa się, że obecność IGCN poprzedza wystąpienie większości guzów zarodkowych jądra u dorosłych (zarówno klasycznych nasieniaków jak i nienasieniaków). Szacuje się, że czas potrzebny do progresji od IGCN do inwazyjnego guza zarodkowego jądra wynosi ok. 5-7 lat. Skumulowane ryzyko wynosi 70% w czasie 7 lat. 
Częstość.
IGCN często stwierdza się u chorych z guzami zarodkowymi o pierwotnej lokalizacji zaotrzewnowej (ok. 33% pacjentów). Występuje też u chorych, u których rozpoznano guz zarodkowy w drugim jądrze (ok. 5% przypadków).
Częstość występowania IGCN w ogólnej populacji jest mała, natomiast zwiększa się w grupach podwyższonego ryzyka rozwoju raka jądra. 
U mężczyzn leczonych z powodu niepłodności częstość IGCN wynosi 0,4-1,1%. 
IGCN stwierdza się też u 2 do 5% mężczyzn z wnętrostwem w wywiadzie. 
Objawy.
Choroba nie daje objawów klinicznych. Podejrzenie wewnąrzprzewodowej neoplazji komórek zarodkowych nasuwają liczne mikrozwapnienia w badaniu USG jądra.
Diagnostyka.
Jedynym badaniem potwierdzającym rozpoznanie IGCN jest biopsja podejrzanego jądra.

</doc>
<doc id="1276127" url="https://pl.wikipedia.org/wiki?curid=1276127" title="Leiden Lammenschans">
Leiden Lammenschans

Leiden Lammenschans – stacja kolejowa w Lejdzie, w prowincji Holandia Południowa, w Holandii. Znajduje się tu 1 peron.

</doc>
<doc id="1276134" url="https://pl.wikipedia.org/wiki?curid=1276134" title="Uldis Kurzemnieks">
Uldis Kurzemnieks



</doc>
<doc id="1276135" url="https://pl.wikipedia.org/wiki?curid=1276135" title="Breakdown">
Breakdown

Breakdown – piosenka Jacka Johnsona, pochodząca z jego wydanego w 2005 roku albumu "In Between Dreams". We wrześniu 2005 roku została wydana jako singel.
Do piosenki nakręcony został teledysk, który przedstawiał Johnsona surfującego w Pichilemu w Chile.
Piosenka została wydana również na soundtracku filmu dokumentalnego "A Brokedown Melody".
Hip-hopowy duet Handsome Boy Modeling School stworzył własny remiks piosenki i wydał go na swoim albumie "White People".

</doc>
<doc id="1276136" url="https://pl.wikipedia.org/wiki?curid=1276136" title="Beeskow (stacja kolejowa)">
Beeskow (stacja kolejowa)

Beeskow – stacja kolejowa w Beeskow, w kraju związkowym Brandenburgia, w Niemczech. Znajduje się tu 1 peron.

</doc>
<doc id="1276137" url="https://pl.wikipedia.org/wiki?curid=1276137" title="Intratubular Germ Cell Neoplasia">
Intratubular Germ Cell Neoplasia



</doc>
<doc id="1276140" url="https://pl.wikipedia.org/wiki?curid=1276140" title="Aldo Palazzeschi">
Aldo Palazzeschi

Aldo Palazzeschi (właśc. A. Giurlani, ur. 2 lutego 1885 we Florencji, zm. 17 sierpnia 1974 w Rzymie) – włoski pisarz. 
Początkowo związany z futuryzmem. Jego twórczość cechuje skłonność do fantastyki, groteski i paradoksu. Zbiory poezji (m.in. "Lanterna" 1907), powieści (m.in. "Sorelle Materassi" 1934, "Roma" 1953), wspomnienia "Stampe dell’Ottocento" (1932) ukazujące życie Florencji u schyłku XIX wieku.
24 września 1964 roku został odznaczony Orderem Sabaudzkim Cywilnym przez Humberta II Sabaudzkiego.

</doc>
<doc id="1276141" url="https://pl.wikipedia.org/wiki?curid=1276141" title="Better Together">
Better Together

Better Together – piosenka Jacka Johnsona, pochodząca z jego wydanego w 2005 roku albumu "In Between Dreams"; jest pierwszym utworem na tej płycie. W styczniu 2006 roku została wydana jako ostatni singel z tego albumu.

</doc>
<doc id="1276160" url="https://pl.wikipedia.org/wiki?curid=1276160" title="Struktura płciowa">
Struktura płciowa



</doc>
<doc id="1276164" url="https://pl.wikipedia.org/wiki?curid=1276164" title="Jiří Walter">
Jiří Walter

Jiří „Big Boss” Walter (ur. 1952 w Brnie) – czeski perkusista, wokalista, autor tekstów i tłumacz. Walter działalność artystyczną rozpoczął pod koniec lat 80. XX w. w blackmetalowym zespole Root, którego był współzałożycielem. Od 1994 roku prowadzi także działalność solową. Od 2002 roku występuje w progmetalowej formacji Equirhodont. Big Boss współpracował ponadto z takimi zespołami jak: Behemoth, Helheim, Moonspell i Pandemia.
Wśród głównych inspiracji Walter wymienił takich wykonawców i grupy muzyczne jak: The Beatles, The Beach Boys, Chris Farlowe, David Bowie, Jimi Hendrix, Jeff Lynne, Electric Light Orchestra oraz Vanilla Fudge. Pod koniec lat 70. XX w. Jiří Walter zainteresował się satanizmem laveyańskim. W roku 1991 utworzył czeską gałąź Kościoła Szatana. Jako tłumacz opracował m.in. czeskojęzyczne wersje takich książek jak: "Antychryst" – Fryderyka Nietzschego, "Necronomicon" – H.P. Lovecrafta i "Biblia Szatana" – Antona Szandora LaVeya.

</doc>
<doc id="1276171" url="https://pl.wikipedia.org/wiki?curid=1276171" title="David Fernández Ortiz">
David Fernández Ortiz

David Fernández Ortiz (ur. 24 czerwca 1970 w Barcelonie) – hiszpański komik i aktor, znany głównie dzięki wykreowaniu postaci Rodolfo Chikilicuatre nazywanej „hiszpańskim Boratem”.
W styczniu 2008 zadebiutował w roli Rodolfo Chikilicuatre w programie telewizyjnym "Buenafuente". Dzięki zwycięstwu w programie "Salvemos Eurovisión" został reprezentantem Hiszpanii z utworem „Baila el Chiki-Chiki” w finale 53. Konkursu Piosenki Eurowizji w Belgradzie, w którym zajął 16. miejsce. Jego konkursowy utwór zajął czwarte miejsce w rocznym zestawieniu najczęściej kupowanych singli w Hiszpanii.
W 2010 zagrał Collado w serialu "Pelotas".

</doc>
<doc id="1276180" url="https://pl.wikipedia.org/wiki?curid=1276180" title="Charles Eisen">
Charles Eisen

Charles-Dominique-Joseph Eisen (ur. 1720, zm. 1778) – rysownik i rytownik francuski. Pracował głównie w Paryżu. Jego rysunki są pełne pomysłowości i wdzięku, czasem dość frywolne. Ilustrował Basan'a wydanie "Metamorfoz" Owidiusza, Bajki Lafontaine'a, "Henriadę" Voltaire'a i Dorat'a "Les Baisers".

</doc>
<doc id="1276183" url="https://pl.wikipedia.org/wiki?curid=1276183" title="Ckliwica">
Ckliwica



</doc>
<doc id="1276184" url="https://pl.wikipedia.org/wiki?curid=1276184" title="Australosfenidy">
Australosfenidy

Australosfenidy (Australosphenida) – klad ssaków. Obecnie obejmuje jedynie 5 gatunków (dziobak i 4 gatunki kolczatek) żyjących w Australii lub Nowej Gwinei. Skamieliny znaleziono na Madagaskarze i w Argentynie.
Grupa obejmuje następujące zwierzęta:
Klad Australosphenida zaproponowali Luo "et al." (2001, 2002). Początkowo nie nadano mu rangi, ponieważ autorzy nie zastosowali linneuszowskiego systemu rangowego. Praca Bentona z 2005 uważa klad za "superdivision", rangę 1–2 poziomy poniżej infragromady.
Wyróżnienie takiej grupy wiąże się z przyjęciem hipotezy mówiącej o ewolucji trzonowców u ssaków. Obecne stekowce jako dorosłe osobniki nie mają zębów. Jednak młodociany dziobak, kopalne stekowce i Ausktribosphenida łączy zwór trzech guzków na trzonowcach, tworzących trójkąt bądź literę V. Takie trzonowce noszą miano trybosfenicznych. Trzonowce trybosfeniczne uważano długo za cechę charakteryzującą podgromadę ssaków żyworodnych (Theria), obejmującą łożyskowce, torbacze i ich wymarłych krewnych. Stekowce uznawano za spokrewnione z kopalnymi grupami o liniowym ułożeniu guzków: morganukodontami, dokodontami, trykonodontami i wieloguzkowcami. Wszystkie te taksony łączono ze stekowcami w podgromadę ssaków jajorodnych (Prototheria). Zdefiniowanych w ten sposób, ssaków jajorodnych nie uważa się już za pewny klad, jako że liniowe ułożenie guzków jest cechą pierwotną wśród ssaków. Nie można na niej wesprzeć wyróżnienia podgrupy, wymagającej wspólnych cech zaawansowanych ewolucyjnie. Zamiast tego dostępne dowody wskazują, że stekowce pochodzą z mezozoicznej radiacji trybosfenicznych ssaków na kontynentach południowych (odnosi się do nich nazwa grupy Australosphenida, znacząca „południowe krawędzie”). Taka interpretacja budzi jednak spore kontrowersje.
Zgodnie z pracą Luo "et al.", trzonowce trybosfeniczne wyewoluowały u australosfenidów niezależnie od Tribosphenida (a więc ssaków żyworodnych i ich krewnych) na kontynentach północnych. Inni utrzymują, że Ausktribosphenida należą w rzeczywistości do łożyskowców i tym samym również do Tribosphenida. Nie byłyby wtedy związane z rodowodem stekowców. Gdyby ten pogląd się potwierdził, doprowadziłoby to do odrzucenia istnienia grupy australosfenidów.

</doc>
<doc id="1276192" url="https://pl.wikipedia.org/wiki?curid=1276192" title="Oprzęd">
Oprzęd

Oprzęd – luźna, włóknista struktura wykorzystywana w celu ochrony przed niekorzystnymi warunkami środowiska lub jako sieci łowne, utworzona z cienkich, jedwabistych nici przędnych powstających z wydzieliny gruczołów przędnych wielu stawonogów lub gruczołu bisiorowego małży.
Oprzęd stanowi osłonę larw, poczwarek, kokonów, rzadziej imagines (nogoprządki). U motyli oprzęd wytwarzany jest przez gąsienice i stanowi ich schronienie na czas przepoczwarczenia. U wielu gatunków nici oprzędu stanowią spoiwo do budowy schronienia, np. gąsienice żerujące na korze drzew chronią się w oprzędzie z drobin pogryzionej kory i miazgi drzewnej, a mole ubraniowe wykorzystują do tego celu resztki pokarmowe. Takie schronienia również są nazywane oprzędem. Larwy koszówkowatych oraz chruścikowatych budują konstrukcje wykonane z różnych materiałów połączonych nićmi oprzędu, nazywane "domkami". Koszówkowate wykorzystują ścinki suchych traw, a chruściki liście, szczątki roślin wodnych, muszle i piasek. Domki zwykle są powiększane wraz ze wzrostem ich lokatora i tylko czasami budowane na wyrost – wtedy pełnią również rolę pułapki pokarmowej. Chruściki budują również z oprzędu podwodne sieci łowne rozpinane pomiędzy roślinami lub podwodnymi przedmiotami. Takie sieci mają kształt lejków lub woreczków i służą chwytaniu pokarmu płynącego z nurtem wody.
Niektóre larwy, zwłaszcza te które wylęgają się z jaj wczesną wiosną np. barczatki pierścieniówki pokrywają gęstym oprzędem cały fragment (zwykle szczyt) pędu, na którym żerują. Taki oprzęd wiosenny chroni je przed zimnem nocnym oraz zimnem spowodowanym typowymi dla wiosny zmianami pogody. Umożliwia też ukrycie się na jeszcze dość ubogiej w liście gałęzi.
Świeże oprzędy są zazwyczaj białe lub żółte, z upływem czasu szarzeją i ciemnieją (w siatkę oprzędu dostaje się kurz). Dorosły owad musi przegryźć – przerwać warstwy oprzędu i wydostać się na zewnątrz.
Zewnętrzna warstwa oprzędu larw niektórych motyli i rośliniarek złożona z nieregularnie rozłożonych włókien nazywana jest oplątem.
Gąsienice z rodziny namiotnikowców (Yponomeutidae) i niektóre trociniarkowate budują wspólne oprzędy ochronne w kształcie namiotów (stąd nazwa rodziny namiotnikowców).
Czatując na zdobycz pająk zwykle przebywa w oprzędzie. Pająk topik, mimo iż większość życia spędza pod wodą, musi oddychać powietrzem. Aby mieć go pod dostatkiem, buduje pod wodą dzwonowate oprzędy, wypełnia je powietrzem i wewnątrz tak powstałej bańki, spędza znaczną część swego życia, tam czeka na zdobycz, je i nocuje.
Oprzęd niektórych małżów budowany jest z nici nazywanych bisiorem.
Oprzęd jest często utożsamiany z kokonem, np. wykorzystywany do produkcji jedwabiu oprzęd jedwabnikowatych jest powszechnie nazywany kokonem.

</doc>
<doc id="1276193" url="https://pl.wikipedia.org/wiki?curid=1276193" title="Kokon">
Kokon

Kokon (z fr. "cocon" – powłoka) – zewnętrzna osłona jaj zwierząt z różnych jednostek systematycznych (robaków, pierścienic, mięczaków i stawonogów) zbudowana z różnych wydzielin ciała. Kokon jest wytwarzany przez zapłodnioną samicę, w formie jednolitej, skórzastej powłoki, izolującej jajo od otoczenia, chroniącej przed niesprzyjającymi warunkami środowiska, drapieżnikami i rozwojem grzybów. Zawiera substancje odżywcze dla wylęgającego się zwierzęcia. W szerszym znaczeniu termin kokon używany jest również dla oprzędu i kokonu rzekomego.
Typowe jednolite kokony występują u pierścienic, zwłaszcza u siodełkowców. Produkowane są przez gruczoły znajdujące się w pobliżu ujścia żeńskiego układu rozrodczego. Kokon siodełkowców budowany jest przez gruczoły klitellum. Karaczany i modliszki składają jaja w pakietach jajowych (torebkach) osłoniętych ooteką. Po wylęgnięciu, materia kokonu jest często pierwszym pokarmem larw.
Kokony jajowe z włókien są typowe dla pająków. Samica pająka przy pomocy kądziołków przędnych buduje ze splątanych nici osłonkę i składa do jej wnętrza jaja. Po tej czynności całość oplątuje dodatkowymi nićmi i przymocowuje nowymi nićmi w miejscu osłoniętym od deszczu (np. pod liściem) lub zabiera ze sobą na grzbiecie i pilnuje. W tym pierwszym przypadku można mówić o umieszczeniu kokonu w oprzędzie. 
Przed przemianą w poczwarkę, larwy koszówkowatych i chruścików budują dodatkowy kokon właściwy. Te kokony powstają wewnątrz dotychczasowych domków, natomiast tzw. chruściki bezdomkowe budują wtedy kokony pierwszy raz. Wiele larw chrząszczy przed przejściem w stadium poczwarki przygotowuje sobie tzw. kolebkę, np. Dyląż garbarz buduje ją ze zlepionych śliną i odchodami drobnych fragmentów drzewnych oraz ziemi. 
Kokony pełnią rolę maskującą i ochronną (pasożyt ma trudności z rozpoznaniem gatunku i ustaleniem odpowiedniego miejsca trafienia pokładełkiem).
Kokon, zwłaszcza w ziemi, stanowi przestrzeń izolującą od wilgoci, a tym samym zapobiega zagrzybieniu jaja.

</doc>
<doc id="1276194" url="https://pl.wikipedia.org/wiki?curid=1276194" title="Gdańskie Autobusy i Tramwaje">
Gdańskie Autobusy i Tramwaje

Gdańskie Autobusy i Tramwaje – przedsiębiorstwo zajmujące się usługami związanymi z rozkładowym transportem pasażerskim i transportem w komunikacji miejskiej. Jest największym przewoźnikiem w sieci ZTM Gdańsk.
19 stycznia 2017 spółka zmieniła nazwę z Zakład Komunikacji Miejskiej w Gdańsku na Gdańskie Autobusy i Tramwaje. Głównym powodem było częste mylenie tej instytucji z ZTM Gdańsk, będącym organizatorem publicznego transportu zbiorowego w Gdańsku i zarazem emitentem biletów. GAiT (dawny ZKM Gdańsk) jest jednym z kilku zleceniobiorców tej instytucji. Posiada tabor, zatrudnia kierowców i serwisantów. GAiT jest właścicielem większości pojazdów pracujących zamawianych przez ZTM. W związku ze zmianą nazwy, zmianie uległo również logo spółki nawiązujące do godła motorniczych elektrycznych tramwajów.
Tabor.
Autobusy.
Odnowa taboru autobusowego.
8 maja 2018 GAiT podpisał z firmą EvoBus Polska umowę na zakup 46 autobusów Mercedes-Benz Citaro, finansowany ze środków własnych spółki (koszt: 79,4 mln zł):
Pojazdy wyposażono w klimatyzację, monitoring, system głosowego zapowiadania przystanków, ładowarki USB, a do pojazdów w wersji przegubowej zamontowano również wieszaki rowerowe. Autobusy wyposażono w umieszczony przy akumulatorze moduł rekuperacyjny, ograniczający zużycie paliwa i zapewniający spełnianie normy emisji spalin Euro VI. Dodatkowo spółka zastrzegła sobie, jako opcję, zlecenie dostawcom autobusów kontraktów serwisowych. Oznacza to, że wyłoniony w przetargu dostawca byłby zobligowany do utrzymania pojazdów w technicznej gotowości wynoszącej minimum 95%. Wyłoniony w przetargu dostawca miał 12 miesięcy na przekazanie pojazdów od momentu podpisana umowy. Autobusy przekazano do eksploatacji w kwietniu 2019.
W październiku 2018 spółka ogłosiła przetarg na leasing 48 autobusów w latach 2020–2028. W chwili rozpoczęcia eksploatacji ich wiek nie mógł być większy od 6 miesięcy. Dostawca autobusów jest odpowiedzialny za codzienne przeglądy techniczne, naprawy eksploatacyjne, powypadkowe, a także te będące następstwem wandalizmu. Również w tym wypadku dostawcą pojazdów został EvoBus (w konsorcjum z Pekao Leasing), z którym 27 lutego 2019 podpisano umowę o wartości 117 mln zł. Pierwszych 30 mercedesów citaro dotarło do Gdańska wiosną 2020 i otrzymało numer taborowy rozpoczynający się cyfrą 3. Całość kontraktu obejmuje leasing 29 autobusów standardowych (mercedes-benz typ 628 02 citaro), 13 przegubowych (mercedes-benz typ 628 03 citaro G) i 6 typu midi (mercedes-benz typ 628 02 citaro K) wraz z wyposażeniem elektronicznym i niezbędnym oprogramowaniem oraz z licencjami.
Ponadto planowany jest zakup trzech, a docelowo ośmiu autobusów napędzanych wodorem. Z uwagi na niski zasięg oferowanych autobusów elektrycznych w porównaniu z dziennymi przebiegami wykonywanymi przez autobusy w Gdańsku, zakup tego rodzaju pojazdów nie był pierwotnie brany pod uwagę. Niemniej, w 2021 GAiT zamówił w firmie MMI ze Słupska 3 minibusy elektryczne na 22 osób o wartości 4,8 mln zł, których dostawa nastąpiła w 2022. W tym samym roku GAiT ogłosił przetarg na zakup 18 autobusów elektrycznych (10 o długości 12 metrów oraz wartości 29,52 mln zł i 8 przegubowych 18-metrowych oraz wartości 31,98 mln zł). Dostawa zamówionych autobusów marki MAN Lion's City E nastąpi najpóźniej jesienią 2023.

</doc>
<doc id="1276196" url="https://pl.wikipedia.org/wiki?curid=1276196" title="Upside Down">
Upside Down

Upside Down – piosenka stworzona i wykonywana przez Jacka Johnsona. Jest pierwszym utworem na wydanym w 2006 roku soundtracku "Sing-A-Longs and Lullabies for the Film Curious George". W lutym 2006 roku piosenka została wydana jako singel.

</doc>
<doc id="1276197" url="https://pl.wikipedia.org/wiki?curid=1276197" title="Urginea maritima">
Urginea maritima



</doc>
<doc id="1276198" url="https://pl.wikipedia.org/wiki?curid=1276198" title="Scilla maritima">
Scilla maritima



</doc>
<doc id="1276204" url="https://pl.wikipedia.org/wiki?curid=1276204" title="Zbigniew Anusik">
Zbigniew Anusik

Zbigniew Włodzimierz Anusik (ur. 23 lutego 1957 w Łodzi) – polski historyk, prof. dr hab., były dziekan Wydziału Filozoficzno-Historycznego Uniwersytetu Łódzkiego. Prowadzi zajęcia z dziedziny historii powszechnej nowożytnej i Polski.
Życiorys.
Swą rozprawę doktorską: "Misja polska w Sztokholmie w latach 1789–1795" obronił 18 stycznia 1990 r. Promotorem była prof. dr hab. Zofia Libiszowska. Rozprawę habilitacyjną: "Dyplomacja szwedzka wobec kryzysu monarchii we Francji w latach 1787–1792", obronił 15 lutego 2001 r. Recenzowali ją: profesorowie: Jerzy Grobis, Jacek Staszewski i Władysław Zajewski. Dnia 24 kwietnia 2008 r. prof. Zbigniew Anusik został wybrany dziekanem Wydziału Filozoficzno-Historycznego Uniwersytetu Łódzkiego. Jego konkurentem był prof. Kazimierz Badziak. W dniu 26 kwietnia 2012 r. wybrany na drugą kadencję.
W latach 1998–2002 pełnił funkcję pełnomocnika dyrektora Instytutu Historii do spraw dydaktycznych. W latach 2002–2008 był prodziekanem Wydziału Filozoficzno-Historycznego UŁ do spraw nauczania, a w latach 2005–2008 pełnił funkcję dyrektora Instytutu Historii UŁ.
Został wybrany na członka Komitetu Nauk Historycznych PAN na kadencję 2020–2023.

</doc>
<doc id="1276205" url="https://pl.wikipedia.org/wiki?curid=1276205" title="Telatycki">
Telatycki

Telatycki - polski herb szlachecki, odmiana herbu Belina.
Opis herbu.
Opis zgodnie z klasycznymi regułami blazonowania:
W polu błękitnym trzy podkowy srebrne, dwie nad jedną. 
Klejnot: trzy pióra strusie. W innej wersji ramię zbrojne, wznoszące miecz.
Najwcześniejsze wzmianki.
Nieznana geneza odmiany.
Herbowni.
Lewusz, Lewusza, Telatycki.

</doc>
<doc id="1276224" url="https://pl.wikipedia.org/wiki?curid=1276224" title="Park miniatur Miniuni w Ostrawie">
Park miniatur Miniuni w Ostrawie

Miniuni to park miniatur, który znajdował się w Ostrawie, w dzielnicy Morawska Ostrawa, nad rzeką Ostrawicą. Park był częścią miejskich terenów wystawowych "Černá louka", w skład którego wchodzi m.in. Zamek Śląskoostrawski. 
Park jest nieczynny od 16 grudnia 2018 roku i ponownie nie zostanie otwarty. Wszystkie eksponaty zostały rozebrane lub sprzedane. 
Dziś na jego miejscu stoi City Campus Uniwersytetu Ostrawskiego.
Na terenie 1,5 ha znajdowało się ponad 30 europejskich obiektów odtworzonych w skali 1:25. Między innymi:
W 2005 w parku stanęły kolejne modele - starożytnych siedmiu cudów świata:
Między modelami położone były tory miniaturowej kolejki, po których jeździły modele pociągów. W okresie letnim po jeziorku i niewielkich kanałach pływały modele statków. W budynku administracyjnym parku znajdowała się także hala wystawowa, w której prezentowane były wystawy czasowe.

</doc>
<doc id="1276225" url="https://pl.wikipedia.org/wiki?curid=1276225" title="Bitwa pod Montenotte">
Bitwa pod Montenotte

Bitwa pod Montenotte – starcie zbrojne, które miało miejsce 12 kwietnia 1796 r. pomiędzy francuskimi wojskami rewolucyjnymi dowodzonymi przez generała Napoleona Bonaparte a sprzymierzonymi wojskami austriacko-piemoncko-sardyńskimi pod wodzą generała Beaulieu i hrabiego Argenteau.
Bitwa miała miejsce w pobliżu wioski Cairo Montenotte w północno-zachodnich Włoszech i zakończyła się zwycięstwem wojsk francuskich. Generał Bonaparte poruszający się wzdłuż wybrzeża liguryjskiego wbił klin pomiędzy siły austriackie dowodzone przez generała Beaulieu i wojska sardyńskie pod wodzą hrabiego Argenteau. Bonaparte zaatakował sprzymierzonych frontalnie dywizjami Rampona i A.de la Harpe'a, nakazując generałowi Massenie atak z prawej flanki. Próba powstrzymania ataku przez przeciwnika zakończyła się niepowodzeniem, a wojska sprzymierzonych zostały rozbite. Bitwa była pierwszym zwycięstwem Napoleona podczas kampanii włoskiej.
Ścigani później przez Francuzów Austriacy i Sabaudczycy ponieśli w walkach pod Dego od 13 do 15 kwietnia dalsze straty, wynoszące łącznie z bitwą pod Montenotte 6 000 żołnierzy.

</doc>
<doc id="1276226" url="https://pl.wikipedia.org/wiki?curid=1276226" title="If I Had Eyes">
If I Had Eyes

"If I Had Eyes" – piosenka Jacka Johnsona, pochodząca z jego wydanego w 2008 roku albumu, "Sleep Through the Static". 29 listopada 2007 roku piosenka została opublikowana wyłącznie na stronie wytwórni, której właścicielem jest Johnson, Brushfirerecords.com. Oficjalny singel został wydany w iTunes 11 grudnia 2007 roku. 
Utwór zawiera dużo dźwięków gitary elektrycznej, która często występowała w piosenkach z płyty "On and On". "If I Had Eyes" jest połączeniem muzyki akustycznej i bluesowej.

</doc>
<doc id="1276228" url="https://pl.wikipedia.org/wiki?curid=1276228" title="Marszałek Piłsudski">
Marszałek Piłsudski

Marszałek Piłsudski – polski serial biograficzny w reżyserii Andrzeja Trzosa-Rastawieckiego i z jego scenariuszem, wyprodukowany w 2000 roku, prezentujący sylwetkę Józefa Piłsudskiego, jego biografię od wczesnej młodości do schyłku życia. Serial został zrealizowany z dbałością o dokładność historyczną. Konsultantem ds. historycznych był dr hab. Piotr M. Majewski, zaś recenzentem historycznym prof. dr hab. Tomasz Nałęcz. Wykorzystano w nim też materiały archiwalne.
Zdjęcia plenerowe zrealizowano w Warszawie (Cytadela, Zamek Królewski, Belweder, Zachęta), Krakowie, Limanowej, Modlinie, Radziejowicach, Łącku, Rembertowie (poligon), Wiedniu oraz Wilnie. Film jest częściowo barwny, częściowo czarno-biały. Budżet filmu wyniósł 5,7 mln zł.
Fabuła jest zaprezentowana w postaci wywiadu, jaki dziennikarz przeprowadza z sędziwym już Piłsudskim. Marszałek snuje wspomnienia, które przedstawione są w postaci retrospekcji.
Serial emitowano w TVP2 od 21 października do 9 grudnia 2001 w niedziele o 21:35.

</doc>
<doc id="1276230" url="https://pl.wikipedia.org/wiki?curid=1276230" title="Syjonizm socjalistyczny">
Syjonizm socjalistyczny

Syjonizm socjalistyczny (hebr. ציונות סוציאליסטית, "tsionut sotsialistit"), inaczej syjonizm pracy – główny nurt lewego skrzydła ruchu syjonistycznego. Przez wiele lat był główną tendencją w całym ruchu, jako ideologia dominująca w wielu organizacjach syjonistycznych. W przeciwieństwie do tzw. „syjonizmu politycznego”, stworzonego przez Theodora Herzla i popieranego przez Chaima Weizmana, syjonizm socjalistyczny odrzucał twierdzenie, iż państwo żydowskie może powstać w wyniku nakłonienia do jego powołania społeczności międzynarodowej lub mocarstwa takiego jak Wielka Brytania, Niemcy czy Imperium Osmańskie. Nurt ten postulował stworzenie państwa poprzez konstrukcję postępowego żydowskiego społeczeństwa żyjącego w wiejskich kibucach i moszawach, w którym znaczną rolę odgrywałby także miejski proletariat.
Syjonizm socjalistyczny (pracy) zyskiwał na popularności i w latach 30. XX wieku miał już więcej zwolenników niż „syjonizm polityczny”. Nurt ten zdominował wiele instytucji przedpaństwowej żydowskiej społeczności w Palestynie ("jiszuw"), zwłaszcza federację związków zawodowych "Histadrut". Również "Hagana" – największa organizacja paramilitarna w Mandacie Palestyny była związana z syjonizmem socjalistycznym. Zwolennicy tej ideologii odegrali wiodącą rolę w wojnie arabsko-izraelskiej w 1948 roku, a później przez dekady zajmowali najbardziej eksponowane stanowiska w izraelskim wojsku.
Głównymi teoretykami syjonizmu robotniczego byli: Moses Hess, Nachman Syrkin, Dow Ber Borochow i Aharon Dawid Gordon, jak również Dawid Ben Gurion oraz Berl Katznelson.
Ideologia.
Moses Hess wydał w 1862 roku pracę „Rzym i Jerozolima”, w której oceniał możliwości osiedlenia się Żydów w Palestynie jako środek rozstrzygnięcia kwestii narodowej. Hess zaproponował budowę państwa socjalistycznego, które stopniowo przekształci społeczność żydowską w prawdziwy naród pozbawiony klas społecznych, charakterystycznych dla społeczeństw europejskich. Myśl rozpoczętą w pracach Mojżesza Hessa kontynuował Dow Ber Borochow, który uważał ówczesna strukturę społeczną narodu żydowskiego za „odwróconą piramidę” do zmian której może dojść jedynie w ich ojczyźnie. Innym myślicielem syjonistycznym był Aharon Dawid Gordon, który pod wpływem europejskiego romantycznego nacjonalizmu, zaproponował tworzenie towarzystw żydowskich chłopów. Zarówno Borochow jak i Gordon mieli duży wpływ na utworzenie kibucu Deganja Alef w 1909 roku, na południowym brzegu Jeziora Tyberiadzkiego. Na jego wzór, z inicjatywy przedstawicieli żydowskiego ruchu robotniczego powstało kilka innych podobnych kibuców. Jednym z pierwszych działaczy socjalizmu syjonistycznego na terenie Palestyny był Josef Trumpeldor. Trumpeldor zginął w trakcie obrony żydowskich osiedli w Tel Chaj i Górnej Galileli przed oddziałami arabskimi, przez co stał się ikoną lewicowych syjonistów jak i żydowskim bohaterem narodowym. Albert Einstein był zagorzałym zwolennikiem zarówno socjalizmu syjonistycznego jak i współpracy żydowsko-arabskiej.
Zdaniem krytyków, już w 1920 roku główny nurt ruch robotniczego lekceważył swoje socjalistyczne korzenie i koncentrował się na budowaniu narodu izraelskiego. Po wojnie sześciodniowej w 1967 roku kilku czołowych syjonistów socjalistycznych założyło „Ruch na rzecz Wielkiego Izraela” wzywając przy tym do utrzymania obszarów zdobytych w czasie wojny. Z lewicowym nurtem narodowym związani byli między innymi Icchak Cukierman, Cywia Lubetkin, Samuel Agnon, Isser Harel i Awraham Joffe. w 1969 izraelska lewica narodowa wystartowała do Knesetu jako „Lista dla Ziemi Izraela”, ale nie udało się jej przekroczyć progu wyborczego. Przed wyborami w 1973 ugrupowanie to dołączyło do Likudu i zdobyło 39 mandatów. Inni socjaliści pracy tego okresu, głównie ci skupieni w Izraelskiej Partii Pracy opowiadali się za poprawą stosunków z Arabami, kosztem utraty terenów zdobytych w czasie wojny sześciodniowej. Podpisanie porozumień w Oslo w 1993 roku, stało się centralnym punktem polityki zagranicznej Partii Pracy pod przywództwem premiera Icchaka Rabina i ministra spraw zagranicznych Szimona Peresa. Partia Pracy w Izraelu stopniowo przyjęła ścieżkę polityczną zbliżoną od innych partii socjaldemokratycznych (między innymi brytyjskiej Partii Pracy). Choć pod kierownictwem Amira Pereca zauważalny jest skręt partii w lewą stronę sceny politycznej.
Partie polityczne.
Dwie pierwsze partie socjalsyjonistyczne zostały założone w Palestynie, przez imigrantów żydowskich podczas drugiej aliji (1904-1913), pierwszą z nich była pacyfistyczna i antymilitarystyczna Hapoel Ha-Cair (Młody Robotnik), drugą była natomiast marksistowska Poalej Syjon, która dzieliła się na lewe i prawe skrzydło. W 1919 prawe skrzydło partii założyło ugrupowanie pod nazwą Achdut ha-Awoda. W 1930 Achdut ha-Awoda i Hapoel Ha-Cair połączyły się w partię Mapai. Po rozłamie w Mapai Poalej Syjon-Lewica w 1948 połączyła się z rozłamowcami tworząc Mapam. Do lat 70. centrolewicowe Izraelska Partia Pracy i Mapai dominowały na scenie politycznej niepodległego Izraela. Jednak w 1992 roku osłabiona Mapai połączyła się z mniejszymi socjaldemokratycznymi ugrupowaniami tworząc Merec.

</doc>
<doc id="1276232" url="https://pl.wikipedia.org/wiki?curid=1276232" title="FK Leotar Trebinje">
FK Leotar Trebinje

Fudbalski klub Leotar – klub piłkarski z siedzibą w mieście Trebinje, Bośnia i Hercegowina.
Historia.
Klub "Leotar" założony został w 1925 roku. Nigdy nie zdołał awansować do najwyższej ligi Jugosławii. Największym sukcesem klubu było mistrzostwo Bośni i Hercegowiny zdobyte w 2003 roku.

</doc>
<doc id="1276235" url="https://pl.wikipedia.org/wiki?curid=1276235" title="Avialae">
Avialae

Avialae – klad obejmujący ptaki i najbliższych ewolucyjnie krewnych ptaków wśród dinozaurów.
Definicja.
Klad Avialae był różnie definiowany. Włączenie lub wyłączenie z tej grupy rodzaju "Archaeopteryx" ma ważny wpływ na jego potencjalnych członków.
Avialae "vs." Aves.
Jacques Gauthier (str. 34) podaje kilka sprzecznych ze sobą definicji grupy Aves.
Według czwartej definicji archeopteryks nie należy do kladu Aves, tylko Avialae. Nie jest ona jednak powszechnie akceptowana w literaturze i dlatego w większości publikacji klad Avialae jest uważany za grupę dinozaurów, którym bliżej do ptaków niż dromeozaurów. To sprawia, że nienależących do Aves przedstawicieli tego kladu jest bardzo niewiele. Dowodem na to są ostatnie badania, które za nienależącego do Aves członka Avialae uważają tylko rodzaj "Epidendrosaurus". Najstarszym znanym teropodem zdolnym do czynnego lotu jest archeopteryks, który prawie zawsze jest uważany za przedstawiciela Avialae. Wielu badaczy uważa go za najbardziej bazalnego członka tego kladu.
Definicja oparta na badaniach filogenetycznych.
Uznając definicję Avialae jako teropodów, którym bliżej do ptaków niż deinonycha, Clarke i Norell (2002) przedstawili drzewo filogenetyczne, na którego szczycie znajdują się formy najprymitywniejsze, a na dole najbardziej zaawansowane.
"Epidendrosaurus" nie został wzięty pod uwagę w tej analizie, ale Xu w 2002 i Senter w 2007 uważają go za rodzaj siostrzany do rodzaju archeopteryks. Biorąc pod uwagę, że "Epidendrosaurus" jest wcześniejszy i prymitywniejszy, może również być umieszczony na drzewie filogenetycznym wyżej niż archeopteryks.

</doc>
<doc id="1276240" url="https://pl.wikipedia.org/wiki?curid=1276240" title="Kariolimfa">
Kariolimfa



</doc>
<doc id="1276241" url="https://pl.wikipedia.org/wiki?curid=1276241" title="Nukleoplazma">
Nukleoplazma

Nukleoplazma (kariolimfa, dawniej "sok jądrowy") – płyn o dużej lepkości i naturze koloidu, w skład którego, oprócz wody i substancji drobnocząsteczkowych, wchodzą wielkocząsteczkowe związki organiczne (białka, kwasy nukleinowe itp.). Nukleoplazma wypełnia wnętrze jądra komórkowego i otacza jąderko, chromosomy oraz białka szkieletu jądrowego organizujące chromatynę i przytwierdzające ją do błony jądrowej. Enzymy występujące w kariolimfie biorą udział między innymi w replikacji, naprawie i transkrypcji DNA.

</doc>
<doc id="1276244" url="https://pl.wikipedia.org/wiki?curid=1276244" title="Roman Rutkowski">
Roman Rutkowski



</doc>
<doc id="1276247" url="https://pl.wikipedia.org/wiki?curid=1276247" title="Mentuhotep IV">
Mentuhotep IV

Mentuhotep IV – książę tebański, faraon – władca starożytnego Egiptu z XI dynastii, z okresu Średniego Państwa.
Prawdopodobnie panował w latach 1983–1976 p.n.e. Był prawdopodobnie synem Mentuhotepa III i Imi, jednej z królewskich faworyt, z królewskiego haremu. Według Kanonu Turyńskiego ostatnim władcą XI dynastii był Mentuhotep III. Po jego śmierci Kanon podaje siedem pustych lat bezkrólewia, po których następuje panowanie Amenemhata I i początek XII dynastii. W okresie tym umieszcza się panowanie Mentuhotepa IV, a brak jego imienia na Kanonie tłumaczy się tym, iż był on zapewne uważany przez sobie współczesnych i potomnych za uzurpatora, który wykorzystał okres zamętu w państwie dla przejęcia władzy.
Istnieje niewiele świadectw dotyczących Mentuhotepa IV. M.in. są to inskrypcje w Wadi el-Hudi, na południowy wschód od Asuanu oraz w kamieniołomach Wadi Hammamat, mówiące o wyprawach na te tereny, mających miejsce za czasów panowania Mentuhotepa. Wyprawę do Wadi Hammamat zorganizowano w 2. roku panowania, a jej celem było pozyskanie surowca – monolitycznych bloków granitu do wykuwania sarkofagów – oraz wykopanie nowych studni i wytyczenie nowych szlaków w kierunku Morza Czerwonego. Wyprawą tą dowodził Amenemhat, dowódca armii, wezyr i gubernator Górnego Egiptu, utożsamiany z późniejszym Amenemhatem I, twórcą XII dynastii. Prawdopodobnie to właśnie ów dostjnik, korzystając z niezadowolenia lokalnych książąt, oraz chaosu panującego w państwie odsunął od władzy Mentuhotepa by samemu zasiąść na tronie. Być może przejęcie władzy miało gwałtowny charakter i skończyło się śmiercią Mentuhotepa. Jednakże ciągłość władzy została zachowana poprzez wielu dostojników Mentuhotepa, którzy poparli Amenemhata i wynieśli go do władzy. Zakończeniem okresu chaosu było ostateczne zwycięstwo Amenemhata nad innymi pretendentami do władzy. Źródła egipskie podają dwa imiona. Jednym z nich był Antef, a drugim, pochodzący z Nubii Segerseni.

</doc>
<doc id="1276251" url="https://pl.wikipedia.org/wiki?curid=1276251" title="Tofieldia">
Tofieldia



</doc>
<doc id="1276254" url="https://pl.wikipedia.org/wiki?curid=1276254" title="Demo (informatyka)">
Demo (informatyka)



</doc>
<doc id="1276257" url="https://pl.wikipedia.org/wiki?curid=1276257" title="Wersja demonstracyjna">
Wersja demonstracyjna

Wersja demonstracyjna, demoware, demo, wersja pokazowa, próbna – wersja zwykle komercyjnego programu komputerowego. Zazwyczaj jest to wersja o ograniczonej funkcjonalności w stosunku do wersji pełnej lub wersja pełna o ograniczonej czasowo możliwości wykorzystania. W przypadku gier komputerowych jest to zwykle jeden poziom z finalnej produkcji. Firma Novell specjalizująca się w oprogramowaniu sieciowym, umożliwiającym dostęp do serwera setkom klientów jako demo udostępnia oprogramowanie umożliwiające dostęp 2 klientów. Wersje demo są dołączane do czasopism tematycznych, dostępne są także w Internecie zwłaszcza na stronach producenta oprogramowania. Bywają także dema wysyłane na podany adres po zamówieniu złożonym elektronicznie przy czym zamawiający pokrywa koszt przesyłki oraz koszt nagrania i nośników. Niektóre firmy jako demo traktują starsze, pełne wersje swojego oprogramowania. Dzieje się tak, gdy w nowszej wersji uzyskano znaczną poprawę funkcjonalności lub gdy system operacyjny starszego oprogramowania stracił na znaczeniu.
Dema gier komputerowych.
Najbardziej popularne i najłatwiej dostępne są dema gier, gdyż w tej branży panuje wielka konkurencja, a potencjalnych amatorów rozrywki (ewentualnie tylko kupujących) można spotkać w każdej grupie wiekowej. Sytuacje dotyczące gier mogą w części lub w całości równie dobrze dotyczyć innego typu oprogramowania komercyjnego.
Dema są zazwyczaj wydawane przez wydawcę danej gry w celu zapoznania konsumentów z grą, aby mogli zdecydować o jej zakupie. Dema często wydawane są na płytach dołączanych do czasopism, lecz ze względu na coraz szerszy dostęp do Internetu na płytach ukazują się raczej pełne wersje gier niż dema. Wraz z rozwojem serwisów dystrybucji cyfrowej, takich jak PlayStation Store, Steam czy Xbox Live, dema można ściągać bezpośrednio z Internetu wprost na dysk twardy.
Producenci konsoli również często wydają wraz z nowymi konsolami dema gier prezentujące możliwości konsoli.
Dystrybucja.
Na początku lat 90. dystrybucja shareware była popularną metodą publikacji gier przez wydawców, również dla nowych (w tamtym czasie) firm na rynku, jak Apogee (teraz 3D Realms), Epic Megagames (teraz Epic Games) czy id Software. Shareware dawało klientom możliwość sprawdzenia części gry, zwykle „obciętej” do pierwszego rozdziału lub „epizodu”, przed jej kupieniem. Wiele gier dostępnych było na jednej dyskietce 5 1/4” oraz, później, na 3.5”, często kosztując po parę dolarów każda. Ponieważ same wersje shareware były darmowe, koszt pokrywał jedynie wartość dyskietki i jakiekolwiek opakowanie. Z powodu rosnącej wielkości gier w połowie lat 90. niepraktyczne stało się umieszczanie ich na dyskietce. Wtedy też wydawcy i producenci rozpoczęli wypieranie wersji shareware'owych demami gier (często zawierającymi jeden lub dwa poziomy), dystrybuowanymi za darmo z płytami CD dodawanymi do czasopism o tematyce gier komputerowych oraz umieszczali je w Internecie.
Shareware było metodą dystrybucji wielu wczesnych gier first-person shooter jak "Wolfenstein 3D" czy "Doom".
Istnieje techniczna różnica pomiędzy wersjami shareware a demami. Do lat 90. gry shareware mogły być łatwo zaktualizowane do pełnych wersji poprzez dodanie brakujących epizodów. Dema to zazwyczaj samodzielne programy, których nie można aktualizować poprzez instalację gry w tym samym folderze. Dobrym przykładem jest shareware'owa wersja gry Descent i demo jej następczyni, Descent II. W przypadku tej pierwszej gracz mógł nadpisać pliki z pełnej wersji na wersję shareware nie tracąc zapisanych stanów gry, czego już nie dało się zrobić w demie Descent II.
Nośniki.
Dostępność dem różniła się w różnych erach ze względu na używane formaty zapisu. Systemy używające kartridżów zazwyczaj nie miały dostępnych dużych ilości dem z powodu dużego kosztu tworzenia kopii. Platformy używające jako nośników taśm magnetofonowych, dyskietek, a później również płyt CD-ROM i DVD-ROM miały o wiele łatwiejszy dostęp do dem. Ostatnio źródłem dem stał się również Internet, chociaż zazwyczaj demo w Internecie jest również dystrybuowane w inny sposób, jak na przykład poprzez dołączenie go do czasopisma.
Typy.
Dema gier dostępne są w dwóch rodzajach: interaktywne i nieinteraktywne. Dema interaktywne zawierają taką samą mechanikę, jak pełna wersja, lecz jej zakończenie jest zazwyczaj ustalone na jednym z pierwszych poziomów i niekiedy demo może specjalnie nie zawierać pewnych zaawansowanych możliwości. Nieinteraktywne demo to zwiastun gry (trailer).
Interaktywne.
Zwykle interaktywne dema to zmniejszone wersje pełnych gier, ograniczających grę do kilku poziomów, pozwalające na wykorzystanie części możliwości lub z limitowanym czasem gry. Zazwyczaj termin „dema” odnosi się do dema interaktywnego.
Jednak czasem dema zawierają coś, co nie jest dostępne w pełnej wersji gry. Przykładem są dema gier "Age of Empires", które zawierało kampanię Hetytów i dwie mapy niedostępne w pełnej wersji, "Half-Life", czyli "Half-Life: Uplink" to samodzielna gra, stworzona z materiałów z gry oraz demo gry "", które zawiera poziom niedostępny w pełnej wersji gry.
W niektórych przypadkach demo może różnić się od odpowiedniej części pełnej wersji gry, między innymi w przypadku, gdy demo zostało wydane przed zakończeniem prac nad pełną wersją.
Dema gier platformowych lub innych gier akcji zazwyczaj zawierają jedynie kilka pierwszy poziomów gry. Dema gier przygodowych często są limitowane do bardzo małej ilości pokojów do odwiedzenia i nie mają funkcji zapisania gry. Dema gier sportowych zazwyczaj limitują grę do przyspieszonego czasu jednej połowy meczu pomiędzy małą liczbą zespołów (co doprowadziło do powstania tak zwanych „rozszerzaczy dem” [oryg. „demo expanders”] pozwalające na zmianę niektórych ustawień dotyczących dema). Podobnie dema gier wyścigowych pozwalają jedynie na pojedynczy wyścig jednym, wybranym przez twórców wozem.
Nieinteraktywne.
Nieinteraktywne demo to nagranie działania gry za pomocą wideo lub odgrywane za pomocą jej własnego silnika. Takie dema są zazwyczaj pokazywane na targach i festiwalach gier komputerowych, takich jak E3, gdzie gry są wciąż w fazie produkcji, a pokazywane są jako pokaz rozgrywki lub użytej technologii. Takie dema mogą być również dystrybuowane przez Internet, z czasopismami jako zwiastuny zapowiedzianych gier lub pokazywane na stoiskach z grami komputerowymi w sklepach (często obok dem interaktywnych).
Gracze, którzy chcą pokazać swoje umiejętności w danej grze, nagrywają demo własnych poczynań. Zagraniczne czasopisma i strony internetowe często uruchamiają konkursy dla graczy, w których głównym celem jest wykonanie danego zadania w grze (osiągnięcie najwyższego wyniku czy najszybsze przejście gry), tak jak w przypadku speedrunningu.
Niektóre gry pokazują dema również, gdy przez chwilę gracz zostawi bezczynnie grę na ekranie tytułowym.

</doc>
<doc id="1276258" url="https://pl.wikipedia.org/wiki?curid=1276258" title="HSK Orion">
HSK Orion

HSK Orion (HSK1, "Schiff 36") – niemiecki krążownik pomocniczy (rajder) Kriegsmarine okresu II wojny światowej. Zbudowany w latach 1930-31 jako frachtowiec "Kurmark" został zarekwirowany przez Kriegsmarine w momencie wybuchu II wojny światowej. Wszedł do służby 9 grudnia 1939. Royal Navy nadała mu oznaczenie Raider A.
Budowa i przebudowa.
Budowa frachtowca "Kurmark" dla HAPAG rozpoczęła się w 1930 roku w stoczni Blohm &amp; Voss w Hamburgu. Aby zmniejszyć koszty użyto silniki z liniowca "New York". To okazało się być złą decyzją i statek do końca służby był trapiony przez problemy z napędem.
Po wybuchu wojny niemiecki sztab Kierownictwa Wojny Morskiej (Seekriegsleitung) stwierdził, że Kriegsmarine jest źle przygotowana do wojny rajderskiej. Operacje niemieckich krążowników pomocniczych w czasie I wojny światowej były oceniane jako wielki sukces wpływający na zakłócenia w brytyjskim ruchu statków na całym świecie. Jednak stwierdzono, że ich wpływ na nowy konflikt będzie mniejszy i zaaprobowano jedynie mały projekt przeróbki statków handlowych na krążowniki pomocnicze. Wprowadzanie w życie tego projektu rozpoczęto 5 września 1939.
Pierwszymi dwoma statkami zarekwirowanymi do tego celu były "Kurmark" (przyszły "Orion") i "Neumark" (przyszły "Widder"). Przebudowę rozpoczęto natychmiast.
Służba jako krążownik pomocniczy.
Jako jeden z pierwszych niemieckich rajderów "Orion" opuścił Niemcy 6 kwietnia 1940. Jego dowódcą był Korvettenkapitän (później Fregattenkapitän) Kurt Weyher. Patrolował południowy Atlantyk udając neutralną jednostkę. W drodze zaatakował i zatopił statek "Haxby".
W marcu 1940 "Orion" okrążył przylądek Horn i przeszedł na Pacyfik. Wszedł na wody otaczające Nową Zelandię w czerwcu 1940 i postawił miny w pobliżu Auckland w nocy 13/14 czerwca 1940, z których jedna zatopiła liniowiec pasażerski "Niagara" pięć dni później.
Dwa inne statki, dwa trawlery i pomocniczy trałowiec weszły na miny postawione przez "Oriona".
Rajder następnie działał na Oceanie Indyjskim i Pacyfiku atakując kolejne 4 jednostki. Jedną wysłał do okupowanej Francji jako pryz, inne zatopił.
20 października 1940 spotkał się z rajderem "Komet" i statkiem zaopatrzeniowym "Kulmerland". Operując razem zaliczyły one zatopienie kolejnych 7 statków, z których największy był liniowiec "Rangitane".
Kolejne 6 miesięcy spędzone na Oceanie Indyjskim zaowocowały tylko jedną dalszą ofiarą: SS "Chaucer" w lipcu 1941.
"Orion" wrócił do Bordeaux w okupowanej Francji 23 sierpnia 1941. Rejs trwał 510 dni, w jego trakcie okręt przepłynął 127 337 mil morskich, zatopił 10 statków o łącznym tonażu 62 915 BRT i dwa kolejne (razem 21 125 BRT) we współpracy z "Kometem".
Dalsza służba.
Po wycofaniu ze służby jako rajder jednostkę przemianowano na "Hektor" w 1944 i użytkowano jako szkolny okręt artyleryjski. W styczniu 1945 ponownie zmieniono jego nazwę na "Orion" i użyto do transportu uchodźców z niemieckich wschodnich prowincji (Prusy Wschodnie) przez Bałtyk do portów północnych Niemiec i okupowanej Danii. W drodze do Kopenhagi 4 maja 1945 statek został trafiony bombami koło Swinemünde (Świnoujścia) i zatonął. Z ponad 4000 ludzi, którzy wtedy byli na pokładzie, zginęło 150 osób. Kadłub złomowano w 1952 roku.
Zatopienia.
Zatopione przez "Oriona":
Zatonęły na minach położonych przez "Oriona":
We współudziale z HSK "Komet":

</doc>
<doc id="1276262" url="https://pl.wikipedia.org/wiki?curid=1276262" title="Allotery">
Allotery

Allotery, alloteria (†Allotheria) – podgromada wymarłych ssaków. Pojawiły się w późnej jurze. Znane z pokładów Europy, Ameryki Północnej i Południowej.
Systematyka.
Przedstawicielami Allotheria – należącymi do wieloguzkowców bądź też stanowiącymi odrębną od wieloguzkowców grupę – mogły być ponadto gondwanatery (Gondwanatheria), niewielka grupa ssaków żyjących od późnej kredy co najmniej do eocenu, a być może nawet do miocenu na kontynentach powstałych z rozpadu Gondwany.
Relacje pokrewieństwa wieloguzkowców i haramidów oraz ich pozycja wśród ssakokształtnych pozostają nieustalone.

</doc>
<doc id="1276263" url="https://pl.wikipedia.org/wiki?curid=1276263" title="Allotheria">
Allotheria



</doc>
<doc id="1276265" url="https://pl.wikipedia.org/wiki?curid=1276265" title="Sa Đéc">
Sa Đéc

 
Sa Đéc – miasto w Wietnamie, nad rzeką Mekong, w prowincji Đồng Tháp. W 2009 roku liczyło 66 485 mieszkańców.
W Sa Đéc rozwinął się przemysł spożywczy, szkutniczy. W mieście rozwinęło się również rzemiosło (wyroby ze złota i srebra, maty, sandały).

</doc>
<doc id="1276268" url="https://pl.wikipedia.org/wiki?curid=1276268" title="HSK Atlantis">
HSK Atlantis

HSK Atlantis (HSK2, "Schiff 16") – niemiecki krążownik pomocniczy (rajder) Kriegsmarine okresu II wojny światowej. Royal Navy nadała mu nazwę Raider-C. Podczas II wojny światowej przepłynął ponad 161 000 km w ciągu 602 dni i zatopił 22 statki o łącznej pojemności 144 384 BRT. Zatopiony 21 listopada 1941 przez brytyjski krążownik ciężki .
Był dowodzony przez komandora ("Kapitän zur See") Bernharda Roggego, który został odznaczony Krzyżem Rycerskim Krzyża Żelaznego z Liśćmi Dębu
Służba cywilna.
"Goldenfels" został zbudowany w stoczni Bremer Vulkan w 1937 i należał do Hansa Line, Brema. Pod koniec 1939 został zarekwirowany przez Kriegsmarine i przerobiony na krążownik pomocniczy przez DeSchiMAG, Bremen. Wszedł do służby jako rajder "Atlantis" w listopadzie 1939.

</doc>
<doc id="1276270" url="https://pl.wikipedia.org/wiki?curid=1276270" title="Orzeł iberyjski">
Orzeł iberyjski

Orzeł iberyjski ("Aquila adalberti") – gatunek dużego ptaka z rodziny jastrzębiowatych (Accipitridae), zamieszkującego Półwysep Iberyjski. Narażony na wyginięcie.

</doc>
<doc id="1276272" url="https://pl.wikipedia.org/wiki?curid=1276272" title="Sveti Klement">
Sveti Klement

Sveti Klement (nazywana również "Palmižana" od nazwy najpopularniejszej przystani) – chorwacka wyspa znajdująca się ok. 3 km na południe od południowo-zachodniego krańca wyspy Hvar, oddzielona od niej kanałem "Pakleni". Należy do archipelagu wysp Paklińskich. Jej powierzchnia wynosi 5,276 km²; linia brzegowa 29,891 km; długość ok. 5,8 km a szerokość do 2 km. Wyspa ma bardzo pofalowaną linię brzegową – jest tu kilkadziesiąt zatok i zatoczek. Najwyższy punkt na wyspie wznosi się 94 m n.p.m.
Nazwa wyspy pochodzi od kaplicy zbudowanej tutaj w XV wieku, poświęconej św. Klemensowi. Są tu również pozostałości kopców iliryjskich i ruiny rzymskich willi.

</doc>
<doc id="1276274" url="https://pl.wikipedia.org/wiki?curid=1276274" title="Jan Jakub Meyen">
Jan Jakub Meyen

Jan Jakub Meyen (ur. w 1753) – polski generał-major.
Był oficerem pruskim, nobilitowanym w I Rzeczypospolitej. Mianowany pułkownikiem w 1790, od 1779 służył w wojsku litewskim. W 1792 uczestniczył w wojnie polsko-rosyjskiej. Od 1794 dowódca dywizji w powstaniu kościuszkowskim, obrońca Wilna przed wojskami rosyjskimi w 1794. 

</doc>
<doc id="1276278" url="https://pl.wikipedia.org/wiki?curid=1276278" title="HSK Widder">
HSK Widder

HSK Widder (HSK3, "Schiff 21") – niemiecki krążownik pomocniczy (rajder) Kriegsmarine okresu II wojny światowej. Royal Navy nadało mu nazwę Raider D.
Pierwsza faza służby.
Budowany dla HAPAG (Hamburg America Line) w Howaldtswerke w Kilonii został zwodowany w 1930 roku jako frachtowiec "Neumark". Zarekwirowany przez Kriegsmarine, został przerobiony do użycia jako rajder stoczni Blohm und Voss zimą 1939 roku. Wszedł do służby jako krążownik pomocniczy "Widder" 9 grudnia tego roku. W swój jedyny rejs wypłynął w maju 1940 roku.
Rejs bojowy.
"Widder" wyruszył jako część pierwszej fali niemieckich rajderów; dowódcą był Korvettenkapitän (później Fregattenkapitän) Helmuth von Ruckteschell.
Okręt opuścił Niemcy 6 maja, przepłynął przez Cieśninę Duńską i udał się do swojego regionu patrolowania na Atlantyku. Przez ponad 5 i pół miesiąca przechwycił i zatopił 10 statków o łącznej pojemności 58 644 BRT).
Po zakończeniu misji wrócił do okupowanej Francji 31 października 1940 roku.
Dalsza służba.
Oceniony jako nieprzydatny do roli rajdera "Widder" został przechrzczony na "Neumark" i używany jako okręt warsztatowy w Norwegii. Po wojnie został oddany Wielkiej Brytanii, gdzie służył jako "Ulysses". Odsprzedany w 1950 roku do Niemiec jako "Fechenheim", został zniszczony w pobliżu Bergen w 1955 roku.
Był jedynym niemieckim krążownikiem pomocniczym, który przetrwał wojnę. Jego dowódca Kapitän zur See Helmuth von Ruckteschell był jednym z dwóch niemieckich oficerów marynarki skazanych za zbrodnie wojenne.

</doc>
<doc id="1276282" url="https://pl.wikipedia.org/wiki?curid=1276282" title="Sv. Klement">
Sv. Klement



</doc>
<doc id="1276283" url="https://pl.wikipedia.org/wiki?curid=1276283" title="HSK Thor">
HSK Thor

HSK Thor (HSK4, "Schiff 10") – niemiecki krążownik pomocniczy (rajder) Kriegsmarine okresu II wojny światowej. Royal Navy nadała mu oznaczenie Raider E.
Podczas swojej służby aż trzykrotnie stykał się i walczył z brytyjskimi krążownikami pomocniczymi, z czego dwa pojedynki zostały zakończone uszkodzeniem okrętów brytyjskich, a trzeci zatopieniem brytyjskiego HMS "Voltaire".
Krążownik pomocniczy „Thor” powstał z zaadaptowanego statku do przewozu bananów „Santa Cruz”, zarekwirowanego i przebudowanego wkrótce po wybuchu II wojny światowej.
W pierwszy rejs bojowy wyruszył z Kilonii 6 czerwca 1940 roku.
28 lipca 1940 roku „Thor” w okolicy Trindade napotkał patrolujący brytyjski krążownik pomocniczy „Alcantara”, przebudowany ze statku pasażerskiego. Początkowo usiłował go przechwycić, a po zidentyfikowaniu przeciwnika, uciec, lecz rozwijał niższą prędkość. Doszło do pojedynku artyleryjskiego, w którym „Thor” poważnie uszkodził ośmioma trafieniami „Alcantarę”, która zaczęła nabierać wody, lecz dopłynęła potem do portu. Sam został lekko uszkodzony dwoma pociskami, z których jeden nie wybuchł (zginęło trzech członków załogi), po czym przerwał starcie i oderwał się od przeciwnika. Zużył przy tym 284 pociski głównego kalibru. Zaletą niemieckiego rajdera był większy zasięg artylerii od starych armat brytyjskich podobnego kalibru – Niemcy byli w stanie rozpocząć pojedynek z odległości 14,5 km, a Brytyjczycy o dwa kilometry mniejszej.
5 grudnia 1940 roku „Thor” na południowym Atlantyku został przechwycony przez brytyjski krążownik pomocniczy „Carnarvon Castle”. Ponownie próba ucieczki się nie powiodła i doszło do pojedynku artyleryjskiego. „Carnarvon Castle” otrzymał co najmniej 27 trafień i został poważnie uszkodzony, wybuchły na nim pożary, zginęło 37 ludzi i 82 zostało rannych. „Thor” nie został trafiony, lecz ponownie oderwał się od przeciwnika. Jego przewaga ponownie wynikała z większego zasięgu armat, a także mniejszej sylwetki od okrętu brytyjskiego, przebudowanego z pasażerskiego liniowca.
9 października 1942 roku po drugim rejsie zawinął do Jokohamy w celu przygotowania do następnej misji, jednak 30 listopada spłonął w porcie wraz z 3 innymi jednostkami w wyniku eksplozji na niemieckim statku zaopatrzeniowym "Uckermark". Jego naprawę uznano za nieopłacalną. 
Kapitan krążownika, Günther Gumprich, przejął następnie dowództwo krążownika pomocniczego HSK „Michel”, na pokładzie którego zginął.
W czasie obu rajdów "Thor" zatopił 22 statki o łącznym tonażu 148 640 BRT.

</doc>
<doc id="1276284" url="https://pl.wikipedia.org/wiki?curid=1276284" title="HSK Pinguin">
HSK Pinguin

HSK Pinguin (HSK5, "Schiff 33") – niemiecki krążownik pomocniczy (niem. "Hilfskreuzer") Kriegsmarine okresu II wojny światowej. Royal Navy nadała mu oznaczenie Raider F.
Pierwsze akcje.
W dziewięć tygodni po opuszczeniu Gotenhafen "Pinguin" wszedł 20 sierpnia 1940 roku na Ocean Indyjski jako grecki frachtowiec "Kassos". Dowodzony przez "fregattenkapitäna" Felixa Krüdera rajder był drugim, po HSK Atlantis Bernharda Rogge, operującym na tym akwenie. Lotnictwo południowoafrykańskie nie wykryło nieprzyjacielskiego okrętu, więc dowództwo brytyjskie w Kolombo dowiedziało się o jego istnieniu dopiero wtedy, gdy zatopił na południe od Madagaskaru 2 tankowce i frachtowiec. Jednemu z tych statków udało się nadać sygnał QQQ (informację o spotkaniu rajdera). Wiceadmirał sir Ralph Leatham natychmiast skierował w stronę Madagaskaru krążowniki "Neptune" z Durbanu i "Colombo" z Adenu. Okręty brytyjskie nie miały na wyposażeniu wodnosamolotów, a wobec braku jakichkolwiek danych wywiadowczych, odnalezienie rajdera było niemożliwe.
W okresie do listopada 1940 roku "Atlantis" i "Pinguin" zatopiły 22 statki alianckie o łącznej wyporności 161 200 ton. 8 grudnia oba rajdery spotkały się u wybrzeży wysp Kerguelena, gdzie "Seekriegsleitung" (dowództwo operacji morskich, SKL) rozważała założenie – w opuszczonej francuskiej stacji wielorybniczej – stałej bazy. Brytyjczycy spodziewali się czegoś podobnego i okresowo składali wizyty na wyspie: "Neptune" był na Kerguelen w październiku 1940 (dwa miesiące przed zjawieniem się tan "Atlantis"), a w listopadzie 1941 "Australia", zdecydowanie zbyt rzadko, by napotkać niemieckie rajdery. W rezultacie w roku 1942 kotwicowiska na bezludnych wyspach zostały zaminowane, a na brzegu zostawiono wyposażonych w radionadajniki obserwatorów.
Bój z HMS Cornwall.
Po spotkaniu z "Atlantis" "Piguin" popłynął na wody antarktyczne, gdzie zagarnął kilka norweskich statków wielorybniczych, po czym wrócił na Ocean Indyjski i aż do wiosny bezskutecznie poszukiwał ofiar (Admiralicja Brytyjska nakazała wszystkim statkom żeglować wzdłuż brzegów, gdzie łatwiej mogły uzyskać pomoc). Wreszcie w kwietniu Krüder zdecydował się na ryzykowny krok i skierował "Pinguina" na północ, ku Rogowi Afryki, w pobliże brytyjskiej bazy w Adenie.
27 kwietnia doścignął i zatopił transportowiec "Clan Buchanan". Statek nadał sygnał QQQ, ale Krüder był przekonany, że sygnał był zbyt słaby, by mógł zostać dosłyszany w Adenie. Zamiast więc uchodzić czym prędzej skierował się w stronę Zatoki Perskiej, by zapolować na alianckie tankowce. Tymczasem sygnał został odebrany i adm. Leatham rzucił w pościg za korsarzem krążowniki „Cornwall”, i oraz lotniskowiec .
Rankiem 7 maja "Pinguin" napotkał i zaatakował mały tankowiec brytyjski "British Emperor". Mimo niemieckiego ostrzału kapitan stateczku zdołał wysłać sygnał QQQ z obszernym opisem wyglądu napastnika. Raport odebrał dowódca patrolującego wody około 500 mil na południe krążownika "Cornwall", Percival Manwaring i – mimo braku paliwa – ruszył z szybkością 25 węzłów na północ. Niemiecki rajder płynął mu naprzeciw. Około godziny 3 nad ranem 8 maja marynarz wachtowy "Pinguina" dostrzegł krążownik brytyjski. Szybko zmieniono kurs na zachodni i rajder uniknął namierzenia. Gdy się rozwidniło Manwaring wysłał na poszukiwania oba swoje wodnosamoloty typu Supermarine Walrus. O godzinie 7:07 jeden z nich wyśledził korsarza (występującego jako norweski statek "Tamerlane"), ale wobec bezwzględnego przestrzegania ciszy radiowej mógł zawiadomić o tym dopiero po powrocie na okręt. Teraz Manwaring podjął pierwszą ze swych błędnych decyzji tego dnia i zamiast natychmiast ruszać w pościg postanowił poczekać na powrót drugiego walrusa.
Wreszcie, o 13:45, brytyjski dowódca ponownie wystartował swe samoloty, by sfotografowały i zidentyfikowały podejrzany statek. Walrusy wykonały zadanie, kilkakrotnie przeleciały nad rajderem, a nawet zażądały (przy użyciu lampy sygnałowej) podania numeru rozpoznawczego, jaki posiadały wszystkie statki alianckie i neutralne. Krüder poprawnie podał numer "Tamerlane'a". Samoloty wróciły o 14:23. Wszystko się niby zgadzało: numer był poprawny, statek wyglądał podobnie jak "Tamerlane" na zdjęciu w książce "Talbot-Booth Shipping Register", ale "Tamerlane" nie pływał nigdy po tych wodach. Manwaring mógł to wprawdzie sprawdzić w dowództwie w Colombo, ale nie zrobił tego, bo dalej uparcie przestrzegał ciszy radiowej.
W końcu, po stracie niemal ośmiu godzin, Manwaring podniósł szybkość krążownika do 29 węzłów i ruszył w pościg. O 16:07 dostrzeżono na horyzoncie rzekomego "Norwega". Starając się ogłupić Brytyjczyków Krüder zaczął nadawać przy pomocy zdobycznej alianckiej radiostacji QQQ, informując, że jest atakowany przez nierozpoznany okręt wojenny. Tego było już Manwaringowi za dużo: kazał oddać strzał ostrzegawczy i sygnał "zatrzymaj się albo otwieram ogień". Niemiec nadal ignorował polecenia, a odległość zmniejszała się z minuty na minutę. Gdy wynosiła 12 000 m padł drugi strzał ostrzegawczy.
Krüder zrozumiał wreszcie, że nie uniknie starcia. O 17:15 zmienił kurs na prostopadły, odsłonił swe działa i wciągnął na maszt banderę Kriegsmarine. W tej samej chwili "Cornwall" był gotowy do otwarcia ognia, ale nim padła pierwsza salwa nastąpiła awaria elektryczności w centrali sterowania ogniem. Przez 7 minut krążownik był pozbawiony możliwości prowadzenia boju. Jedynie artylerzyści z dziobowych wież zachowali przytomność umysłu i zaczęli ręcznie obsługiwać swe działa. Tymczasem załoga "Pinguina" nie próżnowała: jeden z pocisków uszkodził na jakiś czas maszynę sterową; wystrzelono również dwie torpedy, ale minęły one cel. Wreszcie o 17:26 z dziobowych wież krążownika padła oczekiwana salwa czterech pocisków 203 mm. Pierwszy pocisk zniszczył dwa dziobowe działa 150 mm "Pinguina", drugi trafił w pomost zabijając całą jego obsadę z dowódcą, trzeci zniszczył maszynownię, a czwarty wybuchł w magazynie min. Nastąpiła eksplozja, która przełamała kadłub rajdera na pół. "Pinguin" zatonął w ciągu kilkunastu sekund zabierając ze sobą 342 członków załogi i 203 brytyjskich więźniów. Uratowano 60 Niemców i 22 Brytyjczyków.
"Cornwall" zatopił "Pinguina", ale zaraz potem miała miejsce druga awaria sieci elektrycznej, w wyniku której krążownik był praktycznie martwy przez blisko trzy godziny.

</doc>
<doc id="1276286" url="https://pl.wikipedia.org/wiki?curid=1276286" title="HSK Stier">
HSK Stier

HSK Stier (HSK6, „Schiff 23") – niemiecki krążownik pomocniczy (rajder) Kriegsmarine okresu II wojny światowej, poprzednio motorowy drobnicowiec Cairo. Brytyjska Royal Navy nadała mu oznaczenie kodowe Raider I.
Zbudowany w 1936 jako frachtowiec „Cairo” dla armatora Atlas-Levante-Linie w Bremie. W listopadzie 1939 został przejęty przez Kriegsmarine. Po zakończeniu zadań transportowych na Bałtyku został początkowo przebudowany na stawiacz min z przeznaczeniem do użycia w inwazji na Wielką Brytanię. Od kwietnia 1941 został przebudowany na krążownik pomocniczy w stoczniach Wilton-Fijenord w Schiedam i Oder-Werke w Szczecinie. Nazwa „Stier” oznaczała „byk” – był to znak zodiaku żony dowódcy okrętu, który wybrał tę nazwę. Okręt oznaczono HSK 6 ("Handelsstörkreuzer" – krążownik do zwalczania handlu) lub Schiff 23 („Statek 23"), natomiast Brytyjczycy nadali mu nazwę kodową „Raider I” (dziewiąty zidentyfikowany rajder).
Służba.
W pierwszy rejs korsarski wyszedł 9 maja 1942 z Kilonii pod dowództwem komandora porucznika Horsta Gerlacha (od 1 czerwca 1942 – komandora), w celu podjęcia działań na środkowym i południowym Atlantyku. 12 maja wypłynął z Rotterdamu, zamaskowany na przerywacz zagród minowych "Sperrbrecher 171". Podczas pokonywania kanału La Manche płynął w eskorcie 4 torpedowców: „Kondor”, „Falke”, „Iltis”, „Seeadler” i 16 trałowców, co zwróciło uwagę Brytyjczyków. Konwój został zaatakowany w nocy na 13 maja przez baterie nabrzeżne z Dover, a następnie przez brytyjskie kutry torpedowe. W stoczonej bitwie zatonęły torpedowce „Iltis” i „Seeadler” oraz jeden brytyjski kuter MTB-220. „Stier” nie odniósł żadnych uszkodzeń, ale musiał uzupełnić amunicję w Boulogne (zwłaszcza pociski oświetlające). Następnie sam udał się dalej wzdłuż francuskiego wybrzeża i 21 maja przedarł się z portu Royan w okupowanej Francji na Atlantyk. Był ostatnim niemieckim krążownikiem pomocniczym, któremu się powiodło wydostanie się na Atlantyk, aczkolwiek operacja ta została okupiona poważnymi stratami. Na początku czerwca osiągnął swój rejon operacyjny na środkowym Atlantyku.
Działania rajderskie.
4 czerwca 1942 u wybrzeży Brazylii ostrzelał, zatrzymał i zatopił brytyjski statek SS „Gemstone” (4986 BRT) z ładunkiem rudy żelaza, biorąc jego załogę (44 osoby) do niewoli.
6 czerwca w okolicach równika napotkał amerykański tankowiec TS „Stanvac Calcutta” (10.170 BRT) płynący pod banderą Panamy. W odpowiedzi na strzały ostrzegawcze i nakaz zatrzymania, kapitan tankowca odwrócił się rufą do krążownika i rozpoczął ucieczkę, prowadząc równocześnie ogień z działa 102 mm na rufie i 76,2 mm na dziobie. Bitwa trwała ok. 10 minut, w czasie której „Stier” trafił w tankowiec ponad 40 razy, samemu będąc niegroźnie trafionym dwa razy. „Stanvac Calcutta” był szybszy, lecz ponieważ na skutek celnego ostrzału zginął na nim kapitan, cała obsługa mostka oraz radiotelegrafista, a statek wpadł w przechył niemożliwy do skorygowania, pozostała przy życiu załoga poddała się i została wzięta do niewoli (zginęło 14 członków załogi, przejęto 37, jeden z rannych zmarł później na pokładzie krążownika). Dwóch ludzi „Stiera” zostało rannych – po raz pierwszy na niemieckim rajderze podczas tej wojny w akcji przeciw statkowi. „Stanvac Calcutta” otrzymał po wojnie wyróżnienie Gallant Ship Award ("Wyróżnienie Dzielnego Statku").
8 czerwca „Stier” uniknął spotkania z nie rozpoznanym okrętem wojennym. Przez następne dwa miesiące nie napotkał statków, natomiast 10 czerwca i 15 lipca „Stier” spotykał się z tankowcem zaopatrzeniowym „Charlotte Schliemann” w celu pobrania paliwa i przekazania na niego jeńców z zatopionych statków.
29 lipca spotkał się z krążownikiem pomocniczym „Michel”. Oba okręty odbyły wspólnie krótkie ćwiczenia i przez kilka dni działały razem, ale bezskutecznie.
9 sierpnia „Stier” napotkał brytyjski statek SS „Dalhousie” (7072 BRT). Statek w odpowiedzi na strzały ostrzegawcze i polecenie zatrzymania rozpoczął ucieczkę i ostrzał z działa, informując przez radio o ataku, lecz jego pociski nie donosiły do krążownika. Po pościgu i ostrzale z krążownika, kiedy na „Dalhousie” wybuchł pożar, jego kapitan zdecydował się poddać. Załoga (41 osób) została wzięta do niewoli, a statek zatopiony torpedą.
W obawie przed poszukiwaniami, rajder zmienił następnie rejon działań na południe. 22 sierpnia po raz pierwszy użyto, bez efektów, wodnosamolotu rozpoznawczego Arado Ar 231, który okazał się konstrukcją bezużyteczną w warunkach morskich. 27 sierpnia nastąpiło kolejne spotkanie z „Charlotte Schliemann” i przekazanie jeńców. Jeńcy zostali następnie przekazani Japończykom i osadzeni w obozach.
4 września „Stier” zaobserwował francuski statek pasażerski „Pasteur” w rejsie do Rio de Janeiro, pływający jako transportowiec wojska dla aliantów. Krążownik rozpoczął za nim pościg, ale nie był w stanie doścignąć statku rozwijającego prędkość 25 węzłów. Sam nie został przy tym zidentyfikowany.
19 września „Stier” ponownie bezskutecznie ścigał niezidentyfikowany statek.
24 września „Stier” spotkał się ponownie na krótko z „Michelem” i zbiornikowcem zaopatrzeniowym „Uckermark”, a 25 września ze statkiem zaopatrzeniowym – łamaczem blokady „Tannenfels”, płynącym z Jokohamy, który przekazał mu japoński wodnosamolot Nakajima E8N1. Spotkanie zostało m.in. wykorzystane do przeprowadzenia niezbędnych napraw i remontów na krążowniku.
Zatonięcie.
27 września podczas trwających napraw, przy gęstej mgle i przelotnych deszczach, niespodziewanie w niewielkiej odległości pojawił się trzeci statek – amerykański transportowiec typu "Liberty" SS „Stephen Hopkins” (7181 BRT), płynący pod balastem. Kapitan Gerlach rozkazał załodze o 8.52 zająć stanowiska bojowe i wywiesić sygnał zatrzymania statku oraz oddać strzał ostrzegawczy. Ostrzelany statek podjął jednak walkę, odpowiadając ze swojego działa 102 mm na rufie, pary działek przeciwlotniczych 37 mm i karabinów maszynowych. Dzięki dobrze wyszkolonym artylerzystom, na około 40 wystrzelonych pocisków 102 mm, „Stephen Hopkins” uzyskał około 15 trafień w krążownik, które spowodowały przede wszystkim uszkodzenie maszyny sterowej i zablokowanie steru, uszkodzenie silnika głównego rajdera oraz uszkodzenie przewodów paliwowych na dziobie, co doprowadziło do unieruchomienia generatorów prądu oraz pożaru. Z drugiej strony, ostrzał „Stiera” szybko zniszczył mostek, radiostację i maszynownię statku, wywołując pożary oraz zabił około połowę załogi. Obie unieruchomione jednostki ostrzeliwały się z odległości ok. 1000 m, po czym o 9.18 Niemcy przerwali ogień. Około 10 „Stephen Hopkins” zatonął po opuszczeniu przez załogę (z 58 osób załogi, 19 przeżyło walkę a 15 dotarło po miesiącu w szalupie do brzegu Brazylii). „Tannenfels” próbował odholować „Stiera”, ale bez powodzenia. Pożar na krążowniku nie dał się opanować i zagrażał wybuchem torped, w związku z czym kapitan Gerlach wydał o 10.58 rozkaz przejścia załogi na „Tannenfels” i zatopienia „Stiera”. O 11.47 „Stier” został samozatopiony materiałami wybuchowymi, po czym zatonął o 11.59. Zginęło 4 członków jego załogi, 33 zostało rannych. Na „Tannenfels” przeszło także dwóch jeńców z zatopionych wcześniej statków. Warto dodać, że Gerlach twierdził w raporcie, że walkę stoczył z jednostką dorównującą uzbrojeniem krążownikowi pomocniczemu.
Po powrocie do Niemiec kapitan Horst Gerlach 3 listopada 1942 został odznaczony Złotym Krzyżem Niemieckim. Był także przewidziany na dowódcę kolejnego rajdera „Hansa”, a 80% marynarzy ze „Stiera” zgłosiło się na ochotnika do dalszej służby pod jego komendą. Nie doszło to jednak do skutku ze względu na rezygnację Kriegsmarine z dalszych misji rajderów.
Rejs „Stiera’ trwał 142 dni, podczas których zatopił 4 statki o pojemności łącznej 29.409 BRT. Był to najgorszy wynik i zarazem najkrótszy rejs spośród niemieckich krążowników pomocniczych II w.ś. Był on też jedynym krążownikiem pomocniczym, który został zatopiony przez samotny statek handlowy.

</doc>
<doc id="1276288" url="https://pl.wikipedia.org/wiki?curid=1276288" title="HSK Michel">
HSK Michel

HSK Michael (HSK9, "Schiff 28") – niemiecki krążownik pomocniczy (rajder) Kriegsmarine okresu II wojny światowej. Royal Navy nadała mu oznaczenie Raider G.
Budowany w Gdańsku dla linii Gdynia-Ameryka Linie Żeglugowe SA jako "Bielsko" został po wybuchu wojny skonfiskowany przez Kriegsmarine. Początkowo przebudowany na statek szpitalny "Bonn", w 1941 został uzbrojony w działa przeniesione z krążownika pomocniczego "Widder". Podczas pierwszej próby wyjścia na Atlantyk wszedł na mieliznę w pobliżu Ostendy. Podczas przechodzenia kanału La Manche był bezskutecznie atakowany przez brytyjskie kutry torpedowe.
Działania rajderskie.
"Michel" odbył dwie misje rajderskie. Pierwsza trwała od marca 1942 do marca 1943. W tym czasie działał w rejonie południowym Oceanu Atlantyckiego i na Oceanie Indyjskim, zatapiając 15 statków o łącznym tonażu 99000 BRT. W czasie tej misji 1 maja 1942 zaatakował brytyjski frachtowiec "Menelaus", któremu jako jedynemu spośród zaatakowanych statków udało się uciec i zaalarmować Royal Navy, jednak poszukiwania rajdera zakończyły się niepowodzeniem. Po zakończonej misji przypłynął do Japonii.
W drugą misję wyszedł 21 maja 1943 z Jokohamy. Misja trwała 5 miesięcy, w czasie których "Michel" krążył po Pacyfiku u wybrzeży Australii i Ameryki Południowej, zatapiając 3 statki o łącznym tonażu ok. 27000 BRT. 17 października 1943 został storpedowany przez amerykański okręt podwodny USS "Tarpon" w odległości 50 mil od wybrzeży Japonii. "Michel" zatonął wraz z 290 członkami załogi, w tym z dowódcą - kmdrem rez. G. Gumprichem. 116 członków załogi dotarło po kilku dniach do brzegu. 
Zatopienia.
Pierwsza wyprawa:
Druga wyprawa:

</doc>
<doc id="1276289" url="https://pl.wikipedia.org/wiki?curid=1276289" title="Tadeusz Arciuch">
Tadeusz Arciuch

Tadeusz Arciuch (ur. 6 marca 1955 w Stalowej Woli) – polski lekarz psychiatra, reżyser, także scenarzysta i producent filmowy. Absolwent Wydziału Reżyserii PWSFTviT w Łodzi (1983) oraz Akademii Medycznej w Warszawie (1988). 
W latach 1988–1992 pracował jako lekarz (m.in. w paryskim Instytucie Pasteur'a). Od 1993 zajmuje się wyłącznie reżyserią (przede wszystkim filmów dokumentalnych i krótkometrażowych oraz reklamą.

</doc>
<doc id="1276290" url="https://pl.wikipedia.org/wiki?curid=1276290" title="Jacek Dumicz">
Jacek Dumicz



</doc>
<doc id="1276291" url="https://pl.wikipedia.org/wiki?curid=1276291" title="HSK Coronel">
HSK Coronel

HSK Coronel ("Schiff 14") – niemiecki krążownik pomocniczy (rajder) Kriegsmarine okresu II wojny światowej. Royal Navy nadała mu oznaczenie Raider K. Przebudowany początkowo na stawiacz min (1940), a następnie na krążownik pomocniczy, został uszkodzony podczas próby wyjścia na Atlantyk i zawrócił do Kilonii. Po powrocie został wyposażony w radary oraz silne uzbrojenie przeciwlotnicze i jako okręt naprowadzania nocnych myśliwców "Togo" pełnił służbę na Bałtyku pod dowództwem Luftwaffe. Po wojnie pływał m.in. pod brytyjską i norweską banderą.

</doc>
<doc id="1276292" url="https://pl.wikipedia.org/wiki?curid=1276292" title="HSK Hansa">
HSK Hansa

HSK Hansa ("Schiff 5") – niemiecki krążownik pomocniczy (rajder) Kriegsmarine okresu II wojny światowej. Był ostatnim statkiem przebudowanym na krążownik pomocniczy, ale nie odbył żadnego rejsu rajderskiego. Od lutego 1944 pełnił rolę statku szkolnego, a od sierpnia 1944 do maja 1945 brał udział w ewakuacji wojska i ludności cywilnej z Prus Wschodnich. Po wojnie pływał pod różnymi nazwami pod banderą brytyjską.

</doc>
<doc id="1276299" url="https://pl.wikipedia.org/wiki?curid=1276299" title="Szlarnik maskowy">
Szlarnik maskowy

Szlarnik maskowy ("Zosterops somadikartai") – gatunek małego ptaka z rodziny szlarników (Zosteropidae), opisany naukowo w 2008 roku. Jest endemitem Wysp Togian w Indonezji.
Oliwkowozielony ptak o białym brzuchu. Czoło i kantarek czarne, podbródek i gardło siarkowożółte. Przypomina swego najbliższego krewnego – szlarnika czarnoczelnego z wyspy Celebes. W przeciwieństwie do innych reprezentantów tej rodziny nie ma jednak charakterystycznych białych obwódek wokół oczu.
Długość ciała około 11 cm.
Występuje w niskich zaroślach w pobliżu namorzynów, w ogrodach, gajach kokosowych, zaroślach wtórnych i lasach wtórnych od poziomu morza do 100 m n.p.m. Zwykle przebywa w krzewach o wysokości 5–15 m.
Jego dieta składa się z owadów i ich larw, zbiera je z gałęzi i spod liści. Żeruje w parach lub w małych stadach liczących do pięciu osobników.
IUCN od 2010 roku uznaje szlarnika maskowego za gatunek bliski zagrożenia (NT, "Near Threatened") ze względu na niewielki zasięg występowania oraz to, że degradacja siedlisk może spowodować spadki liczebności. Liczebność populacji nie została oszacowana, ale ptak ten opisywany jest jako rzadki i lokalny. Główne zagrożenia to przekształcanie siedlisk przez człowieka i nadmierna eksploatacja surowców naturalnych.

</doc>
<doc id="1276303" url="https://pl.wikipedia.org/wiki?curid=1276303" title="The Spider’s Lullabye">
The Spider’s Lullabye

The Spider’s Lullabye jest szóstym z kolei studyjnym wydawnictwem heavymetalowej grupy King Diamond i został wydany w 1995 roku po raz pierwszy nakładem wydawnictwa Metal Blade oraz pierwszym na którym pojawili się nowi członkowie – gitarzysta Herb Simonsen, basista Chris Estes i perkusista Darrin Athony.
W przeciwieństwie do większości albumów grupy, nie jest to pełny album koncepcyjny, jedynie część utworów odnosi się do tego samego tematu, podobnie jak Fatal Portrait.
Według danych z kwietnia 2002 album sprzedał się w nakładzie 29,224 egzemplarzy na terenie Stanów Zjednoczonych.
Album został zremasterowany i ponownie wydany w 2009 roku przez Andy'ego LaRocque.
Fabuła w utworach.
Pierwsza połowa piosenek na albumie jest różnymi krótkimi historiami, a druga pełną i spójną fabułą.
Utwór opowiada o doświadczeniu eksterioryzacji przez głównego bohatera piosenki, zmuszającego się do powrotu do samego siebie zanim będzie na to za późno.
Piosenka opowiada o ostatnich chwilach mordercy, który zostaje skazany na śmierć poprzez krzesło elektryczne.
Akcja rozgrywa się wokół łowcy duchów, który zauważa obecność ducha w jego domu. Nie jesteśmy pewni kim jest ten duch i w jakim jest nastawieniu, ale wiemy, że protagonista się go boi. Piosenka kończy się słowami gdzie główny bohater ulega duchowi i pozwala mu zostać z nim "na zawsze".
Jest to opowieść o człowieku cierpiącym przez przerażające koszmary podczas których spotyka kobiece demony pod postacią małych dziewczynek, które zabierają go do (wydawałoby się) raju po drugiej stronie wodospadów w których pływali. Gdy mężczyzna odkrywa prawdę o dziewczynkach, krzyczy by uciec z koszmaru.
Piosenka opowiada o grupce przeklętych dzieciaków, podobnej do tej filmu z 1960 roku "Wioska Przeklętych".
Utwór ten to alternatywna wersja tego co mogło się wydarzyć w historii z albumów "Them" i "Conspiracy", czyli pogrzebanie Kinga żywcem w szklanej trumnie by cała jego rodzina widziała jego cierpienie w agonii. Opisuje on również rzucanie ziemi na jego twarz i śmianie się z jego bólu przez jego siostrę Missy, co mogłoby się stać gdyby jego matka razem z jego socjopatycznym lekarzem-terapeutą doktorem Landau postanowili go pochować żywcem.
Tutaj się zaczyna główna fabuła skupiająca się wokół samotnego mężczyzny o imieniu Harry. Cierpi on arachnofobię i chce się jej pozbyć za wszelką cenę.
Kontynuacja historii o Harrym. Znajduje w gazecie reklamę ośrodka specjalizujących się w leczeniu każdych fobii. Po przyjechaniu do "Devil Lake Sanitarium" pojawia się druga postać, Dr. Eastmann, przedstawia się Harry'emu jako przyjazny i miły psychiatra, ale tak naprawdę ukrywa swoje prawdziwe intencje.
Początek pobytu w szpitalu psychiatrycznym. Harry odważnie czeka na doktora Eastmann'a i jego asystentkę (oryg. Nurse Needle Dear) w tytułowym "Pokoju 17" by zacząć swoje leczenie. Owe "leczenie" to nic więcej, niż sesja tortur dla osoby z arachnofobią. Pielęgniarka wypuszcza pająki pogońcowate z "Pełzającego Pudełka" (oryg. Crawly Box). Następnego dnia Harry narzeka na dziwne uczucie na jego szyi, pogryzienia od pająków i ogromny ból. Dr. Eastmann ignoruje słowa Harry'ego i się nimi nie przejmuje. Tej samej nocy Harry został znaleziony martwy przez personel, okryty jak mucha, od stóp do głów pajęczyną. Dr. Eastmann odkrywa, że Harry umarł "ze strachu", na zawał serca.
Pająki tworzą w pustych oczodołach tworzą swój nowy dom, a Harry razem z innymi pacjentami, którzy umarli z nieznanych powodów są odwożeni do kostnicy.
Lista utworów.
Wszystkie teksty utworów zostały napisane przez Kinga Diamonda.

</doc>
<doc id="1276308" url="https://pl.wikipedia.org/wiki?curid=1276308" title="Stanisław Stączek">
Stanisław Stączek

Stanisław Stączek (ur. 22 kwietnia 1864 w Posadzie Jaćmierskiej, zm. 5 czerwca 1942 w Krakowie) – polski działacz polityczny związany z ruchem ludowym, minister komunikacji w rządzie Jędrzeja Moraczewskiego.
Życiorys.
Pochodził z rodziny chłopskiej. W 1886 ukończył jedno ze lwowskich gimnazjów, a rok później seminarium nauczycielskie w Rzeszowie. Przez dwa lata (1887–1889) pracował jako nauczyciel w Bukowie w powiecie Brzozów, przeszedł następnie do pracy na kolei i do emerytury w 1920 (z przerwą na pełnienie funkcji rządowej) był inspektorem kolejowym kolejno w Jaśle, Skawinie, Suchej, Krakowie i ponownie w Skawinie. 
Jeszcze w okresie poprzedzającym wybuch I wojny światowej zbliżył się do radykalnego ruchu chłopskiego w Galicji pod przywództwem Jana Stapińskiego. Od 1912 publikował na łamach pisma „Przyjaciel Ludu”. W 1914 wszedł w skład Wydziału Rady Polskiego Stronnictwa Ludowego – Lewica, w 1918 z rekomendacji tejże partii pełnił funkcję wiceprzewodniczącego Nieustającej Komisji Zjazdowej Inteligencji Ludowej PSL Królestwa Polskiego, Galicji i Śląska.
29 grudnia 1918 został powołany na stanowisko ministra komunikacji w rządzie Jędrzeja Moraczewskiego, przejmując tekę z rąk premiera, który wcześniej łączył obie funkcje. Stał na czele resortu komunikacji zaledwie do 16 stycznia 1919, niemniej jednak przyczynił się wspólnie z Moraczewskim do stworzenia centralnego nadzoru nad wszystkimi rodzajami transportu w niepodległej Polsce. Wobec licznych raportów o problemach z komunikacją między dawnymi zaborami Stączek wnioskował o unifikację polskiego kolejnictwa oraz rozbudowanie istniejących linii; nie zdążył już przed dymisją gabinetu zareagować na bieżące problemy z żeglugą rzeczną. 
W 1922 bez powodzenia ubiegał się o mandat poselski. W latach 1922–1923 był członkiem Wydziału Wykonawczego Naczelnej Rady Chłopskiej PSL-Lewica, potem działał kolejno w Związku Chłopskim (1924–1925), Stronnictwie Chłopskim (1926) i wreszcie prosanacyjnym Związku Chłopskim (od 1928), do którego przeszedł wspólnie z Janem Stąpińskim. W Związku Chłopskim zasiadał w prezydium Zarządu Głównego, nie odgrywając jednak już większej roli politycznej.
Zmarł 5 czerwca 1942. Pochowany na cmentarzu Rakowickim w Krakowie (kwatera XXIV, rząd 11, grób 11).

</doc>
<doc id="1276309" url="https://pl.wikipedia.org/wiki?curid=1276309" title="Conn Iggulden">
Conn Iggulden

Conn Iggulden (ur. 24 lutego 1971) – pisarz brytyjski, autor powieści historycznych. W Polsce ukazał się jego cykl "Imperator" oraz cykl "Zdobywca".

</doc>
<doc id="1276310" url="https://pl.wikipedia.org/wiki?curid=1276310" title="Garnizon Elbląg">
Garnizon Elbląg

Garnizon Elbląg – garnizon wojskowy Wojska Polskiego, wcześniej armii pruskiej.
Czasy niemieckie.
Przed II wojną światową należał do "Okręgu Wojskowego Nr 1 – Prusy Wschodnie". W latach trzydziestych XX wieku Elbląg stał się jednym z większych miast garnizonowych w III Rzeszy. W różnych częściach miasta zostały wzniesione budynki koszarowe dla artylerii, kawalerii, wojsk inżynieryjnych i piechoty. Zgromadzenie w mieście dużej liczby wojska nadało mu charakter militarny, ale z drugiej strony spowodowało rozwój infrastruktury miejskiej. Pojawiły się wojskowe osiedla mieszkaniowe, przy ul. Komeńskiego oddano do użytku duży i nowocześnie urządzony szpital wojskowy, a na południe od Dworca Głównego oddano lotnisko liczące 90 ha powierzchni. Przy lotnisku została otwarta szkoła lotnictwa wojskowego.
Wojsko na terenie miasta zostało zgrupowane głównie w 6 zespołach koszarowych:
Pod koniec II wojny światowej stacjonowały tu jednostki:
Czasy powojenne.
W okresie powojennym w Elblągu znajdowały się (w nawiasach – lata stacjonowania w garnizonie Elbląg):
Czasy obecne.
Terytorialny zasięg właściwości Dowódcy Garnizonu Elbląg obejmuje swoim obszarem: 
Obecnie Wojsko Polskie korzysta głównie z przedwojennej infrastruktury koszarowej. Przy czym część została oddana w cywilną administrację:
Obecnie w Elblągu pozostały następujące jednostki:
Ponadto w Elblągu stacjonuje jednostka wchodząca w struktury NATO:

</doc>
<doc id="1276311" url="https://pl.wikipedia.org/wiki?curid=1276311" title="Sleep Through the Static (singel)">
Sleep Through the Static (singel)

Sleep Through the Static – piosenka Jacka Johnsona, pochodząca z jego wydanego w 2008 roku albumu o tej samej nazwie. 17 grudnia 2007 roku została opublikowana jako drugi z tej płyty singel na oficjalnym profilu Johnsona w MySpace. Obecnie singel jest dostępny w wybranych krajach poprzez iTunes.
Piosenka rozpoczyna się krótkim melodyjnym wstępem, kiedy to można usłyszeć melodicę oraz perkusję, gitarę elektryczną i basową.

</doc>
<doc id="1276312" url="https://pl.wikipedia.org/wiki?curid=1276312" title="Garnizon elbląski">
Garnizon elbląski



</doc>
<doc id="1276316" url="https://pl.wikipedia.org/wiki?curid=1276316" title="Kensington Palace">
Kensington Palace



</doc>
<doc id="1276319" url="https://pl.wikipedia.org/wiki?curid=1276319" title="Nienasieniaki">
Nienasieniaki

Nienasieniaki – grupa nowotworów zarodkowych, wyróżniona w wyniku ich podziału klinicznego. Charakteryzują się gorszym rokowaniem niż nasieniak i odmiennymi standardami leczenia. Najczęściej mają charakter guzów o mieszanej budowie histologicznej (składają się z kilku niezależnych rodzajów utkania nowotworowego). O rozpoznaniu nienasieniaka przesądza stwierdzenie w obrębie nowotworu zarodkowego któregokolwiek z wymienionych poniżej rodzajów utkania:
Również stwierdzenie podwyższonego stężenia alfa-fetoproteiny w surowicy u pacjenta z guzem zarodkowym jest równoznaczne z rozpoznaniem nienasieniaka.
Obraz kliniczny.
Nienasieniaki mogą występować w wielu lokalizacjach i klinicznie mogą się objawiać w postaci następujących chorób:
Zasady leczenia.
Leczenie uzupełniające nienasieniaka jądra w I stopniu zaawansowania.
Zasady postępowania po usunięciu nienasieniaka ograniczonego do jądra budzą wiele kontrowersji. Wiadomo, że nawet w najniższym stopniu zaawansowania IA ok. 20-30% pacjentów doświadczy nawrotu choroby po operacji. Najczęstszą lokalizacją przerzutów są węzły chłonne zlokalizowane w przestrzeni zaotrzewnowej. Z drugiej strony wiadomo, że szybkie wykrycie takiej wznowy i rozpoczęcie leczenia w II stadium daje takim pacjentom 95% szansy na wyleczenie. Podstawowe pytanie sprowadza się więc do tego, czy leczyć wszystkich pacjentów zaraz po operacji, czy obserwować i leczyć tylko tych, którzy mają nawrót choroby. Leczenie zmniejsza ryzyko wznowy, ale naraża na niepotrzebne powikłania pacjentów, którzy być może nigdy nie mieliby nawrotu. Z drugiej strony zaniechanie leczenia wiąże się z koniecznością wykonywania regularnych i kosztownych badań kontrolnych, a zaniedbanie kontroli może prowadzić do sytuacji, w której choroba w chwili wykrycia nawrotu będzie bardzo zaawansowana (stopień IIIB lub IIIC). Tacy pacjenci mają znacznie mniejsze szanse na wyleczenie.
Zgodnie z zaleceniami NCCN (National Comprehensive Cancer Network) po operacji z powodu raka jądra można zastosować następujące strategie:
Obserwacja 
Pacjenci poddani jedynie obserwacji powinni mieć wykonywane następujące badania:
Badanie PET-CT nie ma udokumentowanej skuteczności w wykrywaniu nawrotów nienasieniaków i nie jest w tym wskazaniu rutynowo zalecane.
Limfadenektomia zaotrzewnowa (RPLND – ang. Retroperitoneal Lymph Node Dissection)
Polega na chirurgicznym usunięciu węzłów chłonnych okołoaortalnych, do których uchodzą naczynia limfatyczne z gonad. Węzły te są pierwszym miejscem, w którym tworzą się przerzuty raka jądra. Operacja powinna być poprzedzona tomografią (nie starszą niż 4 tygodnie) oraz oznaczeniem markerów (nie starszym niż 7-10 dni), aby potwierdzić, że pacjent jest na pewno w I stopniu zaawansowania. Jeżeli w badaniu histopatologicznym usuniętych węzłów zostaną wykryte komórki nowotworowe, chory otrzymuje dodatkowo dwa kursy chemioterapii. Jeśli wynik jest negatywny – można zrezygnować z częstego wykonywania tomografii – wykonuje się ją co 6 miesięcy (pozostałe badania co 2-3 miesiące). Tak więc RPLND nie zwalnia z wykonywania badań kontrolnych. Ponadto usunięcie węzłów chłonnych zaotrzewnowych jest dużą operacją (cięcie na cały brzuch) obarczoną pewnym ryzykiem. Najczęstszym powikłaniem jest uszkodzenie położonych zaotrzewnowo nerwów współczulnych, co może spowodować wytrysk wsteczny.
Chemioterapia
Jako leczenie uzupełniające można podać 2 cykle chemioterapii BEP (cisplatyna + etopozyd + bleomycyna). Takie postępowanie zmniejsza w wydatny sposób (ok. 10x) ryzyko wznowy. Biorąc jednak pod uwagę, że w zależności od zaawansowania nawrotu doświadczy jedynie od 20-30% (w stopniu IA) do 50% (w stopniu IB) pacjentów, to ponad połowa leczonych otrzymuje chemioterapię niepotrzebnie. Leczenie to jest oczywiście obarczone całym szeregiem działań niepożądanych od przejściowej utraty włosów (mniej istotne) po długo utrzymującą się niepłodność (co może być już istotnym problemem). Jeśli pacjent planuje posiadanie potomstwa, warto przed rozpoczęciem chemioterapii pomyśleć o zabezpieczeniu nasienia w banku spermy.
Postępowanie w zależności od stadium
Leczenie zaawansowanych nienasieniaków.
Leczenie nienasieniaków w II i III stopniu zaawansowania klinicznego powinno być skojarzone. Pierwszym etapem jest chemioterapia programem zawierającym cisplatynę i etopozyd. Leczenie prowadzi się aż do uzyskania przynajmniej częściowej remisji i normalizacji stężenia markerów nowotworowych w surowicy (najczęściej 3-4 cykle chemioterapii). Po zakończeniu chemioterapii zalecane jest chirurgiczne usunięcie wszelkich przetrwałych zmian nowotworowych – przerzutów i powiększonych węzłów chłonnych. W wypadku stwierdzenia żywego utkania nowotworowego w usuniętym materiale zalecane jest kontynuowanie chemioterapii (jeszcze co najmniej dwa cykle).
Najczęściej stosowane programy chemioterapii
Radioterapia nienasieniaków daje znacznie gorsze wyniki niż w przypadku nasieniaka. Odgrywa jednak pewną rolę w leczeniu, np. w przypadku przerzutów do mózgu, albo pojedynczych zmian przerzutowych, których nie można usunąć chirurgicznie.
Rokowanie.
U pacjentów z zaawansowanym nowotworem (stadium II i III) do najczęściej wymienianych niezależnych czynników pogarszających rokowanie należą:
W zależności od obecności wymienionych wyżej czynników wyróżnia się następujące grupy prognostyczne :

</doc>
<doc id="1276324" url="https://pl.wikipedia.org/wiki?curid=1276324" title="Międzynarodowa Unia Biochemii i Biologii Molekularnej">
Międzynarodowa Unia Biochemii i Biologii Molekularnej

Międzynarodowa Unia Biochemii i Biologii Molekularnej (, IUBMB) – międzynarodowa organizacja pozarządowa działająca w dziedzinach biochemii i biologii molekularnej. Stworzona w 1955 jako Międzynarodowa Unia Biochemii ("International Union of Biochemistry"), w 2008 roku zrzeszała 76 krajów członkowskich.
Komitet Nazewnictwa IUBMB (często wspólnie z IUPAC) publikuje standardy nomenklatury biochemicznej i biologii molekularnej, w tym nomenklaturę nazewnictwa enzymów (np. numer EC), a także opracowuje i standaryzuje jednostki używane w tych dziedzinach nauk (np. jednostka enzymu).
IUBMB ponadto organizuje, co trzy lata, Kongres Biochemii i Biologii Molekularnej ("Congress of Biochemistry and Molecular Biology"), oraz sponsoruje inne konferencje, sympozja, aktywności edukacyjne i wykłady.
IUBMB jest także powiązane z czasopismami naukowymi, jak: "Biochemistry and Molecular Biology Education" (dawniej jako "Biochemical Education"), "BioEssays", "BioFactors", "Biotechnology and Applied Biochemistry", "IUBMB Life", "Molecular Aspects of Medicine" i "Trends in Biochemical Sciences".

</doc>
<doc id="1276325" url="https://pl.wikipedia.org/wiki?curid=1276325" title="Little George Coc'nuts">
Little George Coc'nuts

Little George Coc'nuts – dolina na południowo-zachodnim krańcu wyspy Pitcairn. Jej nazwa pochodzi od zagajnika palm kokosowych, który prowadził George Young, syn osadnika na wyspie Pitcairn i buntownika z "HMS Bounty" Neda Younga.

</doc>
<doc id="1276326" url="https://pl.wikipedia.org/wiki?curid=1276326" title="The Graveyard">
The Graveyard

The Graveyard – siódmy album studyjny duńskiej grupy heavy metalowej King Diamond, wydany w 1996 roku przez wytwórnię Massacre.
Fabuła.
W tej historii King wciela się w postać pracownika zboczonego, skorumpowanego i niemoralnego burmistrza McKenzie. Jednej nocy King (jego postać) wchodzi do gabinetu burmistrza gdzie przyłapuje go na molestowaniu swojej córki Lucy. King nie trzymając języka za zębami o tym co się wydarzyło podpadł McKenzie'mu. Ten by uniknąć konsekwencji i oddalić zarzuty zeznaje że King jest szalony i zamyka go w szpitalu psychiatrycznym "Black Hill Sanitarium". Po paru latach King zauważa swoją szansę na ucieczkę i ryzykuje dusząc pielęgniarkę gdy ta przyszła by podać mu leki. Zabierając jej klucze, zniszczony psychicznie King ucieka na okoliczny cmentarz 6 mil od szpitala, aby schować się przed policją. Na miejscu powoli knuje plan zemsty na burmistrzu. W obawie przed znalezieniem przez innych, zaczął zabijać ludzi, którzy przechodzili nocą przez cmentarz. Boi się on jednak pewnej miejskiej legendy mówiącej, że jeśli umrze się na cmentarzu tracąc głowę to dusza nie opuszcza ciała tylko zostaje i żyje w ściętej głowie na zawsze. Następnie śledzi i uprowadza podstępem Lucy na cmentarzysko, zakopawszy dziewczynkę w jednym z siedmiu grobów oraz po napisaniu na każdym z nagrobków "LUCY FOREVER" ,King dzwoni do burmistrza, żeby "zagrać w grę" .
Gdy McKenzie zjawia się na cmentarzu przedstawia mu warunki "gry". Musi on znaleźć i wykopać swoją córkę w jednym z grobów nosząc opaskę na oczy. Na siedem grobów ma trzy szanse w przeciwnym razie zabije ich obu. Gdy burmistrz za trzecim razem odgaduje prawidłowy dół, King postanawia złamać umowę i go ogłuszyć oraz zaciągnąć do świeżo wykopanego grobu, a następnie związuje zboczeńca. 
W międzyczasie, kiedy McKenzie odzyskuje przytomność, King odkopuje Lucy. Niespodziewanie dla Kinga, córka burmistrza ciągnie za przewód, w konsekwencji spuszczając szybę z zepsutego okna kaplicy wprost na niego, dekapitując go. Miejska legenda której tak bardzo się obawiał okazała się być prawdziwa, lecz dla jego "ulgi" Lucy postanowiła zabrać jego głowę do plecaka by King mógł być z nią na zawsze.

</doc>
<doc id="1276327" url="https://pl.wikipedia.org/wiki?curid=1276327" title="International Union of Biochemistry and Molecular Biology">
International Union of Biochemistry and Molecular Biology



</doc>
<doc id="1276330" url="https://pl.wikipedia.org/wiki?curid=1276330" title="IUBMB">
IUBMB



</doc>
<doc id="1276340" url="https://pl.wikipedia.org/wiki?curid=1276340" title="A Brokedown Melody">
A Brokedown Melody

A Brokedown Melody – film dokumentalny z 2004 roku, poświęcony surfingowi, który wyreżyserował Chris Malloy, a w główną rolę wcielił się muzyk Jack Johnson.
Johnson i Matt Costa byli twórcami soundtracku filmu.
Soundtrack.
"A Brokedown Melody" to kompilacyjny album zainspirowany filmem z 2006 roku o tym samym tytule, nakręconym przez Jacka Johnsona. Ukazał się nakładem wytwórni Brushfire Records i składał się z piosenek różnych artystów, począwszy od Johnsona i Matta Costa, przez Douga Martscha, na Eddie Vedderze z Pearl Jam skończywszy.

</doc>
<doc id="1276342" url="https://pl.wikipedia.org/wiki?curid=1276342" title="Grzegorz Łukawski">
Grzegorz Łukawski

Grzegorz Łukawski (ur. w 1969) – polski aktor.
Życiorys.
W 1994 ukończył studia na Wydziale Aktorskim PWST w Krakowie, dyplom obronił w 1996.
Od 1994 aktor Teatru im. Słowackiego w Krakowie, zagrał m.in. w: "Naszym człowieku" Aleksandra Ostrowskiego w reż. Walerego Fokina (1994), "Słowach Bożych" Ramóna Maríi del Valle-Inclána w reż. Bartosza Szydłowskiego (1998), "Płatonowie" Antoniego Czechowa w reż. Grzegorza Wiśniewskiego (2000), "Abelardzie i Heloizie" Rogera Vaillanda w reż. Agaty Dudy-Gracz (2001), "Idiocie" Fiodora Dostojewskiego w reż. Barbary Sass (2002), "Bułhakowie" Macieja Wojtyszki (2002), "Kaliguli" Alberta Camusa w reż. Agaty Dudy-Gracz (2003), "Weselu" Stanisława Wyspiańskiego w reż. Gézy Bodolaya (2007), "Ziemi obiecanej" Władysława Reymonta w reż. Wojciecha Kościelniaka (2011), "Maskaradzie" Michaiła Lermontowa w reż. Nikołaja Kolady (2013), "Dziejach upadków" Honoré de Balzaca w reż. Małgorzaty Warsickiej (2016), "Rabacji" w reż. Jakuba Roszkowskiego (2017) i "Ameri cane" w reż. Mirka Kaczmarka (2020).
Na ekranie debiutował w 1995 rolą Filipa, młodego kochanka Hanki (Elżbieta Zającówna) w serialu "Matki, żony i kochanki", zagrał także w kontynuacji serialu z 1998. W latach 2005–2006 występował w drugoplanowej roli Fiszera, kolegi Ksawerego w kilku odcinkach serialu "Pensjonat pod Różą".

</doc>
<doc id="1276347" url="https://pl.wikipedia.org/wiki?curid=1276347" title="Melodifestivalen 2008">
Melodifestivalen 2008

Melodifestivalen 2008 – 47. edycja szwedzkich preselekcji do Konkursu Piosenki Eurowizji 2008. Półfinały odbyły się kolejno: 9, 16, 23 lutego oraz 1 marca, druga szansa 8 marca, a finał 15 marca. Podczas półfinałów o wynikach decydowali widzowie za pomocą głosowania telefonicznego, natomiast reprezentanta wybrali w połowie widzowie oraz jury.
Preselekcje wygrała Charlotte Perrelli z piosenką „Hero”, zdobywając w sumie 224 punkty w finale.
Format.
Trzydziestu dwóch uczestników podzielono na cztery ośmioosobowe półfinały. Z każdego półfinału dwójka najlepszych uczestników otrzymała automatyczny awans do finału. Laureaci trzeciego oraz czwartego miejsca półfinałów zakwalifikowali się zaś do dogrywki – drugiej szansy, z którego kolejna dwójka zakwalifikowała się do wielkiego finału.
Harmonogram.
Tradycyjnie każdy etap odbywał się w innym szwedzkim mieście, a finał niezmiennie został zorganizowany w Sztokholmie.
Półfinały.
Półfinał 1.
Pierwszy półfinał odbył się 9 lutego 2008 w Scandinavium w Göteborgu. Spośród ośmiu uczestników bezpośrednio do finału awansowali: Amy Diamond z piosenką „Thank You” oraz Christer Sjögren z utworem „I Love Europe”, a E-Type i The Poodles oraz Suzzie Tapper ze swoimi kompozycjami trafili do dogrywki – drugiej szansy.
Legenda:
Półfinał 2.
Drugi półfinał odbył się 16 lutego 2008 w ABB Arena Nord w Västerås. Spośród ośmiu uczestników bezpośrednio do finału awansowali: Sanna Nielsen z piosenką „Empty Room” oraz Rongedal z utworem „Just a Minute”, a Johnson i Häggkvist oraz Ola ze swoimi kompozycjami trafili do dogrywki – drugiej szansy.
Legenda:
Półfinał 3.
Trzeci półfinał odbył się 23 lutego 2008 w Cloetta Center w Linköping. Spośród ośmiu uczestników bezpośrednio do finału awansowali: BWO z piosenką „Lay Your Love on Me” oraz Frida i Headline z utworem „Upp o hoppa”, a Caracola i Thérèse Andersson ze swoimi kompozycjami trafili do dogrywki – drugiej szansy.
Legenda:
Półfinał 4.
Czwarty półfinał odbył się 1 marca 2008 w Telenor Arena w Karlskrona. Spośród ośmiu uczestników bezpośrednio do finału awansowały: Charlotte Perrelli z piosenką „Hero” oraz Linda Bengtzing z utworem „Hur svårt kan det va?”, a Sibel i Nordman ze swoimi kompozycjami trafili do dogrywki – drugiej szansy.
Legenda:
Druga szansa.
Dogrywka – druga szansa odbyła się 8 marca 2008 w Arena Arctica w Kiruna. Do finału ostatecznie udało się awansować zespołowi Nordman z piosenką „I lågornas sken” oraz Sibel z utworem „That is Where I'll Go”.
Finał.
Finał odbył się 15 marca 2008 w Globen w Sztokholmie. Ostatecznie zwyciężczynią preselekcji została Charlotte Perrelli z piosenką „Hero”, zdobywając w sumie 224 punkty.
Legenda:

</doc>
<doc id="1276350" url="https://pl.wikipedia.org/wiki?curid=1276350" title="Wełna drzewna">
Wełna drzewna

Wełna drzewna (wolina) – cienkie, wąskie i długie, wióry drewniane, produkowane przy użyciu specjalnej maszyny strugającej z resztek drewna i odpadów potartacznych. Wióry mają regularne wymiary i znaczną długość, czym różnią się od zwykłych strużyn drewnianych. Długość wiórów wynosi około 480 mm, szerokość 5 mm, a grubość od 0,2 do 0,3 mm.
Wełna drzewna stosowana jest jako:

</doc>
<doc id="1276351" url="https://pl.wikipedia.org/wiki?curid=1276351" title="Rak pęcherzyka żółtkowego">
Rak pęcherzyka żółtkowego

Rak pęcherzyka żółtkowego, guz pęcherzyka żółtkowego, rak zarodkowy typu dziecięcego (ang. yolk sac tumor, yolk sac carcinoma, endodermal sinus tumor) – najczęstszy typ nowotworu zarodkowego jądra u niemowląt i dzieci (znany również pod nazwą "orchidoblastoma"). Postać dziecięca występuje najczęściej przed ukończeniem 24. miesiąca życia. Do 15. roku życia guz pęcherzyka żółtkowego stanowi 90% rozpoznawanych nowotworów jąder. U osób dorosłych częściej występuje jako składowa guzów zarodkowych o mieszanej budowie histologicznej, natomiast "czysta" postać nowotworu jest rzadka (3,1%). Ten rodzaj utkania często stwierdza się w pierwotnych zarodkowych nowotworach śródpiersia.
W obrazie mikroskopowym typowe jest tworzenie struktur torbielowatych, przypominających budową zatokę żółtkową, złożonych z płaskich lub jajowatych komórek uwypuklających się do ich światła. Występują także ciałka Schillera-Duvala, złożone z małych okrągłych komórek skupiających się wokół drobnych naczyń krwionośnych. Charakterystyczną cechą guzów pęcherzyka żółtkowego jest produkcja α-fetoproteiny.
Guzy pęcherzyka żółtkowego u dzieci charakteryzują się bardzo dobrym rokowaniem i w momencie rozpoznania u 80% chorych ograniczone są do jądra. U dorosłych przebieg jest znacznie bardziej agresywny, a przerzuty odległe drogą naczyń krwionośnych powstają we wczesnym okresie choroby. Nowotwór posiada szczególną zdolność do tworzenia przerzutów w wątrobie.

</doc>
<doc id="1276354" url="https://pl.wikipedia.org/wiki?curid=1276354" title="Liber abaci">
Liber abaci

Liber abaci lub Liber abbaci – księga matematyczna z 1202, dotycząca arytmetyki, autorstwa Leonarda z Pizy, znanego później pod pseudonimem "Fibonacci". Jej tytuł tłumaczony jest współcześnie jako "Księga liczydła" (por. "abacus") lub "Księga rachunków".
W pracy tej Fibonacci wprowadził w cyfry arabskie, ważny element systemu dziesiętnego, oraz przedstawił ciąg (zwany później ciągiem Fibonacciego) jako rozwiązanie zadania o rozmnażaniu się królików.

</doc>
<doc id="1276356" url="https://pl.wikipedia.org/wiki?curid=1276356" title="Guz pęcherzyka żółtkowego">
Guz pęcherzyka żółtkowego



</doc>
<doc id="1276358" url="https://pl.wikipedia.org/wiki?curid=1276358" title="Rodrigo Romero">
Rodrigo Romero

Rodrigo Romero (ur. 8 listopada 1982) – paragwajski piłkarz, wychowanek General Caballero Asunción, a obecnie zawodnik Sportivo Trinidense, występujący na pozycji bramkarza.
Został powołany do kadry olimpijskiej Paragwaju, z którą wywalczył srebrny medal na Letnich Igrzyskach Olimpijskich w 2004 w Atenach.
Przed dołączeniem do Sportivo Trinidense był zawodnikiem General Caballero Asunción (2002), Sportivo Trinidense (2002–2003), Club Nacional (2003–2004, 2005–2006) oraz Sport Colombia Fernando de la Mora (2005).

</doc>
<doc id="1276359" url="https://pl.wikipedia.org/wiki?curid=1276359" title="Lajos Zilahy">
Lajos Zilahy

Lajos Zilahy (ur. 27 marca 1891 w Nagyszaloncie, zm. 1 grudnia 1974 w Nowym Sadzie) - węgierski powieściopisarz i dramaturg.
Urodził się w Nagyszaloncie w Siedmiogrodzie, prowincji Austro-Węgier. Studiował prawo na Uniwersytecie w Budapeszcie. Następnie został wcielony do wojska cesarskiego i walczył na wschodnim froncie I wojny światowej. Na podstawie wojennych doświadczeń napisał bestsellerową powieść "Két fogoly".
Był aktywny w filmie. Napisana w 1928 roku powieść "Valamit visz a víz" została dwukrotnie zekranizowana. Pierwszy raz przeniesiono ją na ekran w 1943. Sam pisarz napisał scenariusz i współreżyserował z Gusztávem Oláhem, film pod angielskim tytułem "Something Is in the Water". Do kolejnej adaptacji doszło w 1969 roku. Węgier i dwaj czechosłowaccy autorzy napisali scenariusz (Imre Gyöngyössy, Ján Kadár, i Elmar Klos). Film reżyserowali Słowak, Węgier i Czech, a zdjęcia kręcono w Danube na Słowacji pod tytułem "Touha zvaná Anada (Pożądanie zwane Anada)".
Lajos Zilahy został sekretarzem generalnym węgierskiego oddziału PEN Clubu, lecz z powodu liberalnego światopoglądu, spotykały go liczne nieprzyjemności ze strony komunistycznego reżimu. Zilahy opuścił Węgry w 1947 roku i resztę życia spędził w USA. Na emigracji napisał trylogię "A Dukay család" opisującą losy arystokratycznej rodziny węgierskiej od ery napoleońskiej do połowy XX wieku.
Zmarł w trakcie wizyty w Jugosławii w Nowym Sadzie.

</doc>
<doc id="1276360" url="https://pl.wikipedia.org/wiki?curid=1276360" title="Trybosfenidy">
Trybosfenidy

Trybosfenidy (Tribosphenida) – klad obejmujący ssaki charakteryzujące się obecnością zębów trybosfenicznych. Wyróżniony przez Malcolma McKennę (1975), który zaliczył do niego kopalne oraz współczesne ssaki łożyskowe i torbacze. McKenna i Bell (1997) oraz Wang i współpracownicy (1998) zaliczyli do trybosfenidów ssaki żyworodne (w tym torbacze i łożyskowce) oraz wymarłą grupę Aegialodontia. Trybosfenidy pojawiły się prawdopodobnie na półkuli północnej.
Z badań prowadzonych przez Zhe-Xi Luo, Richarda Cifelliego i Zofię Kielan-Jaworowską wynika, że uzębienie trybosfeniczne wyewoluowało niezależnie u dwóch bliżej niespokrewnionych grup ssaków: w linii prowadzącej do torbaczy i łożyskowców oraz u Ausktribosphenida (przedstawiciele tej ostatniej grupy nie byli jeszcze znani w 1975 r, kiedy McKenna wyróżniał Tribosphenida). Tym samym do grupy Tribosphenida w znaczeniu przyjętym przez McKennę należała tylko część ssaków o uzębieniu trybosfenicznym; mając to na uwadze Luo, Cifelli i Kielan-Jaworowska (2001) wyróżnili w miejsce Tribosphenida dwa nowe klady: australosfenidy (obejmujące Ausktribosphenida i stekowce) oraz Boreosphenida. Boreosphenida zostały zdefiniowane jako klad obejmujący ostatniego wspólnego przodka "Kielantherium" i współczesnych torbaczy i łożyskowców oraz wszystkich jego potomków. Kielan-Jaworowska, Cifelli i Luo (2004) zaliczyli do Boreosphenida grupę Aegialodontia, ssaki niższe (w tym torbacze) i ssaki wyższe (w tym łożyskowce). Rougier i współpracownicy (2007) oraz Davis (2011) stwierdzili, że Boreosphenida obejmują te same taksony co wyróżnione przez McKennę Tribosphenida; w związku z tym wymienieni autorzy uznali Boreosphenida za synonim Tribosphenida. Zofia Kielan-Jaworowska (2014) przychyliła się do tej opinii i uznała Boreosphenida za młodszy synonim Tribosphenida.

</doc>
<doc id="1276362" url="https://pl.wikipedia.org/wiki?curid=1276362" title="Biblioteka Analiz (wydawnictwo)">
Biblioteka Analiz (wydawnictwo)

Biblioteka Analiz – nazwa firmy i tytuł czasopisma, dwutygodnika o rynku wydawniczo-księgarskim. 
Firma powstała w 1999. Jej twórcą był Łukasz Gołębiewski, analityk rynku wydawniczo-księgarskiego, przez wiele lat związany z dziennikiem „Rzeczpospolita”. Początkowo firma wydawała wyłącznie dwutygodnik „Biblioteka Analiz” (od stycznia 2000). W maju 2001 przejęła wydawanie „Magazynu Literackiego”, zmieniając jego nazwę na „Magazyn Literacki Książki”. W 2004 roku przejęto wydawanie kwartalnika „Wiadomości Księgarskie", zaś w 2007 roku powołano kwartalnik literacki „Wyspa”, który ukazywał się dzięki wsparciu finansowemu Ministerstwa Kultury i Dziedzictwa Narodowego. W latach 2011-2015 nakładem wydawnictwa ukazywał się także miesięcznik „Notes Wydawniczy”.
Biblioteka Analiz publikuje też fachowe książki (m.in. rocznik „Rynek książki w Polsce”), prowadzi serwis internetowy rynek-ksiazki.pl, zajmuje się badaniami rynku, konsultingiem, prowadzi szkolenia.

</doc>
<doc id="1276363" url="https://pl.wikipedia.org/wiki?curid=1276363" title="Australosphenida">
Australosphenida



</doc>
<doc id="1276364" url="https://pl.wikipedia.org/wiki?curid=1276364" title="Goggomobil">
Goggomobil

Goggomobil – mikrosamochody produkowane przez bawarskie przedsiębiorstwo Glas w miejscowości Dingolfing, konkurujące z BMW Isetta. Pierwszy model Goggomobila został wprowadzony na rynek w roku 1955. W 1969 r. BMW przejęło przedsiębiorstwo Glas.
Model T.
Był to czteroosobowy sedan z dwucylindrowym dwusuwowym silnikiem zaprojektowanym przez Feliksa Dozekala, chłodzony powietrzem przy użyciu dmuchawy. Istniały dwie wersje silnikowe, T250 i T300, różniące się pojemnością jednostek. Silnik znajdował się z tyłu za tylną osią. Samochód posiadał zawieszenie niezależne, z przodu oś wahliwą, z tyłu łamany most napędowy ze sprężynami śrubowymi i teleskopowymi amortyzatorami olejowymi.
Model TS.
Produkowane w latach 1957-1969 czteroosobowe, z charakterystyczną, tylną szybą panoramiczną coupe. Budowane także w wersji cabrio.
Model TL.
W latach 1957-1965 Glas produkowało Goggomobila w wersji dostawczej. Większość tych pojazdów zakupiła niemiecka poczta.
Goggomobil a Mikrus.
Na konstrukcji Goggomobila wzorowany był polski mikrosamochód Mikrus MR-300.

</doc>
<doc id="1276366" url="https://pl.wikipedia.org/wiki?curid=1276366" title="Bath (Saint Kitts i Nevis)">
Bath (Saint Kitts i Nevis)

Bath - wieś w państwie Saint Kitts i Nevis (parafia Saint John Figtree), na zachodnim wybrzeżu wyspy Nevis, nad Morzem Karaibskim, na południe od Charlestown, w której znajdują się gorące źródła wulkaniczne, używane od wielu wieków do uzdrawiających leczniczych kąpieli. W XVIII wieku blisko źródła gorąch źródeł wybudowano elegancki hotel (Bath Hotel) z kamiennymi dwupiętrowymi łaźniami, używany obecnie jako budynek rządowy.

</doc>
<doc id="1276367" url="https://pl.wikipedia.org/wiki?curid=1276367" title="Dmochowski">
Dmochowski

Dmochowski może się odnosić do:

</doc>
<doc id="1276370" url="https://pl.wikipedia.org/wiki?curid=1276370" title="Marian Okólski">
Marian Okólski

Marian Okólski (ur. 23 kwietnia 1889 w Szumsku, zm. 3 listopada 1970 w Warszawie) – katolicki prezbiter, kanonik honorowy Kapituły Katedralnej w Płocku.
Życiorys.
Syn Jana i Eufrozyny z Malanowiczów. Szkołę średnią ukończył w Częstochowie. Święcenia kapłańskie przyjął 23 czerwca 1912 w bazylice katedralnej płockiej z rąk bpa Antoniego Juliana Nowowiejskiego. Był wikariuszem przy katedrze płockiej, prefektem w gimnazjum i seminarium pedagogicznym w Płocku, proboszczem w parafiach Zielona Ciechanowska (1918–1920), Zagroba (1920–1928), Bielsk (1928–1932), dziekanem dekanatu bielskiego, proboszczem i dziekanem w Sierpcu, diecezjalnym dyrektorem Akcji Eucharystycznej (1926–1931). Wydał podręcznik adoracyjny "Dwanaście godzin adoracji Najświętszego Sakramentu". Od 1923 piastował godność Szambelana Jego Świątobliwości.
W początkach okupacji hitlerowskiej został uwięziony przez Niemców w Sierpcu. Po uwolnieniu 15 listopada 1939 wyjechał do Generalnego Gubernatorstwa. Przebywał na terenie diecezji kieleckiej i w Warszawie. Po wojnie pełnił funkcję proboszcza i dziekana w parafiach: Gąbin (1945–1948), Przasnysz (1948–1959) i Płońsk. W Przasnyszu odremontował zabytkową farę, zorganizował sale katechetyczne i mieszkanie dla wikariuszy, w Rostkowie ożywił kult św. Stanisława Kostki. W 1966 przeszedł na emeryturę. Zamieszkał na plebanii płońskiej jako rezydent.
Zmarł w warszawskim szpitalu, gdzie udał się na leczenie. Pochowany został na cmentarzu Powązkowskim w Warszawie (kwatera 315a-3-28).

</doc>
<doc id="1276376" url="https://pl.wikipedia.org/wiki?curid=1276376" title="Now That’s What I Call Music! 61">
Now That’s What I Call Music! 61

Now That's What I Call Music! 61 lub Now 61 – sześćdziesiąty pierwszy album z brytyjskiej serii Now!, wydany w 2005 roku.

</doc>
<doc id="1276378" url="https://pl.wikipedia.org/wiki?curid=1276378" title="Maurice Dobb">
Maurice Dobb

Maurice Herbert Dobb (ur. 24 lipca 1900, zm. 17 sierpnia 1976) – brytyjski ekonomista marksistowski, wieloletni wykładowca Uniwersytetu w Cambridge. 

</doc>
<doc id="1276392" url="https://pl.wikipedia.org/wiki?curid=1276392" title="Inkardynacja">
Inkardynacja

Inkardynacja – przypisanie (przynależność) duchownego do konkretnej diecezji lub zgromadzenia zakonnego. 
W Kościele katolickim, zgodnie z Kodeksem Prawa Kanonicznego, inkardynacji dokonuje się poprzez przyjęcie święceń diakonatu, więc każdy diakon i prezbiter podlega władzy zwierzchnika (biskupa lub wyższego przełożonego) kościoła partykularnego, prałatury personalnej, instytutu życia konsekrowanego lub innego stowarzyszenia, które ma zdolność inkardynacji.

</doc>
<doc id="1276393" url="https://pl.wikipedia.org/wiki?curid=1276393" title="Józef Miaskowski (zm. 1833)">
Józef Miaskowski (zm. 1833)

Józef Miaskowski herbu Bończa II (zm. 1833) – podkomorzy królewski w 1780 roku, szambelan króla Stanisława Augusta Poniatowskiego, poseł na Sejm Czteroletni w 1790 roku z województwa kaliskiego i na sejm w 1784, członek obozu reform, jeden z organizatorów powstania kościuszkowskiego w Wielkopolsce, członek Sądu Kryminalnego województwa poznańskiego, sędzia ziemiański kościański i ziemi wschowskiej, rotmistrz chorągwi 1. Brygady Kawalerii Narodowej w 1792 roku.
29 kwietnia 1791 roku przyjął obywatelstwo miejskie na Ratuszu Miasta Warszawy. 2 maja 1791 roku podpisał asekurację, w której zobowiązał się do popierania projektu Ustawy Rządowej. 

</doc>
<doc id="1276394" url="https://pl.wikipedia.org/wiki?curid=1276394" title="Stranger Than Fiction">
Stranger Than Fiction

 Stranger Than Fiction – album grupy punk rockowej Bad Religion wydany 30 sierpnia 1994 roku.

</doc>
<doc id="1276397" url="https://pl.wikipedia.org/wiki?curid=1276397" title="Józef Miaskowski (biskup)">
Józef Miaskowski (biskup)

Józef Miaskowski herbu Bończa II (ur. przed 5 maja 1744, zm. 16 listopada 1804) – polski duchowny rzymskokatolicki, biskup diecezjalny warszawski w latach 1800–1804.
Życiorys.
Syn Kacpra Miaskowskiego, rotmistrza królewskiego, łowczego i stolnika poznańskiego, i jego drugiej żony Joanny Malczewskiej. Studiował w Rzymie. W 1768 przyjął święcenia kapłańskie. W 1792 został prepozytem kapituły, a w 1793 administratorem diecezji poznańskiej. 29 października 1798 papież Pius VI mianował go pierwszym biskupem nowo utworzonej diecezji warszawskiej. Od władcy Prus Fryderyka Wilhelma II na siedzibę otrzymał Pałac Prymasowski. Ciesząc się pełnym zaufaniem władz pruskich, rządy w diecezji objął 21 grudnia 1799, a sakrę biskupią przyjął 9 lutego 1800.
Józef Miaskowski był znanym kaznodzieją. W nowej diecezji warszawskiej zorganizował życie religijne, przyczynił się do przywrócenia w niej karności kościelnej wśród duchowieństwa. Przeprowadził wizytację diecezji. Bronił seminariów duchownych przed likwidacją przez pruskiego zaborcę.
W 1798 został odznaczony pruskim Orderem Orła Czerwonego.
Pochowany w katakumbach na cmentarzu Powązkowskim w Warszawie.

</doc>
<doc id="1276411" url="https://pl.wikipedia.org/wiki?curid=1276411" title="BTL">
BTL



</doc>
<doc id="1276414" url="https://pl.wikipedia.org/wiki?curid=1276414" title="Jōkichi Takamine">
Jōkichi Takamine

 – japoński chemik.
Urodził się w Takaoce w prefekturze Toyama jako syn lekarza. Jeszcze jako dziecko nauczył się angielskiego od holenderskiej rodziny w Nagasaki i do końca życia mówił po angielsku z niderlandzkim akcentem. Studiował w Osace, Kioto i Tokio. W 1879 został absolwentem Cesarskiego Uniwersytetu w Tokio. 
Studia doktoranckie odbył na University of Glasgow i w Anderson College. W 1883 powrócił do Japonii i podjął pracę w Wydziale Chemii Ministerstwa Rolnictwa i Handlu. 
W 1884 poślubił Caroline Field Hitch, z którą miał dwójkę dzieci. 
W 1887 założył w Tokio Przedsiębiorstwo Nawozów Sztucznych, gdzie wyizolowano enzym takadiastazę. Prace nad takadiastazą umożliwiły postęp w technice fermentacji ryżu i produkcji sake. 
W 1894 wyjechał do USA i założył własne laboratorium w Nowym Jorku i opatentował produkcję takadiastazy. W 1901 udało mu się wyizolować i oczyścić otrzymaną z gruczołów zwierzęcych adrenalinę. Był to pierwszy hormon otrzymany w postaci krystalicznej.
Na krótko przed śmiercią przyjął wiarę katolicką.

</doc>
<doc id="1276415" url="https://pl.wikipedia.org/wiki?curid=1276415" title="Aubari">
Aubari

Aubari, Awbārī (arab. أوباري), dawniej Ubari – miasto w oazie w południowo-zachodniej Libii; siedziba gminy Wadi al-Hajat; 44 tys. mieszk. (2005); ośrodek handlowo-usługowy regionu sadowniczego; węzeł komunikacyjny na dawnym szlaku karawan.

</doc>
<doc id="1276417" url="https://pl.wikipedia.org/wiki?curid=1276417" title="Annibale Maria Di Francia">
Annibale Maria Di Francia



</doc>
<doc id="1276418" url="https://pl.wikipedia.org/wiki?curid=1276418" title="Ma Lin">
Ma Lin

Ma Lin (; ur. 19 lutego 1980 w Shenyang) – chiński tenisista stołowy, trzykrotny mistrz olimpijski, dziewięciokrotny mistrz świata, sześciokrotny zwycięzca pucharu świata. Po zakończeniu kariery zawodniczej w grudniu 2013 roku, Ma Lin przeszedł do roli trenera, najpierw drużyny prowincji Guangdong, następnie od 2017 był trenerem w chińskiej męskiej kadrze narodowej. Na przełomie 2018 i 2019 roku dołączył jako trener do chińskiej żeńskiej kadry narodowej.
Sukcesy.
Igrzyska olimpijskie.
"Na podstawie."
Mistrzostwa świata.
"Na podstawie."
Puchar świata.
"Na podstawie."

</doc>
<doc id="1276419" url="https://pl.wikipedia.org/wiki?curid=1276419" title="Knut Reinhold Bieldt">
Knut Reinhold Bieldt

Knut Reinhold Bieldt - dyplomata szwedzki działający pod koniec XVIII wieku.
W latach 1791-1792 był szwedzkim "Chargé d’affaires" przy wiedeńskim dworze.

</doc>
<doc id="1276423" url="https://pl.wikipedia.org/wiki?curid=1276423" title="Franz Paul von Blumendorf">
Franz Paul von Blumendorf

Franz Paul Zigeuner von Blumendorf – austriacki dyplomata.
W latach 1790 (październik) – 1792 (maj) był austriackim "Chargé d’affaires", wcześniej był sekretarzem ambasady, przejął obowiązki quasi-ambasadora gdy z Paryża wyjechał ambasador Austrii Florimont-Claude Mercy-Argenteau. W grudniu 1791 szwedzki kolega Erik Bergstedt został przez niego ostrzeżony, że cesarz Leopold II Habsburg nie zamierza interweniować we Francji. 20 kwietnia 1792 von Blumendorf wręczył Francuzom deklaracje wypowiedzenia wojny.

</doc>
<doc id="1276424" url="https://pl.wikipedia.org/wiki?curid=1276424" title="Rak jąder">
Rak jąder



</doc>
<doc id="1276425" url="https://pl.wikipedia.org/wiki?curid=1276425" title="Wanda Boniszewska">
Wanda Boniszewska

Wanda Boniszewska (ur. w Nowej Kamionce koło Nowogródka, zm. 2 marca 2003 w Konstancinie-Jeziornie) − zakonnica, stygmatyczka, mistyczka chrześcijańska oraz Służebnica Boża Kościoła katolickiego.
Życiorys.
Posługa w zgromadzeniu.
6 stycznia 1925 wstąpiła do bezhabitowego Zgromadzenia Sióstr od Aniołów w Wilnie. Śluby wieczyste złożyła 2 sierpnia 1933 w Kalwarii. Od wiosny 1933 przebywała w domu zakonnym w Pryciunach pod Wilnem. Spowiednikami mistyczki byli ks. Tadeusz Makarewicz i ks. Czesław Barwicki.
Mistyczne doświadczenia.
W 1934, w Wielki Czwartek została obdarzona stygmatami. Miała niegojące się rany na rękach, stopach, głowie, prawym boku i tułowiu oraz rany po biczowaniu. Rany te pojawiały się nieregularnie. Ukazywały się głównie w czwartki po południu, w piątki, a przede wszystkim w wielkim poście i w Wielkim Tygodniu. Według relacji świadków, miała dar proroctwa, inedii oraz uzdrawiania. Doznawała ataków sił nadprzyrodzonych. Jej duchowym kierownikiem był arcybiskup Romuald Jałbrzykowski.
Prześladowania.
W 1944 trafiła do przytułku dla nieuleczalnie chorych. Została oskarżona, wraz z księdzem Antonim Ząbkiem oraz innymi siostrami, o przynależność do nielegalnego tajnego zakonu i ukrywanie agenta Watykanu. Aresztowano ją 11 kwietnia 1950. Została osadzona w gmachu przy ulicy Ofiarnej w Wilnie. W czasie śledztwa przebywała najczęściej w szpitalu więziennym na Łukiszkach. 19 września 1950, wyrokiem sądu sowieckiego, została skazana na 10 lat więzienia. Wyrok odbywała w Wierchnie Uralsku. 26 sierpnia 1956 została uwolniona i trafiła do punktu repatriacyjnego w Bykowie pod Moskwą. W 1958, po repatriacji, skierowano ją do szpitala psychiatrycznego. W Polsce mieszkała w następujących domach swojego zgromadzenia: Chylice, Białystok, Lutkówka koło Warszawy, Częstochowa, Konstancin. Zmarła 2 marca 2003 w Chylicach, dzielnicy Konstancina-Jeziorny. 
O życiu mistyczki opowiada spektakl telewizyjny Sceny Faktu "Stygmatyczka" z 2008 w reż. Wojciecha Nowaka.
Proces beatyfikacyjny.
Z inicjatywy Zgromadzenia Sióstr od Aniołów, przekonanego o świątobliwości jej życia podjęto starania, celem wyniesienia jej na ołtarze. Stolica Apostolska, 4 sierpnia 2020 wydała zgodę tzw. "nihil obstat" na rozpoczęcie procesu jej beatyfikacji. 9 listopada tegoż roku w archidiecezji warszawskiej, w Domu Arcybiskupów w Warszawie rozpoczął się proces jej beatyfikacji. Postulatorem procesu na szczeblu diecezjalnym został mianowany ks. dr Michał Siennicki SAC. Metropolita warszawski kard. Kazimierz Nycz powołał trybunał beatyfikacyjny w następującym składzie:

</doc>
<doc id="1276428" url="https://pl.wikipedia.org/wiki?curid=1276428" title="Iulian Chiriță">
Iulian Chiriță

Iulian Chiriță (ur. 2 lutego 1967 w Târgoviște) – rumuński piłkarz grający na pozycji ofensywnego pomocnika.
Kariera klubowa.
Chiriță wywodzi się z miasta Târgoviște. Piłkarską karierę rozpoczął w tamtejszym klubie CS Târgovişte i w latach 1985–1987 występował w jego barwach w drugiej lidze. Następnie przeszedł do pierwszoligowej Flacăry Moreni i 13 marca 1988 roku zadebiutował w ekstraklasie w przegranym 0:2 meczu z Universitateą Craiova. W 1988 roku zajął 6. miejsce w lidze, a rok później - 4. Po spadku klubu do drugiej ligi w 1990 roku przeszedł do FC Brașov, w którym spędził półtora roku.
Na początku 1992 roku trafił do jednego z czołowych klubów Rumunii, Rapidu Bukareszt. Grał tam przez 5 lat w pierwszym składzie w latach 1993–1995 zajmując 4. miejsce w Divizii A, a w 1996 - miejsce 3. W sezonie 1996/1997 przez krótki okres grał w FC Brașov, a następnie został piłkarzem Dinama Bukareszt. Na rundę wiosenną sezonu 1997/1998 przeszedł do FC Argeş Piteşti, a ostatnim klubem w jego karierze była Chindia Târgovişte, w barwach której występował przez rok w drugiej lidze. W 1999 roku zakończył piłkarską karierę w wieku 32 lat.
Kariera reprezentacyjna.
W reprezentacji Rumunii Chiriță zadebiutował 20 kwietnia 1994 roku w wygranym 3:0 towarzyskim meczu z Boliwią. W 1994 roku został powołany przez Anghela Iordănescu do kadry na Mistrzostwa Świata w USA, jednak nie zagrał tam w żadnym spotkaniu. W kadrze narodowej zagrał 3 razy.

</doc>
<doc id="1276430" url="https://pl.wikipedia.org/wiki?curid=1276430" title="Iulian Chirita">
Iulian Chirita



</doc>
<doc id="1276432" url="https://pl.wikipedia.org/wiki?curid=1276432" title="YST">
YST



</doc>
<doc id="1276442" url="https://pl.wikipedia.org/wiki?curid=1276442" title="J. ang.">
J. ang.



</doc>
<doc id="1276443" url="https://pl.wikipedia.org/wiki?curid=1276443" title="Jan Carel van der Borch">
Jan Carel van der Borch

Jan Carel van der Borch - dyplomata holenderski z XVIII wieku.
W latach 1782-1795 był holenderskim posłem w Sztokholmie.
W 1784 roku Szwedzi negocjowali z nim układ, na mocy którego Republika Zjednoczonych Prowincji miałaby wypłacać subsydia Gustawowi III, w zamian za 6.000 żołnierzy szwedzkich potrzebnych holenderskiemu rządowi. Wielki Pensjonariusz Holandii Pieter van Bleiswijk zachorował jednak wtedy, co uniemożliwiło kontynuowanie rozmów.

</doc>
<doc id="1276444" url="https://pl.wikipedia.org/wiki?curid=1276444" title="Patrioci (Holandia)">
Patrioci (Holandia)



</doc>
<doc id="1276446" url="https://pl.wikipedia.org/wiki?curid=1276446" title="UT">
UT



</doc>
<doc id="1276451" url="https://pl.wikipedia.org/wiki?curid=1276451" title="Adrian Heinrich von Borcke">
Adrian Heinrich von Borcke

Adrian Heinrich, hrabia von Borcke (ur. 1736, zm. 1791) – pruski dyplomata.
W latach 1788–1791 był pruskim posłem w Sztokholmie. Od wiosny 1789 roku Szwedzi prowadzili z nim rozmowy w sprawie otrzymania subsydiów od Królestwa Prus, lecz Prusacy chcieli dostać w zastaw tzw. Pomorze Szwedzkie, na co nie zgodził się Gustaw III, który polecił by ambasador szwedzki w Londynie Gustaf Adam von Nolcken spróbował z Brytyjczykami.
31 lipca 1790 roku ambasador Wielkiej Brytanii Robet Liston i Adrian Heinrich von Borcke podpisali w Sztokholmie traktat subsydialny ze Szwedami, którym Berlin i Londyn zobowiązywały się wesprzeć finansowo szwedzki rząd.

</doc>
<doc id="1276453" url="https://pl.wikipedia.org/wiki?curid=1276453" title="Onufry Oborski">
Onufry Oborski

Onufry Oborski herbu Pierzchała (ur. ok. 1743) – szambelan króla Stanisława Augusta Poniatowskiego od 1785, sędzia ziemski liwski w 1790 roku, skarbnik liwski w 1769 roku, cześnik wielki litewski od 1781, generał adiutant od 1772.
Syn Baltazara i Teresy z Szydłowskich, brat Józefa. 
Jako chorąży liwski elektor Stanisława Augusta Poniatowskiego z ziemi liwskiej w 1764 roku, poseł na sejm elekcyjny 1764 roku. 2 maja 1791 roku podpisał asekurację, w której zobowiązał się do popierania projektu Ustawy Rządowej. Członek Zgromadzenia Przyjaciół Konstytucji Rządowej. Był marszałkiem ziemi liwskiej w konfederacji targowickiej.
Zmuszony do udziału w sejmie grodzieńskim jako poseł z ziemi liwskiej, na którym głosował za rozbiorem, członek konfederacji grodzieńskiej 1793 roku. 19 kwietnia 1794 złożył akces do powstania kościuszkowskiego. Aresztowany za udział w sejmie grodzieńskim.
Odznaczony Orderem Świętego Stanisława w 1791 roku.

</doc>
<doc id="1276457" url="https://pl.wikipedia.org/wiki?curid=1276457" title="Revúca (rzeka)">
Revúca (rzeka)

Revúca (również Revúčanka) – niewielka rzeka w Karpatach Zachodnich na Słowacji, lewy dopływ Wagu. Ma źródła w Wielkiej Fatrze, w lejach źródliskowych u wschodnich stoków szczytu Krížna, Frčkov i Ostredok. Początkowo spływa dnem Suchej doliny w kierunku wschodnim i północno-wschodnim do górnej części miejscowości Liptovské Revúce. Od ujścia potoku Šturec spływa w kierunku północno-wschodnim dnem Revúckiej doliny. We wsi Liptovská Osada uchodzą do Revúcy potoki Korytnica i Lúžňanka. Od ujścia Korytnicy Revúca wypływa na Revúcke podolie. Uchodzi do Wagu w miejscowości Rużomberk ("Ružomberok") na wysokości około 475 m. Długość rzeki wynosi ok. 33 km. 
Do ujścia Korytnicy cała zlewnia Revúcy znajduje się w obrębie Wielkiej Fatry. Od ujścia Korytnicy koryto Revúcy tworzy naturalną granicę między Wielką Fatrą (po zachodniej stronie) i Niżnymi Tatrami (po wschodniej stronie).
Główne dopływy:

</doc>
<doc id="1276458" url="https://pl.wikipedia.org/wiki?curid=1276458" title="Metro paryskie">
Metro paryskie



</doc>
<doc id="1276459" url="https://pl.wikipedia.org/wiki?curid=1276459" title="Droga Morawska">
Droga Morawska

Droga Morawska (dawniej "niem. Mährische Strasse") – droga lokalna w południowo-zachodniej Polsce, w woj. dolnośląskim, powiat kłodzki.
Przebieg i opis.
Droga lokalna w Sudetach Wschodnich, oddzielająca Góry Bialskie od Masywu Śnieżnika, prowadząca z Bolesławowa do przejścia granicznego na Przełęczy Płoszczyna, przez teren Śnieżnickiego Parku Krajobrazowego.
Początek drogi położony jest na wysokości około 560 m n.p.m. w Bolesławowie. Droga głównie prowadzi widokową doliną Morawki. Droga ma nawierzchnię asfaltową do Przełęczy Płoszczyna (817 m n.p.m.), do której prowadzi serpentynami. Długość drogi wynosi 7,8 km przy różnicy wzniesień około 250 m. W przeszłości nosiła nazwę "Droga Nowomorawska".
Historia.
Drogę wybudowano w 1886 roku staraniem Marianny Orańskiej. W XIX wieku droga miała bardzo ważne znaczenie dla lokalnego przemysłu górniczego i ruchu turystycznego. Stanowiła połączenie ośrodków górniczych w Bolesławowie i Starým Měste w Czechach oraz jedną z najbardziej popularnych tras turystycznych. Korzystali z niej głównie kuracjusze z Lądka-Zdroju wędrując na Wysoki Jesionik "(czes. Hrubý Jesenik)" w Czechach. Obecnie znaczenie drogi nie jest duże, zaliczana jest do zapomnianych dróg w Masywie Śnieżnika.

</doc>
<doc id="1276463" url="https://pl.wikipedia.org/wiki?curid=1276463" title="Gerard Brantsen">
Gerard Brantsen

Gerard Brantsen - (ur. 1735, zm. 1809), holenderski dyplomata.
Ambasador i minister plenipotent Holandii na rokowania pokojowe w Fontainebleau w latach 1782-1787.
W sierpniu 1787 roku francuski minister Armand Marc de Montmorin Saint-Hérem obiecał mu, że Francja poprze Holendrów, jeśli zostaną oni zaatakowani przez Prusy. We wrześniu Brantsen wiedział już jednak, ze Francuzi wyruszą zbyt późno, bowiem potrzebują 2 miesięcy na przemieszczenie.

</doc>
<doc id="1276465" url="https://pl.wikipedia.org/wiki?curid=1276465" title="Abdoulay Konko">
Abdoulay Konko

Abdoulay Konko (ur. 9 marca 1984 w Marsylii) − francuski piłkarz marokańskiego pochodzenia występujący na pozycji obrońcy. Wychowanek Genoi, w swojej karierze grał także w takich zespołach jak Juventus F.C., Crotone, Siena, Sevilla FC oraz S.S. Lazio.

</doc>
<doc id="1276467" url="https://pl.wikipedia.org/wiki?curid=1276467" title="Bitwa pod Seonghwan">
Bitwa pod Seonghwan

Bitwa pod Seonghwan – pierwsze starcie lądowe wojny chińsko-japońskiej, stoczone 29 lipca 1894 roku pod wsią Seonghwan niedaleko miasta Asan w Korei, pomiędzy armią japońską a chińską.
Po wymuszonej przez Japończyków zmianie władzy w Korei 23 lipca 1894, stało się jasne, że starcie, do którego Chińczycy i Japończycy przygotowywali się od jakiegoś czasu, wzmacniając swe siły, jest nie do uniknięcia: obie strony dążyły do wyparcia przeciwnika z Korei, by zdobyć w niej pełnię wpływów. W trakcie wzmacniania sił doszło do potyczki morskiej pod Pungdo niedaleko Asanu, w której japońskie krążowniki zatopiły brytyjski transportowiec wiozący 1,2 tys. chińskich żołnierzy.
Wobec rozpoczęcia "de facto" walk, choć jeszcze nie "de iure" wojny, japońska Armia Cesarska wyruszyła z Seulu w celu zdobycia portowego miasta Asan. Chińczycy, obawiając się odcięcia nad brzegiem morza, zajęli silną pozycję na północny wschód od Asanu, na wzgórzach koło Seonghwan. Naturalnie obronne pozycje za dwoma niewielkimi rzeczkami (na których zerwali mosty) wzmocnili usypując sześć redut, chronionych dodatkowo zasiekami. Chińskie siły liczyły ok. 2,5 tys. żołnierzy (nie dotarł następny tysiąc, który utonął w wyniku starcia pod Pungdo).
Generał Yoshimasa Oshima wyruszył na czele ok. 3 tys. żołnierzy z 5. Dywizji i 9. Brygady z Seulu i 28 lipca dotarł pod Seonghwan. Uderzając dwoma kolumnami, lewą która miała wykonać pozorowany atak pod dowództwem płk. Takedy i prawą, silniejszą, która pod jego osobistą komendą miała wykonać główne uderzenie. Siły japońskie w nocy przeprawiły się przez rzekę, odparłszy chiński kontratak o 3 nad ranem i o 6 rano uderzyły na główne pozycje chińskie, zdobywając je ok. 7.30. Szybkie natarcie wojsk japońskich nie pozwoliło wycofać się Chińczykom w porządku na Ch'ŏnan. Dobrze sprawiła się artyleria japońska, obezwładniając pozycje chińskie i japońscy oficerowie, którzy odważnie poprowadzili oddziały do ataku, choć wielu z nich zostało rannych.
Japończycy uderzyli następnie na Asan, spodziewając się tam zawziętej obrony w oparciu o mury miejskie, ale znaleźli otwarte bramy. Chińskie oddziały (ok. 1,5 tys. ludzi) bocznymi drogami przemknęły się na północ, dołączając do głównych sił chińskich koło Pjongjangu. Wojska japońskie wróciły do Seulu 5 sierpnia. Ich łączne straty w kampanii wyniosły 39 zabitych (wliczając zmarłych z ran) i 49 rannych; chińskie wyniosły ok. 100 zabitych i 400 rannych. Japończycy zdobyli 8 dział, znaczne zapasy żywności, amunicji i wiele flag.
Po bitwie oficjalnie została wypowiedziana wojna pomiędzy cesarzem Chin a cesarzem Japonii.

</doc>
<doc id="1276470" url="https://pl.wikipedia.org/wiki?curid=1276470" title="Malakogamia">
Malakogamia

Malakogamia - zapylanie kwiatów przez ślimaki. Zjawisko kontrowersyjne (wątpliwe) według wielu autorów ze względu na brak przystosowań roślin do tego sposobu zapylania. Z drugiej strony dowiedziono, że ślimaki dokonują zapyleń zwłaszcza roślin wodnych i błotnych, a w niektórych przypadkach (np. czermieni błotnej "Calla palustris") pełzające ślimaki są najczęstszą przyczyną zapylenia. Odgrywają one też dużą rolę w mimowolnym przenoszeniu pyłku roślin z rodzaju rzęsa ("Lemna") oraz śledziennica ("Chrysosplenium"). Dla tych roślin ślimaki (zwłaszcza bursztynka pospolita) mogą mieć o tyle istotne znaczenie, że przy wilgotnym powietrzu, ew. częstych opadach, właściwi pośrednicy w zapylaniu (owady) nie są w stanie spełnić swej roli. Zapylanie przez slimaki wiąże się także z zagrożeniem dla roślin, bowiem podczas odwiedzin ślimaki dokonują uszkodzeń pręcików i słupków. 

</doc>
<doc id="1276474" url="https://pl.wikipedia.org/wiki?curid=1276474" title="EXperience112">
EXperience112

eXperience112 (wydana w Stanach Zjednoczonych pod nazwą The Experiment) – komputerowa gra przygodowa stworzona przez francuskie studio Lexis Numérique i wydana w 2007 roku przez Micro Application. "eXperience112" wyróżnia się na tle innych gier z tego gatunku tym, że gracz nie kontroluje bezpośrednio postaci widocznej na ekranie, lecz różnymi sposobami musi ją nakłonić do wykonania konkretnej czynności.
Fabuła.
Akcja rozpoczyna się na plaży na wyspie na środku oceanu, na której w nieznanych okolicznościach znalazł się statek. Bazując na stopniu zarośnięcia pokładu przez lokalną florę można stwierdzić, że do katastrofy doszło przed wieloma laty. Gracz wciela się w rolę anonimowego bohatera zamkniętego w jednym z pokojów kontrolnych. Mając dostęp do kamer w jednej z kwater dostrzega kobietę, doktor Leę Nichols, która właśnie budzi się ze snu.
Jedynie współpracując mają szanse na opuszczenie wraku i wyjaśnienie, o co tu chodzi. Niemniej jednak gracz nie ma żadnej możliwości werbalnego kontaktu z dziewczyną - mimo to jest w stanie kontrolować znaczną część urządzeń na pokładzie i tym sposobem sugerować pani doktor odpowiednie działania. Ta, początkowo niezwykle nieufna (odmawia na przykład podania danych niezbędnych do zalogowania się do komputera), w końcu decyduje się zaufać nieznanemu towarzyszowi niedoli. W trakcie „wspólnej” eksploracji okrętu Lea Nichols i (pośrednio) postać gracza odnajdą szczątki pozostałych członków załogi, a także odkryją, co kryje się za tajemniczym projektem o kryptonimie 112.
Rozgrywka.
Podczas gry gracz stara się na wszelkie sposoby wizualnie skontaktować z panią doktor, poprzez na przykład otwieranie drzwi, zapalanie/wyłączanie świateł, kontrolowanie robotów pomocniczych czy korespondencję elektroniczną.
Polska wersja.
W stosunku do premiery światowej, wersja polska ujrzała światło dzienne stosunkowo późno, bo w kwietniu 2008 roku. Wydawca, Techland, zapowiedział pełną lokalizację tytułu. 18 marca 2007 menadżer produktu Maciej Żmuda-Adamski opublikował takie oto wyjaśnienie tej decyzji, wraz z pierwszą próbką polskiej wersji obok jej odpowiednika z oryginalnej ścieżki dźwiękowej: 
16 kwietnia 2008, na dwa dni przed polską premierą Techland poinformował, że do każdego egzemplarza dołączona zostanie 80-stronicowa książeczka zawierająca poradnik i materiały dotyczące produkcji. Głosu głównej postaci użyczyła Agnieszka Fajlhauer.
Odbiór gry.
Gra uzyskała w większości pozytywne oceny serwisów poświęconych branży komputerowej. GamingShogun pochwalił oryginalny sposób kierowania rozgrywką, atmosferę i muzykę, natomiast skrytykował pojawiające się od czasu do czasu trudności w opanowaniu sterowania i dubbing. GameSpot z kolei ocenił "eXperience112" na 7.5/10.

</doc>
<doc id="1276478" url="https://pl.wikipedia.org/wiki?curid=1276478" title="The Experiment">
The Experiment



</doc>
<doc id="1276479" url="https://pl.wikipedia.org/wiki?curid=1276479" title="4 (7) Gliwicki Pułk Piechoty im. Stefana Batorego">
4 (7) Gliwicki Pułk Piechoty im. Stefana Batorego

4 (7) Gliwicki Pułk Piechoty im. Stefana Batorego – pułk piechoty polskiej okresu III powstania śląskiego, dowodzony przez por. Stanisława Mastalerza ps. ""Karol Gorczek" i "Wiktor Gans"".
W stosunku do tego pułku, w zależności od okresu, używano numeru 4 lub 7. Oddział miał także wiele nazw potocznych, np. "4 pułk powstańców gliwickich", "4 pułk powstańców śląskich", "gliwicki pułk powstańców", "pułk Batorego", "pułk gliwicki", "pułk Mastalerza" i inne.
Do jego szeregów rekrutowali się ochotnicy z powiatu gliwicko-toszeckiego.

</doc>
<doc id="1276481" url="https://pl.wikipedia.org/wiki?curid=1276481" title="4 Pułk Powstańców Śląskich">
4 Pułk Powstańców Śląskich



</doc>
<doc id="1276483" url="https://pl.wikipedia.org/wiki?curid=1276483" title="Sympatia">
Sympatia

Sympatia – społeczne powinowactwo, w którym jedna osoba blisko rozumie uczucia drugiej osoby. Wyraz „sympatia” pochodzi od łac. "sympatha"; od gr. συμπάθεια transliterowanego jako "sympatheia", połączenie συν + πάσχω = συμπάσχω oznacza „cierpieć wspólnie” lub „odczuwać z”.
Sympatia istnieje, gdy uczucia jednej osoby są głęboko rozumiane i akceptowane przez drugą osobę. W języku potocznym „darzyć kogoś sympatią” oznacza po prostu „lubić go bardziej niż innych”.

</doc>
<doc id="1276487" url="https://pl.wikipedia.org/wiki?curid=1276487" title="Ambasadorowie Szwecji w Niemczech">
Ambasadorowie Szwecji w Niemczech

Przed zjednoczeniem Niemiec w 1870 roku Szwecja wysyłała swych ambasadorów i posłów do poszczególnych państw i państewek niemieckich. Starano się to czynić regularnie, ponieważ Szwecja, będąca z racji posiadania niemieckiego Pomorza (aż do początków XIX wieku) państwem wysyłającym przedstawicieli na sejmy Rzeszy, była zaangażowana w sprawy niemieckie, a dla tzw. kolegium protestanckiego uchodziła za "obrońcę protestantyzmu".

</doc>
<doc id="1276489" url="https://pl.wikipedia.org/wiki?curid=1276489" title="Pedro Mártir de Anghiera">
Pedro Mártir de Anghiera

Pedro Mártir de Anghiera lub Peter Martyr d’Anghiera (ur. 2 lutego 1457 w Aronie, w Księstwie Mediolanu, zm. 1526 w Grenadzie, w Hiszpanii) – mediolańczyk, hiszpański historyk, kapelan Izabeli Kastylijskiej i Ferdynanda Aragońskiego, członek Rady Indii cesarza Karola V.
Pedro Mártir de Anghiera był historykiem hiszpańskiej konkwisty oraz zbierał dokumenty na temat Krzysztofa Kolumba. W roku 1530 wydano jego dzieło "De Orbe Novo" (O Nowym Świecie). Do dzisiaj zachowało się ok. 800 jego listów dających obraz jego epoki, wśród nich list adresowany do kardynała Ascanio Sforzy, w którym jako pierwszy nazwał ląd odkryty przez Kolumba – "Mundus Novus" Nowy Świat.

</doc>
<doc id="1276492" url="https://pl.wikipedia.org/wiki?curid=1276492" title="Nokia E51">
Nokia E51

Nokia E51 – telefon komórkowy typu Smartfon z systemem operacyjnym Symbian, produkcji fińskiej firmy Nokia. Telefon należy do biznesowej serii E. Telefon dostępny jest w 3 kolorach obudowy - czarnym, srebrnym i miedzianym.

</doc>
<doc id="1276493" url="https://pl.wikipedia.org/wiki?curid=1276493" title="David Paterson">
David Paterson

David Alexander Paterson (ur. 20 maja 1954 w Nowym Jorku) – amerykański polityk, członek Partii Demokratycznej, były gubernator stanu Nowy Jork.
Paterson, były asystent prokuratora okręgowego w Queens oraz przyszłego burmistrza Nowego Jorku Davida Dinkinsa (w okresie, gdy ten był prezydentem gminy Manhattan), zasiadał w stanowym senacie w latach 1985–2007. W 2003 roku został liderem demokratycznej mniejszości.
Wybrany wicegubernatorem (ang. "Lieutenant Governor") w 2006 u boku prokuratora generalnego stanu Eliota Spitzera. Spitzer ustąpił z urzędu gubernatora 17 marca 2008 w wyniku skandalu.
Paterson był pierwszym czarnoskórym gubernatorem Nowego Jorku i zaledwie czwartym czarnym gubernatorem w historii USA. Był też drugim niewidomym gubernatorem (pierwszym był Bob C. Riley z Arkansas).

</doc>
<doc id="1276496" url="https://pl.wikipedia.org/wiki?curid=1276496" title="1 Katowicki Pułk Piechoty im. Józefa Piłsudskiego">
1 Katowicki Pułk Piechoty im. Józefa Piłsudskiego

1 Katowicki Pułk Piechoty im. Józefa Piłsudskiego – pułk piechoty polskiej okresu III powstania śląskiego, dowodzony przez Walentego Fojkisa ps. "Stawski" z Katowic.
W stosunku do tego pułku używano numeru 1. Oddział miał także wiele nazw potocznych, np. 1 pułk katowicki, pułk Fojkisa i inne. Do jego szeregów rekrutowali się ochotnicy z powiatu katowickiego.
Z pułku wyłączony został później batalion Rudolfa Niemczyka, który rozwinięto w 3 Katowicki Pułk Piechoty im. Jana Henryka Dąbrowskiego.
9 maja pułk zdobył Kędzierzyn, a następnie walczył w bitwie pod Górą św. Anny. 10 maja 1921 przekształcony w 1 Pułk Grupy "Wschód".
Po zdobyciu powiatu katowickiego stacjonował w Łabędach i liczył około 2600 żołnierzy. W czerwcu 1921, zgodnie z rozkazem Naczelnej Komendy Wojsk Powstańczych Walenty Fojkis rozwiązał swój pułk.
Obsada pułku.
Dowódcy batalionów:

</doc>
<doc id="1276497" url="https://pl.wikipedia.org/wiki?curid=1276497" title="Przeszłość">
Przeszłość

Przeszłość – część linii czasu, która już się wydarzyła (w liniowej koncepcji czasu). Część czasoprzestrzeni, w której zawarte są wszystkie zdarzenia, które już miały miejsce.
W tym sensie przeszłości przeciwstawia się przyszłość (zbiór zdarzeń, które wydarzą się później) oraz teraźniejszość (zbiór zdarzeń, które właśnie się dzieją).
Przeszłość połączona z teraźniejszością relacją przyczynowo-skutkową stanowi proces historyczny, który jest obiektem badań historyków.
Człowiek (i prawdopodobnie niektóre inne istoty) może doświadczać przeszłości w postaci wspomnień przechowywanych w pamięci długotrwałej.

</doc>
<doc id="1276502" url="https://pl.wikipedia.org/wiki?curid=1276502" title="1 Brygada Pancerna">
1 Brygada Pancerna



</doc>
<doc id="1276504" url="https://pl.wikipedia.org/wiki?curid=1276504" title="Pułk Katowicki">
Pułk Katowicki

Pułk katowicki – potoczne określenie 2 pułków piechoty polskiej doby III powstania śląskiego:

</doc>
<doc id="1276506" url="https://pl.wikipedia.org/wiki?curid=1276506" title="35 Pułk Desantowy">
35 Pułk Desantowy

35 Pułk Desantowy – oddział wojsk desantowych Sił Zbrojnych PRL.
Formowanie i zmiany organizacyjne.
Na podstawie Zarządzeniem Szefa Sztabu Generalnego WP Nr 011/Org. z 16 stycznia 1963 Dowódca Marynarki Wojennej przekazał Dowódcy POW 3 pułk piechoty morskiej bez batalionu saperów. Dowódca POW do 15 marca 1963 przeformował pułk na 93 pułk desantowy o etacie 5/345 - 700 wojskowych, 8 pracowników cywilnych i włączy go w skład 23 Dywizji Desantowej. Pułk ten przejął również sztandar jednostki. W połowie 1963, 93 pd został przeniesiony do Gdańska Wrzeszcza, połączony z 76 pd i przemianowany na 35 pułk desantowy. Po przemianowaniu dywizji wszedł w skład 7 Łużyckiej Dywizji Desantowej. Stacjonował w garnizonie Gdańsk.
Żołnierze pułku.
Dowódcy pułku 
Oficerowie
Struktura organizacyjna.
Do 1964 w jego skład wchodziły:
Pułk liczył 649 żołnierzy na czas "W" w tym 71 oficerów.
W uzbrojeniu pułku znajdowało się 7 czołgów pływających PT - 76, 4 BROM, 1 trop, 3 PTG, 6 moździerzy 120 mm, 9 moździerzy 82 mm, 4 działa ppanc. 57 mm i 3 PKM - 2 12. Środkami transportu kompanii desantowych były samochody ciężarowo-terenowe. 
Pułk przed przeformowaniem w batalion:

</doc>
<doc id="1276507" url="https://pl.wikipedia.org/wiki?curid=1276507" title="4 Pułk Desantowy">
4 Pułk Desantowy

4 Pomorski Pułk Desantowy – oddział wojsk desantowych Sił Zbrojnych PRL.
Zgodnie z rozkazem nr 07/MON z 04.05.1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, Dz. Roz. Tjn. MON Nr 5, poz. 21, 79 pułkowi desantowemu przywrócono historyczną nazwę i numer z okresu wojny "4 Pomorski". Od tej pory kontynuował tradycje 4 Pomorskiego Pułku Czołgów Ciężkich. 
Pułk wchodził w skład 7 Łużyckiej Dywizji Desantowej. Stacjonował w garnizonie Lębork.
W 1989 pułk przeformowano na 4 Batalion Obrony Wybrzeża.
Żołnierze pułku.
Dowódcy
Oficerowie
Struktura organizacyjna.
Do 1964 w skład pułku wchodziły:
Pułk liczył 649 żołnierzy na czas "W" w tym 71 oficerów.
W uzbrojeniu pułku znajdowało się 7 czołgów pływających PT - 76, 4 BROM, 1 trop, 3 PTG, 6 moździerzy 120 mm, 9 moździerzy 82 mm, 4 działa ppanc. 57 mm i 3 PKM - 2 12. Środkami transportu kompanii desantowych były samochody ciężarowo-terenowe. 
Pułk przed przeformowaniem w batalion:
Dowództwo i sztab

</doc>
<doc id="1276508" url="https://pl.wikipedia.org/wiki?curid=1276508" title="34 Pułk Desantowy">
34 Pułk Desantowy

34 Budziszyński Pułk Desantowy (34 pdes) – oddział desantowy Sił Zbrojnych PRL.
Formowanie.
W 1963 roku 34 Budziszyński Pułk Piechoty, stacjonujący w garnizonie Słupsk, został przeformowany w 34 Budziszyński Pułku Desantowy i podporządkowany dowódcy 23 Dywizji Desantowej. 8 października 1963 roku 23 DDes została przemianowana na 7 Łużycką Dywizję Desantową, a w 1986 roku przeformowana w 7 Łużycką Brygadę Obrony Wybrzeża. 1 stycznia 1990 roku pułk został przeformowany w 34 Budziszyński Batalion Obrony Wybrzeża. 12 września 1991 roku batalion utracił prawo do nazwy wyróżniającej "Budziszyński". W 1994 roku jednostka została rozformowana, a na jej bazie oraz 16 pz utworzona 7 Brygada Zmechanizowana.
Struktura organizacyjna.
1963
Pułk liczył 649 żołnierzy na czas "W" w tym 71 oficerów.
Na uzbrojeniu pułku znajdowało się: 7 czołgów pływających PT-76, 4 samochody pancerne BRDM-1, 1 trop, 3 transportery pływające PTG, 6 moździerzy 120 mm, 9 moździerzy 82 mm, 4 działa ppanc. 57 mm i 3 zestawy plot. PKM-2. Środkami transportu kompanii desantowych były samochody ciężarowo-terenowe.
1964
Żołnierze pułku.
Dowódcy
Oficerowie

</doc>
<doc id="1276512" url="https://pl.wikipedia.org/wiki?curid=1276512" title="7 Dywizja Obrony Wybrzeża">
7 Dywizja Obrony Wybrzeża



</doc>
<doc id="1276515" url="https://pl.wikipedia.org/wiki?curid=1276515" title="Kadmos z Miletu">
Kadmos z Miletu

Kadmos z Miletu był, według niektórych źródeł starożytnych, najstarszym z logografów. Ci współcześni historycy, którzy uznają to za prawdę, umiejscawiają go około roku 550 p.n.e.; inni uważają go za postać mityczną. 
Myląca informacja "Księgi Suda" wymienia trzech ludzi o tym imieniu: twórcę alfabetu greckiego; syna Pandiona, pierwszego jakoby literata piszącego prozą i żyjącego nieco po Orfeuszu, autor opowieści o założeniu miasta Milet i ogólnie o Jonii w czterech księgach; wreszcie syna Archelaosa, autora historii Attyki w czternastu księgach oraz kilku poematów o treści erotycznej. Jak podkreślał Dionizjusz z Halikarnasu ("Judicium de Thucydide", rozdz. 23) w jego czasach prace przypisywane Kadmosowi uznawane były za sfałszowane, a dwie pierwsze księgi były przypuszczalnie kopiami prac Fenicjanina Kadmosa, rzeczywistego wynalazcy pisma, które przypisano Milezyjczykowi. 
Należy zauważyć w tym miejscu, że stare rody milezyjskiej arystokracji chętnie wywodziły się od tego sławnego Fenicjanina, lub jego towarzyszy. Treść notatki o trzecim Kadmosie z Miletu jest zupełnie niejasna; nie wiadomo do końca, czy była to jedna z dwóch pierwszych postaci, czy też postać historyczna, na temat której późniejsze zapisy zaginęły.

</doc>
<doc id="1276518" url="https://pl.wikipedia.org/wiki?curid=1276518" title="USS Cole (DDG-67)">
USS Cole (DDG-67)

USS Cole (DDG-67) – amerykański niszczyciel Aegis typu "Arleigh Burke" wersji Flight I, o ulepszonej charakterystyce taktyczno-technicznej dla celów obrony obszaru powietrznego. „Cole” przeznaczony jest do uzupełniania krążowników Aegis typu "Ticonderoga" w obronie przeciwlotniczej i przeciwrakietowej lotniskowcowych grup uderzeniowych. Nazwa okrętu pochodzi od nazwiska sierżanta piechoty morskiej, Darrella Cole’a, który poległ podczas bitwy o Iwo Jimę w 1945 roku.
Stępkę pod okręt położono 28 lutego 1994 roku w stoczni Ingalls Shipbuilding, gdzie został zwodowany 10 lutego 1995 roku, po czym 8 czerwca 1996 roku został przyjęty do służby operacyjnej w amerykańskiej marynarce wojennej, z portem macierzystym Naval Station Norfolk w stanie Wirginia.
Konstrukcja i budowa.
Przy konstrukcji kadłuba i nadbudówek tego okrętu wykorzystano doświadczenia wynikające z kolizji krążownika USS Belknap (CG-26) z lotniskowcem USS John F. Kennedy (CV-67) w 1975 roku oraz z zatopienia brytyjskiego niszczyciela HMS Sheffield (1975) w wyniku uszkodzeń powstałych na skutek trafienia pociskiem Exocet podczas wojny o Falklandy. Konstrukcja kadłuba o długości 153,8 metra została wzmocniona w celu zwiększenia odporności na działanie nadciśnienia fali uderzeniowej powstającej przy eksplozjach, odłamków oraz pożarów. Zwiększona została także odporność okrętu na działanie impulsów elektromagnetycznych (EMP). Żywotne części okrętu pokryte są kevlarowym opancerzeniem o masie 130 ton.
Zestaw sensorów jednostki stanowią radar nawigacyjny SPS-64(V)9, radar przeszukiwania powierzchni SPS-67(V)3/4 oraz cztery wielofunkcyjne radary z aktywnym elektronicznym skanowaniem fazowym SPY-1D o kącie pokrycia 360°. Ponadto okręt wyposażony jest w sonar dziobowy SQS-53C(V)1 oraz sonar holowany SQR-19B TACTAS do wykrywania i śledzenia okrętów podwodnych. Elektroniczne systemy samoobrony stanowią system pułapek przeciwtorpedowych SLQ-25A Nixie oraz system walki elektronicznej SLQ-32(V)2.
Uzbrojenie okrętu.
Uzbrojenie okrętu, obok przeciwpodwodnych torped lekkich Mk. 46 i Mk. 50, stanowi 90 rakietowych pocisków przeciwlotniczych średniego zasięgu Standard Missile 2 Block IIIA lub IIIB, pocisków manewrujących woda-ziemia RGM-109 Tomahawk (TLAM-C/D) i rakietotorped ZOP VL-ASROC w wyrzutniach VLS oraz osiem przeciwokrętowych pocisków manewrujących RGM-84 Harpoon w 2 czterokomorowych wyrzutniach Mk. 141. Na uzbrojenie artyleryjskie jednostki składają się jedna armaty 127 mm /54 oraz dwa wielolufowe artyleryjskie systemy obrony bezpośredniej (CIWS) Vulcan Phalanx kalibru 20 mm. Okręt nie ma na swoim wyposażeniu śmigłowca, jednakże jest wyposażony w lądowisko dla tego rodzaju statków powietrznych wraz z niezbędnym wyposażeniem elektronicznym LAMPS 3.
Służba operacyjna.
Atak terrorystyczny.
Został ciężko uszkodzony przez Al-Ka’idę podczas ataku terrorystycznego 12 października 2000 roku w Jemenie. Atak terrorystyczny został przeprowadzony przy pomocy łodzi motorowej wypełnionej ładunkiem wybuchowym. Eksplozja wyrwała w burcie okrętu dziurę o średnicy około 12 metrów zabijając 17 amerykańskich marynarzy i raniąc 39. Zginęło również dwóch zamachowców-samobójców, którzy podpływając do okrętu udawali przyjacielskie zamiary pozdrawiając gestami amerykańską załogę. Atak ten określony został jako „11 września US Navy” (Navy’s September 11) i zapoczątkował nowy rodzaj terroryzmu, tzw. terroryzm morski.
W celu ratowania ciężko uszkodzonego na bakburcie okrętu, służby ratownicze okrętu wycięły dziurę po przeciwległej stronie na sterburcie aby zrównoważyć okręt, zapobiegając w ten sposób jego przewróceniu się na lewą burtę.
Po eksplozji USS „Cole” powrócił do Stanów Zjednoczonych na pokładzie norweskiego statku półzanurzalnego MV „Blue Marlin”. Naprawy przeprowadzono w stoczni Ingalls Shipbuilding w miejscowości Pascagoula w stanie Missisipi.
Po 14 miesiącach napraw niszczyciel powrócił do czynnej służby w 2002 roku.
Tarcza herbowa.
Granatowy i złoty kolor tarczy herbowej symbolizuje żeglarską doskonałość i jest tradycyjną kolorystyką związaną z marynarką wojenną.
Kolor czerwony, symbol krwi i odwagi, oznacza waleczność i poświęcenie sierżanta Darrella S. Cole’a. Trójząb jest symbolem sprawności okrętu oraz jego wysokiego potencjału wojskowego. Trzy zęby oznaczają zdolność prowadzenia działań wojennych przeciwko okrętom podwodnym oraz celom powietrznym. Trzy granaty ręczne upamiętniają bohaterski jednoosobowy atak przy pomocy granatów na pozycje nieprzyjaciela, jaki sierżant Cole przeprowadził podczas bitwy o Iwo Jimę. Przerwany szewron odnosi się do przełamania przez sierżanta Cole’a szeregów wroga, co pozwoliło jego oddziałowi wypełnić zamierzone cele wojskowe. Granaty symbolizują również cnoty odwagi, waleczności i honoru, upamiętniając poświęcenie i duch walki sierżanta Cole’a.
Niebieska gwiazda symbolizuje Medal Honoru nadany pośmiertnie sierżantowi Cole, za jego poświęcenie i niezwykłe bohaterstwo. Skrzyżowane miecze odzwierciedlają kooperację i ducha wojskowego marynarki wojennej. Znajdujący się w tle róg upamiętnia fakt, że sierżant Cole służył w siłach zbrojnych również jako muzyk i określano go przydomkiem "The Fighting Field Musician" („walczący muzyk”). Wieniec laurowy symbolizuje najwyższe osiągnięcia i honor.
Na tarczy widoczne jest również łacińskie motto okrętu "Gloria merces virtutis" („Chwała nagradza dzielność”). Podkreśla ono niezwykłe bohaterstwo sierżanta Cole’a, jego wierność ojczyźnie oraz odwagę.

</doc>
<doc id="1276519" url="https://pl.wikipedia.org/wiki?curid=1276519" title="USS Cole">
USS Cole

Okręty US Navy o nazwie USS "Cole". Nazwa pierwszego okrętu pochodzi od Edwarda B. Cole, drugiego od Darrella S. Cole:

</doc>
<doc id="1276524" url="https://pl.wikipedia.org/wiki?curid=1276524" title="Bank Inicjatyw Gospodarczych">
Bank Inicjatyw Gospodarczych

Bank Inicjatyw Gospodarczych BIG SA – dawny bank komercyjny powstały z inicjatywy osób fizycznych, podmiotów prywatnych i państowywch, powiązanych z władzami komunistycznymi PRL, przez niektórych obserwatorów rynku i historyków wiązany z procesem uwłaszczenia nomenklatury, działający pod tą nazwą w latach 1989–1997, kiedy zmienił nazwę na BIG Bank Gdański. Prezesem banku przez cały okres jego działalności był Bogusław Kott. Siedzibą była Warszawa.
Historia.
Założycielami spółki było kikladziesiąt podmiotów: spółki z kapitałem prywatnym oraz spółki państwowe, w tym podmioty związane z władzami PRL, takie jak: Transakcja spółka z o.o., Państwowy Zakład Ubezpieczeń, Warta i Polska Poczta, Telegraf i Telefon (PPTiT), Fundacja Rozwoju Żeglarstwa i Wychowania Morskiego, Universal SA, Expolco Holding SA, Towarzystwo Wspierania Inicjatyw Gospodarczych, Interster sp. z o.o. oraz osoby fizyczne: Andrzej Olechowski – ówczesny dyrektor w NBP, Anatol Adamski (były prezes PZU SA), Dariusz Przywieczerski (prezes Universalu), Stanisław Tołwiński (prezes Intersteru), Wiktor Pitus (prezes Transakcji), Andrzej Cichy (Prezes PPTiT), Janusz Staniszewski (prezes Warty), Bogusław Kott (prezes BIG) oraz Aleksander Borowicz (podsekretarz stanu w Urzędzie Rady Ministrów). Ówczesny prezes NBP Władysław Baka był sceptyczny wobec przyznania bankowi licencji na działalność ze względu na konflikt interesów wynikający z podwójnej roli jego właścicieli, którzy byli jednocześnie szefami państwowych spółek inwestujących w powstający podmiot prywatny.
W latach 1989–1994 środki zaangażowane w BIG SA przez poszczególne podmioty wyniosły (dane z czasopisma CASH w starych złotych):
Wśród zyskownych operacji w pierwszym okresie istnienia banku wymienić można otwarcie w nim rachunku przez Fundusz Obsługi Zadłużenia Zagranicznego (FOZZ). Obok FOZZ-u znaczne sumy w banku lokowało PZU. BIG SA powiązany był ze spółką Universal SA. BIG udzielił Universalowi kredytu w wysokości 300 mld starych zł, co stanowiło wówczas 87,1% kapitału własnego spółki. Następnie w 1990 Universal nabył znaczną część udziałów banku od spółki Transakcja.
W 1991 bank rozpoczął działalność w zakresie wydawnictwa kart płatniczych i procesowania transakcji kartowych. Wspólnie z biurem turystycznym Orbis założył spółkę Polcard, której zadaniem była budowa i rozwój infrastruktury do akceptacji kart. BIG jako pierwszy w Polsce rozpoczął dystrybucję kart płatniczych – karty kredytowej wydawanej w systemie VISA – karty Visa Classic dla klientów instytucjonalnych. Wydawał także wspólnie ze swoją spółką zależną karty w lokalnym polskim standardzie "Polcard". W tym samym roku bank powołał spółkę leasingową "BEL Leasing Ltd".
W 1992 stał się pierwszym w Polsce bankiem notowanym na Giełdzie Papierów Wartościowych w Warszawie.
W 1993 BIG przejął Łódzki Bank Rozwoju SA i zmienił jego nazwę na BIG Bank S.A. W 1995 BIG nabył od Skarbu Państwa 24% akcji Banku Gdańskiego zarezerwowanych początkowo dla inwestora zagranicznego, zaś w 1997 kolejne 31% akcji tegoż banku, w międzyczasie dokupując kilka procent akcji na giełdzie. Proces fuzji obu podmiotów był przedmiotem wielu kontrowersji, jednak organy nadzorcze nad rynkiem bankowym oraz prokturatura nie postawiły nikomu zarzutów.
W 1996 był jednym ze współzałożycieli spółki Polkomtel, właściciela marki Plus GSM, posiadając 0,5% akcji.
W 1997 nastąpiła fuzja BIG SA z Bankiem Gdańskim, w wyniku której powstał BIG Bank Gdański. W tym samym roku bank pozyskał inwestora zagranicznego, portugalski Banco Comercial Português.

</doc>
<doc id="1276527" url="https://pl.wikipedia.org/wiki?curid=1276527" title="Bank Gdański (1989–1997)">
Bank Gdański (1989–1997)

Bank Gdański SA – były bank komercyjny z siedzibą w Gdańsku, działający między 1989 a 1997, początkowo jako bank państwowy powstały poprzez wydzielenie go ze struktury Narodowego Banku Polskiego.
Historia.
Bank powstał w 1988 na podstawie rozporządzenia Rady Ministrów. Działalność rozpoczął rok później. Pierwszym prezesem został Jan Cesarz.
W 1991 przekształcony w jednoosobową spółkę Skarbu Państwa. 
W 1994 nabył Sopot Bank S.A., który następnie wchłonął.
Prywatyzacja banku rozpoczęła się w 1995 i początkowo przebiegała w formie sprzedaży globalnych kwitów depozytowych (GDR) inwestorom na rynach zagranicznych. Emitentem GDR był Bank of New York a transakcje sprzedaży odbyły się na giełdzie w Londynie. Była to pierwsza tego typu transakcja w historii polskich procesów prywatyzacyjnych. Nabywcami emisji zostały m.in. HSBC, Daiwa Europe czy Creditanstalt. Równolegle odbywał się proces prywatyzacji skierowany do inwestorów krajowych, gdzie głównym nabywcą akcji został Bank Inicjatyw Gospodarczych BIG S.A., bezpośrednio oraz poprzez podmioty z własnej grupy kapitałowej. 
W 1996 BIG stale zwiększał liczbę posiadanych akcji. W 1997 Skarb Państwa sprzedał BIG posiadane przez siebie akcje Banku Gdańskiego i nastąpiła fuzja obu podmiotów, w wyniku której powstał BIG Bank Gdański.

</doc>
<doc id="1276528" url="https://pl.wikipedia.org/wiki?curid=1276528" title="Tekst zachodni">
Tekst zachodni

Tekst zachodni – jedna z czterech podstawowych rodzin typów tekstu Nowego Testamentu. Nazwę tę po raz pierwszy wprowadził Johann Salomo Semler (1725–1791).
Cechy charakterystyczne tekstu zachodniego.
Jedną z jego najbardziej charakterystycznych cech, jest tendencja do parafrazowania lekcji trudniejszych, obfituje w dodatki mówiące o rzeczach nieprawdopodobnych. Tendencja do harmonizacji tekstu Ewangelii (nie tak często jak tekst bizantyjski). Reprezentuje ludowy, wczesnochrześcijański tekst Nowego Testamentu.
Świadkowie tekstu zachodniego.
Najznakomitszym reprezentantem tekstu zachodniego jest Kodeks Bezy.
Najważniejszymi rękopisami przekazującymi tekst zachodni są:
Inne rękopisy: formula_1, formula_2, formula_3 (?), formula_4, 066, 0177, 36, 88, 181, 255, 257, 338, 383 (Dzieje), 440, 614, 913, 915, 917, 1108, 1245, 1518, 1611, 1739, 1836, 1874, 1898, 1912, 2138, 2298.
Ojcowie Kościoła i starożytne przekłady.
Już Polikarp ze Smyrny (zm. 156) cytował Dzieje Apostolskie według tekstu zachodniego. Tekstem zachodnim posługiwał się Ireneusz, Tertulian, Cyprian, Nowacjan. Tekst zachodni przejęły przekłady starołacińskie ("Afra" i "Itala") i niektóre staro-syryjskie ("kuretoński"). W rękopisach przetrwał aż do wieku XIV.
Historia.
Powstał prawdopodobnie w okolicach Antiochii na początku II wieku. W Egipcie był obecny około roku 200 i pełnił rolę drugorzędnego tekstu. Rozpowszechnił się przede wszystkim na zachodzie: Północna Afryka, Galia i Północne Włochy. Istnieje kilka typów tekstu zachodniego, a relacja między nimi jest trudna do ustalenia. Należy przyjąć, że w różnych miejscach i czasie dokonano w nim kilku niezależnych od siebie zmian. Na ogół były to dodatki pochodzące z tradycji ustnej. Czasem jednak usuwano z tekstu biblijnego niektóre frazy, czego dowodem jest Kodeks Bezy.

</doc>
<doc id="1276530" url="https://pl.wikipedia.org/wiki?curid=1276530" title="Philip von Coblenzl">
Philip von Coblenzl



</doc>
<doc id="1276531" url="https://pl.wikipedia.org/wiki?curid=1276531" title="Philipp von Cobenzl">
Philipp von Cobenzl

Johann Philip von Cobenzl (ur. 28 maja 1741 w Lublanie, zm. 30 sierpnia 1810 w Wiedniu) – austriacki polityk i dyplomata. Jego kuzynem był hrabia Johann Ludwig von Cobenzl (1753-1809) dyplomata.
Gdy cesarz Józef II Habsburg wyjechał do Francji (1 IV-2 VIII 1777) towarzyszył mu Philipp Cobenzl i hrabia Joseph Colloredo-Mels.
W latach 1779–1792 był wicekanclerzem ("Vizestaatskanzler"), a gdy w roku 1792 zmarł Wenzel Anton von Kaunitz, został kanclerzem ("Staatskanzler" – austriackim MSZ).
Jako wicekanclerz i kanclerz Austrii hamował zapędy cesarza Leopolda II Habsburga by wypowiedzieć wojnę Rewolucyjnej Francji. Bezskutecznie namawiał go do tego Johan Fredrik von Nolcken (1737-1809) szwedzki ambasador (w. l. 1791-94) w Wiedniu. Podobnie w sierpniu 1791 specjalny wysłannik szwedzki w Wiedniu hr. Axel von Fersen próbował przekonać Coblenzla do antyrewolucyjnej krucjaty, znów bez skutku.
Pod koniec marca 1793 Cobenzl musiał oddać swe stanowisko, ponieważ zarzucono mu nieudolność i niezdolność wykorzystania okazji jaką był II rozbiór Polski. Jego stanowisko przejął Franz Maria von Thugut. Cobenzl został kanclerzem prowincji włoskich Imperium Habsburgów.
W latach 1801–1805 był austriackim posłem w Paryżu.
Po roku 1773 odziedziczył dobra na Reisenberg. Domy, które pozostawili tam jezuici przerobił na zamek.

</doc>
<doc id="1276533" url="https://pl.wikipedia.org/wiki?curid=1276533" title="Coureurs de bois">
Coureurs de bois



</doc>
<doc id="1276534" url="https://pl.wikipedia.org/wiki?curid=1276534" title="Księga Suda">
Księga Suda

Księga Suda (gr. "Biblíon Súda"), nazywana też Suda ("Σούδα") lub nawet Suidas ("Σουίδας"), cytowana często pod łacińskim tytułem Liber Suda – leksykon bizantyjski z X w. obejmujący ok. 30 tys. haseł, z czego ok. 900 to artykuły rzeczowe, w większości historyczne i literackie. Zawiera także liczne dodatki późniejsze.
Najstarsze i najlepsze rękopisy przekazują tytuł "Księga Suda". Sam termin "suda" w języku greckim nic nie znaczy, a próby jego wyjaśnienia nie przyniosły rozstrzygających rezultatów. Próbowano wywodzić go z łacińskich słów "suda" (trudź się) i "sudes" (obóz warowny). XII-wieczny uczony Eustathios z Tessaloniki podał natomiast imię Suidas jako imię autora księgi - wysunięto przypuszczenia, że było to zhellenizowane imię słowiańskie (wyprowadzane od słowa "swidba" - "jasność", "światło"), kwestia autorstwa dzieła i jego tytułu nie została jednak do tej pory rozwiązana. 
Prócz stanowiących większość treści wiadomości historycznych i literackich księga przekazuje także informacje z teologii, geografii i filozofii. Ich wartość jest jednak bardzo zróżnicowana - zależy od źródeł, z których czerpał autor, który posługiwał się nimi przy tym przypadkowo i bezkrytycznie. Księga zawiera więc wiele nieporozumień i błędów, zwłaszcza wobec słów homonimicznych, a także dodatki i opuszczenia późniejszych skrybów. Ogółem księga wymienia 4 tys. autorów, wiadomości z filozofii czerpie przy tym przede wszystkim z Diogenesa Laertiosa, a z historii głównie z Konstantyna Porfirogenety. Do innych głównych źródeł należą "Biblioteka" Focjusza, zaginiony "Onomatolog" Hezychiusza oraz różne scholia. 
Hasła ułożone są uporządkowane według zasady antystojcheicznej, zastosowanej po raz pierwszy w IX w. przez Teognostosa - nie według porządku alfabetu greckiego, ale według wymowy dawniej różnych, a w wymowie bizantyjskiej ujednoliconych głosek. Hasła zaczynają się więc kolejno od "a", "b", "g", "d", "aj" (wymawianego przez Bizantyjczyków jako "e"), "e", "z", "ej" (wymawianego "i"), "ē" (wymawianego "i"), ..., "o", "ō", "p", "r", "s", "t", "oj" (wymawianego "y") itd. Taką samą kolejność mają głoski na drugim miejscu wyrazu.
Wobec niedostatku źródeł starożytnych mimo zróżnicowanej wartości przekazywanych informacji księga stanowi bezcenne i w wielu przypadkach jedyne źródło informacji historycznych. Justus Lipsius nazywał ją "baranem o złotym runie".

</doc>
<doc id="1276535" url="https://pl.wikipedia.org/wiki?curid=1276535" title="Suda">
Suda

 
Osoby:

</doc>
<doc id="1276536" url="https://pl.wikipedia.org/wiki?curid=1276536" title="Suidas">
Suidas



</doc>
<doc id="1276537" url="https://pl.wikipedia.org/wiki?curid=1276537" title="Angora (prasa)">
Angora (prasa)



</doc>
<doc id="1276540" url="https://pl.wikipedia.org/wiki?curid=1276540" title="Baby, Let Me Follow You Down">
Baby, Let Me Follow You Down

Baby, Let Me Follow You Down – tradycyjna piosenka folkowa, której autorami byli Reverend Gary Davis, Dave Van Ronk i Eric Von Schmidt. Utwór powstał na przełomie lat 20. i 30. XX wieku. Piosenka w wykonaniu Boba Dylana znalazła się na pierwszym albumie muzyka, "Bob Dylan" (1962).
Pierwotnie kompozycja nosiła tytuł „Mama Let Me Lay It on You”. Oryginał został nagrany przez Blind Boy Fullera i opublikowany na singlu w 1936 roku.
Historia utworu.
Pochodzenie utworu nie jest całkiem jasne, choć jest raczej pewne, iż jego początki sięgają okresu sprzed 1930 roku.
Linia przekazu piosenki wygląda następująco: Dylan podkreślał, że nauczył się utworu od Erica von Schmidta. Schmidt z kolei jako swojego nauczyciela wymieniał mało znanego folkowca Geno Foremana, który, jak sam mówił, nauczył się piosenki z 78. (78 rpm) Blind Boy Fullera „Baby, Let Me Lay It on You”. Utwór ten figuruje w dyskografii Fullera pod tytułem „Mama Let Me Lay It on You” i został nagrany 29 kwietnia 1936 oraz powtórnie 5 kwietnia 1938 jako „Mama Let Me Lay It on You No. 2”. 3 czerwca 1936 utwór został nagrany przez Waltera Colemana (lub Cole).
Podobno piosenka została także nagrana przez wielebnego Gary’ego Davisa. Podobne motywy i tematy występowały także w piosenkach innych bluesmanów w latach 30. XX wieku, m.in. Memphis Minnie, Snooksa Eaglina i Big Billa Broonzy’ego.
W nocie do swojego pierwszego albumu Dylan napisał, iż przypuszcza, że Schmidt wykorzystał pewne elementy do swojej wersji z nagrań Horace’a Sprotta z Alabamy, który został nagrany w 1954 roku.
Zasadniczo „Baby, Let Me Follow You Down” (Baby, Let Me Lay It on You) jest tradycyjnym bluesem Wschodniego Wybrzeża i może być spokrewniony z takimi utworami jak „Paper of Pins” czy „The Keys to Heaven”, znanymi zarówno na Wschodzie, jak i w Missisipi. Ich wariacją jest być może „Can I Do It for You?” Memphis Minnie.
Sesje i koncerty Dylana, na których wykonywał ten utwór.
Prawdopodobnie pierwszą jego wersją „Baby, Let Me Follow You Down” nagraną w ogóle, była ta umieszczona na pierwszym albumie:
1976.
W ponad 10 lat później Dylan znów zaczął wykonywać ten utwór podczas swojego "Nigdy nie kończącego się tournée" (ang. "Never Ending Tour") (1988 i 1989).

</doc>
<doc id="1276544" url="https://pl.wikipedia.org/wiki?curid=1276544" title="Ayase">
Ayase

 – miasto w Japonii, w prefekturze Kanagawa, na wyspie Honsiu. Ayase jest jednym z .
Położenie.
Miasto leży w centrum prefektury Kanagawa. Graniczy z:
Populacja.
Zmiany w populacji Ayase w latach 1970–2015:

</doc>
<doc id="1276546" url="https://pl.wikipedia.org/wiki?curid=1276546" title="Ebina">
Ebina

 – miasto w Japonii, w prefekturze Kanagawa, na wyspie Honsiu.
Położenie.
Miasto leży w centrum prefektury Kanagawa. Graniczy z:
Historia.
1 kwietnia 1889 roku, po restauracji Meiji, obszar ten stał się częścią powiatu Kōza w prefekturze Kanagawa. Istniejące wsie podzielono na dwie wioski – Ebina i Arima. 20 grudnia 1940 roku Ebina zdobyła status miasteczka (chō). 20 lipca 1955 roku miasteczko połączyło się z wsią Arima. 1 listopada 1971 roku Ebina zdobyła prawa miejskie.
Populacja.
Zmiany w populacji Ebiny w latach 1970–2015:

</doc>
<doc id="1276548" url="https://pl.wikipedia.org/wiki?curid=1276548" title="Freight Train Blues">
Freight Train Blues

Freight Train Blues – tradycyjna piosenka folkowa, która zawdzięcza swoją formę Johnowi Liarowi. Została adoptowana i przearanżowana przez Boba Dylana i nagrana przez niego na pierwszym albumie "Bob Dylan" w listopadzie 1961.
Historia utworu.
Autorstwo utworu jest nieznane. Jednak dyskograf Boba Dylana Michael Krogsgaard twierdzi, iż autorem tego bluesa jest góral z Appalachów John Liar, który został zainspirowany stukotem pociągu, przejeżdżającym zawsze o północy przez te wiejskie okolice. Osobiście powiedział to także podczas wywiadu, który przeprowadziła z nim Dorothy Horstman. Wywiad ten został opublikowany w jej książce "Sing Your Heart Out, Country Boy" w 1975 r.
Wersje Boba Dylana.
Niezależnie od tego, czy blues ten został skomponowany przez Liara lub jest dziełem anonimowym, tekst Dylana różni od wersji ogólnie znanych.
W książce "No Direction Home: The Life and Music of Bob Dylan" (1986) znajduje się m.in. fragment, w którym Robert Shapiro wspomina, co powiedział mu sam Dylan na temat tego utworu. Otóż Dylan powiedział, że nauczył się tej szybkiej piosenki z płyty Roya Acuffa. Sam Shapiro jednak podejrzewał Dylana o posłużenie się wersją Ramblin’ Jacka Elliotta.
Dylan nie wykonywał tego utworu zbyt często. Oprócz nagrania na pierwszym albumie, kompozycja ta została nagrana pod koniec 1962 r. w niezidentyfikowanym klubie folkowym w Nowym Jorku.

</doc>
<doc id="1276549" url="https://pl.wikipedia.org/wiki?curid=1276549" title="Yamato (Kanagawa)">
Yamato (Kanagawa)

 – miasto w Japonii, w prefekturze Kanagawa, na wyspie Honsiu. Yamato jest jednym z .
Położenie.
Miasto leży w centrum prefektury Kanagawa. Graniczy z:
Gospodarka.
W mieście rozwinął się przemysł maszynowy, samochodowy, elektroniczny oraz spożywczy.
Historia.
1 kwietnia 1889 roku, wraz z wprowadzeniem nowego podziału administracyjnego, w powiecie Kōza powstała wioska , która 25 września 1891 roku zmieniła nazwę na Yamato. 3 listopada 1943 roku Yamato zdobyło status miasteczka, a 1 lutego 1959 roku – status miasta.
Populacja.
Zmiany w populacji Yamato w latach 1970–2015:

</doc>
<doc id="1276552" url="https://pl.wikipedia.org/wiki?curid=1276552" title="Abdullah Ercan">
Abdullah Ercan

Abdullah Ercan (ur. 8 grudnia 1971 w Stambule) – były turecki piłkarz występujący na pozycji pomocnika.
Kariera klubowa.
Abdullah Ercan zawodową karierę rozpoczynał w 1990 roku w Trabzonsporze. W 1992 i 1995 roku zdobył z nim Puchar Turcji, dwa razy zostawał także wicemistrzem kraju. Łącznie w Trabzonsporze turecki pomocnik grał przez dziewięć sezonów, w trakcie których zanotował 249 ligowych występów i jedenaście bramek. Latem 1999 roku Ercan trafił do Fenerbahçe SK, gdzie od razu wywalczył sobie miejsce w podstawowej jedenastce. W sezonie 2000/2001 Abdullah zdobył swój pierwszy w karierze tytuł mistrza Turcji. Kolejnym klubem w karierze Ercana było Galatasaray SK. W sezonie 2003/2004 ekipa „Aslan” uplasowała się dopiero na szóstym miejscu w ligowej tabeli, a Abdullah na boisku pojawił się tylko siedem razy. Po zakończeniu rozgrywek wychowanek Trabzonsporu podpisał kontrakt z İstanbulsporem, z którym w pierwszym sezonie występów spadł do drugiej ligi. W 2006 roku Ercan zdecydował się zakończył swoją karierę.
Kariera reprezentacyjna.
W reprezentacji Turcji Ercan zadebiutował w 1993 roku. W 1996 roku znalazł się w kadrze Fatiha Terima na mistrzostwa Europy. Na turnieju tym Turcja nie zdobyła jednak ani jednego punktu i zajęła ostatnie miejsce w swojej grupie. Ercan wystąpił także na Euro 2000. Tam podopiecznym Mustafy Denizliego udało się wyjść z grupy, jednak w ćwierćfinale musieli uznać wyższość Portugalczyków, którzy wygrali 2:0. Ostatnią wielką imprezą w karierze Abdullaha były Mistrzostwa Świata 2002, na których Turcy niespodziewanie wywalczyli brązowy medal. W meczu półfinałowym nie sprostali późniejszym triumfatorom turnieju – Brazylijczykom, a w pojedynku o trzecie miejsce pokonali 3:2 współgospodarzy mundialu – Koreę Południową. Na mistrzostwach tych Ercan pełnił rolę rezerwowego i nie zagrał w żadnym ze spotkań. Łącznie dla drużyny narodowej zaliczył 68 występów.
Kariera trenerska.
Po zakończeniu piłkarskiej kariery Ercan został trenerem reprezentacji Turcji do lat siedemnastu. Pracował również w Gaziantepsporze i z kadrą U-21.

</doc>
<doc id="1276555" url="https://pl.wikipedia.org/wiki?curid=1276555" title="Agencja Śledcza Bezpieczeństwa Publicznego">
Agencja Śledcza Bezpieczeństwa Publicznego



</doc>
<doc id="1276559" url="https://pl.wikipedia.org/wiki?curid=1276559" title="Jānis Balodis">
Jānis Balodis

Jānis Balodis (ur. 20 lutego 1881 w okręgu Trikāta, zm. 8 sierpnia 1965 w Saulkrasti) – łotewski generał i polityk.
Życiorys.
Urodził się w Vidzeme w rodzinie rolniczej jako najmłodsze z trojga dzieci. Ukończył naukę w szkole parafialnej w Trikāta. Od 1898 służył w 110 pułku piechoty Armii Imperium Rosyjskiego w Kownie. W 1902 ukończył z wyróżnieniem Wileńską Szkołę Junkrów Piechoty. Wziął udział w wojnie rosyjsko-japońskiej 1905, później walczył w I wojnie światowej na froncie wschodniopruskim.
W 1915 – ranny pod Augustowem – dostał się do szpitala, a następnie trafił do niewoli niemieckiej na Śląsku, w której przebywał do 1918. W roku zakończenia wielkiej wojny powrócił na Łotwę, gdzie dowodził dywizją kurlandzką. W październiku 1919 mianowano go naczelnym wodzem armii łotewskiej. Dowodził armią łotewską w czasie wojny łotewsko-bolszewickiej (1919-1920), toczonej w tym samym okresie co wojny – estońsko-bolszewicka i polsko-bolszewicka. Koordynował współpracę armii łotewskiej i Wojska Polskiego przy odbiciu z rąk Armii Czerwonej Dyneburga zimą 1919/1920. W 1921 odszedł ze służby wojskowej. Otrzymał od rządu gospodarstwo rolne w gminie Līvbērze.
W październiku 1925 wszedł w skład Sejmu Republiki Łotewskiej II kadencji z listy Łotewskiego Związku Rolników, mandat wykonywał również w III (1928–1931) i IV kadencji (1931–1934). Stał na czele Komisji Spraw Wojskowych. Od 1931 do 1940 pełnił funkcję ministra wojny. Był współorganizatorem puczu wojskowego Ulmanisa 15 maja 1934. W 1938 został wicepremierem w rządzie Ulmanisa. 6 kwietnia 1940 został zwolniony ze stanowiska ministra wojny na skutek konfliktu z dyktatorem.
Po okupacji Łotwy przez Armię Czerwoną próbował startu w wyborach do tzw. Sejmu Ludowego z ramienia Bloku Demokratycznego, jednak alternatywna lista nie została zarejestrowana przez władze sowieckie. Aresztowany przez NKWD i wywieziony wraz z żoną w głąb ZSRR. Został "skazany" na 25 lat łagru, lecz do 1956 pozostawał wraz z żoną więźniem w "specizolatorze" (więzienie specjalne) NKWD we Włodzimierzu nad Klaźmą jako tajni, oznaczeni numerami więźniowie. W 1956 został zwolniony z więzienia i pozwolono mu wraz z żoną powrócić na sowiecką Łotwę. Zimą mieszkał w Rydze, latem zaś w Saulkrasti, gdzie do dziś zachował się jego dom. Władze radzieckie, za pośrednictwem byłego ministra rządu ulmanisowskiego Vilhelmsa Muntersa, próbowały zjednać generała do poparcia swojego mandatu, jednak ten konsekwentnie odmawiał.
Zmarł w 1965. Został pochowany na Cmentarzu Leśnym w Rydze. Jego pogrzeb w stolicy zgromadził kilka tysięcy osób.
Rodzina.
W 1936 poślubił Elvīrę Blūme (po mężu: Balode). Miał siostrę – Mariję (o 7 lat starszą) i brata – Dāvisa (o 18 lat starszego). Jego stryjeczny wnuk, Juris Balodis, jest naukowcem i dyplomatą, zesłany – przez lata mieszkał w Rosji, w 2007 powrócił na Łotwę.
Pamięć.
Od 1991 pamięć o generale znów jest obecna na Łotwie. Jego imieniem nazwano ulicę w Lipawie. W plebiscycie na 100 wybitnych Łotyszy zorganizowanym przez portal apollo.lv i pismo "Latvijas Avīze" zajął 57 miejsce z 2,8 tys. głosów (dla porównania Ulmanis zajął 2 miejsce z 5,1 tys. głosami, a Oskars Kalpaks – 7 z 4,7 tys.). W 2011 uroczyście obchodzono 130 urodziny generała Balodisa.

</doc>
<doc id="1276567" url="https://pl.wikipedia.org/wiki?curid=1276567" title="Miodio">
Miodio

Miodio – włosko-sanmaryński boys band założony w 2002 roku, reprezentant San Marino w 53. Konkursie Piosenki Eurowizji w 2008 roku.
Historia.
Grupa powstała zimą 2002 roku, zaczynała od licznych występów na żywo. Pierwszą płytę muzycy nagrali we współpracy z włoską producentką Andreą Felli. W 2007 podpisali kontrakt płytowy z wytwórnią płytową Opera Prima. Ich pierwszy singel „It's OK” stał się bardzo popularny, został także włączony do oficjalnej ścieżki dźwiękowej filmu "Il Soffio dell'Anima".
Wśród najbardziej znaczących występów i koncertów Miodio można wyróżnić: występy jako support podczas trasy koncertowej Renato Zero, występ we włoskim programie muzycznym "Matinée" czy udział w 12. Biennale dla Młodych Artystów z Regionu Morza Śródziemnego odbywającym się w Neapolu, na którym zespół reprezentował San Marino i ostatecznie został nagrodzony przez międzynarodową komisję jurorską.

</doc>
<doc id="1276568" url="https://pl.wikipedia.org/wiki?curid=1276568" title="Tayfur Havutçu">
Tayfur Havutçu

Tayfur Havutçu (ur. 23 kwietnia 1970 w Hanau w Niemczech) – turecki piłkarz abchaskiego pochodzenia występujący na pozycji pomocnika.
Kariera klubowa.
Tayfur Havutçu zawodową karierę rozpoczynał w 1992 roku w drużynie SV Darmstadt 98. Wystąpił w 35 spotkaniach, po czym przeniósł się do Fenerbahçe SK. W ekipie "Żółtych Kanarków" wywalczył sobie miejsce w podstawowej jedenastce i przez dwa sezony występów rozegrał 53 mecze. Latem 1995 roku Havutçu podpisał kontrakt z Kocaelispor, w którym także grał w podstawowym składzie. W 1997 roku Tayfur trafił do jednego z najbardziej utytułowanych zespołów w kraju – Beşiktaşu JK. Razem z "Czarnymi Orłami" zdobył mistrzostwo oraz puchar Turcji, dwa razy zwyciężył także w rozgrywkach o krajowy superpuchar. Łącznie przez dziewięć sezonów spędzonych w Beşiktaşie Havutçu rozegrał 243 pojedynki, w których osiemnaście razy wpisał się na listę strzelców.
Kariera reprezentacyjna.
W reprezentacji Turcji Havutçu zadebiutował w 1994 roku. W 2000 roku znalazł się w kadrze drużyny narodowej na Euro 2000. Tam podopiecznym Mustafy Denizliego udało się wyjść z grupy, jednak w ćwierćfinale musieli uznać wyższość Portugalczyków, którzy wygrali 2:0. W 2002 roku Tayfur wystąpił w mistrzostwach świata, na których Turcy niespodziewanie wywalczyli brązowy medal. W meczu półfinałowym nie sprostali późniejszym triumfatorom turnieju – Brazylijczykom, a w pojedynku o trzecie miejsce pokonali 3:2 współgospodarzy mundialu – Koreę Południową. Na mistrzostwach tych Havutçu pełnił rolę rezerwowego. Zagrał co prawda w trzech spotkaniach, jednak w każdym z nich pojawiał się na boisku w samej końcówce. Łącznie dla drużyny narodowej zaliczył 45 meczów, w których strzelił sześć goli.

</doc>
<doc id="1276569" url="https://pl.wikipedia.org/wiki?curid=1276569" title="Radu Niculescu">
Radu Niculescu

Horia Radu Niculescu (ur. 2 marca 1975 w Sybinie) – rumuński piłkarz grający na pozycji napastnika.
Kariera klubowa.
Piłkarską karierę Niculescu rozpoczął w rodzinnym Sibiu w klubie Şoimii IPA Sibiu. W 1990 roku trafił do silniejszego Interu Sibiu i 16 czerwca 1991 zadebiutował w pierwszej lidze w wygranym 4:0 meczu z Progresulem Brăila. W pierwszym składzie Interu zaczął grać w sezonie 1993/1994, a po nim został wypożyczony do Dinama Bukareszt, dla którego rozegrał tylko 3 mecze. Sezon 1994/1995 kończył w Universitatei Craiova, z którą został wicemistrzem Rumunii.
W 1995 roku Niculescu przeszedł do Naţionalu Bukareszt. Dwukrotnie z rzędu w latach 1996–1997 zostawał z nim wicemistrzem kraju, a grał tam do 2000 roku z małą przerwą na półroczne występy w Rapidzie Bukareszt (mistrzostwo Rumunii w 1999). Natomiast w 2001 roku miał mały udział w wywalczeniu mistrzostwa kraju dla Steauy. W sezonie 2001/2002 występował w Naţionalu (wicemistrzostwo) oraz tureckim Galatasaray SK, z którym był mistrzem Turcji. W sezonie 2002/2003 występował w MKE Ankaragücü. Następnie zahaczył o Steauę i Naţional, a karierę kończył w 2004 roku w chińskim Changchun Yatai.
Kariera reprezentacyjna.
W reprezentacji Rumunii Niculescu zadebiutował 13 lutego 1994 roku w wygranym 2:1 towarzyskim meczu z USA. W 1998 roku został powołany przez Anghela Iordănescu do kadry na Mistrzostwa Świata we Francji. Na tym turnieju zagrał dwukrotnie jako rezerwowy: w wygranym 1:0 grupowym meczu z Kolumbią i przegranym 0:1 w 1/8 finału z Chorwacją. W kadrze narodowej zagrał 15 razy i strzelił 2 gole.

</doc>
<doc id="1276572" url="https://pl.wikipedia.org/wiki?curid=1276572" title="Bitwa pod Bautzen">
Bitwa pod Bautzen



</doc>
<doc id="1276573" url="https://pl.wikipedia.org/wiki?curid=1276573" title="Tayfur Havutcu">
Tayfur Havutcu



</doc>
<doc id="1276580" url="https://pl.wikipedia.org/wiki?curid=1276580" title="Geografia Wysp Pitcairn">
Geografia Wysp Pitcairn



</doc>
<doc id="1276583" url="https://pl.wikipedia.org/wiki?curid=1276583" title="Florin Tene">
Florin Tene

Alexandru Florin Tene (ur. 10 listopada 1968 w Bukareszcie) – piłkarz rumuński grający na pozycji bramkarza. Od 2013 roku trener bramkarzy w Steaua Bukareszt.
Kariera klubowa.
Swoją przygodę z piłką Tene rozpoczął w Dinamie Bukareszt. 18 czerwca 1987 zadebiutował w jego barwach w spotkaniu ze Sportulem Studenţesc, przegranym 4:5. Był to jego jedyny mecz w tamtym sezonie w Dinamie i latem odszedł do drugoligowego Autobuzulu Bukareszt. Następnie w latach 1990–1991 był bramkarzem Glorii Bystrzyca, a w 1992 roku wrócił już do Dinama pełniąc rolę pierwszego golkipera drużyny. W 1992 roku został mistrzem, a w 1993 roku wicemistrzem Rumunii. Latem znów był piłkarzem Glorii, a w sezonie 1993/1994 zdobył nawet gola i Puchar Rumunii.
Latem 1994 Tene ponownie był zawodnikiem Dinama, jednak po półtora roku odszedł do Rapidu Bukareszt. Tam spędził dwa lata nie osiągając większych sukcesów i w 1997 roku trafił do tureckiego Karabüksporu. W 1998 roku wrócił do Rumunii i przez rok bronił bramki Steauy Bukareszt. W kolejnym sezonie grał w Rocarze Bukareszt, a następnie w FC Argeş Piteşti, a karierę kończył w 2001 roku w Dinamie.
Kariera reprezentacyjna.
W reprezentacji Rumunii Tene zadebiutował 26 sierpnia 1992 w wygranym 2:0 towarzyskim meczu z Meksykiem. W 1996 roku został powołany przez Anghela Iordănescu do kadry na Mistrzostwa Europy w Anglii. Na tym turnieju był rezerwowym dla Bogdana Stelei i Florina Prunei. W kadrze narodowej zagrał 6 razy.

</doc>
<doc id="1276588" url="https://pl.wikipedia.org/wiki?curid=1276588" title="Erythronium dens-canis">
Erythronium dens-canis



</doc>
<doc id="1276595" url="https://pl.wikipedia.org/wiki?curid=1276595" title="Fabian Kiebicz">
Fabian Kiebicz

Fabian Kiebicz (ur. 15 stycznia 1920 w Wilnie, zm. 15 marca 2008 w Skolimowie) – polski aktor teatralny i filmowy. Adept warszawskich teatrów: Artos i Powszechnego. Występował w teatrach całej Polski: im. Aleksandra Węgierki w Białymstoku (1951–1956), Teatrze Narodowym Ziemi Rzeszowskiej (1956–1958), im. Jaracza w Łodzi (1958–1959), Ziemi Mazowieckiej w Warszawie (1959–1980) i Popularnym, również w Warszawie (1980–1986).
Pochowany w kwaterze artystów na cmentarzu parafialnym w Skolimowie (Konstancin-Jeziorna).

</doc>
<doc id="1276598" url="https://pl.wikipedia.org/wiki?curid=1276598" title="Fritillaria meleagris">
Fritillaria meleagris



</doc>
<doc id="1276604" url="https://pl.wikipedia.org/wiki?curid=1276604" title="Bolesławiec Piastów">
Bolesławiec Piastów

Bolesławiec Piastów – nieczynny przystanek kolejowy w Bolesławcu, w województwie dolnośląskim, w Polsce.

</doc>
<doc id="1276605" url="https://pl.wikipedia.org/wiki?curid=1276605" title="Wariagowie">
Wariagowie



</doc>
<doc id="1276606" url="https://pl.wikipedia.org/wiki?curid=1276606" title="Antycyganizm">
Antycyganizm

Antycyganizm – uprzedzenie w stosunku do Romów, niekiedy także do innych narodów, zaliczanych do zbiorczej kategorii Cyganów, wiążące się z okazywaniem wobec nich postaw i zachowań antyspołecznych.
Antycyganizm jako uprzedzenie.
Jak każde uprzedzenie, antycyganizm powstaje na podstawie określonego stereotypu etnicznego, będącego rodzajem porządkowania otaczającej rzeczywistości na zasadach schematu poznawczego. Stereotyp taki opiera się na istnieniu danej kategorii społecznej, do której obserwator włącza poszczególne jednostki, w jego mniemaniu charakteryzujące się wystarczającym zestawem stereotypowych atrybutów, z których najważniejszym jawi się narodowość. W ramach tej kategorii zachodzi generalizacja cech jej członków, polegająca na przypisaniu każdej jednostce bez wyjątku wszystkich właściwości, wiązanych z charakterystyką całej kategorii. Następująca potem stereotypizacja dokonuje się przy współudziale subiektywnej oceny, zawierającej określony ładunek emocjonalny. Jeżeli ładunek ów jest negatywny, wówczas mamy do czynienia z powstaniem negatywnego stereotypu. Istnienie tak powstałego negatywnego stereotypu etnicznego jest bezpośrednim impulsem utworzenia się uprzedzenia, co zachodzi niezależnie od rzeczywistych cech czy zachowań jednostki, która ma na ten proces bardzo znikomy wpływ. Uprzedzenie takie może (lecz nie musi) wyrażać się w rozmaitych przejawach ksenofobii – od nietolerancji, poprzez wykluczenie społeczne, aż do aktów przemocy włącznie.
Źródła romskiego stereotypu etnicznego.
Podstawą antycyganizmu jest więc istnienie stereotypu etnicznego, dotyczącego Romów. Główną przyczyną utrzymywania się takiego stereotypu w odniesieniu do tej grupy etnicznej z jednej strony jawi się odmienność kulturowa, z drugiej zaś brak szerokiej komunikacji międzykulturowej pomiędzy poszczególnymi społecznościami Romów oraz Gadziów (nie-Romów). Oba zjawiska są ze sobą nierozerwalnie związane, gdyż odmienność kulturowa przez sam fakt swojego istnienia często implikuje rozmaite bariery w zrozumieniu innej kultury (barier tych nie należy jednakże sprowadzać wyłącznie do kwestii komunikacji językowej), które hamują funkcjonowanie komunikacji międzykulturowej.
Odmienność kulturowa.
W przypadku Romów (oraz innych koczowniczych narodów Europy) odmienność kulturową względem pozostałych europejskich społeczeństw często sprowadza się do różnic w zakresie kultury społecznej i duchowej czy też istnienia odmiennych wzorów kulturowych. Spośród przykładowych tego typu różnic można wymienić np. bardziej widoczną obecność elementu dionizyjskiego (według określenia Ruth Benedict), co może mieć związek z charakterystyką zawodów, które Romowie tradycyjnie wykonywali (obejmujących m.in. usługi muzyczne czy różne formy rozrywki). Większą też rolę zdaje się w kulturze romskiej odgrywać rodzinny przekaz kulturowy i edukacja nieformalna niż ogólnospołeczna (masowa) transmisja kulturowa i edukacja formalna, wiąże się to jednakże z niewątpliwym faktem ekskluzji społecznej tej grupy etnicznej. Natomiast przywoływana niekiedy akceptacja zajęć tzw. marginesu społecznego jest prawdziwa jedynie do pewnego stopnia. Samo pojęcie marginesu społecznego jest bowiem uwarunkowane zarówno kulturowo (np. według niektórych grup romskich żebractwo do niego się nie zalicza), jak i ekonomicznie (np. niezależnie od tradycyjnego stosunku do żebractwa wiele osób jest zmuszonych do utrzymywania się w ten sposób), zaś poza tym wspomniana akceptacja jest często błędnie generalizowana na wszystkie tego typu zajęcia, z praktykami przestępczymi włącznie.
Czasem też owa odmienność nie jest w rzeczywistości tak wielka, jak postrzegają ją członkowie grup, pomiędzy którymi istnieje bariera kulturowa. Na przykład często przywoływana dychotomia między życiem koczowniczym a osiadłym, mająca jakoby tłumaczyć różnice pomiędzy kulturą Romów a większości innych narodów Europy, jest w istocie przykładem tak spolaryzowanego stereotypu. Oba tryby życia są bowiem objęte wzorami kulturowymi zarówno Romów, jak i Gadziów, ponieważ występowały one w historii większości grup etnicznych. Podobnie rozmaite elementy kultury romanipen lub wyłącznie jej przypisywane (np. rozbudowane zwyczaje związane z zawieraniem związków małżeńskich, szczególna cześć okazywana przodkom, dominacja więzi rodzinnych i rodowych ponad formalnymi więziami społecznymi, ograniczony zakres tradycyjnie wykonywanych zawodów) są w istocie powszechnymi zjawiskami kulturowymi bądź elementami należącymi właśnie do cywilizacji zachodniej, porzuconymi jednak przez większość uprzywilejowanych społeczeństw w miarę przemian cywilizacyjnych. Rozpatrując więc rolę, jaką odmienność kulturowa Romów oraz Gadziów odgrywa w procesie powstawania stereotypu etnicznego, należy mieć świadomość, iż pewna jej część jest w istocie nieprawdziwa, gdyż sama powstała na drodze porównywania stereotypów, nie zaś rzeczywistych właściwości.
Poza odmiennością kulturową niezmiernie ważna jawi się też subiektywnie postrzegana odmienność antropologiczna, która często stanowi podstawę postaw i zachowań rasistowskich. Przykłady jednostek oraz grup romskich, które mimo wysokiego stopnia asymilacji kulturowej z resztą społeczeństwa (np. Romungrzy) nadal doświadczają przejawów ksenofobii, wskazują, iż we współczesnym antycyganizmie dominuje właśnie komponent rasowy. Problemu tego nie neguje także niewątpliwa niejednorodność typologiczno-antropologiczna populacji romskiej, u której przedstawicieli często brak stereotypowo cech wiązanych z „Cyganami” (np. ciemnej karnacji, ciemnych włosów i oczu). Wyrazem funkcjonowania rasistowskiego stereotypu może być bowiem fakt, iż mimo owej niejednorodności wiele języków zawiera rozmaite słownikowe określenia Romów, odnoszące się do tychże stereotypowych cech (np. fińskie "mustalaiset" – dosł. „czerniawi”).
Komunikacja międzykulturowa.
Drugą podstawową przyczyną istnienia stereotypu etnicznego dotyczącego Romów i ich kultury, który w dalszej kolejności rodzi uprzedzenie, jest ograniczona komunikacja międzykulturowa. Utrzymujące się bariery pomiędzy społecznościami Romów i Gadziów mają wiele źródeł, m.in. wspomniane wyżej odmienne wzorce kulturowe. Poza tym na uwagę zasługuje również fakt, iż przez większą część historii wzajemnych kontaktów pomiędzy Romami a innymi społecznościami, żadna ze stron nie przejawiała głębszego zainteresowania komunikacją międzykulturową, traktując ją najwyżej instrumentalnie, np. w celu zaznajamiania się z nowymi technologiami czy wynalazkami. Na przestrzeni wieków Romowie i Gadzie stykali się jedynie w dosyć ograniczonej liczbie sytuacji i w przewidywalnym kontekście, który nie wymagał nawiązywania głębszych więzi społecznych (np. w trakcie wymiany handlowej lub korzystając z tradycyjnych usług świadczonych przez drugą stronę – rozrywka, kowalstwo itd. w przypadku Romów czy młynarstwo, krawiectwo itd. w przypadku Gadziów). Obecnie wynikająca w niemałym stopniu z antycygańskich uprzedzeń marginalizacja Romów w znacznej mierze przyczynia się do pogłębiania istniejących już barier kulturowych, dzielących niektóre społeczności romskie od nie-romskich.
Błędem natomiast jawi się powszechnie przypisywana Romom szczególna nieufność wobec obcych. Tradycyjne kultury większości grup etnicznych zawierają pojęcie „obcego”, z którym nierozerwalnie związana jest pewna doza nieufności. Niewątpliwie w przypadku Romów kwestia ta może wiązać się z długą historią prześladowań, jednak nic nie wskazuje na to, aby kultura romska przejawiała wyższą od innych hermetyczność. Przeciwnie, podobnie jak inne mniejszościowe systemy kulturowe jest ona w pewien sposób skazana na nieuniknione związki z kulturą większości. Ponadto podobnie jak wśród innych mniejszości, odsetek małżeństw mieszanych jest nieporównywalnie wyższy niż wśród przedstawicieli tzw. grup większościowych, co zdaje się sugerować istnienie cechy „nieufności” raczej wśród tych ostatnich. Z domniemaną nieufnością nie należy również utożsamiać faktu istnienia rozmaitych tabu, mogących sprawiać pozór celowego „utrzymywania tajemnicy”. Istnienie tabu jest bowiem właściwością niemal każdej kultury, zaś udana komunikacja zależy m.in. od podobieństw systemów tabu w kulturach osób komunikujących się. Niewątpliwie tradycyjna obyczajowość romska zawiera więcej tabu niż współczesna kultura większościowa.
Transmisja kulturowa.
Powstały w ten sposób stereotyp etniczny funkcjonuje w tzw. świadomości potocznej dzięki transmisji kulturowej, odbywającej się poprzez różnorodne środki przekazu. W przypadku dawnej kultury masowej była to przede wszystkim literatura piękna, w której występowały stereotypowe postacie cygańskie. Do takich utworów zaliczają się m.in. powieści klasyczne (np. "Drakula" B. Stokera czy "Dzwonnik z Notre-Dame" V. Hugo), jak również bajki dla dzieci (np. "Porwanie w Tiutiurlistanie" W. Żukrowskiego czy "Zupa na gwoździu" A. Fredry). Współczesna kultura masowa wzbogaca dodatkowo ten przekaz dawniej mniej powszechnymi środkami obrazowymi, m.in. kinematografią (np. film "Księga rekordów Szutki", reż. Aleksandar Manic). Oprócz tego kultury poszczególnych narodów czy grup etnicznych, które na przestrzeni wieków miały kontakt z Cyganami, często zawierają ich obraz bardziej folklorystyczny, przejawiający się w rozmaitych obrzędach ludowych, przysłowiach i związkach frazeologicznych, tradycji ustnej czy ikonografii.
W ten sposób stereotypy oraz stereotypowo ujęte treści podlegają transmisji kulturowej, której wpływ jest znaczący. Sondaż przeprowadzony w 1991 przez Zakład Badań Socjologicznych Instytutu Polityki, Nauki i Szkolnictwa Wyższego na temat sympatii i niechęci Polaków wobec mniejszości narodowych i polskich sąsiadów wykazał aż 60-procentową niechęć w stosunku do Romów, najwyższą w porównaniu z innymi grupami odniesienia. Podobne wyniki dały badania opublikowane w 2003 przez CBOS w raporcie pt. „Czy Polacy lubią inne narody?”.
Antycyganizm jako rezultat stereotypu.
Dr Wolfgang Wippermann z Europejskiego Centrum Badań nad Antycyganizmem (EZAF) zależnie od dominującej charakterystyki stereotypu wyróżnia trzy rodzaje antycyganizmu:
Do powyższych trzech rodzajów niekiedy dodaje się kolejny, kulturowo motywowany antycyganizm, zakładający niezmienną naturę systemu kulturowego, implikujący więc twierdzenie, iż wspomniane zarzuty natury społecznej są niezbywalną częścią romskiego dziedzictwa kulturowego. Koncept ten od czasu II wojny światowej w coraz większym stopniu zastępuje wcześniejszy, rasowy rodzaj antycyganizmu.
Historyczny rys przejawów antycyganizmu.
Średniowiecze.
Za pierwsze w historii przejawy antycyganizmu można uznać prześladowania heretyckich sekt paulicjan i atynganów w Cesarstwie Bizantyjskim, następujące po edykcie potępiającym z 812. Część historyków utożsamia bowiem atynganów z przodkami dzisiejszych Romów. Inni są zdania, iż we wspomnianym okresie grecki termin "athinganoi" nie mógł odnosić się jeszcze do Romów, lecz oznaczał członków rzeczywistej sekty. Przyjmując to założenie, pierwszym dowodem antycyganizmu jawią się represje i przesiedlenia grupy etnicznej "Zott" (nazwa ta jest do dziś nadawana rozmaitym społecznościom indyjskiego pochodzenia na Bliskim Wschodzie), przeprowadzone w 834 przez arabskiego kalifa Al-Mutasima w wyniku nieudanego powstania członków tej grupy w rejonie Basry. Również w tym przypadku część historyków przyjmuje, iż owi "Zott" stanowili przodków dzisiejszych europejskich Romów, choć niewykluczone, iż nazwę tę należy wiązać z jedną z grup pokrewnych im Domów. O niewątpliwych przejawach antycyganizmu można mówić dopiero na gruncie europejskim, za pierwsze tego typu zdarzenie symbolicznie uznając najwcześniejszą odnotowaną transakcję handlu romskimi niewolnikami na terenie księstw naddunajskich z 1385. Proceder ten trwał nieprzerwanie aż do 1856, kiedy to władze zjednoczonej Rumunii ostatecznie zniosły niewolnictwo.
Odmienna sytuacja panowała w krajach Europy Zachodniej, gdzie „problem cygański” początkowo rozwiązywano nie drogą zniewolenia i przymusowego osiedlania, lecz poprzez edykty banicyjne. Pierwszy tego typu akt prawny wydano w Miśni w 1416, zaś metodę tę z różnym skutkiem stosowano aż do 1726, kiedy to Karol VI Habsburg nakazał wygnanie ze swoich ziem wszystkich romskich kobiet i dzieci wraz z obcięciem im ucha (mężczyzn poddano eksterminacji). Równocześnie średniowieczne władze rozpoczęły wydawanie rozmaitych, często sprzecznych ze sobą lub powtarzających się aktów prawnych, nakładających na Romów, których nie zdołano wygnać, rozmaite ograniczenia i grożących im represjami. Dość wspomnieć, iż na podstawie legislacji, wydanej w 1500 przez Sejm Rzeszy, określającej Romów mianem zdrajców państw chrześcijańskich, oskarżającej ich o praktykowanie czarnoksięstwa, porwania dzieci i zbrodniczą działalność oraz skazującej ich na wygnanie lub wyjęcie spod prawa, w samych tylko Niemczech wydano w latach 1500–1800 ok. 150 dalszych antycygańskich edyktów. Warto zauważyć, iż prawodawstwo tego typu oraz następujące po nich prześladowania w zasadniczy sposób przyczyniły się do istnienia zjawiska romskiego koczownictwa, które następnie stało się przyczyną dalszych antycygańskich legislacji, zmierzających ku przymusowemu osiedleniu.
Czasy nowożytne.
Równolegle z kontynuacją średniowiecznych metod wiele krajów podjęło nowe działania skierowane przeciwko Romom, m.in. zsyłki do zamorskich kolonii (pierwsza uczyniła to Portugalia w 1538) czy skazywanie na galery i inne prace przymusowe. Od poprzednich nowe sposoby różniły się przede wszystkim skutecznością i bardziej masowym zasięgiem (dzięki rosnącej centralizacji nowożytnych państw), lecz również zakresem przewidywanych kar (wprowadzono m.in. kary znakowania gorącym żelazem czy obcinania uszu). Zauważyć jednakże należy pewną rodzącą się dychotomię pomiędzy prawodawstwem wymierzonym jedynie w wędrowne grupy cygańskie (a więc obejmującym także inne koczownicze narody Europy), a opierającą się na kryterium rasowym właściwą legislacją antycygańską. Tę ostatnią otwiera wydany w 1554 przez Marię I i Filipa II w Anglii edykt, przewidujący karę śmierci za sam fakt bycia Cyganem oraz za utrzymywanie relacji z Cyganami, jednakże w prawodawstwie tego typu niewątpliwie przodowała Hiszpania. Kulminacją zdarzeń w tym państwie była „czarna środa” 20 lipca 1749, kiedy to Filip V za namową biskupa Oviedo nakazał pojmanie wszystkich Romów w kraju oraz zesłanie mężczyzn do pracy w kopalniach, stoczniach i manufakturach, odesłanie małych dziewczynek do domów dla ubogich oraz do służby u niecygańskich rodzin, zaś dla starszych kobiet z dziećmi poniżej 7 lat – poddanie przymusowej nauce doktryny katolickiej. Karę za nieposłuszeństwo stanowiła natychmiastowa egzekucja, zaś według oceny historyków tego dnia zamordowanych zostało 9-12 tys. osób.
W tym także okresie pojawiają się pierwsze przypadki masowych eksterminacji bez uprzednich nakazów opuszczenia terytorium czy osiedlenia się. Już w 1710 Józef I Habsburg wydaje w Pradze edykt skazujący czeskich i morawskich mężczyzn romskich na śmierć, natomiast w 1720/21 Karol VI nakazuje eksterminację wszystkich Romów na terenach państwa Habsburgów. Zarówno w krajach podległych Wiedniowi, jak i na Półwyspie Iberyjskim zauważyć się również daje szczegółową ingerencję antycygańskich praw w codzienne aspekty życia Romów, mającą na celu ich kulturową asymilację z miejscowym chłopstwem. I tak w 1560 hiszpańskie prawodawstwo zakazuje Cyganom podróży w grupach większych niż 2 osoby, oraz ubierania się „w cygański sposób”. Na Węgrzech legislacja Marii Teresy z lat: 1758, 1761, 1767 i 1773 obejmowała m.in.: nakaz osiedlenia się na nadanej ziemi połączony z poddaństwem osobistym oraz zakazem posiadania koni i wozów; odbieranie dzieci rodzicom wraz z oddawaniem ich na wychowanie rodzinom chłopskim, powszechnym obowiązkiem rejestracji, obowiązkiem szkolnym oraz przymusowym poborem do wojska w wieku 16 lat; zakaz zawierania małżeństw z innymi członkami narodu romskiego; obowiązek wyznawania wiary i znajomości doktryny katolickiej. Szczególnym zakazom poddano używanie języka romani (np. w 1685 Portugalia, zaś w 1782/83 Austria uznały mówienie w tym języku za przestępstwo), w wyniku czego wiele grup romskich ze wspomnianych krajów zatraciło znajomość swojego dialektu (patrz np. Romungrzy lub Caló).
W państwach Cesarstwa szczególną formą represji wobec Romów było wyjęcie ich spod prawa wraz z podburzaniem przeciwko nim miejscowej ludności. Przykładowo w 1646 akt prawny wydany w Bernie dawał każdemu obywatelowi prawo zabicia Cygana, zaś w 1734 landgraf Hesji oferował po sześć talarów za schwytanie żywego Cygana oraz połowę tej sumy za martwego. Zachęty tego typu stanowiły podstawę tzw. „cygańskich polowań” (niem. "Heidenjachten", dosłownie: „polowania na pogan”), które będąc popularnymi aż do XIX wieku uchodziły za formę publicznej rozrywki. Równolegle akty przemocy i pogromy zdarzały się podczas wszelkich, licznych w tej epoce wojen, z kulminacją w okresie wojny trzydziestoletniej. W tym czasie w całej Europie Romom trudno było znaleźć oparcie nawet u instytucji głoszących miłość bliźniego. O wykluczeniu Cyganów z kościoła katolickiego może świadczyć postanowienie soboru trydenckiego z 1563, zakazujące przyjmowania ich w szeregi kleru, lub decyzja papieża Piusa V z 1568 o wygnaniu Cyganów z dóbr kościelnych. Nieco wcześniej, w 1560 szwedzki kościół luterański zakazał swoim księżom wszelkich kontaktów z Romami, w tym dokonywania chrztów i pogrzebów (stan taki trwał do 1686). Warto wreszcie zauważyć, iż efektem całej zachodnioeuropejskiej polityki represji XVI-XVIII wieku było trwałe rozbicie narodu romskiego na poszczególne grupy językowo-etnograficzne, które w zasadniczej formie jest widoczne do dziś.
W sytuacji narastających praktycznie z każdej strony prześladowań jedynymi miejscami schronienia dla Romów były dzikie, słabo zaludnione okolice gór, lasów i pograniczy, lub też prywatne majątki bogatych magnatów, którzy nie obawiając się państwowych restrykcji przyjmowali oferowane przez nich usługi. Także niescentralizowane kraje, nieposiadające efektywnej władzy wykonawczej, często stanowiły cel dla prześladowanych uciekinierów. Jednym z nich była w tym okresie Rzeczpospolita, jednakże również tu, w epoce znanej w historiografii ze szczególnej tolerancji, w 1557 sejm walny w Warszawie uchwalił pierwszą konstytucję o banicji Cyganów. Ten sam rok był również świadkiem początku antycygańskiego prawodawstwa na Litwie, zaś w 1578 król Stefan Batory na sejmie walnym wydał edykt grożący sankcjami majątkowymi dla tych, którzy oferowali protekcję Cyganom. W 1586 Trybunały Koronny i Litewski uchwaliły ustawy banicyjne wobec osób prowadzących koczowniczy tryb życia, prawo to jednak nie było w pełni egzekwowane, zaś Romowie potrafili go uniknąć znajdując możnych protektorów. Mimo to również w Polsce zdarzały się liczne akty nietolerancji i pogromy, szczególnie w czasie wojen XVII i XVIII wieku, zaś urząd krajowego króla cygańskiego był wielokrotnie wykorzystywany do celów osobistych przez ludzi, niemających żadnego związku ze sprawami społeczności romskiej.
XIX wiek i pierwsza połowa XX wieku.
Także ten okres był świadkiem kontynuacji wcześniejszych form antycygańskich represji, m.in. wydawania zakazów zamieszkiwania Cyganów na danym terytorium (np. w napoleońskiej Francji w 1803), zsyłek do kolonii (np. brytyjskich Romów do Australii), odbierania dzieci rodzicom (np. w Szwajcarii aż do 1973) czy rozmaitych pogromów. Jednakże w wyniku zniesienia niewolnictwa w Rumunii i następującej w efekcie niespotykanej od czasów średniowiecza migracji tamtejszych Romów do wszystkich państw kontynentu, tzw. „kwestia cygańska” znalazła się w większym niż dotąd polu zainteresowania rządzących elit. Wysłany w 1870 list kanclerza Ottona von Bismarcka dając wyraz praktyki, która w zasadniczo niezmienionej formie przetrwała do czasów obecnych, zapowiadał „całkowity zakaz przekraczania granic dla cudzoziemskich Cyganów” oraz groził, iż „będą oni odtransportowani najbliższą drogą do kraju pochodzenia”.
Równocześnie, pod niewątpliwym wpływem napisanej w 1876 pracy Cesare Lombroso "L’uomo deliquente", „kwestia cygańska” została powiązana z zagadnieniami przestępczości i powierzona odpowiedzialnym za nie organom ścigania, co w zasadniczy sposób utrwaliło istniejący już wcześniej stereotyp Roma-przestępcy. W 1899 w Monachium powołano do życia Służbę Wywiadowczą do spraw Cygańskich (niem. "Nachrichtendienst in Bezug auf die Zigeuner"), której zadaniem było prowadzenie ewidencji osób narodowości romskiej oraz rejestru ich konfliktów z prawem. Instytucja ta, początkowo o lokalnym charakterze, z czasem objęła swą kompetencją całe terytorium Niemiec, działając aż do 1970, zaś zgromadzone przez nią dane stały się jedną z ideologicznych podstaw nazizmu. Podobne organy tworzono na początku XX wieku także w innych krajach Europy, zaś ściśle współpracujący z nimi Interpol sam powołał odpowiednie biuro. Do dziś nie została do końca wyjaśniona rola, jaką w eksterminacji narodu romskiego (1933-45) odegrała zdobyta w nich przez nazistów dokumentacja.
Należy zauważyć, iż XIX-wieczny antycyganizm, podobnie jak inne uprzedzenia tej epoki rozwijający się na gruncie m.in. opublikowanego w latach 1853–1855 "Eseju o nierówności ras ludzkich" A. de Gobineau, jedynie w Wielkiej Brytanii pozostał w formie prawodawstwa wymierzonego w koczowniczy tryb życia, w innych krajach przeradzając się bezsprzecznie w formę rasizmu. W takich właśnie okolicznościach Richard Liebich w swojej pracy na temat Romów po raz pierwszy w 1868 sformułował termin „życie niewarte życia” (niem. "Lebensunwertes Leben", dopiero w 1920 użyty przez Karla Bindinga i Alfreda Hoche), który później stał się podstawą wydania 14 lipca 1933 ustawy o zapobieganiu obciążonego chorobą dziedziczną potomstwa (niem. "Gesetz zur Verhütung erbkranken Nachwuchses"), w skrócie zwanego „prawem sterylizacyjnym”. Jednakże radykalne koncepcje eugeniczne w odniesieniu do Romów pojawiały się i były wcielane w życie nie tylko w nazistowskich Niemczech, lecz również w krajach neutralnych, np. w Szwecji, gdzie w 1934 wydano, zaś w 1941 zaostrzono prawo, skazujące na sterylizację każde „społecznie niepożądane życie”, obejmując tym określeniem tak Romów, jak i tzw. Podróżników Skandynawskich.
Pierwsze postulaty umieszczenia Cyganów w specjalnych obozach przymusowej pracy pojawiły się w Niemczech jeszcze w 1925, jednakże ich realizacja rozpoczęła się po dojściu Hitlera do władzy. Najwcześniejsze dane na temat tych placówek, które z czasem przybrały charakter obozów koncentracyjnych oraz obozów zagłady, pochodzą już z 1933, kiedy to miały miejsce pierwsze selekcje Romów przeznaczonych do sterylizacji. Warto zauważyć, iż aż do ogłoszenia ustaw norymberskich te zbrodnicze działania odbywały się jedynie na podstawie antycygańskiej interpretacji wspomnianego „prawa sterylizacyjnego”. Dopiero w czerwcu 1936 ustanowiono główną nazistowską instytucję do spraw cygańskich, Instytut Badań Higieny Rasowej i Dziedziczności Biologicznej przy Głównym Urzędzie Zdrowia Rzeszy (niem. "Rassenhygienischen und erbbiologischen Forschungsstelle des Reichsgesundheitshauptamtes"), która pod kierownictwem dr Roberta Rittera miała za zadanie „naukowe” udowodnienie norymberskich praw odnoszących się do nierówności ras. To właśnie pracownicy tej jednostki byli odpowiedzialni za przeprowadzanie zbrodniczych eksperymentów na romskich więźniach obozów koncentracyjnych, które odbywały się przez cały czas trwania II wojny światowej równolegle z masowymi mordami, mającymi miejsce tuż obok w tychże obozach, jak również w gettach oraz podczas masowych egzekucji w całej okupowanej Europie (np. w Babim Jarze w 1941). Nazistowska klasyfikacja rasowa odnośnie do Cyganów była przy tym bardziej inkluzywna niż np. w przypadku Żydów. W sierpniu 1941 Heinrich Himmler wydał specjalne rozporządzenie, definiujące „cygańskość” jako posiadanie przynajmniej jednego romskiego przodka w pokoleniu pradziadków (w przypadku Żydów odnoszono się jedynie do pokolenia dziadków), oraz wprowadzające w związku z tym podział na następujące kategorie: „Z” („czysty rasowo Cygan”), „ZM+” („Cygan więcej niż w połowie”), „ZM” („pół-Cygan”), „ZM-” („Cygan mniej niż w połowie”) oraz „NZ” („nie-Cygan”). Kulminację hitlerowskiego terroru stanowiła noc z 1 na 2 sierpnia (niektóre źródła podają datę 2/3 sierpnia) 1944, zwana "Zigeunernacht" (niem. „cygańska noc”), kiedy to ok. 4 tys. Romów zostało zagazowanych podczas jednej akcji w obozie koncentracyjnym Auschwitz-Birkenau. Według oszacowań historyków, w latach 1933–1945 podczas trwania całego Romskiego Holokaustu (Porajmos) zginąć mogło od 500 000 do 1 500 000 ludzi.
Współczesność.
Również współcześnie najbardziej drastycznym efektem istnienia antycygańskich uprzedzeń są wszelkie formy przemocy, z ludobójstwem i pogromami na czele. Zdarzenia tego typu nie zakończyły się w Europie na epoce Holokaustu, gdyż jeszcze niedawno, podczas wojny w Bośni czy w Kosowie Romowie, Aszkali oraz Egipcjanie Bałkańscy padli ofiarą masowych czystek etnicznych (w przypadku Kosowa przeprowadzanych głównie przez bojówki albańskie). W wielu zapalnych regionach świata, szczególnie w sytuacjach napięć wewnętrznych dochodzi do pogromów lokalnych mniejszości romskich, co ma miejsce na zasadzie tzw. kozła ofiarnego (patrz np. pogrom mławski). Podobną naturę fizycznego ograniczania liczebności Romów mają wciąż przeprowadzane w różnych krajach półoficjalne programy przymusowej sterylizacyjne (np. w Czechosłowacji program taki trwał przynajmniej od 1972 do upadku systemu komunistycznego, zaś w odosobnionych przypadkach nawet do 2001).
Innym przejawem antycyganizmu jawi się niekiedy oficjalna polityka wewnętrzna i międzynarodowa rozmaitych państw (patrz np. Akcja produktywizacyjna). Warto zauważyć, iż ma to miejsce nawet w przypadku krajów, które na arenie międzynarodowej uchodzą za w pełni demokratyczne. Przykładowo w 1948 austriackie ministerstwo spraw wewnętrznych rozważało projekt „wydalenia obcych i bezpaństwowych Cyganów”, co miało miejsce w sytuacji, gdy większość tamtejszych Romów była pozbawiona obywatelstwa tego kraju w wyniku rządów nazistów. Podobną naturę mają wszelkie inne działania rozmaitych władz, które mimo braku bezpośredniego odniesienia do Romów w rzeczywistości dotykają jedynie ich, np. wprowadzenie obostrzeń wizowych dla obywateli Słowacji przez rządy Wielkiej Brytanii, Finlandii, Belgii, Irlandii i Danii.
Pod bardziej widocznym wpływem istniejących w tzw. potocznej świadomości stereotypów znajdują się wszelkie rodzaje wykluczenia społecznego. Najlepiej uchwytnym jest dyskryminacja poszczególnych osób i grup jedynie ze względu na ich romską narodowość, zachodząca zarówno w ramach systemu pracy, oświaty, opieki zdrowotnej, pomocy socjalnej, jak i w rozmaitych miejscach przestrzeni publicznej (np. w dyskotekach czy obiektach gastronomicznych). Z zagadnieniem tym związana jest także segregacja przestrzenna, pociągająca za sobą ograniczanie obszaru zamieszkiwania rodzin romskich do gett czy zrujnowanych kamienic, wyposażonych w niedostateczną infrastrukturę bytową, często celowo i w widoczny sposób oddzielonych od pozostałych części miejscowości (np. w Uściu nad Łabą murem wybudowanym w 1999). Wszystkie te sytuacje wybitnie sprzyjają pogłębianiu istniejących już barier kulturowych, dzielących niektóre społeczności romskie od nie-romskich, przez co udana komunikacja międzykulturowa oraz obalenie stereotypów etnicznych stają się wyjątkowo trudne. Warto też zauważyć, iż owa „codzienna” forma marginalizacji stanowi główne źródło większości współczesnych problemów Romów takich, jak ubóstwo, problemy zdrowotne, ograniczenia w możliwości zdobycia wykształcenia formalnego i rozwoju nietradycyjnej kariery zawodowej.

</doc>
<doc id="1276608" url="https://pl.wikipedia.org/wiki?curid=1276608" title="Großvenediger">
Großvenediger

Großvenediger (, także "Grossvenediger", "Gross Venediger", 3657 m n.p.m.) – czwarty co do wysokości szczyt Austrii, położony w masywie Wysokich Taurów należących do Alp Centralnych.
Topografia.
Großvenediger leży w grani głównej Wysokich Taurów, oddzielającej położoną na północy, równoleżnikowo zorientowaną dolinę Pinzgau od Matrei położonej na południu we Wschodnim Tyrolu. Großvenediger jest drugim pod względem wysokości szczytem Wysokich Taurów, a zarazem najwyższym położonym w ich grani głównej.
W dosłownym tłumaczeniu nazwa szczytu oznacza "Wielki Wenecjanin". Pochodzenie tej nazwy nie jest jasne. Jest ono zapewne związane z nazwą Wenecji (niem. "Venedig"). Według jednej z hipotez do południowych jego stoków mieli dawniej docierać kupcy weneccy. Według alternatywnej hipotezy nazwa szczytu pochodzi stąd, że przy bardzo dobrej przejrzystości powietrza miałby on być widoczny z odległej o 185 km Wenecji, co jednak nie znajduje potwierdzenia w faktach.
Geologia.
Großvenediger jest zbudowany ze skał metamorficznych, głównie z tzw. gnejsu centralnego (niem. "Zentralgneis"), tworzącego rdzeń Alp Centralnych. Gnejsy te ujawniają się w tzw. Tauryjskim Oknie Tektonicznym, w którym spod osadowych i częściowo krystalicznych skał Alp Centralnych odsłaniają się niezgodnie leżące po nimi gnejsy centralnie. W otoczeniu szczytu wyraźne są formy rzeźby lodowcowej, a procesy tworzące je aktywne są do chwili obecnej. Zarówno północne, jak i południowe stoki szczytu, a także sam jego wierzchołek pokryte są lodowcami. Lodowce wypełniają też wielkie, wyżłobione przez nie kotły znajdujące się zarówno po północnej, jak i południowej stronie szczytu.
Turystyka.
Pomimo znacznej wysokości Großvenediger jest dostępny zarówno od strony północnej jak i południowej.
Najłatwiejsza droga prowadzi od strony południowej. Punktem wyjścia jest schronisko Defreggerhaus. Droga biegnie łagodnie nachylonym lodowcem. Ze względu na obecność szczelin wymagane jest użycie sprzętu alpinistycznego (czekan, raki, lina). Czas wejścia ze schroniska na szczyt wynosi około 3 h.
Znacznie ciekawsza, choć nieco trudniejsza jest droga prowadząca od północy. Ze względu na duże różnice wysokości widziany stąd szczyt robi imponujące wrażenie. Od strony północnej punktem wyjścia jest schronisko Kürsingerhütte, do którego dotrzeć można z miejscowości Neukirchen. Droga prowadzi lodowcem na przełęcz Venedigerscharte, położoną między głównym wierzchołkiem a położonym na wschód od niego mniej wybitnym szczytem Kleinvenediger. Z przełęczy wchodzi się na główny wierzchołek jego wschodnią granią. Podczas zejścia można także odwiedzić nietrudno dostępny z przełęczy Kleinvenediger (wejście na niego z przełęczy zajmuje około 10 min). Droga ze schroniska na szczyt niemal w całości ma charakter lodowy. Ze względu na obecność licznych szczelin w lodzie wymagane jest zastosowanie sprzętu alpinistycznego (czekan, raki, lina). Różnica poziomów między schroniskiem a wierzchołkiem wynosi około 1200 m. Wejście trwa około 4 godzin, zejście około 3 godzin.
Przy pięknej pogodzie z wierzchołka roztacza się wspaniała panorama.

</doc>
<doc id="1276609" url="https://pl.wikipedia.org/wiki?curid=1276609" title="Fatih Akyel">
Fatih Akyel

Fatih Akyel (ur. 26 grudnia 1977 w Stambule) – były turecki piłkarz, reprezentant Turcji, trener.
Kariera klubowa.
Fatih Akyel zawodową karierę rozpoczynał w 1997 roku w Galatasaray SK. Wywalczył sobie tam miejsce w podstawowej jedenastce i łącznie przez 4 sezony spędzone w tym stambulskim zespole rozegrał 105 meczów. Zdobył 4 tytuły mistrza kraju, 2 razy wywalczył Puchar Turcji oraz w sezonie 1999/2000 triumfował w rozgrywkach Pucharu UEFA.
Następnie Akyel przeniósł się do hiszpańskiej Mallorki, jednak zanotował tylko 5 występów w Primera División. W 2002 orku piłkarz powrócił do kraju i podpisał kontrakt z Fenerbahçe SK. W nowym klubie regularnie dostawał szanse występów i rozegrał w pierwszej lidze 60 spotkań. Z ekipą "Żółtych Kanarków" Fatih w 2004 roku zdobył mistrzostwo Turcji.
W zimowym okienku transferowym sezonu 2004/2005 Turek ponownie zmienił barwy klubowe i trafił do występującego w Bundeslidze VfL Bochum, z którym zajął 16. lokatę w tabeli i spadł do drugiej ligi. Sam zanotował tylko 1 ligowy występ, 23 stycznia 2005 roku w zremisowanym 2:2 pojedynku przeciwko Hercie Herlin.
W rundzie jesiennej sezonu 2005/2006 Akyel występował już w pierwszoligowym greckim PAOK–u Saloniki. Tam jednak również pełnił rolę rezerwowego i zimą powrócił do kraju. Został zawodnikiem Trabzonsporu, gdzie występował między innymi u boku polskiego gracza Mirosława Szymkowiaka. Razem z nową drużyną w debiutanckim sezonie zajął 4. miejsce w ligowej tabeli. W 2007 roku Akyel trafił do Kasımpaşy, by po 2 latach przenieść się do Gebzesporu. W 2010 roku został graczem Tepeciksporu.
Kariera reprezentacyjna.
W reprezentacji Turcji Akyel zadebiutował 20 sierpnia 1997 roku w zwycięskim 6:4 meczu z Walią. Następnie znalazł się w kadrze drużyny narodowej na Euro 2000. Tam podopiecznym Mustafy Denizliego udało się wyjść z grupy, jednak w ćwierćfinale musieli uznać wyższość Portugalczyków, którzy wygrali 2:0.
W późniejszym czasie Akyel wystąpił w Mistrzostwach Świata 2002, na których Turcy wywalczyli brązowy medal. W meczu półfinałowym nie sprostali późniejszym triumfatorom turnieju – Brazylijczykom, a w pojedynku o trzecie miejsce pokonali 3:2 współgospodarzy mundialu – Koreę Południową. Na mistrzostwach Akyel wystąpił we wszystkich 7 spotkaniach w pełnym wymiarze czasowym. Dla drużyny narodowej zaliczył 64 występy, w których nie zdobył żadnej bramki.

</doc>
<doc id="1276610" url="https://pl.wikipedia.org/wiki?curid=1276610" title="Linia kolejowa nr 458">
Linia kolejowa nr 458

Linia kolejowa nr 458 łączy stację Łódź Fabryczna ze stacją Łódź Widzew. Praktycznie jest użytkowana wyłącznie przez pociągi PKP Intercity omijające stację Łódź Niciarniana - głowica rozjazdowa linii znajduje się bezpośrednio przed peronem stacji. W dalszej perspektywie ma zostać włączona do projektowanej linii dużych prędkości o numerze 85, prowadzącej z Warszawy w kierunku Poznania..

</doc>
<doc id="1276612" url="https://pl.wikipedia.org/wiki?curid=1276612" title="Linia kolejowa nr 456">
Linia kolejowa nr 456

Linia kolejowa nr 456 – magistralna, jednotorowa, zelektryfikowana linia kolejowa o znaczeniu państwowym, łącząca rozjazd 95. na stacji Warszawa Praga z przystankiem osobowym i posterunkiem odgałęźnym Chotomów.
W planach jest zmiana układu torowiska z obecnego do czterotorowego na trasie wylotowej z Warszawy. Możliwe jest, że linia zostanie wzbogacona o dodatkowy tor.

</doc>
<doc id="1276613" url="https://pl.wikipedia.org/wiki?curid=1276613" title="Port lotniczy Korfu">
Port lotniczy Korfu

Port lotniczy Korfu (IATA: CFU, ICAO: LGKR) – międzynarodowy port lotniczy położony 3 km od Korfu, na wyspie Korfu, w Grecji. Operatorem zarządzającym portem jest niemiecka spółka Fraport.

</doc>
<doc id="1276616" url="https://pl.wikipedia.org/wiki?curid=1276616" title="Linia kolejowa nr 452">
Linia kolejowa nr 452

Linia kolejowa nr 452 – drugorzędna, jednotorowa, zelektryfikowana linia kolejowa łącząca stację Warszawa Wschodnia ze stacją techniczną Warszawa Grochów. Linia obejmuje tor 4G wyżej wymienionej stacji technicznej. Jest to linia wjazdowa dla rozpoczynających bieg na stacji Warszawa Wschodnia pociągów PKP Intercity i Kolei Mazowieckich na stację techniczno-postojową Warszawa Grochów, mieszczącą się niedaleko przystanku Warszawa Olszynka Grochowska – zjazd pociągów odbywa się poprzez linię kolejową Warszawa Podskarbińska – Warszawa Grochów T3G,5G przy posterunku odgałęźnym Warszawa Podskarbińska.
Ze względu na zły stan techniczny konieczne było wprowadzenie ograniczeń eksploatacyjnych na odcinku zarządzanym przez PKP Intercity. 09 maja 2017 roku rozstrzygnięto przetarg na rewitalizację odcinka zarządzanego przez spółkę PKP Polskie Linie Kolejowe. Prace remontowe wykonał ZRK DOM w Poznaniu.

</doc>
<doc id="1276619" url="https://pl.wikipedia.org/wiki?curid=1276619" title="Concordia (1863)">
Concordia (1863)

Concordia, właściwie dekret Kongregacji Propagandy Wiary Ad graves et diuturnas – umowa zawarta w 1863 we Lwowie pomiędzy biskupami rzymskokatolickimi a greckokatolickimi.
Została podpisana 19 lipca 1863 we Lwowie, 30 września zatwierdzona na generalnym zebraniu Kongregacji Propagandy Wiary i potwierdzona przez papieża Piusa IX 6 października.
Regulowała ona sporne sprawy pomiędzy obydwoma obrządkami, których nie wyjaśniało dotychczasowe prawo kościelne.

</doc>
<doc id="1276620" url="https://pl.wikipedia.org/wiki?curid=1276620" title="Linia kolejowa nr 447">
Linia kolejowa nr 447

Linia kolejowa nr 447 – zelektryfikowana, dwutorowa linia kolejowa łącząca stację Warszawa Zachodnia ze stacją Grodzisk Mazowiecki. Linia jest częścią szlaku historycznej kolei warszawsko-wiedeńskiej.
Przebieg.
Linia rozpoczyna się na rozjeździe 4. na stacji Warszawa Zachodnia - jest to także rozjazd rozpoczynający bieg linii kolejowej Warszawa Zachodnia – Warszawa Rembertów. Dalej linia rozwidla się, a od obu torów odchodzą tory linii kolejowej Warszawa Zachodnia – Warszawa Aleje Jerozolimskie. 
Za tymi rozjazdami linia przechodzi przez perony 2. i 3., a później od niej odchodzi linia kolejowa Warszawa Zachodnia – Warszawa Ochota Postojowa, prowadząca do Sekcji Napraw i Eksploatacji Taboru Kolei Mazowieckich „Warszawa Ochota”. Następnie linia, równolegle do linii nr 445, przejeżdża nad Aleją Prymasa Tysiąclecia, a dalej przechodzi pod torem nieparzystym sąsiadującej linii kolejowej. Linia przebiega pod linią kolejową Warszawa Zachodnia – Kraków Główny, a potem nad torem przechodzi linia Warszawa Zachodnia – Kunowice. Odtąd linia biegnie równolegle do linii kolejowej Warszawa Zachodnia – Katowice, a między torami linii znajduje się linia kolejowa nr 3.
Na wysokości przystanku Warszawa Włochy od linii odchodzi linia kolejowa Warszawa Włochy – Warszawa Włochy T3Ł, która wraz z linią kolejową nr 3 przechodzi nad „Wiedenką” i prowadzi w stronę Błonia. Linia przejeżdża przez przystanki Warszawa Ursus i Warszawa Ursus‑Niedźwiadek, by dalej przejść pod Południową Obwodnicą Warszawy. Następnie linia jedzie przez Piastów i Pruszków, a w okolicach tej stacji odgałęzia się linia kolejowa Pruszków – Komorów znajdująca się pod zarządem Warszawskiej Kolei Dojazdowej. Niedaleko Pruszkowa został wybudowany nowy przystanek kolejowy - Parzniew - uruchomiony w 2018 r. Dalej linia przebiega przez Brwinów, Milanówek i Grodzisk Mazowiecki, a na tej stacji kończy swój bieg na rozjeździe 64.
Linia podzielona jest na 3 odcinki:
Historia i eksploatacja linii.
Linię kolejową otwarto w 1845 roku. 15 grudnia 1936 roku zelektryfikowano odcinek Warszawa Zachodnia - Pruszków, a 22 maja 1937 roku ukończono elektryfikację odcinka Pruszków - Grodzisk Mazowiecki, co uczyniło linię kolejową nr 447 w pełni zelektryfikowaną. Linia jest obsługiwana przez Koleje Mazowieckie poprzez pociągi podmiejskie w relacji Warszawa Wschodnia – Skierniewice oraz Szybką Kolej Miejską poprzez pociągi aglomeracyjne na linii S1 Otwock – Pruszków.
Od 15 grudnia 2019 r. na stacji Grodzisk Mazowiecki zatrzymują się także pociągi dalekobieżne PKP Intercity jadące do Wrocławia, Krakowa, Katowic, Łodzi i Warszawy.
Charakterystyka techniczna.
Linia w całości jest klasy D3, a maksymalny nacisk osi wynosi 221 kN dla lokomotyw oraz wagonów. Sieć trakcyjna jest przystosowana w zależności od odcinka do maksymalnej prędkości od 110 km/h do 200 km/h, obciążalność prądowa wynosi od 1010 A do 2500 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. 
Linia dostosowana jest w zależności od odcinka do prędkości od 60 km/h do 120 km/h, a jej prędkość konstrukcyjna wynosi 120 km/h. Obowiązują następujące prędkości maksymalne dla pociągów:
Modernizacja.
W listopadzie 2015 roku PKP PLK ogłosiły przetarg na modernizację linii 447 na odcinku Warszawa Włochy – Grodzisk Mazowiecki. W ramach modernizacji, która miała usprawnić ruch aglomeracyjny w Warszawie zostały przebudowane przystanki i stacje na linii oraz powstał nowy w Parzniewie. Po zakończeniu prac wzrosła prędkość pociągów pasażerskich z 60-80 km/h do 120 km/h. Inwestycję przeprowadzono w latach 2016–2019. 3 kwietnia 2017 PKP PLK podpisały z konsorcjum firm Intercor oraz Mosty Łódź umowę na wykonanie tej inwestycji.

</doc>
<doc id="1276626" url="https://pl.wikipedia.org/wiki?curid=1276626" title="Linia kolejowa nr 433">
Linia kolejowa nr 433

Linia kolejowa nr 433 – linia kolejowa, łącząca stacje Szczecin Główny i Szczecin Gumieńce. Przedłużeniem linii w kierunku Berlina jest linia kolejowa nr 409.

</doc>
<doc id="1276628" url="https://pl.wikipedia.org/wiki?curid=1276628" title="Gagea minima">
Gagea minima



</doc>
<doc id="1276629" url="https://pl.wikipedia.org/wiki?curid=1276629" title="Mexicana">
Mexicana

Mexicana – nieistniejąca meksykańska linia lotnicza z siedzibą w Meksyku. Była drugą co do wielkości linią lotniczą w Meksyku po Aeroméxico. 28 sierpnia 2010 linia zawiesiła działalność i wstrzymała wszystkie loty z powodu bankructwa.

</doc>
<doc id="1276630" url="https://pl.wikipedia.org/wiki?curid=1276630" title="Gagea spathacea">
Gagea spathacea



</doc>
<doc id="1276633" url="https://pl.wikipedia.org/wiki?curid=1276633" title="Gagea pratensis">
Gagea pratensis



</doc>
<doc id="1276634" url="https://pl.wikipedia.org/wiki?curid=1276634" title="Linia kolejowa nr 432">
Linia kolejowa nr 432

Linia kolejowa nr 432 – łącząca nastawnię Szczecin Wstowo ze stacją Szczecin Turzyn. Obecnie linia kolejowa dostępna dla ruchu towarowego. Na przystanku osobowym Szczecin Wzgórze Hetmańskie znajduje się stacja postojowa dla EZT Oddziału Zachodniopomorskiego PolRegio. Prędkość maksymalna na linii wynosi 60 km/h od km -0,103 do 2,294 w torze nr 1, natomiast od km 2,294 do 4,205 40 km/h. Prędkość w torze nr 2 od km -0,103 do 2,290 i od 3,990 do 4,205 wynosi 40 km/h. Na odcinku 2,290 do 3,990 tor nr 2 jest nieprzejezdny. 

</doc>
<doc id="1276638" url="https://pl.wikipedia.org/wiki?curid=1276638" title="Linia kolejowa nr 431">
Linia kolejowa nr 431

Linia kolejowa nr 431 – zelektryfikowana, jednotorowa linia kolejowa łącząca stację Police ze stacją towarową Police Chemia. Linia służy wyłącznie przewozowi towarów do pobliskich Zakładów Chemicznych Police.

</doc>
<doc id="1276641" url="https://pl.wikipedia.org/wiki?curid=1276641" title="Linia kolejowa nr 430 (dawna)">
Linia kolejowa nr 430 (dawna)

Linia kolejowa nr 430 – zlikwidowana linia kolejowa dawniej łącząca przystanek kolejowy Stare Bielice ze stacją Skwierzyna. W 1935 roku został otwarty pierwszy odcinek linii Lipki Wielkie – Skwierzyna, niecały rok później ukończono całą linię do Starych Bielic. Od końca II wojny światowej most na Warcie w Skwierzynie był nieprzejezdny. Dopiero pod koniec lat 60 przywrócono jego przejezdność. W 1988 linię zamknięto dla ruchu pasażerskiego, a w 1991 dla ruchu towarowego na odcinku Trzebicz Krajeński – Skwierzyna. W 1998 roku linia została rozebrana. W 2012 roku samorządy przez które przebiega rozebrana linia ogłosiły, że planują zbudować ponad 40 km trasę dla rowerzystów, piechurów i jeźdźców wzdłuż nieczynnej linii kolejowej.
Obecnie numerem tym oznaczony jest czynny nadal fragment Kostrzyn – Barnówko (ekspedyt PGNiG) dawnej linii kolejowej nr 410 Kostrzyn – Grzmiąca.

</doc>
<doc id="1276642" url="https://pl.wikipedia.org/wiki?curid=1276642" title="Jodzieszko (herb szlachecki)">
Jodzieszko (herb szlachecki)



</doc>
<doc id="1276643" url="https://pl.wikipedia.org/wiki?curid=1276643" title="Linia kolejowa nr 429">
Linia kolejowa nr 429

Linia kolejowa nr 429 (do 1945 r. "Randower Kleinbahn") – nieistniejąca (częściowo rozebrana); łącząca stację Stobno Szczecińskie ze stacją Nowe Warpno.

</doc>
<doc id="1276645" url="https://pl.wikipedia.org/wiki?curid=1276645" title="Linia kolejowa nr 428">
Linia kolejowa nr 428

Linia kolejowa nr 428 – linia łącząca stację Szczecin Dąbie ze stacją Szczecin Podjuchy, położona w całości na terenie Szczecina, w województwie zachodniopomorskim, w Polsce.

</doc>
<doc id="1276646" url="https://pl.wikipedia.org/wiki?curid=1276646" title="Linia kolejowa nr 426">
Linia kolejowa nr 426

Linia kolejowa nr 426 – linia kolejowa łącząca stację Strzelce Krajeńskie Wschód ze stacją Strzelce Krajeńskie.
Linia została zbudowana i otwarta w 1897 roku staraniem władz miejskich Strzelec Krajeńskich. Była prywatną inicjatywą magistratu w związku z negatywną odpowiedzią władz państwowych na wniosek o budowie przez miasto Pruskiej Kolei Wschodniej i umiejscowieniem stacji kolejowej we wsi Zwierzyn. W 1902 roku linia została przedłużona do Lubiany Pyrzyckiej.
Po II wojnie światowej część torów została zdemontowana i stała się łupem wojennym Armii Czerwonej. W 1945 roku linia przeszła pod zarząd PKP. W 1962 roku rozebrano istniejące pozostałości odcinka Strzelce Krajeńskie – Lubiana Pyrzycka. W tym samym roku zawieszono na całej linii ruch pasażerski. Pod koniec lat 90 XX wieku wstrzymano na linii ruch towarowy.
W 2008 roku w związku z wybudowaniem wytwórni mas bitumicznych w Owczarkach przywrócono na jej dwukilometrowym odcinku ruch towarowy, który następnie został zawieszony w roku 2011. Od tego czasu linia kolejowa pozostaje nieczynna.

</doc>
<doc id="1276648" url="https://pl.wikipedia.org/wiki?curid=1276648" title="Linia kolejowa nr 425">
Linia kolejowa nr 425

Linia kolejowa nr 425 – linia kolejowa, łącząca stacje Łubowo i Borne Sulinowo.

</doc>
<doc id="1276649" url="https://pl.wikipedia.org/wiki?curid=1276649" title="Florian Trimpl">
Florian Trimpl

Florian Trimpl (ur. 9 lipca 1979) – niemiecki strongman.
Obecnie jeden z najlepszych niemieckich siłaczy. w 2009 r.
Życiorys.
Florian Trimpl trenuje jako strongman od 2004 r. Jego trenerem jest jeden z najlepszych niemieckich siłaczy, Martin Muhr, który zakończył już karierę strongmana.
Wziął udział w indywidualnych Mistrzostwach Świata Strongman 2007, Mistrzostwach Świata Strongman 2008 i Mistrzostwach Świata Strongman 2009, jednak dotychczas nie zakwalifikował się do finałów. W Mistrzostwach Europy Strongman 2009, rozgrywanych w Bartoszycach, również nie zakwalifikował się do finału.
Mieszka w mieście Straubing, w Bawarii.
Wymiary:
Rekordy życiowe:

</doc>
<doc id="1276650" url="https://pl.wikipedia.org/wiki?curid=1276650" title="Linia kolejowa nr 424">
Linia kolejowa nr 424

Linia kolejowa nr 424 - rozebrana linia kolejowa łącząca stację Goleniów ze stacją Maszewo. Linię zamknięto dla ruchu w maju 1992, a tory rozebrano w 2006 .

</doc>
<doc id="1276652" url="https://pl.wikipedia.org/wiki?curid=1276652" title="Henry Hartsfield">
Henry Hartsfield

Henry Warren Hartsfield, Jr. (ur. 21 listopada 1933 w Birmingham w stanie Alabama, zm. 17 lipca 2014 w Houston) – inżynier i pilot wojskowy, astronauta amerykański.
Wykształcenie oraz służba wojskowa.
Jako pilot wylatał w swojej karierze ponad 7400 godzin, z czego przeszło 6150 na następujących samolotach z napędem odrzutowym: F-86, F-100, F-104, F-105, F-106, T-33 Shooting Star oraz T-38.

</doc>
<doc id="1276653" url="https://pl.wikipedia.org/wiki?curid=1276653" title="Zsolt Muzsnay">
Zsolt Muzsnay

Zsolt Muzsnay (ur. 20 czerwca 1965 w Klużu-Napoce) – rumuński piłkarz grający na pozycji ofensywnego pomocnika.
Kariera klubowa.
Karierę piłkarską Muzsnay rozpoczął w klubie Luceafărul Bukareszt. W 1983 roku przeszedł do Universitatei Cluj i w 1985 roku awansował z nią do pierwszej ligi. Tam zadebiutował 8 marca 1986 w przegranym 0:1 meczu z Rapidem Bukareszt. W Universitatei grał jeszcze przez trzy sezony, a w 1988 roku został piłkarzem Bihoru Oradea. Natomiast w sezonie 1989/1990 występował w drużynie Steauy Bukareszt, z którą został wicemistrzem Rumunii.
Latem 1990 Muzsnay został zawodnikiem węgierskiego Videotonu Székesfehérvár, a na sezon 1991/1992 został wypożyczony do belgijskiego Royal Antwerp FC, z którym zajął 5. pozycję w lidze belgijskiej. W 1992 wrócił do Videotonu i grał w nim do 1995 roku. Karierę kończył w Bihorze Oradea w 1999 roku.
Kariera reprezentacyjna.
W reprezentacji Rumunii Muzsnay zadebiutował 31 lipca 1984 roku w wygranym 1:0 towarzyskim meczu z Chinami. W 1990 roku został powołany przez Emerica Ieneia do kadry na Mistrzostwa Świata we Włoszech, jednak nie zagrał tam w żadnym spotkaniu. W kadrze narodowej zagrał 6 razy.

</doc>
<doc id="1276654" url="https://pl.wikipedia.org/wiki?curid=1276654" title="Linia kolejowa nr 423">
Linia kolejowa nr 423

Linia kolejowa nr 423 – nieistniejąca obecnie linia kolejowa, łącząca stację Chwarstnica ze stacją Swobnica. Wybudowano ją w roku 1895. Zamknięta została w 1991 roku, a rok później rozebrano odcinek Banie – Swobnica. W 2007 roku rozebrano pozostały odcinek linii Chwarstnica – Banie.
Starotorzem przebiega odcinek szlaku rowerowego Blue Velo. 

</doc>
<doc id="1276657" url="https://pl.wikipedia.org/wiki?curid=1276657" title="Linia kolejowa nr 422">
Linia kolejowa nr 422

Linia kolejowa nr 422 – linia kolejowa łącząca przystanek Pyrzyce ze stacją Głazów.
Linia powstała 31 sierpnia 1882 jako połączenie Stargardu z Kostrzynem. Jej budową zajęło się w 1880 Stargardzko-Kostrzyńskie Towarzystwo Kolei Żelaznej ("Stargard-Cüstriner Eisenbahn-Gesellschaft"). W 2000 roku linia została zamknięta dla ruchu pasażerskiego. Prędkość szlakowa linii wynosi 20 km/h.

</doc>
<doc id="1276658" url="https://pl.wikipedia.org/wiki?curid=1276658" title="Tobias Ide">
Tobias Ide

Tobias Ide (ur. 1980) – niemiecki trójboista siłowy i strongman.
Obecnie jeden z najlepszych niemieckich siłaczy. w 2008 r.
Życiorys.
Tobias Ide uprawia sporty siłowe od 1995 r. Trenuje jako strongman od 2005 r.
Wziął udział w Drużynowych Mistrzostwach Świata Strongman 2008 i indywidualnych Mistrzostwach Świata Strongman 2008, jednak w obu nie zakwalifikował się do finałów.
Mieszka w mieście Schwerin, w kraju związkowym Meklemburgia-Pomorze Przednie.
Wymiary:
Rekordy życiowe:

</doc>
<doc id="1276660" url="https://pl.wikipedia.org/wiki?curid=1276660" title="Bajen Speedway Stockholm">
Bajen Speedway Stockholm



</doc>
<doc id="1276661" url="https://pl.wikipedia.org/wiki?curid=1276661" title="Linia kolejowa nr 421">
Linia kolejowa nr 421

Linia kolejowa nr 421 Połczyn Zdrój – Świdwin – częściowo zlikwidowana niezelektryfikowana linia kolejowa o długości 6,911 km (pierwotnie: 24,911 km), łącząca Połczyn-Zdrój ze Świdwinem. Budowana i oddana do eksploatacji w drugiej połowie lat 90. wieku XIX, użytkowana przez KPEV.
Otwarcie ruchu następowało sukcesywnie w miarę oddawania kolejnych odcinków linii:

</doc>
<doc id="1276663" url="https://pl.wikipedia.org/wiki?curid=1276663" title="Linia kolejowa nr 420">
Linia kolejowa nr 420

Linia kolejowa nr 420 – łącząca stację Worowo ze stacją Wysoka Kamieńska.

</doc>
<doc id="1276665" url="https://pl.wikipedia.org/wiki?curid=1276665" title="Linia kolejowa nr 419">
Linia kolejowa nr 419

Linia kolejowa nr 419 – łącząca przystanek Pyrzyce ze stacją Gryfino. Linia została otwarta w 1895 roku. Nie była zelektryfikowana, a w czerwcu 2009 r. rozpoczęto jej rozbiórkę.

</doc>
<doc id="1276666" url="https://pl.wikipedia.org/wiki?curid=1276666" title="Linia kolejowa nr 417">
Linia kolejowa nr 417

Linia kolejowa nr 417 – nieczynna, niezelektryfikowana, jednotorowa linia kolejowa o długości 4,162 km łącząca granicę obszaru działania PKP PLK ze stacją Szczecin Dąbie.
W 2010 roku całkowicie zlikwidowano torowisko od rozjazdu prowadzącego do ciepłowni SEC w Kijewie w kierunku Płoni i pozostał tylko fragment torowiska na byłym przejeździe kolejowo-drogowym w ciągu ulicy Dąbskiej. Obecnie (2020 r.) na linii nie odbywa ruch pociągów. W lipcu 2012 roku dokonano remontu przejazdu kolejowo-drogowego w ciągu ulicy Handlowej.
Od dnia 23 lipca do listopada 2013 linia była nieprzejezdna w związku z budową tunelu dla pieszych prowadzącego do pętli Turkusowa w ramach budowy Szczecińskiego Szybkiego Tramwaju.

</doc>
<doc id="1276667" url="https://pl.wikipedia.org/wiki?curid=1276667" title="Cissus">
Cissus

Cissus, cisus ("Cissus" L.) – rodzaj roślin z rodziny winoroślowatych. Liczy około 350 gatunków rosnących w strefie tropikalnej na wszystkich kontynentach, z nielicznymi przedstawicielami w strefie klimatu podzwrotnikowego. Są to rośliny przystosowane do życia w różnych środowiskach. Najczęściej spotyka się je w ekosystemach wilgotnych lasów, ale niektóre gatunki (np. "C. quadrangularis", "C. subaphylla") są sukulentami dostosowanymi do życia w bardzo suchym klimacie. Większość gatunków cissusów wytwarza niejadalne dla ludzi owoce, niemniej wykorzystywane są jako gatunki ozdobne zarówno w ogrodach jak i w warunkach domowych (np. cissus rombolistny, australijski, różnobarwny) lub jako rośliny lecznicze i suplementy diety ("C. verticillata", "C. quadrangularis").
Systematyka.
Jeden z 14 rodzajów w obrębie podrodziny "Viticoideae" Eaton w rodzinie winoroślowatych ("Vitaceae"). 

</doc>
<doc id="1276671" url="https://pl.wikipedia.org/wiki?curid=1276671" title="Linia kolejowa nr 416">
Linia kolejowa nr 416

Linia kolejowa nr 416 – linia kolejowa łącząca stacje Wałcz Raduń i Wierzchowo Pomorskie.

</doc>
<doc id="1276673" url="https://pl.wikipedia.org/wiki?curid=1276673" title="Ryszard Janikowski (kaskader)">
Ryszard Janikowski (kaskader)

Ryszard Janikowski (ur. 16 stycznia 1956 w Łodzi) – kaskader i koordynator kaskaderski, członek Zarządu Głównego Stowarzyszenia Filmowców Polskich, przewodniczący Koła Kaskaderów SFP, właściciel firmy IST, pomysłodawca utworzenia Polskiej Szkoły Kaskaderów Filmowych.
Posiada ponad 30-letnie doświadczenie kaskaderskie i filmowe, zrealizował sceny kaskaderskie w ponad 250 filmach fabularnych i telewizyjnych w kraju i zagranicą. Współpracował między innymi z Romanem Polańskim ("Piraci"), Franco Zefirellim ("Otello"), Rennym Harlinem ("Wyspa piratów"), Andrzejem Wajdą ("Biesy", "Korczak", "Zemsta", "Katyń"), Jean-Louisem Danielem ("Gun Blast Vodka") oraz z większością najlepszych polskich aktorów, a także z gwiazdami takimi jak: Plácido Domingo, Geena Davis, Matthew Modine, Steven Seagal, Rutger Hauer, Walter Matthau, Damian Thomas, Charlotte Lewis. W 2005 roku był koordynatorem scen kaskaderskich podczas realizacji sekwencji polskiej zdjęć do filmu "Opowieści z Narnii: Lew, Czarownica i Stara Szafa" zlokalizowanych w polskich górach.
W 1990 roku zdobył Grand Prix „Złoty Anioł” na Międzynarodowym Festiwalu Kaskaderów w Tuluzie (Francja) wraz z utworzoną przez siebie grupą o nazwie „Pirate Gang”. Przewodniczącym Jury był znany amerykański reżyser Irvin Kershner ("Imperium kontratakuje", "Robocop 2"). Ponadto współpracował z koordynatorami kaskaderskimi takimi jak: Vic Armstrong, Richard Graydon, William Hobbs, Tom Delmar. W ostatnim czasie koordynował sceny kaskaderskie do filmu "Katyń" Andrzeja Wajdy oraz seriali telewizyjnych takich jak: "Odwróceni", "Kryminalni", "Twarzą w twarz" i "Pitbull".

</doc>
<doc id="1276674" url="https://pl.wikipedia.org/wiki?curid=1276674" title="Linia kolejowa nr 415">
Linia kolejowa nr 415

Linia kolejowa nr 415 - linia kolejowa znaczenia miejscowego z Gorzowa Wielkopolskiego do przystanku Gorzów Wielkopolski Wieprzyce (pierwotnie do Myśliborza). Została uruchomiona w pełnej relacji w 1912 r.; obecnie jest skreślona z ewidencji linii kolejowych PKP PLK od stacji Gorzów Wielkopolski Wieprzyce. Na wyłączonym odcinku linia w większości fizycznie nadal istnieje z pewnymi wyjątkami, m.in. przejazdu kolejowo-drogowego na Wieprzycach i w obszarze Myśliborza.
Historia.
Szlak kolejowy do Myśliborza został oddany do użytku 15 września 1912 roku. Ruch pasażerski trwał nieprzerwanie do końca lipca 1991 roku, a towarowy do końca kwietnia 1999 r. Do czerwca 2001 wykorzystywany był jedynie odcinek z Gorzowa do Baczyny. Wraz z początkiem 2006 roku linie do Myśliborza w całości skreślono z ewidencji PKP.
W 2008 roku firma Berger Bau GmbH, odpowiedzialna za budowę odcinka drogi S3 w rejonie Myśliborza, wyraziła chęć wykorzystywania odcinka Gorzów - Świątki przez okres około 2 lat w celu dowozu kruszywa do fabryki masy bitumicznej, która planowana była właśnie w miejscowości Świątki. Firma zwróciła się do dyrekcji kolei o przywrócenie użytkowania linii; jednocześnie zobowiązała się odbudować nieprzejezdną już wtedy linię kolejową na własny koszt (za kwotę blisko 1,5 mln zł.
W marcu 2009 ukończono prace mające na celu odbudowę linii kolejowej w kierunku Myśliborza. Zakład Linii Kolejowych w Gorzowie Wlkp. oficjalnie poinformował, że od 24 marca 2009 roku wznawia się ruch pociągów na szlaku kolejowym Gorzów - Myślibórz na odcinku do stacji Świątki. Pierwszy pociąg wyruszył z Gorzowa około godziny 13:00.
Decyzję o jej likwidacji podjęto w kwietniu 2005 r., ale prace rozbiórkowe przeprowadzono o wiele później. Samorządy nie porozumiały się ws. przejęcia infrastruktury.
Zgodnie z decyzją Ministra Infrastruktury nr FK - 4951-01/05 z dnia 07 września 2005 r. na odcinku od km 4,100 do km 48,603 linia została formalnie zlikwidowana.
Pociągi specjalne.
„Parowozem przez Wielkopolskę”.
18 kwietnia 2009 r. Towarzystwo Przyjaciół Wolsztyńskiej Parowozowni zorganizowało pociąg specjalny w ramach imprezy miłośników kolei „Parowozem przez Wielkopolskę”. Pociąg retro składał się z parowozu Ol49-59 oraz trzech oliwkowych wagonów typu 120A (tzw. „bonanzy”). Podróż pociągiem specjalnym była unikatowa z powodu przejazdu zamkniętą dla ruchu pasażerskiego i towarowego linią nr 415.

</doc>
<doc id="1276675" url="https://pl.wikipedia.org/wiki?curid=1276675" title="Legie Północne">
Legie Północne

Legie Północne – polskie formacje wojskowe utworzone na mocy dekretów cesarza Napoleona z 20 września 1806 roku podczas wojny z Prusami w celu wykorzystania Polaków służących dotąd w wojsku pruskim.
Historia.
Przystąpiono do tworzenia dwóch Legii. Pierwszą dowodził generał Józef Zajączek, składała się z czterech batalionów, a jej żołnierzami byli Polacy – dezerterzy z armii pruskiej. Druga została powołana 23 września, jej dowódcą był generał Jan Henryk Wołodkowicz. Każda z Legii miała docelowo liczyć 5000 żołnierzy, jednak stanu tego nigdy nie osiągnięto. I Legia Północna skierowana została w składzie dywizji generała Jeana Ménarda do Szczecina, natomiast II Legia Północna w marcu 1807 roku wcielona została do pierwszej Legii. Późniejsi jej dowódcy to książę Michał Gedeon Radziwiłł i hrabia Maciej Sobolewski. Legia formowała się w Landau, 20 listopada liczyła około 1200 ludzi. 24 listopada wyruszyła na front. Brała udział w walkach na Pomorzu, odznaczyła się w kampanii pod Tczewem i Gdańskiem, a służbę garnizonową pełniła w Twierdzy Wisłoujście.
Na skutek zdecydowanych żądań żołnierzy Legia w 1808 roku weszła w skład Armii Księstwa Warszawskiego i przekształcona została w 5 i 6 pułk piechoty II Legii Księstwa Warszawskiego generała Zajączka.

</doc>
<doc id="1276678" url="https://pl.wikipedia.org/wiki?curid=1276678" title="TVP Regionalna">
TVP Regionalna



</doc>
<doc id="1276679" url="https://pl.wikipedia.org/wiki?curid=1276679" title="Order Zasługi Nadrenii-Palatynatu">
Order Zasługi Nadrenii-Palatynatu

Order Zasługi Nadrenii-Palatynatu (niem. "Verdienstorden des Landes Rheinland-Pfalz") – odznaczenie za zasługi, nadawane przez niemiecki kraj związkowy Nadrenia-Palatynat.
Historia.
Order został ustanowiony 2 października 1981 roku przez landtag Nadrenii-Palatynatu jako nagroda za wybitne zasługi dla landu lub jego ludności. Nadawany jest przez krajowego prezesa Rady Ministrów, wnioski o nadanie kieruje się do prezesa landtagu lub ministrów poszczególnych resortów. Liczba żyjących posiadaczy orderu nie może przekroczyć 800 osób. Od chwili utworzenia orderu do roku 2007 otrzymało go 980 osób, 713 mężczyzn i 257 kobiet.
Insygnium.
Oznaka jednoklasowego orderu to emaliowany na czerwono krzyż maltański ze złotym obramowaniem, bez kulek na szczytach ramion. W medalionie środkowym awersu znajduje się emaliowany herb Nadrenii-Palatynatu w złotym polu. Rewers jest złoty i nieemaliowany, bez jakichkolwiek napisów. Order noszony jest na agrafie na lewej piersi. Wstęga orderu, używana tylko przy miniaturce lub rozetce, jest czarno-czerwono-złota (barwy flagi RFN).

</doc>
<doc id="1276682" url="https://pl.wikipedia.org/wiki?curid=1276682" title="Linia kolejowa nr 403">
Linia kolejowa nr 403

Linia kolejowa nr 403 – o długości 125,573 km, łącząca posterunek odgałęźny Piła Północ ze stacją Ulikowo.
Historia.
Linia kolejowa łącząca Stargard z Piłą została zbudowana pod koniec XIX wieku. Jej budowę podzielono na trzy etapy. Pierwszy odcinek z Piły do Wałcza został otwarty 1 listopada 1881 roku, dalsza część linii kolejowej z Wałcza do Kalisza Pomorskiego została otwarta 1 września 1888 roku, a 1 września i 15 października 1895 uruchomiono odcinki Ognica–Ulikowo i Kalisz Pomorski-Ognica.
Po II wojnie światowej linia straciła swoją dawną rangę i obsługiwała tylko ruch lokalny. W końcu XX wieku stan techniczny linii uległ znacznemu pogorszeniu w takim stopniu, że został zamknięty odcinek pomiędzy Kaliszem Pomorskim a Wałczem. Kursowanie pociągów zostało zakończone 23 czerwca 2000 roku. W tym okresie modernizacja linii była odłożona w czasie przez brak funduszy.
Niecały rok po zamknięciu linii 10 czerwca 2001 przywrócono ruch pociągów na relacji Kalisz Pomorski – Stargard; połączenie to 14 grudnia 2003 zostało zawieszone, wznowione 5 stycznia 2004 i ponownie zawieszone 30 czerwca tego samego roku. Połączenie Kalisz Pomorski – Stargard zostało na powrót otwarte 1 września 2006 roku, a 31 stycznia 2007 na odcinku Piła – Wałcz.
Modernizacja.
Dopiero w 2009 roku projekt modernizacji linii został włączony do Regionalnego Programu Operacyjnego Województwa Zachodniopomorskiego na lata 2007–2013. Remontem został objęty odcinek pomiędzy Wałczem a Ulikowem, a jego zakres objął wymianę nawierzchni toru, roboty okołotorowe i odwodnieniowe, wymianę nawierzchni przejazdów, naprawę i modernizację wybranych peronów i montaż wiat przystankowych, przebudowę urządzeń sterowania ruchem kolejowym, naprawę obiektów inżynieryjnych: mostów, wiaduktów i przepustów oraz budowę łączności teletechnicznej.
W rezultacie modernizacji został przywrócony dla ruchu odcinek między Wałczem a Kaliszem Pomorskim. Została podniesiona prędkość do 100 km/h, skrócony czas podróży, zwiększona częstotliwość kursowania pociągów oraz poprawiona infrastruktura obsługi podróżnych. Całkowity koszt projektu to 19 758 915 złotych.
Kursowanie pociągów zawieszono na odcinku Piła – Wałcz 21 lutego, a na odcinku Kalisz Pomorski – Ulikowo 1 marca 2012. Pierwotny termin przywrócenia kursów, 1 czerwca 2012 roku, został przesunięty o trzy miesiące. Już po przyjęciu rozkładu jazdy, pojawiły się trudności z dofinansowaniem przewozów regionalnych. Przesunięcie terminu uruchomienia przewozów pozwoliło PKP PLK na wykonanie dodatkowych prac, finansowanych z własnych środków; wzdłuż toru został ułożony kabel światłowodowy. Pozwoliły one m.in. na otwarcie zmodernizowanej nastawni w Kaliszu Pomorskim, która na odcinku z Wałcza do Ulikowa przejęła zdalną obsługę urządzeń sterowania ruchem kolejowym.
Od 1 września 2012 wznowiono regularne kursy pociągów w relacji Piła Główna–Szczecin Główny po modernizacji maksymalna prędkość dla pociągów pasażerskich podniesiono z 80 km/h do 100 km/h. W sezonie letnim 2016 r. po linii 403 kursował pociąg pospieszny TLK "Lubomirski" przez Bydgoszcz, Warszawę i Lublin do Przemyśla. Od 11 grudnia 2016 r. tą linią wytrasowano pociąg TLK "Moniuszko" w relacji Szczecin Gł. – Lublin, wcześniej kursował trasą przez Krzyż i Piłę.
8 stycznia 2014 Urząd Transportu Kolejowego nakazał wprowadzenie ograniczeń eksploatacyjnych z powodu złego stanu technicznego podkładów. 19 września 2017 roku rozstrzygnięto postępowanie przetargowe na kompleksową wymianę nawierzchni na odcinku Recz Pomorski – Tarnowo Pomorskie, na długości 10 km. Prace wykonała firma ZRK DOM Poznań.

</doc>
<doc id="1276684" url="https://pl.wikipedia.org/wiki?curid=1276684" title="Espen Aune">
Espen Aune

Espen Aune (ur. 30 października 1981) – norweski strongman.
 w latach 2004, 2007 i 2010.
Życiorys.
Espen Aune wziął udział w Mistrzostwach Europy Strongman 2007, jednak nie zakwalifikował się do finału.
Wymiary:
Rekordy życiowe:

</doc>
<doc id="1276685" url="https://pl.wikipedia.org/wiki?curid=1276685" title="Zeta Ursae Majoris">
Zeta Ursae Majoris



</doc>
<doc id="1276688" url="https://pl.wikipedia.org/wiki?curid=1276688" title="Gheorghe Liliac">
Gheorghe Liliac

Gheorghe Liliac (ur. 22 kwietnia 1959 w Dorohoi) – rumuński piłkarz grający na pozycji bramkarza.
Kariera klubowa.
Liliac wychował się w klubie Cristalul Dorohoi, w którym grał do 1981 roku. Wtedy też przeszedł do drugoligowego CS Botoşani. W 1983 roku trafił do pierwszej ligi, do drużyny Bihor Oradea. 28 sierpnia zadebiutował w jej barwach w zremisowanym 0:0 meczu z FCM Baia Mare. W 1986 roku spadł z Bihorem z ligi i przeszedł do Petrolulu Ploeszti. Dzięki swojej postawie zainteresowała się nim Steaua Bukareszt i w 1987 roku Liliac został bramkarzem tego klubu. W 1988 roku wywalczył ze Steauą dublet (mistrzostwo Rumunii i Puchar Rumunii), a w 1989 roku obronił mistrzowski tytuł. Następnie w latach 1989–1991 grał w Petrolulu Ploeszti, a w 1991 roku na dwa lata wyjechał do izraelskiego Hapoelu Cafririm Holon. Końcowe lata kariery spędził w Metalulu Filipeşti. Karierę zakończył w 1997 roku.
Kariera reprezentacyjna.
W reprezentacji Rumunii Liliac zadebiutował 8 kwietnia 1987 w wygranym 3:2 towarzyskim meczu z Izraelem. W 1990 roku został powołany przez Emerica Jeneia do kadry na Mistrzostwa Świata we Włoszech, jednak nie zagrał tam w żadnym spotkaniu. W kadrze narodowej wystąpił 4 razy.

</doc>
<doc id="1276690" url="https://pl.wikipedia.org/wiki?curid=1276690" title="Linia kolejowa nr 405">
Linia kolejowa nr 405

Linia kolejowa nr 405 Piła Główna – Ustka Uroczysko – linia kolejowa w północnej Polsce, przecinająca tereny województw: wielkopolskiego (powiaty: pilski, złotowski), zachodniopomorskiego (powiat szczecinecki) oraz pomorskiego (powiaty: bytowski, słupski oraz miasto na prawach powiatu Słupsk). Linia jest na całej swojej długości jednotorowa. Zelektryfikowane są odcinki Piła Główna – Szczecinek oraz Słupsk – Ustka Uroczysko. Linia jest zarządzana przez PKP Polskie Linie Kolejowe i podlega pod zakłady linii kolejowych w Szczecinie (do km 91,957) i w Gdyni (dalej). Ma łączną długość 193,670 km i jest klasyfikowana jako pierwszorzędna na odcinku Piła Główna – Szczecinek i drugorzędna na odcinku Szczecinek – Ustka.
Przebieg linii.
Linia kolejowa nr 405 rozpoczyna się na węzłowej stacji Piła Główna i na swoim początkowym odcinku przebiega równolegle do linii kolejowej nr 203 (dawnej Pruskiej Kolei Wschodniej. Na wysokości stacji towarowej i dawnych zabudowań pilskich Zakładów Naprawczych Taboru Kolejowego odbija lekko w kierunku południowym i po szerokim łuku, wiaduktem nad torami linii nr 203 na zachód od dawnej górki rozrządowej, prowadzi do posterunku odgałęźnego Piła Północ (3,833 km), gdzie odgałęzia się od niej linia kolejowa nr 403 do Ulikowa. Tutaj też kończy się linia kolejowa nr 999 z Piły Towarowej. Linia prowadzi w kierunku północno-wschodnim przez dawne węzły kolejowe w Płytnicy (z linią ze Złotowa do Wałcza) i Jastrowiu (z liniami z Węgierc i do Czaplinka), po czym na wysokości Okonka odbija w kierunku północno-zachodnim i dociera do węzłowej stacji Szczecinek (70,711 km), gdzie krzyżuje się z linią kolejową nr 210 Chojnice – Runowo Pomorskie, a ponadto odgałęzia się od niej linia kolejowa nr 404 do Kołobrzegu. Dajej linia obiera ponownie kierunek północno-wschodni, mijając dawne stacje węzłowe Słosinko (dawniej końcowa dla linii kolejowej nr 413 z Człuchowa) oraz Miastko (dawniej końcowa dla linii z Bytowa). Następnie kieruje się na północ, mijając kolejny dawny węzeł w Korzybiu (linia kolejowa nr 212 z Lipusza, linia kolejowa nr 418 do Darłowa, oraz linia kolejowa Grzmiąca – Korzybie) i docierając do węzłowej stacji Słupsk (175,004 km), gdzie krzyżuje się z linią kolejową nr 202 Gdańsk Główny – Stargard, a ponadto odgałęziają się od niej tutaj zlikwidowane już linie do Budowa i Cecenowa. Za stacją Słupsk linia kieruje się na północny zachód i dociera do dawnej stacji węzłowej Ustka, po czym zakręca na zachód i dociera do przystanku Ustka Uroczysko, gdzie dobiega końca.
Linia przebiega przez dziewięć miast: Piłę, Jastrowie, Okonek, Szczecinek, Biały Bór, Miastko, Kępice, Słupsk oraz Ustkę, i krzyżuje się (w kolejności zgodnej z przebiegiem) z DW 179, DK 10, DK 11 (trzykrotnie), DK 22, DW 201, DK 25, DK 20, DW 206, DW 208, DW 209 oraz DK 21 (trzykrotnie). Ponadto, przecina rzeki Plitnica, Czarna, Gwda, Biała, Wieprza, Bystrzenica i Słupia (dwukrotnie), a także nad mniejszymi ciekami i strugami.
Linia podzielona jest na cztery odcinki:
Charakterystyka techniczna.
Linia jest wyposażona w elektromagnesy samoczynnego hamowania pociągu, za wyłączeniem końcowego odcinka za stacją Ustka. W regulaminie sieci kolejowej na lata 2019/2020 występuje jedno ograniczenie użytkowania dotyczące zamknięcia posterunku ruchu Lotyń. Prędkość konstrukcyjna linii to 120 km/h. Tabela poniżej przedstawia maksymalne prędkości dla pociągów wg stanu na 15 grudnia 2019.
Cała linia ma klasę C3. Sieć trakcyjna na zelektryfikowanych odcinkach jest przystosowana do prędkości 160 km/h na odcinkach Płytnica (21,037 km) – Szczecinek (70,711 km) oraz Słupsk (175,700 km) – koniec sieci w km 192,484, do prędkości 120 km/h na odcinku Piła Główna – Płytnica oraz do prędkości 110 km/h w obrębie stacji Słupsk (175,005 km-175,700 km). Maksymalna obciążalność prądowa sieci wynosi 2540 A, a minimalna odległość między odbierakami prądu – 20 m.
Na odcinku Szczecinek – Słupsk urządzenia sterowania ruchem kolejowym obsługiwane są zdalnie przez Lokalne Centrum Sterowania zlokalizowane na stacji Miastko.
Historia.
Linia była budowana w dwóch etapach. W 1878 roku zakończono budowę odcinka Szczecinek – Ustka, a rok później Piła – Szczecinek. Z powodu rozbudowy lotniska wojskowego w Pile, przebieg linii w granicach administracyjnych miasta nieznacznie skorygowano. W roku 1989 zelektryfikowano odcinek Piła Gł.-Szczecinek, a rok później odcinek Słupsk – Ustka. Pozostały fragment linii pozostaje nadal niezelektryfikowany, nie ma też planów elektryfikacji. Dopuszczalne prędkości na linii to 90–120 km/h (dla pociągów pasażerskich).
Przebieg linii w trakcie jej istnienia został zmodyfikowany w dwóch miejscach.
Pierwszy raz w Korzybiu w okolicy 1920 roku. Przy okazji budowy linii kolejowej z Polanowa do Korzybia zmieniono układ toru na stacji w Korzybiu, a linię kolejową nr 405 przesunięto kilkadziesiąt metrów na zachód dodając jej dwa łuki. Do dziś pozostałością po pierwotnym przebiegu linii jest nasyp kolejowy oraz na równi stacyjnej pozostałości podsypki widoczne jako niewielkie podwyższenie terenu wykonane z tłucznia.
Druga modyfikacja odbyła się w czasie budowy lotniska w Pile – stary odcinek służył jako bocznica do bazy lotniczej, natomiast właściwa linia omija obiekty od zachodu. Dalej linia przebiega w dużej mierze po stosunkowo wysokim nasypie aż do stacji Jastrowie (34,835 km), po drodze mijając dawny lokalny węzeł w Płytnicy. Do Szczecinka (70,711 km) linia przebiega w oddaleniu od zabudowań.
13 lipca 2010 roku doszło do czołowego zderzenia dwóch pociągów pasażerskich w Korzybiu.
W 2017 roku przedsiębiorstwo ZRK DOM Poznań wykonało prace naprawcze na szlaku Szczecinek – Miastko w celu zabezpieczenia nasypu kolejowego, połączonego z wymianą 300 metrów toru, co pozwoliło na likwidację ograniczenia prędkości w km 75,050 – 75,350, w ramach zadania "Zaprojektowanie i wykonanie robót polegających na naprawie nasypu kolejowego na szlaku Szczecinek – Miastko, linii nr 405 Piła Główna – Ustka wraz z przyległym odcinkiem toru".
26 maja 2017 PKP PLK podpisały z Trakcją PRKiI umowę na remont linii na odcinku granica województwa zachodniopomorskiego z pomorskim – Ustka. W ramach remontu przewidziano m.in. budowę 2 nowych przystanków: Słupsk Strefa i Ustka Osiedle. Remont linii rozpoczął się w połowie 2017, czemu towarzyszyło zawieszenie ruchu pociągów. Ruch pociągów na odcinku Miastko–Słupsk miał zostać przywrócony 9 grudnia 2018, a po niedotrzymaniu tego terminu kolejno 10 marca, 9 czerwca i 5 lipca 2019, do czego jednak za każdym razem nie doszło.
15 grudnia 2019 na odcinku Słupsk - Ustka wznowiono całoroczne kursowanie pociągów osobowych.
Ruch pociągów.
Przewozy pasażerskie.
Linia obsługuje ruch regionalny – na jej całej długości kursują pociągi Regio, uruchamiane przez spółkę Przewozy Regionalne w relacjach: Poznań Główny – Szczecinek, Poznań Główny – Kołobrzeg, Poznań Główny – Koszalin, Słupsk – Szczecinek – Chojnice, Słupsk – Miastko oraz Słupsk – Ustka. Jest także główną osią komunikacyjną łączącą Wielkopolskę i dalsze regiony z Pomorzem Środkowym – korzystają z niej pociągi dalekobieżne do Kołobrzegu i Słupska, w tym także sezonowe połączenia wydłużane do Ustki i Łeby
W rozkładzie jazdy na 2020 rok nie ma połączenia, które pokonywałoby całą długość linii nr 405. Pociągi dalekobieżne omijają niezelektryfikowany odcinek między Szczecinkiem i Słupskiem przy pomocy linii nr 404 (odcinek Szczecinek – Białogard) oraz 202 (odcinek Białogard – Słupsk). Ostatnie połączenie dalekobieżne na tym odcinku uruchamiano w rozkładzie na rok 2000 – był to sezonowy pociąg pospieszny z Wrocławia do Słupska.
Przewozy towarowe.
Linia nr 405 jest dostępna dla przewoźników towarowych na całej długości. Punkty ładunkowe są na stacjach: Piła Główna, Szczecinek, Miastko oraz Słupsk, a także przy przystanku Biały Bór

</doc>
<doc id="1276691" url="https://pl.wikipedia.org/wiki?curid=1276691" title="Linia kolejowa nr 408">
Linia kolejowa nr 408

Linia kolejowa nr 408 – linia łącząca stację Szczecin Główny z granicą państwa (przejście graniczne Gumieńce-Grambow).

</doc>
<doc id="1276692" url="https://pl.wikipedia.org/wiki?curid=1276692" title="Rollon">
Rollon



</doc>
<doc id="1276696" url="https://pl.wikipedia.org/wiki?curid=1276696" title="Torbjörn Samuelsson">
Torbjörn Samuelsson

Torbjörn Samuelsson (ur. 17 lutego 1973) – szwedzki zawodnik armwrestlingu i strongman.
Jeden z najlepszych szwedzkich siłaczy. w latach 1998 i 2002. Drużynowy Wicemistrz Świata Par Strongman 1999.
Życiorys.
Torbjörn Samuelsson jest młodszym bratem Magnusa Samuelssona (ur. 1969), najlepszego szwedzkiego strongmana w historii tego sportu.
Wziął udział w indywidualnych Mistrzostwach Świata Strongman 2000, Mistrzostwach Świata Strongman 2001 i Mistrzostwach Świata Strongman 2002, jednak nigdy nie zakwalifikował się do finału.
Zakończył już karierę siłacza.
Warunki fizyczne:

</doc>
<doc id="1276697" url="https://pl.wikipedia.org/wiki?curid=1276697" title="KRD">
KRD



</doc>
<doc id="1276698" url="https://pl.wikipedia.org/wiki?curid=1276698" title="Linia kolejowa nr 409">
Linia kolejowa nr 409

Linia kolejowa nr 409 – linia kolejowa łącząca stację Szczecin Gumieńce z granicą państwa (przejście graniczne Gumieńce-Tantow). Stanowi polski odcinek linii Szczecin – Berlin. Jest ona pierwszą linią, która połączyła Szczecin drogą żelazną, oraz jedną z najstarszych linii na obecnych ziemiach polskich – zbudowano ją w 1843 roku.
Modernizacja i elektryfikacja.
W związku rozpoczętymi 30 listopada 2021 roku na odcinku Angermunde-Passow pracami budowlanymi po polskiej stronie planowana jest elektryfikacja linii połączona z modernizacją i budową drugiego toru z Gumieniec do granicy państwowej z Niemcami. W ramach prowadzonych prac linia dla ruchu ma zostać zamknięta w 2024 roku i otwarta po skończeniu prac w 2025 roku. Po zakończeniu prac na linii zostanie zwiększona odpowiednio prędkość dla ruchu pasażerskiego do 160 km/h, oraz towarowego do 120 km/h.

</doc>
<doc id="1276702" url="https://pl.wikipedia.org/wiki?curid=1276702" title="Linia kolejowa nr 410">
Linia kolejowa nr 410

Linia kolejowa nr 410 – łącząca stację Grzmiąca ze stacją Kostrzyn. Obecnie jako linia kolejowa nr 430 oznaczony jest jej dawny końcowy odcinek: Barnówko – Kostrzyn.
Większość pierwotnej linii nie jest użytkowana w ruchu pasażerskim od 1991, a w ruchu towarowym od 1996.
Historia linii kolejowej nr 410.
23 stycznia 2008 w linię na odstępie Mirosławiec – Borujsko uderzył samolot CASA. W wyniku katastrofy zginęło 20 osób.
Odcinek Choszczno – Barlinek – Myślibórz został rozebrany całkowicie. Teren zostanie wykorzystany na utworzenie ścieżki rowerowej z Choszczna do Barlinka i dalej do Myśliborza, która w większości jest już ukończona. W Barlinku na części dawnej trasy powstała droga średnicowa w ciągu drogi wojewódzkiej nr 151. Również na odcinku Złocieniec – Połczyn-Zdrój powstała ścieżka rowerowa. Jej ostatni odcinek w rejonie Połczyna-Zdroju oddano jednak do użytku dopiero we wrześniu 2020.
13 lutego 2019 PKP Polskie Linie Kolejowe podpisały z konsorcjum Schweerbau i SBM umowę na rewitalizację linii w formule „projektuj i buduj” na nieczynnym od 23 lat i w wielu miejscach pozbawionym torów odcinku pomiędzy Grotnikami Drawskimi a Drawnem. Oferty w ogłoszonym postępowaniu złożyły PORR, konsorcjum Roberpol i Rover Alcisa oraz zwycięskie konsorcjum Schweerbau i SBM, które złożyło ofertę o wartości 166 mln złotych.
Przewiduje się, że na linii obowiązywać będzie prędkość maksymalna 70–80 km/h.
W ramach inwestycji wykonane zostaną:
W projekcie nie uwzględniono rewitalizacji elementów związanych z obsługą ruchu pasażerskiego, nie przewiduje się również naprawy 27-kilometrowego odcinka Drawno – Choszczno (odcinek ten planowały wcześniej wyremontować PKP PLK). Ponadto obowiązujący w województwie zachodniopomorskim plan transportowy nie przewiduje przewozów pasażerskich na tej trasie.

</doc>
<doc id="1276705" url="https://pl.wikipedia.org/wiki?curid=1276705" title="Pasieka (Szare Szeregi)">
Pasieka (Szare Szeregi)



</doc>
<doc id="1276706" url="https://pl.wikipedia.org/wiki?curid=1276706" title="Linia kolejowa nr 411">
Linia kolejowa nr 411

Linia kolejowa nr 411 – łącząca stację Stargard ze stacją Siekierki.
Stan obecny.
Z dniem 01.01.2014 r. w opublikowanym przez PKP Polskie Linie Kolejowe wykazie przydzielania tras pociągów towarowych przez licencjonowanych przewoźników, od km 0,300 do 0.586 prędkość pociągów na linii wynosi 50 km/h zaś od km 0,586 do km 26,100 wynosi 0 km/h w związku z czym zawieszony został ruch pociągów towarowych, które przed zamknięciem docierały do miejscowości Głazów położonej na linii kolejowej numer 422.
Pierwszy fragment linii z Siekierek do Godkowa zamknięto dla ruchu pasażerskiego 1 sierpnia 1991 dla ruchu towarowego w 2000. 30 maja 1992 całkowicie zamknięto odcinek Pyrzyce-Godków. Ostatni fragment linii ze Stargardu do Pyrzyc zamknięto dla ruchu pasażerskiego 14 grudnia 2003, otwarto go w styczniu 2004, by w kwietniu tego samego roku ponownie go zamknąć.
W 2018 w śladzie rozebranej linii kolejowej między Trzcińskiem-Zdrojem a Siekierkami kosztem 12 mln zł wybudowano ścieżkę rowerową o długości 36 km. W 2020 rozebrano tory na moście kolejowym na Odrze, a w ich miejsce zamontowano nawierzchnię umożliwiającą przejazd rowerów.
Historia.
Budowę linii rozpoczęło w 1880 "Stargard-Cüstriner Eisenbahn-Gesellschaft" (Stargardzko-Kostrzyńskie Towarzystwo Kolei Żelaznej), a pierwszy odcinek ze Stargardu do Pyrzyc otwarto dwa lata później (31 sierpnia 1882). Odcinek Godków–Siekierki oddano do użytku 20 grudnia 1892, zaś odcinek łączący Godków z Pyrzycami 8 stycznia 1899. 
Nazwy stacji przed 1945 r. (nie wymieniono przystanków w Czernicach oraz Stargard Osiedle - stworzonych po 1945) :

</doc>
<doc id="1276709" url="https://pl.wikipedia.org/wiki?curid=1276709" title="Bitwa nad Białą Wodą">
Bitwa nad Białą Wodą



</doc>
<doc id="1276712" url="https://pl.wikipedia.org/wiki?curid=1276712" title="A 20 ans">
A 20 ans



</doc>
<doc id="1276715" url="https://pl.wikipedia.org/wiki?curid=1276715" title="Katastrofa lotu El Al 1862">
Katastrofa lotu El Al 1862

Katastrofa lotu El Al 1862 – wydarzyła się 4 października 1992 roku w stolicy Holandii - Amsterdamie. Boeing 747-258F linii lotniczych El Al z 3-osobową załogą oraz jednym pasażerem, po oderwaniu się dwóch z czterech silników, rozbił się o budynek mieszkalny. Zginęły 43 osoby, w tym 39 osób na ziemi. To najgorsza tragedia lotnicza w historii Holandii.
Przebieg lotu.
Samolot wystartował z lotniska Nowy Jork-JFK w Nowym Jorku i leciał na lotnisko Ben Gurion w Tel Awiwie z międzylądowaniem na lotnisku Amsterdam-Schiphol. Po lądowaniu na lotnisku w Amsterdamie i zatankowaniu, samolot miał ponownie wystartować o godzinie 17:20, jednak start przesunięto o godzinę. Samolot wystartował o godzinie 18:22. Po osiągnięciu wysokości ok. 2000 metrów silnik numer 3 oderwał się od mocowań i odpadając uderzył w silnik numer 4, który również się oderwał. Oderwane silniki spadły do zatoki.
Po oderwaniu się silników piloci postanowili zawrócić na lotnisko. Jednak podczas podchodzenia do lądowania piloci stracili kontrolę nad maszyną wysuwając klapy, które z powodu oderwania się silników (piloci nie mieli o tym pojęcia) wysunęły się tylko po jednej stronie. Samolot stracił siłę nośną i o godzinie 18:35 maszyna runęła na jedenastopiętrowy blok mieszkalny. Zginęły 43 osoby, w tym 39 osób na ziemi.
Przyczyną katastrofy było zmęczeniowe pęknięcie sworznia pylonu mocującego silnik do płata. Po raporcie komisji badającej katastrofę firma Boeing przeprojektowała sworznie, zwiększając ich wytrzymałość i ograniczającej ryzyko zmęczenia materiału. Nowe sworznie zostały zamontowane sukcesywnie we wszystkich latających maszynach.
Konsekwencje katastrofy.
Samolot przewoził owoce, perfumy i części komputerów. Jednak po katastrofie podano, że jednym z ładunków było 190 litrów (około 218,5 kg) metylofosfonianu dimetylu (DMMP), który jest używany jako uniepalniacz i plastyfikator. Innym zastosowaniem DMMP może być synteza gazu bojowego – sarinu. 
DMMP jest substancją podwójnego zastosowania i jako taki jest wymieniony w załączniku drugim do Konwencji o zakazie broni chemicznej. 
Samolot, który uległ katastrofie był wyposażony w balast z 282 kg zubożonego uranu. Część balastu uległa rozproszeniu podczas katastrofy i zapłonowi w trakcie pożaru, będącego następstwem zdarzenia. Spowodowało to rezygnację ze stosowania w nowych samolotach balastu uranowego i zastąpieniu go balastem kadmowym lub ołowianym.

</doc>
<doc id="1276716" url="https://pl.wikipedia.org/wiki?curid=1276716" title="Linia kolejowa nr 413">
Linia kolejowa nr 413

Linia kolejowa nr 413 – łącząca stację Człuchów z przystankiem Słosinko.

</doc>
<doc id="1276717" url="https://pl.wikipedia.org/wiki?curid=1276717" title="Linia kolejowa nr 414">
Linia kolejowa nr 414

Linia kolejowa nr 414 – łącząca stację Gorzów Wielkopolski Zieleniec z nieistniejącym już posterunkiem kolejowym Chyrzyno. Obecnie na całej długości nieczynna oraz w większej części rozebrana.
Samorządy przez które przebiega linia kolejowa planują zbudować na nieczynnym nasypie kolejowym ścieżkę rowerową, która miałaby połączyć Gorzów Wielkopolski z Kostrzynem. Całość przedsięwzięcia miałaby kosztować ponad 20 milionów złotych.

</doc>
<doc id="1276722" url="https://pl.wikipedia.org/wiki?curid=1276722" title="Calla palustris">
Calla palustris



</doc>
<doc id="1276724" url="https://pl.wikipedia.org/wiki?curid=1276724" title="Hadano">
Hadano

 – miasto w Japonii, w prefekturze Kanagawa, w środkowej części wyspy Honsiu.
Położenie.
Miasto leży w centrum prefektury Kanagawa. Graniczy z:
Historia.
1 kwietnia 1889 roku, po restauracji Meiji, w wyniku połączenia siedmiu miejscowości z powiatu Ōsumi powstało miasteczko Hadano (chō). 1 kwietnia 1896 roku miejscowość stała się częścią powiatu Naka. Hadano otrzymało prawa miejskie 1 stycznia 1955 roku.
Populacja.
Zmiany w populacji Hadano w latach 1970–2015:

</doc>
<doc id="1276739" url="https://pl.wikipedia.org/wiki?curid=1276739" title="Digit All Love">
Digit All Love

Digit All Love – polska grupa muzyczna wykonująca trip hop. Powstała w 2005 roku we Wrocławiu z inicjatywy Macieja Zakrzewskiego, który jest głównym kompozytorem oraz wokalistki i autorki tekstów Natalii Grosiak.
Debiutancki album formacji zatytułowany "DIGITALLLOVE" ukazał się 21 maja 2007 roku nakładem Anteny Krzyku. 22 lutego 2010 roku do sprzedaży trafił drugi album studyjny zespołu pt. "V [fau]". Płyta ukazała się nakładem wytwórni muzycznej Mystic Production.
W 2014 roku Natalię Grosiak zastąpiła Joanna Piwowar-Antosiewicz wraz z którą grupa zarejestrowała trzeci album. Materiał zatytułowany "Augusta" ukazał się 18 sierpnia 2014 roku.

</doc>
<doc id="1276753" url="https://pl.wikipedia.org/wiki?curid=1276753" title="Linia kolejowa nr 7">
Linia kolejowa nr 7

Linia kolejowa nr 7 Warszawa Wschodnia – Dorohusk (Kolej Nadwiślańska, Droga Żelazna Nadwiślańska) – linia kolejowa o długości 267,471 km, łącząca Warszawę z Dorohuskiem. Linia jest dwutorowa prawie na całej długości (poza odcinkiem od Wólki Okopskiej do granicy z Ukrainą) i prawie w całości zelektryfikowana.
Główne stacje.
Warszawa Wschodnia
Jeden z ważniejszych warszawskich dworców kolejowych, położony na warszawskiej linii średnicowej. Pod względem ogólnej liczby odprawianych pociągów jest drugim dworcem Warszawy, po Dworcu Zachodnim. Wszystkie pociągi zatrzymujące się na Dworcu Centralnym i Śródmieściu (dwóch głównych dworcach stolicy – dalekobieżnym i podmiejskim) zatrzymują się również na Dworcu Wschodnim.
Warszawa Gocławek
Stacja kolejowa, na której łączą się linie kolejowe nr 7 i 506. Pociągi dalekobieżne od stacji Warszawa Gocławek do stacji Warszawa Wschodnia kursują linią nr 506, zaś pociągi podmiejskie kursują linią nr 7 przez Warszawę Olszynkę Grochowską.
Warszawa Falenica
Ostatnia warszawska stacja na linii kolejowej nr 7 z dodatkowymi torami. Stacja jest granicą I strefy biletowej warszawskiego ZTM. Na stacji co roku odbywa się „Letnisko z Artystami”. W miejscu dawnej poczekalni dworcowej działa kino-kawiarnia „Stacja Falenica”.
Otwock
Stacja kolejowa, na której kończą bieg pociągi SKM Warszawa linii S1 oraz część pociągów Kolei Mazowieckich.
Celestynów
Stacja kolejowa posiadająca 2 tory główne i 1 tor dodatkowy. Na stacji kolejowej do momentu otwarcia drugiego toru dochodziło do krzyżowania pociągów Kolei Mazowieckich. Za stacją w kierunku Pilawy istnieje możliwość wyprzedzania pociągów towarowych. Stacja posiada tor odstawczy. Stanowi granicę dla III strefy biletowej Kolei Mazowieckich.
Pilawa
Stacja węzłowa położona w centrum miasta Pilawa. Przez stację przechodzą następujące linie kolejowe:
Dęblin
Stacja kolejowa na której kończą bieg pociągi Kolei Mazowieckich z Radomia i Warszawy oraz Polregio z Lublina i Łukowa. Na stacji łączą się linie kolejowe z Radomia, Warszawy i Łukowa.
Puławy Miasto
Na stacji zatrzymują się wszystkie pociągi osobowe i dalekobieżne. Jest to jedyne miejsce zatrzymania pociągów dalekobieżnych w mieście. Na przystanku znajduje się wysoki peron typu wyspowego, zadaszony i monitorowany. W ostatnich latach stacja została gruntownie zmodernizowana.
Lublin Główny
Najważniejsza stacja kolejowa na terenie Lublina. Stacja znajduje się przy placu Dworcowym; jest dworcem o największej liczbie odprawionych pasażerów we wschodniej Polsce. Zabytkowy dworzec wybudowany został w roku 1877. Do dzisiejszego stanu doprowadził go 10-letni remont.
Chełm
Stacja Chełm jest drugą najważniejszą stacją w województwie lubelskim. Obsługuje ok. 1 mln pasażerów rocznie. Pomiędzy stacjami Chełm a Lublin Główny kursuje największa liczba pociągów regionalnych (21/dobę).
Dorohusk
W Dorohusku znajduje się kolejowe przejście graniczne z Ukrainą.
Historia i modernizacja.
Linię kolejową otwarto w 1877 roku formalnie jako szerokotorową o prześwicie 1524 mm. Po przejęciu przez PKP w 1918 roku na całej linii kolejowej zmieniono rozstaw szyn na standardowy 1435 mm.
15 grudnia 1936 zelektryfikowano odcinek Warszawa Wschodnia – Otwock. Po zakończeniu II wojny światowej w latach 50. rozpoczęto elektryfikację kolejnych odcinków linii kolejowej.
Elektryfikacja linii kolejowej nr 7 przebiegała następująco:
Elektryfikację linii kolejowej zakończono 1 kwietnia 1984 roku, kiedy został zelektryfikowany odcinek Chełm – Dorohusk. W 1990 roku otwarto przejście graniczne w Dorohusku.
Podpisane zostały trzy umowy na opracowanie dokumentacji projektowej i materiałów przetargowych w ramach projektu pn. „Modernizacja linii kolejowej nr 7 Warszawa Wschodnia Osobowa – Dorohusk na odcinku Otwock – Lublin Główny – Prace Przygotowawcze (dokumentacja projektowa i materiały przetargowe)” dla następujących odcinków z firmami:
Został ogłoszony przetarg na opracowanie dokumentacji projektowej i robót budowlanych w ramach projektu: "Prace na linii nr 7 na odcinku Lublin – Dorohusk – Etap I" celem przywrócenia prędkości 120 km/h dla pociągów pasażerskich i 100 km/h dla pociągów towarowych.
29 maja 2017 PKP PLK podpisały 2 umowy na modernizację linii nr 7: na odcinek Pilawa – Dęblin z konsorcjum spółek Mostostal Kraków, PKP Energetyka i Schweerbau oraz na odcinek Dęblin – Lublin Główny z konsorcjum spółek Astaldi, Przedsiębiorstwo Budowy Dróg i Mostów, Construzioni Linee Ferroviarie i „Zhol zhondeushi Company” LLP. 5 czerwca natomiast podpisano umowę z konsorcjum Budimex–Ferrovial Agroman na modernizację odcinka Otwock – Pilawa. 11 czerwca linia została całkowicie zamknięta na odcinku Pilawa – Lublin, a pociągi skierowane na trasę objazdową przez linię nr 30. 22 września PKP PLK podpisały z konsorcjum Thales Polska / DP System umowę na modernizację systemów sterowania ruchem kolejowym na całym odcinku Otwock – Lublin.
27 września 2018 Astaldi wypowiedziało kontrakt na modernizację odcinka Dęblin – Lublin.

</doc>
<doc id="1276754" url="https://pl.wikipedia.org/wiki?curid=1276754" title="Monstera deliciosa">
Monstera deliciosa



</doc>
<doc id="1276755" url="https://pl.wikipedia.org/wiki?curid=1276755" title="Linia kolejowa nr 9">
Linia kolejowa nr 9

Linia kolejowa nr 9 Warszawa Wschodnia – Gdańsk Główny – zelektryfikowana, dwutorowa linia kolejowa o długości 323,393 km.
Historia.
Dzisiejsza linia nr 9 powstawała oddzielnie w zaborze rosyjskim i zaborze pruskim. Pierwszy odcinek z Gdańska do Tczewa powstał w 1852 r. W 1857 r. linia sięgnęła Malborka. Była ona budowana w ramach Pruskiej Kolei Wschodniej, łączącej Berlin z Królewcem. W 1876 r. ukończono połączenie Malborka z Mławą. Rok później ukończono budowę odcinka łączącego Warszawę z Mławą. Linia była począwszy od 1873 r. odcinkami przebudowywana na dwutorową. Ostatni jednotorowy odcinek Mikołajki Pomorskie – Malbork przekształcono na dwutorowy w 1967 r.
W 1969 r. zelektryfikowano odcinek Gdańsk – Tczew. W 1972 r. elektryfikacji poddano odcinek Warszawa Wschodnia – Nasielsk. W latach 1983–1985 zelektryfikowano pozostałą część trasy. W latach 2006-2014 linia została gruntownie zmodernizowana i przystosowana do prędkości 200 km/h dla pociągów pasażerskich (160 km/h bez ETCS) i 120 km/h dla pociągów towarowych przy nacisku na oś 22,5 t. Przed modernizacją na linii obowiązywała prędkość 80-120 km/h. Koszt modernizacji to około 10 mld PLN
13 grudnia 2020 r. podniesiono maksymalną prędkość szlakową do 200 km/h. Najszybszy pociąg odcinek Warszawa Centralna – Gdańsk Główny pokonuje w czasie 2 godzin i 30 minut.

</doc>
<doc id="1276758" url="https://pl.wikipedia.org/wiki?curid=1276758" title="Linia kolejowa nr 10">
Linia kolejowa nr 10

Linia kolejowa nr 10 Legionowo – Tłuszcz – zelektryfikowana, jednotorowa linia kolejowa o długości 36,764 km.
Historia.
Budowę linii podzielono na dwa odcinki. Budowę pierwszego odcinka - od Legionowa do Wieliszewa - ukończono w 1907 r. Drugi odcinek - od Wieliszewa do Tłuszcza - oddano do użytku 22 sierpnia 1936. Elektryfikację linii zakończono 27 maja 1972 r, a 24 czerwca 2000 r. zawieszono ruch pasażerski.
Ruch pasażerski na linii przywróciły Koleje Mazowieckie w czerwcu 2006, początkowo uruchamiając pociąg „Zegrzyk” w relacji Warszawa Gdańska – Tłuszcz, a następnie wydłużając relacje pociągów kończących bieg w Legionowie do stacji Legionowo Piaski (obecnie do Wieliszewa). Uruchomiono także pociągi w relacji: Warszawa Gdańska – Tłuszcz oraz Tłuszcz – Sierpc (spełnia ono rolę podsyłów na linię nasielską).
Ruch pociągów.
Pociągi osobowe.
Szybka Kolej Miejska w Warszawie.
Od 2 stycznia 2020 r. Szybka Kolej Miejska przedłużyła kursy linii S3 i S30 do stacji Radzymin. W 2021 roku linia S30 została zawieszona ze względu na modernizacje stacji Warszawa Zachodnia. 14 marca 2021 r. linia S3 została skrócona do stacji Warszawa Zachodnia, od 12 marca 2023 r. planowany jest powrót S3 na Lotnisko Chopina.
Koleje Mazowieckie.
W latach 2006-2008 podczas wakacji kursowały również pociągi "Zegrzyk" w relacji Warszawa Gdańska - Radzymin.
Czas jazdy pociągami osobowymi Kolei Mazowieckich pomiędzy poszczególnymi stacjami:
Pociągi TLK/IC.
Na początku sierpnia 2014 roku pociągi TLK, które dotychczas kursowały z Warszawy Zachodniej przez Warszawę Rembertów, Zielonkę zostały przekierowane na linię kolejową nr 10 z powodu zamknięcia odcinka Warszawa Rembertów-Zielonka. Obecnie przez linię kolejową nr 10 nie kursują pociągi spółki PKP Intercity.
Charakterystyka techniczna.
Wykaz maksymalnych prędkości:

</doc>
<doc id="1276761" url="https://pl.wikipedia.org/wiki?curid=1276761" title="Linia kolejowa nr 11">
Linia kolejowa nr 11

Linia kolejowa nr 11 Skierniewice – Łowicz Główny – zelektryfikowana, prawie w całości dwutorowa linia kolejowa w województwie łódzkim o długości 21,713 km. Jest to linia łącząca linię nr 1 Warszawa Zachodnia – Katowice z linią nr 3 Warszawa Zachodnia – Kunowice i linią nr 15 Bednary – Łódź Kaliska (poprzez łącznice kolejowe Łowicz Główny ŁG1 – Łowicz Przedmieście i Łowicz Główny – Łowicz Przedmieście) oraz z linią kolejową Skierniewice – Łuków. Biegnie równolegle do drogi krajowej nr 70. Linię kolejową otwarto 1 listopada 1845 roku dla Kolei Warszawsko-Wiedeńskiej. 25 maja 1963 roku linię kolejową zelektryfikowano oraz dobudowano drugi tor. Przewozy pasażerskie na tej linii świadczy spółka Łódzka Kolej Aglomeracyjna z połączeniami Skierniewice – Łowicz Główny/Kutno pociągami osobowymi (EZT Stadler FLIRT/Newag Impuls), które pokonują całą linię w 23 minuty, oraz spółka PKP Intercity pociągami EIC i TLK.
Maksymalne prędkości.
Maksymalna prędkość dla autobusów szynowych i elektrycznych zespołów trakcyjnych

</doc>
<doc id="1276762" url="https://pl.wikipedia.org/wiki?curid=1276762" title="Bracia Le Nain">
Bracia Le Nain

Le Nain – francuscy malarze, trzej bracia: Antoine (ur. ok. 1600 w Laon?, zm. 26 maja 1648 w Paryżu), Louis (ur. ok. 1593 w Laon?, zm. 24 maja 1648 w Paryżu) i Mathieu (ur. 1607 w Laon, zm. 26 kwietnia 1677). Główni przedstawiciele malarstwa realistycznego w XVII-wiecznej Francji.
Życiorys.
O życiu braci wiadomo stosunkowo niewiele. Daty ich urodzenia nie są pewne. W przypadku Antoine'a często podawana jest data 1588, a Louisa 1593; obie pochodzą z XVIII-wiecznych rejestrów Akademii i bywają obecnie powtarzane w różnych publikacjach. Równocześnie nowsze opracowania podają daty ok. 1600. Byli synami Jeanne Prévost i Isaaca Le Nain, drobnego urzędnika, "sergent royal au grenier à sel" w Laon. Malarstwa miał ich uczyć bliżej niesprecyzowany cudzoziemski artysta. W 1629 roku przenieśli się do Paryża, do dzielnicy Saint-Germain-des-Prés, niepodlegającej wówczas jurysdykcji miejskiej. W tym samym roku Antoine otrzymał tytuł mistrza; cztery lata później malarzem został Mathieu. W Paryżu mieli dobrze prosperującą pracownię, a znani byli zwłaszcza jako malarze portretów. W 1632 roku otrzymali od miast zlecenie na wykonanie dużego portretu ośmiu urzędników miejskich. Mathieu w 1633 miał namalować na sklepieniu kaplicy St-Germain-des-Prés sceny Zstąpienia Ducha Świętego, Wniebowzięcia Maryi i jej Koronacji. Z 1643 roku pochodzi romans "Galanteries de la Cour" pióra powieściopisarza Du Baila, w którym autor pod imionami Florange, Filidas i Polidor przedstawił braci Le Nain.
Wszyscy trzej 1 marca 1648 roku zostali mianowani członkami powstałej wówczas Académie Royale de Peinture et de Sculpture (Królewskiej Akademii Malarstwa i Rzeźby), jednak Antoine i Louis zmarli w dwa miesiące później i zostali pochowani w Saint-Sulpice. Po śmierci braci Mathieu zyskał znaczną pozycję. W 1649 przedstawił Akademii portret kardynała Mazarina. W 1658 roku zaczął się tytułować jako Lord La Jumelle, w 1662 został odznaczony przez króla orderem św. Michała. W niewyjaśnionych okolicznościach w 1663 roku order został mu odebrany, a trzy lata później malarz został uwięziony za dalsze jego noszenie. Prawdopodobnie był związany z zamieszkami politycznymi w okresie Frondy. Zmarł w 1667 i tak jak bracia został pochowany w Saint-Sulpice.
Twórczość.
O edukacji braci w zasadzie nic nie wiadomo. Choć nie ma pewności, że odwiedzili Włochy, ich dzieła zdradzają znajomość współczesnego malarstwa włoskiego. Louis bywa nawet nazywany "le Romain" ("rzymski"). Ich dorobek, generalnie składający się z wielofigurowych przedstawień i scen chłopskich, dzielony jest na kilka grup. Pierwszą z nich, przypisywaną Antoine'owi, stanowią niewielkie obrazki, malowane na blasze lub desce, ukazujące grupę osób (zazwyczaj rodziny z kręgów burżuazji, rzadziej chłopskie) i niemal pozbawione narracji. Przykładami są "Portret we wnętrzu" z Luwru, "Kobieta i pięcioro dzieci" z NG w Londynie. Na drugą grupę składają się narracyjne dzieła, jak "Zwycięstwo" z Luwru czy przypisywane braciom: "Ostatnia Wieczerza" i "Wieczerza w Emaus" z Luwru. Trzecią grupę stanowią najbardziej znane dzieła Le Nain, poświęcone tematyce chłopskiej, m.in. "Powrót z sianokosów" ("Wózek"), "Powrót z chrzcin" ("Szczęśliwa rodzina") i "Posiłek chłopski" z Luwru. Obrazy z dwóch ostatnich grup łączone są z Louisem i Mathieu, ale także i Antoine'em. Podział ten jest jednak bardzo umowny i różni się w zależności od poglądów badaczy. Nie wiadomo w ogóle, czy każdy z braci specjalizował się w innej tematyce czy też dostosowywali stylistykę do potrzeb zamówienia.
O ile dzieła o tematyce religijnej czy alegorycznej są zbliżone do współczesnych im obrazów flamandzkich czy włoskich, o tyle ich dorobek o tematyce chłopskiej nie znajduje paralel, chociaż to nie oni byli twórcami gatunku "scen rodzajowych". Wcześniej tematyką tą zajmowali się choćby Holendrzy czy Flamandowie. Bracia Le Nain nie wyśmiewają się z chłopów ani nie traktują ich protekcjonalnie, ale ukazują z godnością. Wieśniacy, często całe grupy lub rodziny, przedstawiani są na tle pejzażu lub we wnętrzu; niejednokrotnie patrzą uważnie w stronę widza. Brak tutaj scen pijaństwa czy uczt, malowanych przez Flamandów, a w zamian są poważne, proste, niemal nieruchome sceny rodzinne czy wiejskie. Mają one cechy pozbawionych narracji portretów zbiorowych. O ile portrety i część scen rodzajowych malowane są ciepłymi i zróżnicowanymi barwami, o tyle obrazy o tematyce wiejskiej mają bardzo ograniczoną gamę kolorystyczną, opartą o brązy, szarości i błękity.
Zgodnie z sentymentalną wizją XIX-wiecznego krytyka Champfleury'ego w braciach Le Nain widziano wieśniaków, którzy na przekór modom uprawiali w stolicy malarstwo realistyczne. Bracia jednak dobrze prosperowali, tworząc portrety, sceny rodzajowe oraz religijne, za które byli cenieni. Niewyjaśnione jest, kto w takim razie zamawiał dzieła o tematyce chłopskiej i kto je kupował. Nieznane są dziś niemal żadne źródła sprzed połowy XVIII wieku, które wymieniałyby właścicieli obrazów braci Le Nain. Można przypuszczać, że portrety rodzinne i sceny podobne do "Oficerów w palarni" zamawiała burżuazja, problem jednak stanowią sceny chłopskie, łączone z Louisem (np. "Wózek"). W powszechnej opinii przedstawiają wieśniaków, ale jedna z hipotez mówi, że są oni zbyt dobrze ubrani, jak na biednych rolników i że być może są to osoby pochodzące z warstwy burżuazyjnej, które zakupiły ziemie i zajmowały się nimi same bądź powierzały opiece jakiegoś farmera. Według innych badaczy za życia braci, pod koniec XVI wieku i w latach 1638-43, ich rodzinne strony (okolice Laonu) zostały splądrowane przez wojska. Malarze przedstawialiby zatem chłopów, którzy przeżyli te grabieże i na nowo cieszyli się życiem.
Z powodu podobnego stylu, jakim posługiwali się bracia oraz sygnowania dzieł tylko nazwiskiem, wydzielenie spośród całego dorobku braci twórczości poszczególnych braci napotyka na liczne trudności. Co więcej, niektóre obrazy wykonywali wspólnie. Z tych powodów najczęściej występują łącznie, jako bracia Le Nain.
Poniższa tabela zawiera 16 obrazów, sygnowanych nazwiskiem Le Nain, spośród których 10 jest opatrzonych datą. Oprócz nich istnieje cały szereg dzieł, przypisywanych na podstawie podobieństw stylistycznych braciom i ich naśladowcom.
Do dzieł przypisywanych należą m.in. "Mleczarka" ("Pejzaż z osiołkiem") z Ermitażu, "Pejzaż z wieśniakami" z National Gallery of Art, "Wieczerza w Emaus" z Luwru, "Pejzaż z kaplicą gotycką" z Wadsworth Atheneum w Hartford oraz wiele innych. Wszystkich dzieł atrybuowanych braciom Le Nain jest ok. 75.

</doc>
<doc id="1276764" url="https://pl.wikipedia.org/wiki?curid=1276764" title="Linia kolejowa nr 12">
Linia kolejowa nr 12

Linia kolejowa nr 12 Skierniewice – Łuków, Towarowa Obwodnica Warszawy – zelektryfikowana, prawie w całości dwutorowa linia kolejowa w środkowo-wschodniej Polsce o długości 161,567 km, łącząca stację Skierniewice ze stacją Łuków pośrodku wschodniej części kraju. Linia, popularnie zwana „S-Ł” lub „esełka”, przebiega przez obszar województwa łódzkiego, województwa mazowieckiego i województwa lubelskiego; jest linią zaliczoną do linii o znaczeniu państwowym i międzynarodowym, należącą do sieci międzynarodowych linii transportu kombinowanego AGTC jako korytarz transportowy linii C-E 20. Wykorzystywana obecnie praktycznie wyłącznie do ruchu towarowego jako południowa obwodnica Warszawskiego Węzła Kolejowego. Linia stanowi kolej obwodową Warszawy przeznaczoną dla kolejowego transportu towarowego.
Plany budowy linii w celu odciążenia Warszawskiego Węzła Kolejowego powstawały w różnych wariantach już w okresie międzywojennym, lecz zrealizowano je dopiero po II wojnie światowej. Linia miała zaspokajać przede wszystkim potrzeby wojskowe, będąc elementem podstawowego ciągu transportowego wschód-zachód, na wypadek wojny z państwami zachodnimi. Prace przygotowawcze ruszyły jesienią 1949, kiedy przystąpiono do budowy mostu w Górze Kalwarii. Budowa linii trwała od 1950 roku, a pierwszy odcinek z Pilawy do Łukowa oddano do użytku 23 maja 1953 roku. Otwarcia całej linii dokonano 1 października 1954. W latach 1955–1965 dobudowano stopniowo na całej linii drugi tor, co zwiększyło przepustowość. Przewozy pasażerskie prowadzono wagonami motorowymi SN52 i następnie SN61. W latach 60. linia S-Ł stała się jedną z najbardziej obciążonych linii kolejowych w kraju. Do końca 1971 roku linię zelektryfikowano. W latach 70. wraz z budową nowych łącznic stworzono Towarową Obwodnicę Warszawy. Ruch pasażerski przejęły od 1972 zespoły EN57. Linią tą prowadzono m.in. pociągi tranzytowe NRD – ZSRR, głównie na potrzeby żołnierzy radzieckich, do czasu wycofania wojsk rosyjskich z Niemiec w połowie lat 90. Od lat 80., w związku z kryzysem gospodarczym, a następnie przemianami politycznymi i gospodarczymi, liczba przewozów na linii zaczęła spadać, a stan infrastruktury zaczął się pogarszać.
Przewozy pasażerskie zawieszono najpierw między Pilawą i Skierniewicami (w 2001), a potem na odcinku Pilawa – Łuków (w 2004, przywrócone na krótko w latach 2007–2008 wagonami motorowymi SA134). Jedynymi pociągami osobowymi są wznowione od 1 czerwca 2009 kursy pociągów osobowych Kolei Mazowieckich relacji Warszawa Wschodnia – Góra Kalwaria przez Czachówek Południowy. 1 czerwca 2010 r. Koleje Mazowieckie zawiesiły ruch lokalny na odcinku Góra Kalwaria – Pilawa. Przed zawieszeniem w relacji Pilawa – Warszawa Wschodnia przez Górę Kalwarię kursowały dwie pary pociągów, a w soboty, niedziele i święta trzy pary pociągów.
Historia.
Decyzję o budowie linii S-Ł podjął Sejm II RP V kadencji przed II wojną światową w formie ustawy z dnia 23 lutego 1939 r. o budowie normalnotorowej kolei Skierniewice – Łuków ().

</doc>
<doc id="1276766" url="https://pl.wikipedia.org/wiki?curid=1276766" title="AOP">
AOP



</doc>
<doc id="1276768" url="https://pl.wikipedia.org/wiki?curid=1276768" title="Linia kolejowa nr 14">
Linia kolejowa nr 14

Linia kolejowa nr 14 Łódź Kaliska – Tuplice – częściowo zelektryfikowana, jedno- i dwutorowa linia kolejowa o długości 388,578 km. Linia kolejowa na całej długości jest wyposażona w system SHP i należy do korytarza towarowego nr 8. Linia w km 0,000-59,435 należy do obszaru konstrukcyjnego w Warszawie, w km 59,435-263,325 oraz 312,193-389,089 należy do obszaru konstrukcyjnego w Poznaniu, natomiast w km 263,325-312,193 do obszaru konstrukcyjnego we Wrocławiu.
Historia.
Poszczególne odcinki trasy powstawały stopniowo jako fragmenty różnych linii i sieci kolejowych. Pierwszym odcinkiem powstałym na terenie Prus był odcinek Głogów – Żagań, otwarty 1 października 1846 roku przez przedsiębiorstwo "Niederschlesische Zweigbahn" ("Dolnośląska Kolej Boczna"). 30 grudnia 1857 przedsiębiorstwo "Breslau-Posen-Glogauer Eisenbahn" ("Kolej Wrocławsko-Poznańsko-Głogowska") otworzyło odcinek Leszno – Grodziec Mały, a 18 maja 1858 otwarte zostało przedłużenie tej linii do Głogowa z mostem przez Odrę. 31 grudnia 1871 spółka "Niederschlesisch-Märkische Eisenbahn" ("Kolej Dolnośląsko-Marchijska") otworzyła odcinek Żagań – Żary, a 30 czerwca 1872 przedsiębiorstwo "Halle-Sorau-Gubener Eisenbahn" ("Kolej Hallsko-Żarsko-Gubińska") przedłużyło do Żar zarządzaną przez nie linię Chociebuż – Forst.
1 października 1888 jako pruską kolej państwową otwarto odcinek z Leszna do Ostrowa Wielkopolskiego. Z kolei 14 lutego 1896 roku otwarte zostało jego przedłużenie do Skalmierzyc na ówczesnej granicy polsko-pruskiej.
15 listopada 1902 na terytorium Królestwa Polskiego, jako część Kolei Warszawsko-Kaliskiej, uruchomiono odcinek Kalisz – Łódź Kaliska o szerokotorowym rozstawie szyn 1524 mm wybudowany przez Towarzystwo Akcyjne Drogi Żelaznej Warszawsko-Wiedeńskiej. 28 października 1906 otwarto jego przedłużenie do Skalmierzyc (dwa tory o różnych rozstawach szyn: 1435 mm i 1524 mm), łącząc tym samym odcinek polski z odcinkiem niemieckim.
Podczas II wojny światowej, w latach 1940–1943, zmieniono przebieg linii na odcinkach Czekanów – Ostrów Wielkopolski, Leszno Grzybowo – Leszno (przebudowa wjazdu na stację od strony zachodniej i budowa łącznicy Marysiewice – Leszno Ls8) oraz Durzyn – Krotoszyn – Osusz. Pozostałościami tych zmian są zachowany budynek starej stacji Czekanów, stary przebieg linii między Czekanowem a Ostrowem Wielkopolskim, po którym biegnie droga (ulice Osadnicza i Torowa), starotorze po zlikwidowanej łącznicy nr 817 Leszno Grzybowo – Leszno oraz łącznice kolejowe 815 i 816 będące starym przebiegiem linii nr 14.
Po wielu latach przerwy 15 grudnia 2019 r. uruchomiono połączenia pasażerskie z Głogowa do Leszna (niektóre kursy także z/do Zielonej Góry) przez Wschowę.
Stan techniczny.
Postępująca degradacja szlaków spowodowała w wielu miejscach obniżenie prędkości szlakowej do 20 km/h, a nawet zamknięcie toru szlakowego nr 1 na odcinku Głogówko – Głogów, natomiast były tor nr 2 na ww. szlaku stał się po przebudowie stacji Głogówko torem nr 1. Oprócz tego na części szlaków wprowadzono ograniczenia użytkowania z powodu skrócenia czasu pracy stacji i posterunków lub ich zamknięcia; dotyczy to przede wszystkim szlaków Lasocice – Wschowa, Wschowa – Stare Drzewce, Stare Drzewce – Głogówko, Kłobuczyn – Niegosławice oraz Niegosławice – Szprotawa. W 2016 rozstrzygnięto przetarg na remont linii kolejowej nr 14 w km 105,000 – 124,000 poprzez zmianę toru klasycznego na bezstykowy. Dzięki tym pracom prędkość między przystankiem Kalisz Winiary a przystankiem Ociąż wzrosła z dotychczasowych 50/70 km/h do 80/90 km/h dla pociągów pasażerskich, w tym klasycznych składów wagonowych oraz obsługiwanych EZT. 10 października ogłoszono przetarg na wymianę podkładów na odcinku granica Zakładu Linii Kolejowych w Łodzi/granica Zakładu Linii Kolejowych w Ostrowie Wielkopolskim – granica Zakładu Linii Kolejowych w Ostrowie Wielkopolskim/granica Zakładu Linii Kolejowych w Zielonej Górze. W wyniku tych prac prędkość dla pociągów pasażerskich prowadzonych składami wagonowymi i EZT wzrosła do 110/120 km/h na odcinku Zakładu Linii Kolejowych w Ostrowie Wielkopolskim. W 2016 roku rozstrzygnięto przetarg na modernizację odcinka linii od stacji Łódź Kaliska do stacji Zduńska Wola. Linia na tym odcinku ma zostać dostosowana do prędkości maksymalnej 120 km/h, a przebudowie ulegną układy torowe i perony stacji w Pabianicach, Łasku i Zduńskiej Woli.

</doc>
<doc id="1276770" url="https://pl.wikipedia.org/wiki?curid=1276770" title="Linia kolejowa nr 15">
Linia kolejowa nr 15

Linia kolejowa nr 15 Bednary – Łódź Kaliska – zelektryfikowana, jedno- i dwutorowa linia kolejowa o długości 69,525 km. Biegnie równolegle do drogi krajowej nr 14.
Historia.
Linia, budowana jako szerokotorowa w latach 1900–1902 przez Towarzystwo Akcyjne Drogi Żelaznej Warszawsko-Wiedeńskiej, została otwarta w 15 listopada 1902 roku jako część tzw. Kolei Warszawsko Kaliskiej prowadzącej z Dworca Kaliskiego w Warszawie do stacji granicznej Nowe Skalmierzyce. Stacja Nowe Skalmierzyce była stacją przeładunkową z sieci kolei o rozstawie szerokotorowym (1520 mm) na normalnotorowy (1435 mm). Dla potrzeb linii kolejowych wybudowano szereg dworców kolejowych, między innymi Łowicz Kaliski (obecnie Łowicz Przedmieście) oraz Dworzec Kaliski w Łodzi, zaprojektowany przez Józefa Hussa, będący obecnie końcem linii. W grudniu 1914 roku linię przekuto na rozstaw normalnotorowy, w 1918 znacjonalizowano, natomiast w latach 1918–1925 odbudowano po zniszczeniach wojennych. W 1928 roku zbudowano drugi tor z Bednar do Łowicza Przedmieście. Do czasu budowy linii Strzałkowo – Kutno jedno z głównych połączeń Warszawy z Poznaniem. W czasie II wojny światowej włączona pod tzw. Ostbahn i przebudowana dla potrzeb Wehrmachtu. W 1945 roku na krótko przekuto linię na rozstaw rosyjski, natomiast 27.11.1965 roku linia została zelektryfikowana.
W latach 2007–2011 ruch pasażerski na linii był zawieszony ze względu na jej zły stan techniczny i wynikający z niego brak opłacalności uruchamiania przewozów pasażerskich. W 2011 roku, w ramach Regionalnego Programu Operacyjnego dla województwa łódzkiego, została przeprowadzona modernizacja linii. 1 października 2011 wznowiono ruch pasażerski.
Modernizacja.
Całkowite koszty modernizacji linii kolejowej nr 15 na odcinku Bednary – Zgierz (47 km) wyniosły 120 mln zł, z czego z Funduszu Kolejowego pochodziło ok. 39 mln zł. Pozostała część – 81 mln zł – pochodziła z Regionalnego Programu Operacyjnego Województwa Łódzkiego. Stosowna umowa pomiędzy Urzędem Marszałkowskim Województwa Łódzkiego a PKP Polskie Linie Kolejowe S.A. została zawarta 31 marca 2010&lt;ref name="http://www.plk-sa.pl/wydarzenia/archiwum-komunikatow/article/799/360/neste/2.html"&gt;&lt;/ref&gt;.
Modernizacja zakładała przywrócenie prędkości konstrukcyjnej 90 km/h dla pociągów pasażerskich. Spowodowało to skrócenie czasu przejazdu pociągów pomiędzy Łowiczem a Łodzią Kaliską z około 2 godzin i 20 minut do około 1 godziny.
Zakres prac obejmował:
Rozpoczęcie robót budowlanych zaplanowano na lipiec/sierpień 2010, zaś ich zakończenie na 3. kwartał 2011.
Roboty budowlane rozpoczęto w marcu 2011, a zakończono je na przełomie sierpnia i września 2011. Ruch pociągów pasażerskich przywrócono 1 października 2011. Dodatkowo w 2012 i 2013 roku, w ramach I etapu budowy Łódzkiej Kolei Aglomeracyjnej, poprzez modernizację przejazdów kolejowo-drogowych kategorii D zlikwidowano część punktowych ograniczeń prędkości. Mimo tego nie jest jeszcze możliwe osiągnięcie przewidywanego po modernizacji czasu przejazdu. Przeszkodę stanowi zły stan techniczny niektórych obiektów inżynieryjnych, takich jak mosty i przepusty. Będą one remontowane z własnych funduszy PKP PLK. W 2016 roku przejazd na trasie Łódź Kaliska-Łowicz Główny trwał około 1 h 6 – 1 h 20 minut, w zależności od postoju na mijankach, mimo optymalizacji prędkości z 90 do 100 km/h. 11 maja 2017 roku rozstrzygnięto przetarg na modernizację układów torowych w stacji Łódź Kaliska oraz Zgierz w ramach przetargu o nazwie "Poprawa stanu infrastruktury kolejowej w obrębie aglomeracji warszawsko-łódzkiej", którego zwycięzcą zostało Przedsiębiorstwo Napraw i Utrzymania Infrastruktury Kolejowej w Krakowie.
30 listopada 2018 PKP Polskie Linie Kolejowe podpisały z Zakładem Robót Komunikacyjnych DOM umowę na modernizację linii na odcinku Łódź Kaliska – Zgierz, zakładającą dostosowanie odcinka do prędkości 120 km/h.
22 lutego 2019 rozstrzygnięto przetarg na zabudowę nowych rozjazdów na stacji Bednary, który wygrał ZRK DOM Poznań, natomiast 11 lipca 2019 roku rozstrzygnięto przetarg na przebudowę głowicy stacji Łowicz Przedmieście. 7 sierpnia rozstrzygnięto przetarg na przebudowę stacji Łódź Kaliska z przebudową niedokończonego w latach 90. XX wieku tzw. „wiaduktu wschodniego”, umożliwiającego wyjazd w kierunku stacji Łódź Kaliska Towarowa. Od drugiej połowy października 2019 roku prowadzone są roboty na odcinku Zgierz – Łódź Kaliska. Obejmują one wymianę nawierzchni, sieci trakcyjnej, remont peronów w stacji Łódź Żabieniec i Zgierz oraz przebudowę 3 mostów, 3 wiaduktów i wymianę 44 rozjazdów. prace remontowe mają zakończyć się do 2022 roku.
Przewoźnicy.
Obecnie regularne przewozy na linii wykonuje na całości Łódzka Kolej Aglomeracyjna. W przeszłości – do rozkładu jazdy 2014/2015 – całą linię obsługiwał Oddział Łódzki spółki Przewozy Regionalne. Przewoźnik ten od 10 grudnia 2017 roku obsługuje linię tylko na krótkim odcinku Łódź Kaliska – Zgierz, gdzie kursują 2 pary pociągów regio.

</doc>
<doc id="1276774" url="https://pl.wikipedia.org/wiki?curid=1276774" title="Gold">
Gold

Muzyka:
Media:
Seriale, filmy:

</doc>
<doc id="1276776" url="https://pl.wikipedia.org/wiki?curid=1276776" title="Grendel (holenderski zespół muzyczny)">
Grendel (holenderski zespół muzyczny)

Grendel — holenderski zespół grający muzykę industrial działający od 1997 roku.
Nazwa zespołu pochodzi od imienia postaci z poematu "Beowulf" (→ Grendel).

</doc>
<doc id="1276780" url="https://pl.wikipedia.org/wiki?curid=1276780" title="Saulius Brusokas">
Saulius Brusokas

Saulius Brusokas (ur. 4 grudnia 1968) – litewski strongman.
Jeden z najlepszych litewskich i światowych siłaczy.
Życiorys.
Saulius Brusokas jest trzecim najlepszym siłaczem na Litwie, po Žydrūnasie Savickasie i Vidasie Blekaitisie.
Jest zrzeszony w federacji IFSA i obecnie sklasyfikowany na 11. pozycji.
Mieszka w Mariampolu.
Wymiary:
Rekordy życiowe:

</doc>
<doc id="1276781" url="https://pl.wikipedia.org/wiki?curid=1276781" title="2K12 Kub">
2K12 Kub

2K12 Kub (w kodzie NATO SA-6 Gainful) – system kierowanych rakiet ziemia–powietrze opracowany w ZSRR na początku lat 60. XX wieku, przeznaczony do obrony wojsk i obiektów przed środkami napadu powietrznego lecącymi z prędkością poddźwiękową i naddźwiękową na wysokości od 50 do 10000–14000 m i odległości od 3,5 do 24 km.
Historia.
System Kub został zaprojektowany specjalnie dla zapewnienia obrony przeciwlotniczej wojskom lądowym, dlatego wymogiem była większa mobilność i szybkość rozstawiania zestawu w stosunku do bardziej stacjonarnych zestawów wojsk obrony powietrznej, jak skonstruowany w tym samym czasie i dysponujący zbliżonymi parametrami S-125 Newa. Prace nad zestawem rozpoczęto w 1959 roku w biurze konstrukcyjnym OKB-134 GKAT kierowanym wówczas przez Iwana Toropowa. Głównymi konstruktorami projektu byli A. Jaśkin i W. Tichomirow. Problemy z nowym silnikiem strumieniowym na stały materiał pędny, spowodowały, że próby pocisków na wyrzutni rozpoczęto dopiero w 1961 roku. Nadal jednak niedopracowany napęd powodował, że pociski wybuchały na wyrzutni, a w pełni funkcjonalny pocisk udało się dopracować dopiero w 1965 roku. W 1966 roku zestaw przyjęto na uzbrojenie i rozpoczęła się jego produkcja seryjna w Uljanowskich Zakładach Mechanicznych oraz Zakładach Mechanicznych imienia Kalinina. Pierwsza publiczna prezentacja zestawu miała miejsce 7 listopada 1967 roku podczas defilady z okazji kolejnej rocznicy wybuchu rewolucji w Moskwie. W roku 1977 zaprezentowano nowsze wersje systemu Kub, w tym współpracujące z czteroprowadnicowymi wyrzutniami zbliżonymi do systemu 9K37 Buk. Produkcja zestawu trwała do początku lat 80. XX wieku, kiedy do produkcji weszła wyrzutnia 9K37 Buk. W tym czasie wyprodukowano około 2000 wyrzutni z czego ponad 1100 przeznaczono na eksport (w tym około 440 do państw Układu Warszawskiego). Na uzbrojeniu Armii Czerwonej znajdowało się około 875 wyrzutni.
Opis techniczny.
System 2K12 posiada wiele wspólnych elementów z systemem 2K11 Krug i oba te zestawy miały się wzajemnie uzupełniać – 2K11 jest skuteczny na długich dystansach i dużych wysokościach, 2K12 na średnich dystansach i wysokościach. System jest w stanie namierzyć i rozpocząć śledzenie celów za pomocą radaru SURN 1S91 z odległości 75 km i rozpocząć wskazywanie na odległości 28 km. Pocisk jest początkowo kierowany za pomocą półaktywnego radaru, z podświetleniem celu zapewnianym przez naziemny radar 1S91. Detonacja następuje przez zapalnik uderzeniowy lub zbliżeniowy. W starszych wersjach (pociski 3M9ME) start jest możliwy dopiero po wykryciu przez głowicę pocisku promieniowania odbitego od celu, w nowszych (3M9ME3) mogą zostać wystrzelone jeszcze przed przechwyceniem celu. Wybrana metoda naprowadzania wymaga podświetlania celu przez radar dużej mocy i stwarza ryzyko zakłócenia, szczególnie przy celach o małej powierzchni odbicia. W najnowszych modelach, system jest również wyposażony w optyczny system śledzenia, który umożliwia pracę bez użycia radaru, w którym to przypadku efektywna wysokość jest ograniczona do 14 km. Optyczna metoda śledzenia umożliwia również zaangażowanie na wysokościach niższych od tych, na których radar jest w stanie śledzić cele. Maksymalna prędkość pocisku wynosi około 2,8 Macha. W przeciwieństwie do wyrafinowanego systemu MIM-104 Patriot lub nawet prostszego systemu Hawk, używanych przez siły amerykańskie, większość systemu usytuowana jest na dwóch gąsienicowych pojazdach samobieżnych, a nie holowanych lub montowanych na ciężarówkach, a wyrzutnię zestawu 2K12 można rozstawić i złożyć w zaledwie w 15 minut.
Pojazd SURN 1S91 składał się z dwóch stacji radarowych – radaru do wykrywania celu 1S11 oraz iluminatora fal ciągłych 1S31, a także systemu IFF i kanału optycznego. Podczas gdy antena 1S31 została zainstalowana w górnej części nadbudówki, a 1S11 w dolnej, mogły one obracać się niezależnie. Aby obniżyć wysokość pojazdu, centralny cylinder mógł schować się w głównym mechanizmie. Zasięg wykrywania stacji wynosi około 50 km. Masa całkowita pojazdu 1S91 z 4-osobową załogą wynosi 20,3 tony, a pojazdu 2P25 z 3 pociskami i załogą 3-osobową 19,5 t.
Skład zestawu 2K12 Kub.
Skład przeciwlotniczego zestawu rakietowego 2K12 Kub:
Wykorzystanie bojowe.
Swój chrzest bojowy "Kub" przeszedł w czasie wojny Jom Kipur w 1973 roku. "Kuby" znajdowały się na wyposażeniu egipskiej obrony przeciwlotniczej. W 1971 roku Egipt zakupił jedną brygadę wyrzutni, a w maju 1972 roku kolejną, trzecia trafiła na uzbrojenie Egipcjan w 1973. Podczas wojny baterie "Kubów" zestrzeliły 20 samolotów izraelskich. Ponadto egipskie "Kuby" równie skutecznie zestrzeliwały własne samoloty i samoloty sojuszników Egiptu, zestrzelono 40 samolotów egipskich i 4 irackie. Podczas wojny wystrzelono około 300 rakiet, sumując wszystkie zestrzelenia daje to średnio jedno zestrzelenie na 5 wystrzelonych pocisków co jest dobrym rezultatem (w Wietnamie, północno-wietnamska obrona przeciwlotnicza zużywała około 25–35 rakiet S-75 na zestrzelenie jednego amerykańskiego samolotu). Podczas wojny Jom Kipur również Syria posiadała dwie brygady wyposażone w "Kuby". Syryjczycy zestrzelili 28 izraelskich samolotów, z czego 10 stało się łupem "Kubów". Sukces arabskiej obrony przeciwlotniczej w 1973 roku był w dużej mierze wynikiem zaskoczenia izraelskich sił powietrznych, które nie znało parametrów rakiet i w związku z tym nie potrafiło przygotować skutecznych środków przeciwdziałania. Podczas drugiego starcia pomiędzy samolotami izraelskimi a "Kubami", tym razem w dolinie Bekaa, Izrael był już przygotowany. Na początku maja 1981 w odpowiedzi na eskalację konfliktu w Libanie Syria rozmieściła w dolinie dwie brygady wyrzutni Kub plus wyrzutnie S-75 i S-125, mające przeciwdziałać próbom nalotów lotnictwa izraelskiego na Liban z tego kierunku. Jednak w ciągu jednego dnia (9 czerwca 1982) Izraelczycy najpierw zniszczyli stację naprowadzania rakiet, a następnie bezbronne już wyrzutnie nie tracąc ani jednego samolotu (operacja „Arcaw 19”).
Innym użytkownikiem "Kubów", które zostały wykorzystane bojowo był Irak, który korzystał z wyrzutni podczas wojny iracko-irańskiej oraz operacji Pustynna Burza. 19 stycznia 1991 ofiarą irackich "Kubów" padł amerykański F-16 (nr 87-228), powracający z misji bojowej nad Bagdadem. Dwa dni przedtem jeden z amerykańskich B-52 został uszkodzony rakietą prawdopodobnie wystrzeloną z "Kuba".
Wyrzutnie znalazły się również w dyspozycji Frontu Polisario na Saharze Zachodniej. 13 października 1981 partyzanci z Frontu rozpoczęli ofensywę skierowaną przeciwko wojskom marokańskim. Wojsko Maroka wysłało w powietrze samolot Lockheed C-130 Hercules w roli latającego stanowiska dowodzenia oraz samoloty Dassault Mirage F1 mające za zadanie atakować nacierających partyzantów. Marokańczycy zupełnie nie zdawali sobie sprawy z obecności Kubów po stronie partyzantów, efektem zaskoczenia było zestrzelenie C-130, dwóch Mirage i jednego Northrop F-5 Freedom Fighter oraz śmigłowca Aérospatiale Puma. Dla nielicznego lotnictwa Maroka były to duże straty, a co gorsza siły powietrzne nie były w stanie skutecznie przeciwdziałać zagrożeniu ze strony "Kubów". 12 stycznia 1985 roku jeszcze jeden Mirage F1 został zestrzelony przez "Kuba", ale tym razem wystrzelonego z terytorium Algierii. Wyrzutnie używane bojowo były również przez Libię podczas jej konfliktu z Czadem, ale bez efektów. Większość libijskich wyrzutni zdobyły wojska Czadu, który przekazał wyrzutnie wraz z pociskami do Francji i USA, część zatrzymując jednak dla siebie. 8 sierpnia 1987 dwa libijskie Tu-22 bombardujące strefę Aozou zostały ostrzelane przez czadyjskie "Kuby", w rezultacie jeden z bombowców został strącony.
"Kuby" pojawiły się również w Angoli i w latach 1983–1984 były używane przeciwko samolotom RPA, jednak bez sukcesów. "Kuby" znajdowały się na wyposażeniu sił powietrznych Republiki Serbskiej w czasie wojny w Jugosławii; 24 czerwca 1992 zestrzeliły one pod Slavonskim Brodem chorwackiego MiG-21 (nr boczny 101), a w trakcie całego konfliktu serbsko-chorwackiego 2 do 3 przestarzałych An-2 przerobionych na bombowce. 28 maja 1995 pod Velika Kladuša serbski "Kub" zestrzelił pilotowany przez ukraińską załogę śmigłowiec Mi-17 z bośniackim ministrem spraw zagranicznych dr. Irfanem Ljubijankiciem (zginął). Kilka dni później (2 czerwca), za pomocą "Kuba" Serbowie zestrzelili nad Bośnią k. miejscowości Mrkonjić Grad amerykańskiego F-16 wykonującego lot patrolowy w ramach operacji lotniczej NATO "„Deny Flight”".
19 sierpnia 2003 r. podczas ćwiczeń „Zielony Świerk 2003” polski Kub omyłkowo zestrzelił własny samolot Su-22. Pilot katapultował się, maszyna wpadła do Bałtyku.
Modernizacje w Polsce, na Ukrainie i w Czechach.
Od 2000 roku polskie stacje naprowadzania pocisków były modernizowane, poprzez wymianę lampowych podzespołów elektronicznych na nowsze oraz kamery telewizyjnej śledzenia celu 9Sz33 na nowoczesną, co polepszyło parametry zestawu. W późniejszym okresie, zestawy na wyposażeniu WP, poddano kolejnej modernizacji, zmieniającej parametry eksploatacyjne i bojowe.
Wykonawca modernizacji ukraińskiej, znanej jako 2K12-2D, informuje o dodaniu także zdolności strącania pocisków manewrujących.
Modernizacji poddano też Kuby Czeskich Sił Zbrojnych, w szczególności modernizując w latach 2006-2008 cztery stacje naprowadzania do standardu SURN CZ przez czeską spółkę Retia i wprowadzając nowy zautomatyzowany system dowodzenia. Zaproponowano następnie w 2012 roku wymianę rakiet na zachodnie Aspide 2000 w kontenerowych wyrzutniach, również naprowadzane półaktywnie, lecz armia czeska nie zdecydowała się na dalszą modernizację, planując wycofanie systemu do 2017 roku. Z polską pomocą modernizowane były podobne systemy sił zbrojnych Węgier i Egiptu.
Eksploatacja w Polsce.
W 1974 roku w Centrum Szkolenia Specjalistów Artylerii i Radiolokacji w Bemowie Piskim przeszkolono kadrę dwóch pułków artylerii przeciwlotniczej Wojsk Lądowych na zestawy 2K12 Kub. Były to pułki 66 paplot z Bolesławca, który jako pierwszy w Wojsku Polskim został przezbrojony w przeciwlotniczy zestaw rakietowy 2K12 Kub oraz 75 paplot z Rogowa. Zestawy znajdują się na wyposażeniu Wojsk Lądowych. W 2000 roku w linii było ok. 90 wyrzutni.
Użytkownicy.
Obecni użytkownicy
Byli użytkownicy

</doc>
<doc id="1276791" url="https://pl.wikipedia.org/wiki?curid=1276791" title="Janusz Hajnos">
Janusz Hajnos

Janusz Hajnos (ur. 27 sierpnia 1968 w Nowym Targu, zm. 29 sierpnia 2019) – polski hokeista, reprezentant Polski, olimpijczyk, wychowanek Podhala Nowy Targ.
Kariera.
W reprezentacji Polski rozegrał 72 spotkania i strzelił 24 gole. W czasie igrzysk olimpijskich w 1992 i na trzech turniejach o mistrzostwo świata rozegrał 27 spotkań strzelając 8 bramek.
Zmarł 29 sierpnia 2019. 4 września 2019, po nabożeństwie w kościele św. Anny w Nowym Targu pod przewodnictwem ks. Pawła Łukaszki (byłego hokeisty), został pochowany na tamtejszym cmentarzu.

</doc>
<doc id="1276792" url="https://pl.wikipedia.org/wiki?curid=1276792" title="Zdenek Sedmik">
Zdenek Sedmik



</doc>
<doc id="1276797" url="https://pl.wikipedia.org/wiki?curid=1276797" title="DIGITALLLOVE">
DIGITALLLOVE

DIGITALLLOVE to debiutancki album polskiej grupy muzycznej Digit All Love. Wydawnictwo ukazało się 21 maja 2007 roku nakładem Anteny Krzyku.

</doc>
<doc id="1276798" url="https://pl.wikipedia.org/wiki?curid=1276798" title="Perypetie kibiców">
Perypetie kibiców

Perypetie kibiców (tyt. oryg. Odiseja e tifozave) – albański film fabularny z roku 1972 w reżyserii Xhezaira Dafy.
Opis fabuły.
Komedia rozgrywająca się w środowisku kibiców. Choroba, która ich dopadła wywołuje szereg zabawnych nieporozumień.

</doc>
<doc id="1276800" url="https://pl.wikipedia.org/wiki?curid=1276800" title="Herb Meklemburgii-Pomorza Przedniego">
Herb Meklemburgii-Pomorza Przedniego

Herb Meklemburgii-Pomorza Przedniego (niem. "Landeswappen Mecklenburg-Vorpommerns") – herb niemieckiego kraju związkowego Meklemburgia-Pomorze Przednie. Występuje w dwóch wersjach: jako herb wielki i herb mały:
Herb wielki.
Herb wielki ("Großes Landeswappen") jest czteropolowy i ukazuje w pierwszym i czwartym polu głowę tura w złotym polu, w drugim polu gryfa i w trzecim czerwonego orła Brandenburgii, oba w srebrnym polu. Głowa tura pojawia się dwa razy, gdyż Meklemburgia była przez wieki podzielona na dwa księstwa, Meklemburgię-Schwerin i Meklemburgię-Strelitz.
Herb mały.
Herb mały ("Kleines Landeswappen") jest dwupolowy przepołowiony i ukazuje w lewym złotym polu meklemburską głowę tura, a w prawym pomorskiego gryfa w srebrnym polu.
Oba herby obecnego landu powstały dopiero po 1990 roku. Oficjalnie przyjęte zostały 30 stycznia 1991 roku.
Symbole.
Głowa tura była nieprzerwanie od roku 1219 do 1918 herbem władców Meklemburgii z dynastii obodryckiej, czerwony gryf od wczesnego średniowiecza herbem książąt pomorskich z dynastii Gryfitów, czerwony orzeł brandenburski był od 1170 herbem Marchii Brandenburskiej i wskazuje tu na części brandenburskiej krainy Uckermark, które należą obecnie do kraju związkowego Meklemburgia-Pomorze Przednie.

</doc>
<doc id="1276802" url="https://pl.wikipedia.org/wiki?curid=1276802" title="Stowarzyszenie Inżynierów i Techników Przemysłu Chemicznego">
Stowarzyszenie Inżynierów i Techników Przemysłu Chemicznego

Stowarzyszenie Inżynierów i Techników Przemysłu Chemicznego (SITPChem) – organizacja użyteczności społecznej, zrzeszająca inżynierów i techników chemików oraz zawodów pokrewnych, wchodząca w skład Federacji Stowarzyszeń Naukowo-Technicznych NOT.

</doc>
<doc id="1276803" url="https://pl.wikipedia.org/wiki?curid=1276803" title="EasyTAG">
EasyTAG

EasyTag – graficzny edytor tagów dla GNU/Linux i Windows, dystrybuowanym na zasadach licencji GNU General Public License. 
Cechy i funkcjonalność.
Program obsługuje formaty:

</doc>
<doc id="1276804" url="https://pl.wikipedia.org/wiki?curid=1276804" title="Paulo Assunção">
Paulo Assunção

Paulo Assunção da Silva (ur. 25 stycznia 1980 w Várzea Grande) – brazylijski piłkarz występujący na pozycji pomocnika. W 2014 roku zakończył karierę.
Kariera klubowa.
Paulo Assunção zawodową karierę rozpoczynał w 2000 w SE Palmeiras. Stamtąd trafił do FC Porto, jednak nie przebił się do podstawowej kadry „Smoków” i występował w drugiej drużynie. W 2001 Brazylijczyk powrócił do Palmeiras, by po roku znów wyjechać do Portugalii. Tam Assunção podpisał kontrakt z Nacional Funchal. W BWIN Lidze Paulo zadebiutował 26 stycznia 2003 w pojedynku przeciwko Vitórii SC. Brazylijski pomocnik w Nacionalu spędził dwa sezony, w trakcie których rozegrał 50 spotkań i strzelił dwa gole.
W 2004 podpisał kontrakt z występującym w Alpha Ethniki AEK-iem Ateny. Grał tam jednak tylko przez jeden sezon, po czym zdecydował się na powrót do FC Porto. Na Estádio do Dragão udało mu się przebić do pierwszej drużyny. W 2005 zdobył Superpuchar Portugalii, w 2006 zanotował zwycięstwo w rozgrywkach ligowych oraz krajowym pucharze. W 2007 Assunção wraz z Porto po raz drugi w karierze wywalczył mistrzostwo Portugalii, a po kolejny tytuł mistrza kraju sięgnął w następnym sezonie.
29 maja 2008 na prawie Webstera rozwiązał umowę z dotychczasowym klubem. 6 lipca podpisał kontrakt z Atlético Madryt, w barwach którego 31 sierpnia w wygranym 4:0 meczu z Málagą zadebiutował w Primera División. Linię pomocy w ekipie „Los Rojiblancos” stworzył razem Maxi Rodríguez, Simão Sabrosą oraz Manichem.
22 lipca 2012 roku podpisał roczną umowę z São Paulo FC.

</doc>
<doc id="1276806" url="https://pl.wikipedia.org/wiki?curid=1276806" title="Tomografia emisyjna pojedynczego fotonu">
Tomografia emisyjna pojedynczego fotonu



</doc>
<doc id="1276807" url="https://pl.wikipedia.org/wiki?curid=1276807" title="Tomografia emisyjna pojedynczych fotonów">
Tomografia emisyjna pojedynczych fotonów

Tomografia emisyjna pojedynczych fotonów, badanie SPECT (od ang. "single-photon emission computed tomography") – tomograficzna technika z dziedziny medycyny nuklearnej, która przy użyciu promieniowania gamma umożliwia tworzenie obrazu przestrzennego aktywności biologicznej dowolnego obszaru ciała pacjenta.
Zasady działania.
Metoda ta umożliwia wizualizację przepływu krwi i metabolizmu danej okolicy. Wykorzystuje się w niej radiofarmaceutyki. Są to związki chemiczne składające się z dwóch elementów – ze znacznika, który jest radioaktywnym izotopem oraz z nośnika zdolnego do osadzania się w tkankach i narządach oraz pokonywania bariery krew-mózg. Nośniki często posiadają właściwość selektywnego wiązania się z przeciwciałami komórek nowotworowych. Osadzają się w ilościach proporcjonalnych do metabolizmu.
Radiofarmaceutyk wprowadza się do krwiobiegu w bardzo niskich stężeniach (w zakresie od nano- do pikomolowych) i nakierowuje na określone miejsce. W organizmie ulega on związaniu i przechodząc przemiany nuklearne emituje promieniowanie gamma. Ilość wyemitowanego promieniowania jest zależna od poziomu akumulacji radiofarmaceutyku w danym obszarze. Promieniowanie jest mierzone bezpośrednio za pomocą zewnętrznego detektora – kamery gamma. Do uzyskania projekcji z promieniowania emitowanego z ciała pacjenta nakłada się na detektor kolimator. Jego rolą jest blokowanie fotonów padających pod innym kątem niż prosty. Obraz przestrzenny uzyskuje się poprzez umieszczenie głowicy kamery gamma na mechanicznym wysięgniku, który zapewnia ruch kamery wokół badanego obszaru pacjenta. Zbierane są obrazy z kolejnych położeń głowicy, różniących się o kilka stopni, zwykle 3 do 6. W taki sposób wykonuje się pomiary z pełnego obrotu wokół pacjenta. W zależności od badanego miejsca zabieg trwa od kilku do kilkudziesięciu minut. Proces ten można przyspieszyć poprzez zastosowanie wielogłowicowej gamma kamery. Najczęściej stosuje się kamery dwugłowicowe, umieszczone naprzeciw siebie. Dzięki temu, że mogą one dokonywać pomiarów równocześnie, wystarczy, że wysięgnik dokona tylko połowy obrotu, co przyspiesza dwukrotnie cały proces. Stosuje się również detektory trójgłowicowe obrócone względem siebie o 120 stopni, dodatkowo skracające całe badanie. Wszystkie pozyskane zdjęcia podlegają następnie obróbce komputerowej, która stosując odwrotną transformatę Radona umożliwia stworzenie trójwymiarowego obrazu badanego obszaru. Na podstawie utworzonego obrazu można określić funkcjonalność i metabolizm tego obszaru.
Wykorzystywane izotopy.
Aby izotopy mogły być użyte w badaniach SPECT, muszą spełniać pewne wymagania.
Wymagania te spełnia kilka radionuklidów, które są wykorzystywane w tym rodzaju tomografii. Najczęściej stosowanym jest metastabilny izotop Technetu – 99mTc. Charakteryzuje się on czasem połowicznego rozpadu wynoszącym T1/2 = 6,01 godzin, który jest wystarczający długi, aby móc wykonać procedurę skanowania, a zarazem na tyle krótki, aby pacjent nie musiał być narażony na przyjęcie zbyt dużej dawki podczas ekspozycji. Energia, jaka uwalnia się podczas emisji kwantu gamma jest równa 140 keV. Do tego nie towarzyszą tej emisji żadne inne przemiany promieniotwórcze. Izotop uzyskuje się z generatora radionuklidów molibdenu – 99Mo, stanowiącego produkt rozszczepienia Uranu – 245U. Molibden ma czas połowicznego rozpadu równy T1/2 = 2,78 dni, a jego produktem jest w 87,5% właśnie metastabilny izotop Technetu 99mTc. Technet jest stosowany do ustalania ilości krwi przepływającej przez mięsień sercowy i mózg. Można go podać nie tylko osobom, które już mają objawy ataku serca, ale również tym, którzy są w grupie ryzyka.
Drugim najbardziej znanym radioizotopem wykorzystywanym w obrazowaniu nuklearnym jest izotop Indu – 111In. Jego czas połowicznego rozpadu wynosi 68 godzin. Rozpada się on przy zderzeniu z elektronem, emitując fotony o energiach 173 keV oraz 247 keV. Stosuje się go do badania mięśnia sercowego oraz wykrywania gruczołów rakowych prostaty, jelita grubego i jajników. Ind dociera do nowotworów o wiele szybciej niż inne izotopy, a dodatkowo przez dłuższy czas utrzymuje się w guzie. Przyczynia się to do jaśniejszego obrazu. Główną jego wadą jest jego wysoki niespecyficzny wychwyt przez wątrobę, nerki i śledzionę. Badania związane z tym radionuklidem skupiają się na wyeliminowaniu tego problemu.
Innymi radioizotopami stosowanym w badaniach SPECT są:
Zastosowanie.
Efektem działania tomografii emisyjnej pojedynczych fotonów jest obraz trójwymiarowy umożliwiający precyzyjną lokalizację ognisk metabolizmu, a więc badanie funkcji wewnętrznych organów. Można dzięki temu badać m.in. aktywność serca i stref mózgu.
W zależności od obszaru diagnozowanego stosuje się różne radiofarmaceutyki. Poniższa tabela przedstawia najczęściej stosowane wraz z ich zastosowaniami.
Kardiologia.
W kardiologii wykonuje się badanie SPECT serca. Stosuje się je do diagnostyki choroby niedokrwiennej serca, do oceny przed zabiegami chirurgicznymi, jak i przed i po zabiegach rewaskularyzacyjnych. Jest to badanie oceniające zmiany ukrwienia serca w czasie spoczynku i podczas wysiłku lub stymulacji lekiem. Mimo że ryzyko związane z tym badaniem jest bardzo niewielkie, to ze względu na obciążający charakter badania istnieją przeciwwskazania do stosowania go przy zbyt zaawansowanej chorobie serca u pacjenta.
Badanie takie jest dwuetapowe. Pierwszym etapem jest badanie wysiłkowe – podawany jest dożylnie lek lub wykonywana jest próba wysiłkowa. Zaraz po tym podawany jest znacznik izotopowy (99mTc-MIBI) gromadzący się w mięśniu sercowym w zależności od jego ukrwienia. Następnie po około dwóch godzinach wykonuje się pomiar przy użyciu gamma kamery. W przypadku, gdy wyniki tego badania są nieprawidłowe (występują ubytki w gromadzeniu się znacznika), wykonuje się drugi etap – badanie spoczynkowe. Wykonuje się je po upływie tygodnia bez leku ani próby wysiłkowej.
Dzięki temu badaniu uwidoczniającemu perfuzję mięśnia sercowego w spoczynku i podczas wysiłku fizycznego lub farmakologicznego ocenia się rezerwę wieńcową. Jeżeli podczas badania wysiłkowego wystąpi ubytek gromadzenia znacznika, który nie występuje w badaniu spoczynkowym, mówi to o ubytku przejściowym, czyli niedokrwieniu. Natomiast jeżeli następuje on w obu badaniach świadczy to o ubytku trwałym, czyli bliźnie. Prawidłowe wyniki tego badania nie dają pewności braku choroby, z kolei nieprawidłowe są wskazaniem do wykonania bardziej szczegółowych badań, takich jak np. koronarografia.
Onkologia.
Wykorzystanie tomografii emisyjnej pojedynczych fotonów do diagnozy onkologicznej przyczynił się do znaczącej poprawy jakości obrazowania w stosunku do wcześniej wykorzystywanych metod medycyny nuklearnej. W onkologii stosuje się radioznaczniki onkofilne. Mają one powinowactwo do tkanek nowotworu – to znaczy, że osadzają się w komórkach nowotworowych. Dzieli się je na nieswoiste, które mają powinowactwo do wszystkich komórek nowotworowych, niezależnie od ich rodzaju, oraz na swoiste – mają one powinowactwo tylko do danego rodzaju nowotworu. Przejście od znaczników niespecyficznych do znaczników specyficznych przyczyniło się do zwiększenia dokładności diagnoz.
Najczęściej wykonywanym badaniem jest scyntygrafia kośćca. Wykonuje się ją w ramach poszukiwania przerzutów kostnych innych nowotworów, zwłaszcza podczas bólów kostnych u pacjentów chorych na raka piersi, gruczołu krokowego i płuca, gdyż są oni w grupie podwyższonego ryzyka.
Tabela przedstawia stosowane znaczniki onkofilowe w diagnozie guzów złośliwych.
Neurologia.
Badania SPECT znalazły szerokie zastosowanie w neurologii. Stosuje się je do badania przepływu mózgowego krwi, guzów mózgu i rozmieszczenia receptorów (opiatowych, benzodiazepinowych, muskarynowych i dopaminowych). Wykorzystuje się do tego dwa radiofarmaceutyki 99mTc-HMPAO i 99mTc-ECD. Pierwszy stosowany jest do badania zmian zachodzących w dużych i średnich naczyniach mózgowych, a drugi do badania przepływu miąższowego.
Jeżeli znacznik w jakimś miejscu nie gromadzi się lub gromadzi w widocznie mniejszym stopniu, oznacza to niedokrwienie ośrodkowego układu nerwowego. Istnieją dwie metody analizy danych uzyskanych w wyniku tego badania. Analiza jakościowa, która polega na ocenie rozmieszczeniu radiofarmaceutyka w tkance mózgu oraz analiza półilościowa, która polega na ocenie międzypółkulowej lub wewnątrzpółkulowej asymetrii perfuzji.
SPECT umożliwia dostrzeżenie ognisk niedokrwiennych zaraz po zablokowaniu naczynia, w niepełnej martwicy neuronalnej oraz niedokrwienia względnego, co byłoby niemożliwe przy wykorzystaniu innych metod obrazowania medycyny nuklearnej.
Dzięki temu badaniu można rozpoznać schorzenia, które charakteryzują się zmianami w przepływie krwi, takie jak:
Zaburzenia psychiczne.
Badania SPECT znajdują zastosowanie również w psychiatrii. Dzięki temu, że umożliwiają badanie funkcji mózgowych poprzez przepływ mózgowy krwi, można wykryć wiele zaburzeń psychicznych. Zdjęcia uzyskane w ramach tego badania w ramach analizy porównuje się z obrazami przedstawiającymi znane przypadki chorób i zaburzeń, co pozwala na dostrzeżenie podobieństw zachodzących procesów biologicznych. W ten sposób można wykryć zaburzenia już we wczesnych fazach ich występowania.
Pozwalają na wykrywanie m.in.
Współcześnie duży nacisk kładzie się na badania dotyczące agresywnych zachowań. Z badań przeprowadzonych do tej pory wnioskuje się, że nie ma jednego obszaru mózgu odpowiedzialnego za nie. Naukowcy wydzielili trzy rodzaje agresji powiązane z różnymi zjawiskami zachodzącymi w mózgu. Pierwszym z nich jest agresja impulsywna powiązana ze zmniejszoną perfuzją kory przedczołowej, wykrywaną u osób cierpiących na osobowość dyssocjalną. Drugim jest powiązana z zaburzeniami obsesyjno-kompulsywnymi i zwiększoną perfuzją kory przedczołowej. Ostatni typ agresji powiązany jest z zaburzeniami płata skroniowego.
Rekonstrukcja obrazu.
Ostatecznym wynikiem badania jest obraz o rozdzielczości najczęściej 64x64 lub 128x128 pikseli, przy rozmiarze piksela wynoszącym od 3 do 6 mm. Przyjmuje się, że podczas badania należy dokonać w przybliżeniu tyle projekcji, ile wynosi szerokość obrazu, który chce się uzyskać. Obraz uzyskany tą metodą jest mniejszej rozdzielczości i bardziej narażony na artefakty w stosunku do obrazów uzyskiwanych innymi metodami diagnostyki obrazowej, takimi jak np. pozytonowa tomografia emisyjna.
Istnieją dwie grupy metod rekonstrukcji obrazu: metody analityczne i metody iteracyjne.
Metody analityczne.
Najpopularniejszym algorytmem z grupy metod analitycznych rekonstrukcji obrazu jest metoda filtrowanej projekcji wstecznej (FBP, ang. "the filtered back-projection algorithm"). Jest on bardzo szybkim i wydajnym algorytmem, ma jednak problemy, gdy uzyskane pomiary zawierają bardziej skomplikowane czynniki, takie jak szumy.
Algorytm ten zakłada, że rozkład aktywności w badanym obszarze formula_1 jak i zmierzone projekcje formula_2 są funkcjami analitycznymi zdefiniowanymi na przestrzeni liczb rzeczywistych. Dzięki takiemu uproszczeniu zmierzone projekcje są transformatami Radona funkcji rozkładu aktywności:
Natomiast transformacja odwrotna dana jest wzorem:
Największą wadą tej metody są wcześniej wspomniane problemy z wykrywaniem i eliminacją szumów obrazu. Wymagany jest przez to absolutny brak ruchu u pacjenta, a wszelkie niedokładności sprzętu przyczyniają się do mniej dokładnego wyniku badania. W związku z tym oraz rozwojem innych algorytmów metoda ta jest coraz rzadziej stosowana.
Metody iteracyjne.
Algorytmy z grupy metod iteracyjnych są bardziej uniwersalne i zdecydowanie lepiej sobie radzą z wykrywaniem i eliminacją artefaktów. Wadą ich jest niska efektywność czasowa – są zdecydowanie wolniejsze od algorytmów analitycznych. Obecnie pracuje się nad wydajnymi algorytmami iteracyjnymi, a dzięki coraz większym możliwościom obliczeniowym współczesnych komputerów stają się one coraz częściej stosowane i są przyszłością badań SPECT.
Wyprowadza się je z dyskretnego ujęcia obrazowania odzwierciedlającego rzeczywisty proces pomiaru. Projekcje formula_5 opisywane są jako liniowa transformacja rozkładu aktywności formula_6
gdzie:
Każdy element macierzy formula_11 to prawdopodobieństwo, że foton wyemitowany z formula_12-tego elementu rozkładu aktywności zostanie wychwycony w formula_13-tym elemencie projekcji. Algorytm musi znaleźć najlepszy estymator rozkładu formula_9 na podstawie posiadanej próby losowej formula_5 i znajomości macierzy systemu formula_16
Jednym z algorytmów, dzięki którym można uzyskać rozwiązanie tego problemu, jest algorytm maksymalnej wiarygodności (MLEM, ang. maximum likelihood expectation maximisation). Estymator rozkładu aktywności dla tego algorytmu dany jest wzorem:
Porównanie badań SPECT i PET.
Mimo że zarówno SPECT, jak i pozytonowa tomografia emisyjna wykorzystują radioaktywny izotop i rejestrację promieniowania gamma istnieją między nimi jednak różnice. Kluczową są używane znaczniki w obu tych badaniach. SPECT stosuje izotopy, które wytwarzają promieniowanie gamma, które jest odczytywane bezpośrednio. Natomiast w metodzie PET używa się izotopów emitujących pozytony, które przebywają drogę kilku milimetrów i zderzają się z elektronami znajdującymi się w tkance ciała. Powoduje to emisję dwóch cząstek gamma w przeciwnych kierunkach. Później takie promieniowanie jest wykrywane przez detektory i można ustalić bardzo dokładnie miejsce anihilacji pary pozyton-elektron. Dzięki temu PET jest metodą dokładniejszą, pozwalającą na tworzenie zdjęć o większej rozdzielczości. Nie pozwala jednak na badanie perfuzji i metabolizmu danego obszaru.
Między oboma typami badań występuje również duża różnica cenowa. Wykonanie badania PET kosztuje około 3.800 dolarów, podczas gdy koszt wykonania SPECT wynosi około 1.100 dolarów. Również pod względem cen urządzeń zachodzi wielka różnica. Kamery potrzebne do przeprowadzania badań PET kosztują od 1,5 do 3 milionów dolarów, natomiast potrzebne w przeprowadzaniu SPECT można zakupić za od 100 do 300 tysięcy dolarów. Głównym powodem tak dużej różnicy w cenie badań jest to, że PET wykorzystuje droższe izotopy, które mają krótszy czas połowicznego rozpadu niż te potrzebne do przeprowadzenia badań metodą SPECT.
Porównanie badań SPECT i tomografii komputerowej.
Tomografia komputerowa, tak jak i SPECT, pozwala na uzyskanie obrazów przedstawiających przekroje badanego obiektu. Można nią otrzymać obraz dwuwymiarowy, jak również i trójwymiarowy w wyniku złożenia projekcji badanego obszaru wykonanych z różnych kierunków. W przeciwieństwie do metody SPECT, w tomografii komputerowej nie podaje się pacjentowi radioizotopu. Zamiast tego tomograf posiada źródło promieniowania, które porusza się dookoła pacjenta i wykonuje szereg prześwietleń wiązką promieniowania. Wiązka ta pada następnie na detektor (również poruszający się dookoła pacjenta), który przesyła dane o pochłanianiu promieniowania przez poszczególne tkanki. Dalej dane te są analizowane przez algorytmy komputerowe, co umożliwia uzyskanie czytelnych obrazów. Obrazy są czarno-białe i przedstawiają strukturę tkanek. W przeciwieństwie do SPECT nie da się uzyskać informacji o aktywności biologicznej badanych obszarów.
Często oba badania wykonuje się razem, ponieważ umożliwia to połączenie ich zalet. Uzyskuje się wtedy czytelny obraz przedstawiający wygląd badanego organu, jak również obraz przedstawiający jego aktywność metaboliczną.

</doc>
<doc id="1276808" url="https://pl.wikipedia.org/wiki?curid=1276808" title="Paulo Assuncao">
Paulo Assuncao



</doc>
<doc id="1276810" url="https://pl.wikipedia.org/wiki?curid=1276810" title="Sok owocowy">
Sok owocowy



</doc>
<doc id="1276811" url="https://pl.wikipedia.org/wiki?curid=1276811" title="Sok">
Sok

Sok – produkt otrzymany z dojrzałych, świeżych lub przechowywanych owoców lub warzyw, jednego lub większej liczby gatunków, posiadający barwę, smak i zapach charakterystyczny dla soku z owoców lub warzyw, z których pochodzą, zdolny do fermentacji, lecz niesfermentowany. Soki mogą być produkowane z zagęszczonych soków lub przecierów przez odtworzenie udziału wody usuniętej w procesie zagęszczania soku lub przecieru i odtworzenie aromatu oraz, gdy jest to wskazane, miazgi usuniętej z soku, lecz odzyskanej w procesie technologicznym.
Do soków zgodnie z przepisami krajowymi i unijnymi nie wolno dodawać konserwantów, barwników, słodzików i aromatów innych niż odzyskanych w procesie zagęszczania soków i przecierów. Nie wolno dodawać żadnych substancji poprawiających smak, barwę lub konsystencję soku. Barwa, smak i aromat soku musi pochodzić z owoców lub warzyw, z których sok został otrzymany. W przepisach restrykcyjnie określono ilość i rodzaj dozwolonych dodatków do soków, tj. witamin, soli mineralnych, kwasów spożywczych. Do wszystkich soków owocowych oraz pomidorowego zabroniony jest dodatek cukrów (cukru białego, syropu cukrowego, syropu glukozowo – fruktozowego, fruktozy, glukozy itd.). Do soków warzywnych można dodawać cukier, sól, przyprawy i zioła oraz ich ekstrakty. Wszystkie bez wyjątku składniki i dodatki producent musi deklarować na opakowaniu w składzie soku w kolejności malejącego udziału.
Definicja „sok 100%” nie jest uregulowana prawnie. Zwyczajowo przyjmuje się, że jest to sok, do którego nie dodano żadnych dodatków np. cukru, soli, a nawet witamin czy soli mineralnych. Każdy sok ma 100-procentowy „wsad owocowy” czy „warzywny”, gdyż wszelkie dodatki są dozowane w przypadkach koniecznych w takich ilościach oraz w taki sposób, aby nie dopuścić do rozcieńczenia soku.
Produkcja.
Owoce lub warzywa do produkcji soków poddawane są myciu, a następnie selekcji i przebieraniu na taśmie inspekcyjnej w celu odrzucenia zgniłych, robaczywych i innego gatunku owoców czy warzyw, liści itp. Niektóre warzywa jak np. marchew poddaje się ocieraniu mechanicznemu w celu usunięcia skórki. Następnie owoce i warzywa się rozdrabnia i kierowane do tłoczenia na sok lub do przecierania na przecier. W wyniku tłoczenia otrzymuje się sok surowy, który można bezpośrednio rozlewać do opakowań, lub po spasteryzowaniu skierować do tanków magazynowych. Sok surowy można również poddać zagęszczeniu poprzez usunięcie znacznej ilości wody – otrzymuje się wówczas zagęszczony sok.
Odpadem powstałym podczas tłoczenia są wytłoki, które po wysuszeniu można spalać lub traktować jako karmę dla zwierząt.
Soki produkowane przemysłowo można rozlewać do butelek szklanych lub plastikowych typu aseptic oraz do opakowań kartonowych. Sok w opakowaniach szklanych poddawany jest pasteryzacji poprzez podgrzanie do około 80–90 °C przez kilkadziesiąt sekund, a następnie szybkie schłodzenie. Sok do rozlewu w opakowaniach innych niż szklane pasteryzuje się przed rozlewem w pasteryzatorach przepływowych, a następnie po schłodzeniu w warunkach sterylnych rozlewa się do wysterylizowanych opakowań kartonowych lub butelek plastikowych typu aseptic. Generalną zasadą jest, że im krótszy czas pasteryzacji, tym wyższa temperatura i na odwrót. Odpowiednią kombinację czasu i temperatury dobiera się indywidualnie w zależności od rodzaju owoców i warzyw. Soki warzywne z uwagi na wyższe pH wymagają wyższych temperatur pasteryzacji.
Wszystkie procesy produkcji soku prowadzi się w optymalnych warunkach, aby jakość i skład soku była porównywalna do jakości soku otrzymanego bezpośrednio z owoców lub warzyw.
Rodzaje soków.
Soki można dzielić ze względu na różne kryteria:
Można tworzyć więcej podziałów w zależności od potrzeby, np. ze względu na barwę, smak itp.
Z niektórych owoców, z uwagi na ich kwaśny lub cierpki smak, nie można wyprodukować soków pitnych i dlatego z nich produkuje się nektary lub napoje, np.:

</doc>
<doc id="1276816" url="https://pl.wikipedia.org/wiki?curid=1276816" title="Once">
Once



</doc>
<doc id="1276817" url="https://pl.wikipedia.org/wiki?curid=1276817" title="Jonizacja termiczna">
Jonizacja termiczna

Jonizacja termiczna – zjawisko jonizacji wywołanej ruchem cieplnym i zderzeniami cząsteczek substancji. Termin odnosi się do dwóch zjawisk:
Jonizacja termiczna w gazach.
Jonizacja termiczna w gazach to jonizacja spowodowana zderzeniem cząsteczek. Zachodzi ona wówczas, gdy łączna energia obu cząsteczek jest co najmniej równa energii jonizacji. Prawdopodobieństwo zajścia tego rodzaju jonizacji zależy silnie od temperatury. Zgodnie z teorią kinetyczną gazów, rozkład Maxwella określa prawdopodobieństwo, że cząsteczka będzie miała określoną prędkość, a zatem i energię kinetyczną. Rozkład ten jest asymetryczny, silnie wydłużony w kierunku większych energii. Wynika stąd, że w dowolnej temperaturze istnieje niezerowe prawdopodobieństwo znalezienia cząsteczek o takich energiach, że cząsteczki te będą zdolne do jonizacji. Dlatego w gazie, nawet całkowicie odizolowanym od promieniowania jonizującego, zawsze istnieje pewna ilość jonów. Prawdopodobieństwo zajścia jonizacji termicznej rośnie wraz z temperaturą, a w temperaturze rzędu milionów kelwinów zbliża się do wartości 1. Gaz osiąga wówczas stan plazmy, czyli całkowitej jonizacji. Jest to tak zwana gorąca plazma. Znaczący wkład jonizacji termicznej do jonizacji całkowitej zaczyna pojawić się temperaturze rzędu tysięcy kelwinów. Na przykład w temperaturze 2500 K liczba cząsteczek o energii kinetycznej 10 eV wynosi ok. 5%. Taka energia, dodana do energii drugiej cząsteczki, wystarcza do jonizacji atomów większości substancji (zobacz wykres w Energia jonizacji).
Jonizacja termiczna jest istotnym mechanizmem jonizacji zachodzącym w atmosferach gwiazd (również Słońca).
Zależność stopnia jonizacji od temperatury, gęstości, gazu i energii jonizacji podaje wzór Sahy.
Jonizacja powierzchniowa.
Termiczna jonizacja powierzchniowa jest to zjawisko jonizacji zachodzącej na powierzchni parującego materiału. Jest ona wykorzystywana w spektroskopii masowej. Próbka umieszczana jest w łódce wykonanej z trudnotopliwego metalu. Po przepuszczeniu prądu przez łódkę, badany materiał nagrzewa się i odparowuje. Część parujących atomów ulega przy tym jonizacji, co umożliwia ich badanie w polu elektrycznym.
Wydajność tego procesu określa wzór na liczbę jonów
gdzie

</doc>
<doc id="1276818" url="https://pl.wikipedia.org/wiki?curid=1276818" title="Raid 5">
Raid 5



</doc>
<doc id="1276819" url="https://pl.wikipedia.org/wiki?curid=1276819" title="RAID">
RAID

RAID ( – nadmiarowa macierz niezależnych dysków) – sposób wykorzystania w systemie komputerowym dwóch lub większej liczby dysków twardych, w którym dyski te współpracują pomiędzy sobą. Osiąga się w ten sposób szereg różnorodnych możliwości nieosiągalnych przy użyciu zarówno pojedynczego dysku, jak i kilku dysków podłączonych jako oddzielne.
Zastosowanie.
Rozwiązania typu RAID używane są w następujących celach:
Podczas projektowania macierzy RAID uwzględniane są różnorodne zastosowania pamięci masowej w systemach komputerowych. Przeznaczenie macierzy implikuje wybór odpowiednich technologii w zakresie dysków, kontrolerów, pamięci podręcznej, sposobu przesyłania danych oraz poziomu niezawodności (odpowiedniej nadmiarowości/redundancji podzespołów i połączeń). W macierzach RAID stosuje się wszystkie produkowane obecnie rodzaje dysków twardych: ATA (wycofane), SATA, SCSI (w użytku), SAS, Fibre Channel. Dominują jednak rozwiązania oparte na serwerowych wersjach SATA, SAS i FC. Rośnie udział dysków SSD w rozwiązaniach wymagających krótkiego czasu dostępu do rozproszonych danych.
Projektowanie.
Zapewnienie wysokiej dostępności do dysków wymaga dołączenia tych dysków do oddzielnych kanałów SCSI/SATA albo zastosowania droższych 2-portowych dysków FC i podłączenia ich do odpowiedniego kontrolera (lub kontrolerów). Spotykane są zarówno rozwiązania programowe, gdy odpowiedni moduł systemu operacyjnego zajmuje się odczytem/zapisem danych w macierzy, jak również sprzętowe, w których stosuje się sprzętowe kontrolery RAID dołączane do systemów za pomocą redundantnych magistral (SCSI) lub kanałów komunikacyjnych (Fibre Channel).
Każde z wymienionych rozwiązań ma swoje zalety i wady.
Istnieją też rozwiązania łączące obydwie metody np. FakeRAID, gdzie BIOS wspomaga ustawianie macierzy, monitorowanie wykonane jest w oprogramowaniu, a odbudowę macierzy czy obliczanie sum sprawdzających podczas zapisu zleca się głównym procesorom komputera.
Możliwości jakie daje RAID nie należy mylić z kopią zapasową danych (data backup), która jest zupełnie odrębnym zagadnieniem. Utrata ważnych danych może nastąpić nie tylko z powodu awarii fizycznego nośnika, ale również z powodu błędów systemu operacyjnego, działalności wirusów komputerowych lub innego szkodliwego oprogramowania, jak również na skutek umyślnej lub nieumyślnej działalności użytkowników danego systemu. Z powyższych powodów nie należy rezygnować z regularnego wykonywania kopii zapasowych danych wyłącznie dlatego, że w danym systemie wdrożono technologię RAID.
Niezawodność.
Wyróżnia się dwa wskaźniki określające prawdopodobieństwo wystąpienia awarii: MTTF oraz MTBF. Chcąc zwiększyć czas działania ciągłego macierzy, zwiększa się liczbę komponentów, co powoduje wzrost prawdopodobieństwa awarii jednego z nich. Macierze są wyposażone często w dużą liczbę dysków. W przypadku awarii jednego z nich traci się nadmiarowość i znacznie rośnie ryzyko awarii całego urządzenia. Aby jak najszybciej przywrócić układ do stanu optymalnego stosuje się dyski "hot spare". Taki dysk nie pracuje do czasu awarii. Kiedy ona nastąpi, wtedy natychmiast zastępuje uszkodzony element, a dane są na niego replikowane.
Standardowe poziomy RAID.
RAID 0 (striping).
Polega na połączeniu ze sobą dwóch lub więcej dysków fizycznych tak, aby były widziane jako jeden dysk logiczny. Powstała w ten sposób przestrzeń ma rozmiar taki jak N × rozmiar najmniejszego z dysków, gdzie „N” oznacza liczbę dysków. Dane są przeplecione pomiędzy dyskami. Dzięki temu uzyskuje się znaczne przyspieszenie operacji zapisu i odczytu ze względu na równoległe wykonywanie operacji na wszystkich dyskach w macierzy. Warunkiem uzyskania takiego przyspieszenia jest operowanie na blokach danych lub sekwencjach bloków danych większych niż pojedynczy blok danych macierzy RAID 0 (.
Korzyści:
Wady:
Przykład 1.
Trzy dyski po 512 GB zostały połączone w RAID 0. Powstała przestrzeń ma rozmiar 1,5 TB. Szybkość zapisu i odczytu jest prawie trzykrotnie większa niż na pojedynczym dysku. Sumaryczna szybkość jest trzykrotnością szybkości najwolniejszego z dysków, gdyż kontroler RAID podczas zapisu/odczytu musi poczekać na najwolniejszy dysk. Stąd też sugeruje się stosowanie dysków o identycznej szybkości i pojemności.
Przykład 2.
Trzy dyski: 160 GB, 500 GB i 80 GB zostały połączone w RAID 0. Powstała w ten sposób przestrzeń ma rozmiar taki jak N × rozmiar najmniejszego z dysków, czyli 3 × 80 GB = 240 GB. Szybkość jest ograniczona szybkością najwolniejszego dysku, analogicznie do poprzedniego przykładu.
Zastosowanie RAID 0.
Rozwiązanie do budowy tanich i wydajnych macierzy, służących do przetwarzania dużych plików multimedialnych. Przechowywanie danych na macierzy RAID 0 wiąże się jednak ze zwiększonym ryzykiem utraty tych danych – w przypadku awarii jednego z dysków tracone są wszystkie dane.
Podobne korzyści kosztem mniejszej wydajności można uzyskać, stosując technologię LVM, która charakteryzuje się mniejszym ryzykiem utraty danych – w przypadku awarii jednego z dysków istnieje teoretyczna możliwość odzyskania danych znajdujących się na sprawnym dysku, gdyż – w przeciwieństwie do RAID 0 – LVM nie przeplata danych pomiędzy dyskami.
RAID 1 (lustrzany).
Polega na replikacji pracy dwóch lub więcej dysków fizycznych. Powstała przestrzeń ma rozmiar najmniejszego nośnika. RAID 1 jest zwany również lustrzanym (). Szybkość zapisu i odczytu zależy od zastosowanej strategii:
Korzyści:
Wady:
Przykład.
Trzy dyski po 250 GB zostały połączone w RAID 1. Powstała w ten sposób przestrzeń ma rozmiar 250 GB. Jeden lub dwa dyski w pewnym momencie ulegają uszkodzeniu. Cała macierz nadal działa.
RAID 2.
Dane na dyskach są paskowane. Zapis następuje po 1 bicie na pasek, czyli każdy kolejny bit znajduje się na innym dysku. Potrzebnych jest więc minimum 8 powierzchni do obsługi danych oraz określona liczba dodatkowych dysków służących do przechowywania informacji generowanych za pomocą kodu Hamminga potrzebnych w celu korekcji błędów. Liczba dysków używanych do przechowywania tych informacji jest proporcjonalna do logarytmu liczby dysków, które są przez nie chronione. Bardzo ważną kwestią jest to, że rotacja talerzy wszystkich dysków macierzy musi być synchronizowana. Połączone dyski zachowują się jak jeden duży dysk. Dostępna pojemność to suma pojemności dysków przechowujących dane.
Ten poziom RAID jest już od wielu lat uznawany za historyczny i nie jest aktualnie dostępne żadne komercyjne rozwiązanie RAID 2. Przykładem takiej macierzy były wczesne rozwiązania typu "Thinking Machines CM-2".
Korzyści:
Wady:
RAID 3.
Dane składowane są na N-1 dyskach. Zapis następuje podobnie jak w RAID 2, lecz w tym przypadku po 1 bajcie na każdym kolejnym dysku. Bardzo ważną kwestią jest, aby rotacja talerzy wszystkich dysków macierzy była zsynchronizowana. Ostatni dysk dedykowany jest do przechowywania sum kontrolnych. Macierz ta działa jak "striping" (RAID 0), ale występuje jeszcze dodatkowy dysk, na którym zapisywane są kody parzystości obliczane przez specjalny procesor.
Chociaż istnieją implementacje RAID 3, to nie jest to rozwiązanie powszechnie stosowane w praktyce.
Korzyści:
Wady:
Przykład.
Pięć dysków po 250 GB zostało połączonych w RAID 3. Powstała w ten sposób przestrzeń ma rozmiar 1 TB (250 GB zarezerwowane na sumy kontrolne). Jeden dysk w pewnym momencie ulega uszkodzeniu. Cała macierz nadal działa. Po włożeniu nowego dysku na miejsce uszkodzonego jego zawartość odtwarza się.
RAID 4.
RAID 4 jest bardzo zbliżony do RAID 3 z tą różnicą, że dane są dzielone na bloki o wielkości np. 16, 32, 64 lub 128 kB. Takie bloki zapisywane są na dyskach podobnie do rozwiązania RAID 0. Dla każdego rzędu zapisywanych danych blok parzystości zapisywany jest na dedykowanym dysku parzystości. W odróżnieniu od RAID 2 i RAID 3, gdzie każdy transfer wymagał wykonania operacji wejścia/wyjścia na wszystkich dyskach jednocześnie, w RAID 4 pojedyncza operacja dotyczy tylko nielicznych dysków, co w rezultacie pozwala na wykonywanie operacji równolegle prowadząc do zwiększenia wydajności – szczególnie przy przesyłaniu małych bloków.
Przy uszkodzeniu dysku dane mogą być odtworzone przez odpowiednie operacje matematyczne. Parametry RAID 4 są bardzo dobre dla sekwencyjnego zapisu i odczytu danych (operacje na bardzo dużych plikach). Jednorazowy zapis małej porcji danych potrzebuje modyfikacji odpowiednich bloków parzystości dla każdej operacji I/O. W efekcie za każdym razem przy zapisie danych system czekałby na modyfikacje bloków parzystości, co przy częstych operacjach zapisu bardzo spowolniłoby pracę systemu.
RAID 5.
Poziom piąty pracuje bardzo podobnie do poziomu czwartego z tą różnicą, iż bity parzystości nie są zapisywane na specjalnie do tego przeznaczonym dysku, lecz są rozpraszane po całej strukturze macierzy. RAID 5 umożliwia odzyskanie danych w razie awarii jednego z dysków przy wykorzystaniu danych i kodów korekcyjnych zapisanych na pozostałych dyskach (zamiast tak jak w RAID 3 na jednym specjalnie do tego przeznaczonym, co nieznacznie zmniejsza koszty i daje większą gwarancję bezpieczeństwa). RAID 5 oferuje większą prędkość odczytu niż RAID lustrzany (ang. mirroring), ale przy jego zastosowaniu nieznacznie spada prędkość zapisu. Poziom piąty jest bezpieczny dla danych – w razie awarii system automatycznie odbuduje utracone dane, zmniejszając jednak bieżącą wydajność macierzy. Spowolnienie ma charakter przejściowy, zaś jego czas zależy od obciążenia macierzy i pojemności dysku. Po zamontowaniu nowego dysku i odbudowaniu zawartości dysku wydajność macierzy wraca do normy.
Macierz składa się z 3 lub więcej dysków. Przy macierzy liczącej N dysków jej pojemność wynosi N – 1 dysków. Przy łączeniu dysków o różnej pojemności otrzymuje się pojemność najmniejszego dysku razy N – 1. Sumy kontrolne danych dzielone są na N części, przy czym każda część składowana jest na innym dysku, a wyliczana jest z odpowiedniego fragmentu danych składowanych na pozostałych N-1 dyskach.
Korzyści:
Wady:
Przykład.
Pięć dysków po 250 GB zostaje połączonych w RAID 5. Powstała w ten sposób przestrzeń ma rozmiar 250 GB × (5-1) = 1 TB. Jeden dysk w pewnym momencie ulega uszkodzeniu. Cała macierz nadal działa. Po wymianie uszkodzonego dysku na nowy jego zawartość zostaje odtworzona.
RAID 6.
Macierz z podwójną parzystością, realizowana np. jako 5+2, albo 13+2. Kosztowniejsza w implementacji niż RAID 5, ale dająca większą niezawodność. Awaria dwóch dowolnych dysków w tym samym czasie nie powoduje utraty danych.
Korzyści:
RAID 0+1.
Macierz realizowana jako RAID 1, którego elementami są macierze RAID 0. Macierz taka ma zarówno zalety macierzy RAID 0 – szybkość w operacjach zapisu i odczytu – jak i macierzy RAID 1 – zabezpieczenie danych w przypadku awarii pojedynczego dysku. Pojedyncza awaria dysku powoduje, że całość staje się w praktyce RAID 0. Potrzebne są minimum 4 dyski o tej samej pojemności.
Korzyści:
Wady:
RAID 1+0.
Nazywana także RAID 10. Macierz realizowana jako RAID 0, którego elementami są macierze RAID 1. W porównaniu do swojego poprzednika (RAID 0+1) realizuje tę samą koncepcję połączenia zalet RAID 0 (szybkość) i RAID 1 (bezpieczeństwo), lecz w odmienny sposób. Stripingowi podlegają relatywnie niewielkie bloki danych, które są zapisane na dwóch dyskach, dzięki czemu podczas wymiany uszkodzonego dysku odbudowywany jest tylko fragment całej macierzy.
Korzyści:
Wady:
Matrix RAID.
Polega na połączeniu ze sobą dwóch dysków fizycznych tak, aby część dysku działała jak RAID 0 ("striping"), a inna część jak RAID 1 ("mirroring"). Sprowadza się to do tworzenia układów RAID na poziomie logicznych partycji dyskowych, niezależnie dla każdej z partycji. Przykładem implementacji może być macierz HP EVA oferująca m.in. RAID 1 i RAID 5 na tych samych dyskach fizycznych jednocześnie.
Korzyści wynikają z połączenia zalet poszczególnych trybów RAID:
Wady:
Przykład.
Dwa identyczne dyski 10 GB zostały połączone w Matrix RAID. Utworzono na nich dwie partycje – każda zajmuje połowę każdego dysku. Pierwsza polega na dzieleniu danych ("striping") więc ma pojemność 10 GB, druga polega na duplikowaniu ("mirroring") ma więc 5 GB.
Pierwsza z nich charakteryzuje się teoretycznie dwukrotną prędkością wykonywania na niej operacji zarówno przy odczycie, jak i zapisie danych. Druga zaś gwarantuje bezpieczeństwo danych w razie awarii jednego z dysków, podwójną prędkość odczytu oraz pojedynczą prędkość zapisu.
Wydajność.
Wydajność macierzy RAID zależy od liczby dysków, ich szybkości, poziomu macierzy i wykonywanej operacji (odczyt/zapis). Istotne znaczenie ma także wykorzystanie kontrolera sprzętowego. Obliczając wydajność macierzy zakłada się pewne uproszczenia, np. że wszystkie jej dyski są tej samej wydajności, a dane są równomiernie rozmieszczone na wszystkich dyskach. W operacjach odczytu kontroler rozkłada obciążenie na wszystkie dyski zawierające dane. Zatem wydajność macierzy jest w przybliżeniu iloczynem wydajności pojedynczego dysku i liczby dysków. W operacjach zapisu należy uwzględnić dodatkowe operacje. Dla macierzy poziomu 0 nie zapisuje się dodatkowych danych. Dla poziomów 1, 1+0 i 0+1 zapisuje się dane co najmniej w dwóch miejscach. Macierze poziomów 3, 4, 5 oraz 6 muszą odczytać stare dane, które mają być zmodyfikowane, aby wyliczyć i zapisać nowe sumy kontrolne. Szacując wydajność macierzy w konkretnym środowisku, należy uwzględnić stosunek liczby zapisów do odczytów. Wydajność macierzy ograniczona jest wydajnością kontrolera, nie można wobec tego dodawać dysków w nieskończoność.
Niestandardowe poziomy RAID.
RAID 5E, 5EE.
Jest to RAID 5 z rozproszonym dyskiem "hot spare". Różnica polega na tym, że nie ma wyznaczonego dysku "hot spare" tylko jest on rozdystrybuowany na wszystkie dyski tak jak parzystość, dzięki temu wzrasta wydajność oraz liczba pracujących dysków. Organizacja zapisu jest jak w RAID 5, czyli jedna parzystość. Z ogólnej liczby dysków pojemność jednego tracona jest na parzystość, a drugiego na "hot spare".
RAID 6E, 6EE.
Jest to RAID 6 z rozproszonym dyskiem "hot spare".

</doc>
<doc id="1276820" url="https://pl.wikipedia.org/wiki?curid=1276820" title="Nick Best">
Nick Best

Nick Best, właściwie Nicholas Best (ur. 3 listopada 1968) – amerykański trójboista siłowy i profesjonalny strongman.
Jeden z najlepszych amerykańskich i światowych siłaczy. Wicemistrz USA Strongman 2007.
Życiorys.
Nick Best przez ponad 20 lat, z dużymi sukcesami, uprawiał trójbój siłowy. W 2003 zadebiutował jako siłacz. Wziął udział trzykrotnie w indywidualnych Mistrzostwach Świata Strongman, w latach 2006 (IFSA), 2007 (IFSA) i 2010. W Mistrzostwach Świata IFSA Strongman 2007 nie zakwalifikował się do finału.
Był zrzeszony w federacji IFSA i sklasyfikowany na 9. pozycji.
Jest związany z Callie Marunde (ur. 1979), wdową po Jesse Marunde. Mieszka w Las Vegas (stan Nevada).
Wymiary:
Rekordy życiowe:

</doc>
<doc id="1276821" url="https://pl.wikipedia.org/wiki?curid=1276821" title="Kleptoparazytyzm">
Kleptoparazytyzm

Kleptoparazytyzm – zachowanie zwierząt polegające na wyzyskiwaniu wyników polowań lub pracy innych gatunków. Przykładami może być kradzież pokarmu lub zajęcie przygotowanych już do lęgów miejsc gniazdowania.
Kleptoparazytyzm jest dość częsty. Bielik zmusza rybołowa do oddania upolowanych ryb, fregatowate kleptoparazytują u głuptaków. Pająki z rodzaju "Argyrodes" żyją wyłącznie w sieciach pająków z rodziny Araneoidea, którym kradną zdobycz.

</doc>
<doc id="1276822" url="https://pl.wikipedia.org/wiki?curid=1276822" title="Kolenda">
Kolenda

Kolenda ("Kolęda") – polski herb szlachecki odmiana herbu Bełty.
Opis herbu.
Opis zgodnie z klasycznymi regułami blazonowania:
W polu czerwonym dwa bełty na opak srebrne w krzyż skośny, na nich trzeci bełt na opak, nad którym krzyż kawalerski złoty. Klejnot: ogon pawi.
Najwcześniejsze wzmianki.
Seweryn hr. Uruski wspomina o Fedorze, horodniczym wileńskim w 1550 roku. Zbigniew Leszczyc pisze o występowaniu herbu Kolęda na Litwie w 1500 roku.
Herbowni.
Kolada, Kolenda, Kolendowski, Kolęda.

</doc>
<doc id="1276826" url="https://pl.wikipedia.org/wiki?curid=1276826" title="I liga włoska w piłce nożnej (2005/2006)">
I liga włoska w piłce nożnej (2005/2006)



</doc>
<doc id="1276828" url="https://pl.wikipedia.org/wiki?curid=1276828" title="Serie A (2005/2006)">
Serie A (2005/2006)

Serie A 2005/2006 – 104. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 27 sierpnia 2005 do 14 maja 2006. Mistrzem pierwotnie został , zdobywając swój 29.tytuł, ale w związku z Aferą Calciopoli, skandalem, który dotknął włoską piłkę nożną w 2006 roku, w lipcu 2006 roku Juventusowi Turyn odebrano mistrzostwo z 2005 i 2006 roku i po ukaraniu Milanu tytuł mistrza został przydzielony Interowi. Również Lazio i Fiorentina zostały ukarane.
Organizacja.
Liczba uczestników pozostała bez zmian (20 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 38 rund: 3 punkty przyznano za zwycięstwo i po jednym punkcie w przypadku remisu. W przypadku równości punktów wyżej została sklasyfikowana drużyna, która uzyskała większą liczbę punktów i różnicę bramek zdobytych w meczach bezpośrednich (więcej goli), a jeśli nadal była sytuacja nierozstrzygnięta, to większa liczba punktów i różnica bramek zdobytych w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Najlepsi asystenci.
14 – Massimo Oddo (Lazio) 
12 – Franco Semioli (Chievo) 
11 – Mauro Camoranesi (Juventus) 
10 – Marco Marchionni (Parma)
Najwięcej strzałów.
705 – Inter 
685 – Milan 
605 – Juventus

</doc>
<doc id="1276829" url="https://pl.wikipedia.org/wiki?curid=1276829" title="Tramwaj plus">
Tramwaj plus



</doc>
<doc id="1276832" url="https://pl.wikipedia.org/wiki?curid=1276832" title="RIO">
RIO



</doc>
<doc id="1276834" url="https://pl.wikipedia.org/wiki?curid=1276834" title="Regionalna Izba Obrachunkowa">
Regionalna Izba Obrachunkowa



</doc>
<doc id="1276838" url="https://pl.wikipedia.org/wiki?curid=1276838" title="Hachiwari">
Hachiwari

 lub to rodzaj tępej, przypominającej z wyglądu jitte, broni japońskiej. Była używana podczas bitew do parowania ciosów oraz atakowania części zbroi przeciwnika.
Wygląd.
Hachiwari składało się z trzech części: jednego metalowego, lekko zakrzywionego ostrza (często jednak było ono tępe i masywniejsze, bardziej przypominające pałkę), wystającego z jego podstawy, przeciwstawnego, znacznie krótszego haka oraz rękojeści. Całość miała najczęściej około 35 cm długości, ale istniały także dłuższe, nawet 45 centymetrowe wersje zwane "tekkan".
Oprawa hachiwari była wytwarzana w taki sposób, żeby wyglądem przypominała oprawę tantō.
Zastosowanie.
Opowieści mówiące o zastosowaniu hachiwari do wbijania się w hełmy (kabuto) czy zbroje (ō-yoroi) są mało prawdopodobne. Hełmy japońskie były wyrabiane z wielu połączonych warstw stali oraz skóry, a przebicie ich wymagałoby ogromnej siły. Jednakże wysoce prawdopodobnym jest, że służył do uszkadzania wewnętrznej struktury i rozdzielania tych warstw przy pomocy dźwigni zakładanej z użyciem haka. Ponadto posługiwano się nimi do parowania i przechwytywania broni atakującego przeciwnika. W obu przypadkach hachiwari był używany głównie w lewej ręce.
W Europie przyrządem o podobnym zastosowaniu był lewak. Wyglądem nie przypominają one kabutowari, lecz ich zastosowanie było podobne, służyły one bowiem do parowania ciosów oraz unieruchamiania broni, co dawało przewagę w walce.
Współcześnie.
Współcześnie nie istnieje już żadna szkoła, która ćwiczy w posługiwaniu hachiwari. Walka nią jest najczęściej uzupełnieniem treningu juttejutsu. Mimo to użytkowe "łamacze hełmów" wciąż są produkowane przez pojedynczych rzemieślników w Japonii.

</doc>
<doc id="1276840" url="https://pl.wikipedia.org/wiki?curid=1276840" title="Travis Ortmayer">
Travis Ortmayer

Travis Ortmayer, pseudonim Teksański Kamieniarz (ur. 9 sierpnia 1981 w Lake Tahoe, Nevada) – amerykański kulturysta, trójboista siłowy i profesjonalny strongman.
Jeden z najlepszych amerykańskich i światowych siłaczy. 2009.
Życiorys.
Travis Ortmayer rozpoczął treningi siłowe od kulturystyki, gdy był nastolatkiem. Później ostatecznie postanowił jednak skupić się na zwiększaniu swej siły i zaczął konkurować w trójboju siłowym. Wtedy spotkał amerykańskiego siłacza Marshalla White'a, który wprowadził go do sportu strongman. W 2002 r. wspólnie stworzyli "Jednostkę", bazę treningową w Cypress (stan Teksas). Wkrótce do "Jednostki" dołączyli Josh Thigpen oraz profesjonalny strongman Jim Glassman.
Travis Ortmayer, jak twierdzi, posiada IQ w wysokości 150.
Na zawodach Arnold Strongman Classic 2006 poznał Lucy Ashton, z którą wziął ślub 8 marca 2008 r.
Travis Ortmayer dotychczas wziął udział pięciokrotnie w indywidualnych Mistrzostwach Świata Strongman, w latach 2005 (IFSA), 2006 (IFSA), 2007 (IFSA), 2008 i 2009. W 2005 r. w zawodach "Pan-American World Championship Qualifier" zajął 2. miejsce i uzyskał kwalifikację do Mistrzostw Świata IFSA Strongman 2005, w Kanadzie, gdzie zajął 10. miejsce. W Mistrzostwach Świata IFSA Strongman 2007 jedyny raz nie zakwalifikował się do finału.
Wziął udział czterokrotnie w elitarnych zawodach siłaczy Arnold Strongman Classic, w latach 2007, 2009, 2010 i 2011.
Był zrzeszony w federacji IFSA i sklasyfikowany na 10. pozycji.
Swój pseudonim, "Teksański Kamieniarz", zyskał dzięki umiejętności niezwykle szybkiego załadunku kul, w konkurencji siłaczy zwanej Kamienie Atlasa.
Ojciec Travisa, Roger Ortmayer, trenuje razem z nim i również bierze udział w zawodach siłaczy. Na początku 2007 r. uruchomili siłownę "Athletic Nation Gym", umiejscowioną w Houston (stan Teksas).
W październiku 2009 r. został ojcem Michaiła Ryana, któremu nadał imię przyjaciela, rosyjskiego siłacza Michaiła Koklajewa.
Mieszka w Houston.
Wymiary: 
Rekordy życiowe:

</doc>
<doc id="1276843" url="https://pl.wikipedia.org/wiki?curid=1276843" title="Kabutowari">
Kabutowari



</doc>
<doc id="1276844" url="https://pl.wikipedia.org/wiki?curid=1276844" title="Linia kolejowa nr 16">
Linia kolejowa nr 16

Linia kolejowa nr 16 Łódź Widzew – Kutno – zelektryfikowana jednotorowa pierwszorzędna linia kolejowa o długości 71,027 km. Wykorzystywana w ruchu pasażerskim i towarowym.
Charakterystyka techniczna.
Na całej długości linii odbywa się ruch pasażersko-towarowy.
Historia.
Budowę linii rozpoczęto w 1920 i już w 1923 otwarto prowizorycznie odcinek od Zgierza do Łęczycy. Odcinek Zgierz – Kutno przekazano do użytku publicznego w pełnym zakresie w 1926. Odcinek Łódź Widzew – Zgierz budowano z przerwami od 1920 r. i otwarto go w 1931 r.
Elektryfikacja linii następowała etapowo: w 1969 odcinek Łódź Widzew – Zgierz i w 1981 odcinek Zgierz – Kutno.
Na przełomie września i października 2018 PKP Polskie Linie Kolejowe podpisały umowę na dokumentację i modernizację linii nr 16 na odcinku Ozorków – Łęczyca. Umowa obejmuje m.in. ok. 17 km torów, 5 peronów, 2 mosty, 4 przepusty oraz 17 rozjazdów.
13 czerwca 2021 roku oddano do użytku nowy przystanek osobowy Łódź Warszawska.
Czas jazdy.
Deklarowany czas przejazdu na odcinku Zgierz – Kutno (dystans 57 km), według rozkładu jazdy 2015/2016:

</doc>
<doc id="1276846" url="https://pl.wikipedia.org/wiki?curid=1276846" title="Kość główkowata">
Kość główkowata

Kość główkowata () – największa z ośmiu kości nadgarstka człowieka, leżąca w szeregu dalszym, pomiędzy kością czworoboczną mniejszą i kością haczykowatą. Jak inne kości nadgarstka (z wyjątkiem kości grochowatej) jest nieregularnie sześcienna, ma sześć powierzchni. Wyróżnia się w niej część górną, inaczej głowę (), węższą część pośrednią, czyli szyjkę () oraz część dolną (). Okrągła i gładka powierzchnia bliższa (górna) łączy się z kością księżycowatą, a powierzchnia dalsza (dolna) z kościami śródręcza: II, III i IV. Powierzchnie dłoniowa i grzbietowa są nierówne, pierwsza z nich łączy się z mięśniem przywodzicielem kciuka. Zazwyczaj równa powierzchnia łokciowa łączy się z kością haczykowatą, a wypukła powierzchnia promieniowa – z kością łódeczkowatą i kością czworoboczną mniejszą.

</doc>
<doc id="1276847" url="https://pl.wikipedia.org/wiki?curid=1276847" title="Tramwaj Plus">
Tramwaj Plus



</doc>
<doc id="1276850" url="https://pl.wikipedia.org/wiki?curid=1276850" title="Linia kolejowa nr 17">
Linia kolejowa nr 17

Linia kolejowa nr 17 – pierwszorzędna, głównie dwutorowa, zelektryfikowana linia kolejowa znaczenia państwowego, łącząca stację Łódź Fabryczna ze stacją Koluszki. Linia wraz z linią kolejową Warszawa Zachodnia – Katowice tworzy ważną trasę kolejową między Łodzią a Warszawą.
Przebieg.
Linia rozpoczyna swój bieg na kozłach oporowych przy peronie 2 na stacji Łódź Fabryczna. W związku z rozbudową linii średnicowej, uwzględniono dwie linie kolejowe, które będą odchodzić w obrębie stacji – linia kolejowa Łódź Fabryczna – Łódź Kaliska (tor 1) i linia kolejowa Łódź Fabryczna – Łódź Kaliska (tor 2). Linia kieruje się na południowy wschód i przebiega przez Widzew, aż do granicy miasta. Od przystanku Bedoń do Żakowic Południowych biegnie równolegle do linii kolejowej Łódź Kaliska – Dębica. Następnie kieruje się na północ, aż do rozjazdów 21 i 10 na stacji Koluszki.
Odcinki linii.
Linia jest podzielona na 4 odcinki:
Historia.
Przed budową.
Od 1857 roku trwały starania władz Łodzi i fabrykantów o połączenie miasta siecią kolejową z Warszawą i Prusami, lecz ówczesne władze Imperium Rosyjskiego były początkowo przeciwne temu ze względów strategicznych. Po kilku latach starań, grupa przemysłowców uzyskała 18 (30) lipca 1865 roku zezwolenie cara Aleksandra II na budowę kolei łączącj Łódź z Koleją Warszawsko-Wiedeńską w Koluszkach. Ukaz carski upoważnił grupę założycielską, do której należeli Karol Wilhelm Scheibler i Jan Bloch, do utworzenia spółki akcyjnej pod nazwą „Towarzystwo Drogi Żelaznej Fabryczno-Łódzkiej”; dalsze formalności miał załatwiać namiestnik Królestwa Polskiego hrabia Teodor Berg. 14 sierpnia 1865 roku podpisano umowę i zatwierdzono Statut Towarzystwa, z siedzibą w Warszawie.
Była to spółka kapitału przemysłowego z handlowym – Karol Scheibler i Edward Frankenstein reprezentowali sfery przemysłowe Łodzi i Warszawy, zaś Józef Jabłkowski, Maurycy Ludwik Mamroth, August Rephan, Mathias Rosen i Jan Bloch byli finansistami. Brakowało w tej grupie jedynie swoistej dekoracji, jaką byłby udział arystokracji i sfer ziemiańskich, ale z czasem i one się znalazły. Spółka określała się towarzystwem akcyjnym, w rzeczywistości jednak należała do siedmioosobowej grupy założycielskiej; oni to bowiem zatrzymali dla siebie 80,25% sturublowych akcji, zostawiając tylko 19,75% akcji pierwszej emisji ewentualnym udziałowcom. Z ogólnej ilości 11 212 akcji sam Jan Bloch skupił w swoim ręku 2500 akcji (czyli 22,5%) i został prezesem zarządu kolei. Karol Scheibler miał 400 akcji. Prezesem Rady Towarzystwa Drogi Żelaznej Fabryczno-Łódzkiej mianowano też Jana Blocha. Towarzystwo otrzymało koncesję na 75 lat i zostało zwolnione z podatków, poza podatkiem od nieruchomości.
Rozpoczęcie budowy.
Roboty przy budowie Drogi Żelaznej Fabryczno-Łódzkiej rozpoczęto 28 lipca 1865 roku. 18 listopada 1865 r. prace torowe – prowadzone pod nadzorem głównego inżyniera Hipolita Cieszkowskiego – przy budowie tej 25,5-wiorstowej (nieco ponad 27 km) linii zostały całkowicie zakończone.
Tempo budowy było ekspresowe; była to praca ręczna, a transport materiałów i ziemi odbywał się konnymi furmankami. 19 listopada 1865 r. nastąpiła uroczystość otwarcia linii. "Był to dla Łodzi dzień wielki i pamiętny, a z jaką obchodziła go świetnością o tym szeroko doniosły swego czasu dzienniki krajowe" – pisał w „Tygodniku Ilustrowanym” Oskar Flatt. Uroczystość „zaszczycił swoją obecnością” namiestnik Królestwa Polskiego hrabia Fiodor Berg, który wygłaszając z tej okazji przemówienie, stwierdził: "Miasto Łódź stanowi interesujące zjawisko w kraju polskim. Zawdzięcza swój dobrobyt przemysłowi niemieckiemu, przedsiębiorczości Niemców i pilności niemieckiej". I dalej, że Łódź, będąc najludniejszym po Warszawie miastem Królestwa, liczy przeszło 40 tysięcy mieszkańców, z czego dwie trzecie mieli stanowić Niemcy. .
Poważne czasopismo „Ekonomista” informowało opinię publiczną o ukończeniu w ciągu niespełna 3 miesięcy przedsięwzięcia Jana Blocha pisząc: "Droga Żelazna Fabryczno-Łódzka, otwarta dnia 19 listopada łączy najznaczniejsze fabryczne miasto Królestwa z siecią ogólną dróg żelaznych. Nie jest ona jeszcze zupełnie urządzona dla publiczności, nastąpi to dopiero z przyszłą wiosną, ale już mogą się odbywać transporty, zwłaszcza dowóz materiału opałowego tyle dla Łodzi ważnego. Do stanu takiego roboty doprowadzone zostały z nadzwyczajną szybkością". Zaraz też ruszyły pociągi towarowe przewożące surowce i gotowe wyroby. Początkowo tabor składał się tylko z dwóch lokomotyw, 11 wagonów pasażerskich, 2 bagażowych i 35 towarowych.
Otwarcie linii.
Szybkie tempo budowy spowodowało, że początkowo nie były gotowe budynki dla pasażerów przy dworcach i w pierwszym etapie kolej nie była otwarta dla ruchu pasażerskiego, a przewoziła głównie opał dla łódzkiego przemysłu. Wielu historyków za datę uruchomienia tej kolei uważa dzień 1 czerwca 1866 roku, czyli dzień uruchomienia regularnej komunikacji pasażerskiej na tej linii.
Towarów przewieziono w 1866 r. niespełna 5 tys. ton, czyli 13,5 tony dziennie, ale już w 1881 r. 40 tys. ton surowców, paliw oraz gotowych wyrobów. W 1881 r. linią tą, stanowiącą zaledwie 1,8% długości wszystkich linii kolejowych Królestwa Polskiego, przewieziono już 10% towarów i 6,5% (250 tys.) ogółu pasażerów. Była to więc kolej najbardziej obciążona, ale też najbardziej dochodowa. Przynosiła wówczas do 32% dywidendy (w 1897). Porównując przewozy w latach 1875–1902 nastąpił 14-krotny wzrost przewiezionych ładunków i 10-krotny wzrost ilości pasażerów.
Linia – zarządzania przez Towarzystwo Kolei Fabryczno-Łódzkiej – w początkowym okresie niewątpliwie odegrała istotną rolę w rozwoju przemysłu włókienniczego w łódzkim okręgu przemysłowym. Dzięki niej Łódź i jej okręg awansował do trzeciego pod względem wielkości ośrodka produkcji włókienniczej w Cesarstwie Rosyjskim, podejmując ostrą i niejednokrotnie skuteczną walkę konkurencyjną z okręgiem moskiewskim i iwanowo-wozniesienskim. Niestety, już po kilku latach usytuowanie łódzkiej końcowej stacji pasażersko-towarowej prawie w centrum miasta, niechęć głównych akcjonariuszy do kolejnych inwestycji mających na celu stworzenie wydajnego transportowo węzła łódzkiego oraz polityka kolejowa Cesarstwa Rosyjskiego na obszarze zaboru, , stały się istotnym czynnikiem hamującym dalszą ekspansję łódzkiego przemysłu na rynki wschodnie. Próbą złamania monopolu Towarzystwa Kolei Fabryczno-Łódzkiej i transportu kolejowego do Łodzi była inicjatywa grupy największych łódzkich fabrykantów z Juliuszem Kunitzerem, która postawiła za cel budowę tzw. „kolei obwodowej”, która miała od stacji Łódź Widzew opasać Łódź kręgiem, a od niej miały powstać bocznice do największych łódzkich fabryk. Koncepcja ta spotkała się z ostrą kontrakcją J. Blocha i jego Towarzystwa i w efekcie w tym czasie nie doszło do jej realizacji. Walka o nią toczyła się w latach 1889–1896. Rozwiązanie tego problemu nastąpiło dopiero w 1902 r., po oddaniu do użytku linii kolei warszawsko-kaliskiej (która przechodziła przez zachodnie rejony Łodzi) oraz stacji Łódź Kaliska. W roku 1898 powstał staraniem inwestora kolei kaliskiej – Towarzystwa Akcyjnego Kolei Warszawsko-Wiedeńskiej – łącznik kolei obwodowej, przebiegający wzdłuż ówczesnej południowej granicy Łodzi, który od stacji Łódź Widzew połączył obie linie – „fabryczno-łódzką” i „warszawsko-kaliską”.
Po wybuchu I wojny światowej siedziba Towarzystwa przeniosła się do Petersburga w Rosji. Infrastruktura i tabor kolei doznały podczas wojny zniszczeń. Po wojnie, mimo braku umowy z Towarzystwem, zarząd kolei polskich utrzymywał tę kolej w ruchu, a Skarb Państwa wypłacał właścicielom dywidendę. Po II wojnie światowej kolej została przejęta przez państwo.
Nowa Łódź Fabryczna.
We wrześniu 2012 r. rozpoczęto prace przy wykopie pod nowy, podziemny dworzec kolejowy Łódź Fabryczna. W przyszłości planowane jest połączenie podziemnym tunelem średnicowym tej stacji ze stacją Łódź Kaliska jako element pierwszego polskiego systemu linii dużych prędkości (tzw. Linia „Y” – Warszawa przez Łódź do Wrocławia oraz Poznania). W ramach przygotowań do tej inwestycji uległ całkowitej rozbiórce pierwotny budynek dworcowy, z planem nawiązania do jego architektury elewacji naziemnej nowego dworca.
Nowy dworzec Łódź Fabryczna został oficjalnie otwarty 11 grudnia 2016 roku. Inwestycja stworzyła nowy węzeł komunikacyjny, łączący kolej, komunikację miejską i ruch samochodowy. Charakterystyczną cechą nowej budowli jest falisty dach, dopuszczający światło do hali dworcowej, jak i peronów poniżej. Wewnątrz budynku umieszczono konstrukcje, ukazujące fasadę dawnego dworca.
Parametry techniczne.
Linia w całości jest klasy D4; maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 78 kN (na 1 metr bieżący toru). Sieć trakcyjna jest typu CR2 i YwsC120-2C-M; jest przystosowana do maksymalnej prędkości do 160 km/h; obciążalność prądowa wynosi 3500/1700 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Linia jest wyposażona w samoczynną blokadę liniową – typu SHL-12, dwukierunkową i czerostawną.
Linia dostosowana jest, w zależności od odcinka, do prędkości od 60 km/h do 150 km/h, a jej prędkość konstrukcyjna wynosi 160 km/h. Obowiązują następujące prędkości maksymalne dla pociągów:
Na linii zostały wprowadzone ograniczenia w związku z niezachowaniem skrajni – nieodpowiednia wysokość sieci trakcyjnej od główki szyny oraz nieodpowiednia odległość tarcz Tm6, Tm11, Tm29 i semafora R od osi toru.
Infrastruktura.
Punkty eksploacyjne.
Na linii znajduje się 10 różnych punktów eksploatacyjnych, w tym 4 stacje kolejowe, 5 przystanków, bocznica stacyjna, posterunek odgałęźny i ładownia.
Infrastruktura towarzysząca.
Lokalne Centra Sterowania.
W obrębie linii znajdują się dwa Lokalne Centra Sterowania. Pierwsze zlokalizowane jest na stacji Koluszki (uruchomione w 2007 roku) i obejmuje stację Gałkówek oraz posterunki odgałęźne Żakowice Południowe i Łódź Andrzejów. Drugie usytuowane jest na stacji Łódź Widzew i w jego zasięgu znajdują się posterunek odgałęźny Łódź Dąbrowa i stacja Łódź Fabryczna. Oba centra wykorzystują urządzenia typu Ebiblock 950 oraz Ebiscreen.
Sieć tramwajowa.
Odcinek Łódź Fabryczna – Łódź Widzew znajduje się w bliskim sąsiedztwie sieci tramwajowej – stacja Łódź Fabryczna nieopodal przystanku "Rodziny Poznańskich – Dworzec Łódź Fabryczna", przystanek Łódź Niciarniana nieopodal "Piłsudskiego – Niciarniana", a stacja Łódź Widzew – "Rokicińska – rondo Inwalidów" i "Rokicińska – Gogola".
Bocznice.
Oprócz sieci tramwajowej, przy linii znajdują się różnego rodzaju bocznice i zakłady. Przy stacji Łódź Widzew zlokalizowane jest "„Zaplecze Techniczne Spółki” ŁKA sp. z o.o.", przy przystanku i posterunku odgałęźnym Łódź Andrzejów – bocznica "„ARTUR” Firma Transportowo-Handlowa", przy stacji Gałkówek – Jednostka Wojskowa nr 164 – i w obrębie stacji Koluszki – "Stacja Napraw Nr 2 – PKP CARGO S.A.", bocznica "Bocznica – PKP Energetyka S.A., Zakład Łódzki „EZSZ Koluszki”" oraz bocznica "OLLP Operator Logistyczny Paliw Płynnych".
ETCS.
Na linii zaplanowano wdrożenie systemów ERTMS/ETCS poziom 2 oraz ERTMS/GSM-R na odcinku Łódź Widzew – Koluszki, jako część trasy Warszawa Zachodnia – Miedniewice (Skierniewice) – Koluszki – Łódź Widzew. Konstrukcja tych systemów stanowi część modernizacji linii kolejowej Warszawa – Łódź. Całkowity koszt inwestycji wynosi 223986178,00 zł, z czego 110594966,90 zł stanowi dofinansowanie z Funduszu Spójności.
Znaczenie międzynarodowe.
Linia na odcinku -0,070 – 26,400 została ujęta w kompleksową, a na odcinku 19,197 – 26,400 w bazową towarową sieć transportową TEN-T. Odcinek 19,195 – 25,599 stanowi fragment międzynarodowej linii kolejowej C65/1 (Zduńska Wola Karsznice – Łódź Olechów – Skierniewice) – sieć międzynarodowych linii transportu kombinowanego (AGTC) – oraz część Kolejowego Korytarza Towarowego nr 8 Morze Północne – Morze Bałtyckie(RFC8).
Ruch pociągów.
Pociągi pasażerskie.
Na całości linii odbywa się zarówno ruch dalekobieżny, jak i podmiejski. Przewoźnikami kolejowymi są Polregio, Łódzka Kolej Aglomeracyjna oraz PKP Intercity.
Pociągi towarowe.
Między Łodzią Fabryczną a Łodzią Widzewem pociągi mają bezwzględny zakaz poruszania się.

</doc>
<doc id="1276851" url="https://pl.wikipedia.org/wiki?curid=1276851" title="Plama lęgowa">
Plama lęgowa

Plama lęgowa ("area incubationis") – nieopierzone miejsce na brzuchu ptaków lęgowych, pojawiające się na czas sezonu lęgowego, które jest bardzo dobrze ukrwione i służy do inkubacji jaj. Umożliwia przeniesienie ciepła wylęgującego ptaka bezpośrednio na skorupę, unikając izolującego działania piór. Niektóre gatunki mają jedną plamę (np. jastrzębie, gołębiowate, wiele śpiewających), inne dwie (np. siewkowce, alki, wydrzyki) lub trzy (np. mewy). Specyficzną plamę lęgową mają pingwiny niegniazdujące, tj. pingwin cesarski i królewski, u których jest ona przykryta fałdem skóry. Z kolei niektóre ptaki jej nie mają w ogóle, ogrzewając jaja stopami (wielu przedstawicieli pełnopłetwych, z rodzin takich jak pelikanowate, głuptakowate czy kormoranowate) lub nie ogrzewając ich samodzielnie (np. pasożyty lęgowe).

</doc>
<doc id="1276852" url="https://pl.wikipedia.org/wiki?curid=1276852" title="Agoge">
Agoge



</doc>
<doc id="1276853" url="https://pl.wikipedia.org/wiki?curid=1276853" title="Linia kolejowa nr 18">
Linia kolejowa nr 18

Linia kolejowa nr 18 – pierwszorzędna, prawie w całości dwutorowa, zelektryfikowana linia kolejowa znaczenia państwowego, łącząca stację Kutno ze stacją Piła Główna. Przebiega przez obszar województwa łódzkiego, województwa kujawsko-pomorskiego i województwa wielkopolskiego.
Przebieg.
Linia rozpoczyna bieg na rozjazdach 71 (tor nieparzysty) oraz 74 (tor parzysty) na stacji Kutno. W obrębie stacji biegnie równolegle między linią kolejową Warszawa Zachodnia – Kunowice oraz linią kolejową Kutno – Brodnica. Linia biegnie w kierunku północno-zachodnim przez Nowe Ostrowy, Rutkowice oraz Kaliska. Później biegnie w kierunku północnym przez Czerniewice do Włocławka, a następnie ponownie w kierunku północno-zachodnim w bliskim sąsiedztwie Wisły przez Lubanie, Aleksandrów Kujawski do Torunia, gdzie spotyka się z linią kolejową Poznań Wschód – Skandawa.
Linia przebiega południową częścią stacji Toruń Główny, skąd odgałęzia się linia kolejowa Nieszawka – Toruń Towarowy TrB, która biegnie w kierunku południowym, równolegle do linii kolejowej Poznań Wschód – Skandawa. Linia kolejowa Kutno – Piła Główna kieruje się natomiast w stronę zachodnią i przechodzi przez Solec Kujawski do wschodniej części Bydgoszczy. Odtąd biegnie równolegle do Brdy. Przebiega przez stację Bydgoszcz Wschód, gdzie styka się z linią kolejową Kowalewo Pomorskie – Bydgoszcz Wschód. Dalej biegnie przez Bydgoszcz Główną, skąd odchodzi od niej linia kolejowa Bydgoszcz Główna – Czyżkówko, biegnąca niemalże równolegle do niej aż do posterunku Czyżkówko.
Linia kieruje się w stronę zachodnią, w sąsiedztwie najpierw Kanału Bydgoskiego, później Noteci. Przechodzi przez Nakło nad Notecią, gdzie krzyżuje się z linią kolejową Oleśnica – Chojnice. Na dalszym odcinku mija Osiek nad Notecią, Białośliwie i Kaczory kierując się do Piły. Przed stacją Piła Główna biegnie między linią kolejową Tczew – Kostrzyn oraz linią kolejową Poznań Główny PoD – Piła Główna, przechodzi przez Gwdę i kończy bieg na rozjazdach 544 oraz 545, gdzie spotyka się z linią kolejową do Kostrzyna.
Linia jest podzielona na 7 odcinków:
Historia.
Odcinek linii kolejowej Piła Główna – Nakło nad Notecią – Bydgoszcz Główna jest jednym z najstarszych na ziemiach polskich. Powstał już w 1851 roku jako część Pruskiej Kolei Wschodniej Krzyż – Piła – Bydgoszcz – Tczew, której celem było połączenie Berlina z Prusami Wschodnimi. Toruń i Włocławek uzyskały połączenie kolejowe 10 lat później w wyniku budowy Kolei Warszawsko-Bydgoskiej.
Do końca lat 20. XX wieku, czyli do wybudowania najkrótszego połączenia Poznania z Warszawą (przez Konin), wszystkie pociągi łączące zachodnią Europę z Warszawą kursowały na odcinku Poznań – Warszawa przez Gniezno, Inowrocław, Toruń i Kutno. Do zakończenia magistrali węglowej (Śląsk – port w Gdyni, 1930 r.) linia stanowiła też ważną drogę wywozu polskiego węgla do portów bałtyckich.
W 1984 roku linię zelektryfikowano na odcinku Kutno – Toruń – Bydgoszcz, a w 1989 roku zakończono elektryfikację odcinka Bydgoszcz – Piła.
19 sierpnia 1980 roku na odcinku między Toruniem Głównym a Aleksandrowem Kujawskim miała miejsce największa w historii powojennej Polski katastrofa kolejowa pod Otłoczynem.
W drugiej połowie 2012 roku ruszyła modernizacja linii na odcinku Bydgoszcz – Toruń, która zakończyła się na początku marca 2014 roku. W trakcie dwuletnich prac wyremontowano zostało 92 km torów i 18 przejazdów kolejowo-drogowych. Zamontowano 54 nowych rozjazdów na stacjach Toruń Główny, Cierpice, Solec Kujawski, Bydgoszcz Łęgnowo, Bydgoszcz Wschód oraz Bydgoszcz Leśna. Wymienione zostały również urządzenia sterowania ruchem kolejowym oraz systemy zasilające.
Po zakończeniu prac pociągi przyspieszyły do 120 km/h, a czas podróży między miastami skrócił się do około 40 minut. Rewitalizacja odcinka Toruń – Bydgoszcz realizowana była w ramach projektu POIiŚ 7.1 – „Polepszenie jakości usług przewozowych poprzez poprawę stanu technicznego linii kolejowej nr 18 Kutno–Piła na odcinku Toruń–Bydgoszcz”. Dzięki umowie podpisanej przez PKP PLK projekt otrzymał unijne dofinansowanie ze środków Funduszu Spójności w ramach Programu Operacyjnego Infrastruktura i Środowisko w wysokości 147 354 791,84 PLN. Całkowita kwota inwestycji wynosiła 225 985 848,73 PLN. 12 czerwca 2016 roku otwarto nowy przystanek Cierpice Kąkol.
W czerwcu 2016 roku została podpisana umowa z firmą Torpol na remont odcinka Włocławek – Aleksandrów Kujawski. Wymianie uległo 14 km torów, rozjazdy, przebudowano perony w Lubaniu, Turznie Kujawskim i Nieszawie Waganiec. Dzięki pracom prędkość pociągów pasażerskich wzrosła ze 120 do 140 km/h.
W czerwcu 2017 roku PKP PLK podpisało z Torpolem umowę na modernizację linii na odcinku Ostrowy – Otłoczyn. Planowana jest modernizacja linii w obrębie stacji Toruń Główny, przewidywana jest wymiana części torów i rozjazdów oraz układów automatyki.
2 października 2020 roku doszło do rozmycia nasypu, w wyniku czego ruch pociągów między Zielonczynem a Nakłem nad Notecią został wstrzymany. Ruch po jednym torze został przywrócony 25 października 2020 w godzinach wieczornych (22.30).
Charakterystyka techniczna.
Linia, w zależności od odcinka, jest klasy C3 lub D3, maksymalny nacisk osi wynosi od 196 do 221 kN dla lokomotyw oraz wagonów, a maksymalny nacisk liniowy wynosi 71 kN. Sieć trakcyjna, w zależności od odcinka, jest typu YzC120-2C, YC120-2C, YC150-2CS150, YC120-2CS150, C150-C150, 2C120-2C-1 lub 2C120-2C-1; obciążalność prądowa wynosi od 1700 do 2540 A; jest dostosowana do maksymalnej prędkości od 110 do 140 km/h, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów.
Na linii zostały wprowadzone ograniczenia w związku z niezachowaną skrajnią budowli linii kolejowej – nieodpowiednia odległość parkanów, poręczy, filaru wiaduktu, semaforów, żurawi wodnych, peronów oraz tarcz Tm od osi toru.
Linia dostosowana jest do prędkości od 40 km/h do 140 km/h, a jej prędkość konstrukcyjna wynosi 160 km/h. Obowiązują następujące prędkości maksymalne dla pociągów:
Infrastruktura.
Posterunki ruchu i punkty ekspedycyjne.
Na linii znajduje się 48 różnych punktów eksploatacyjnych, w tym 21 stacji kolejowych (z czego 2 stacje techniczne), 25 przystanków (z czego 3 są jednocześnie ładowniami), jedna bocznica szlakowa oraz jeden posterunek odgałęźny.
Ruch pociągów.
Linia jest wykorzystywana zarówno przez pociągi regionalne i dalekobieżne, jak i pociągi towarowe. Na odcinku Bydgoszcz – Toruń pociągi PR kursują w ramach oferty BiTCity, natomiast na odcinku Toruń – Włocławek w ramach oferty WiTCity. Od 13 grudnia 2015 roku na odcinku znajdującym się na terenie województwa kujawsko-pomorskiego (Rutkowice – Wyrzysk Osiek) w pociągach tego przewoźnika obowiązuje specjalna oferta cenowa w ramach taryfy województwa kujawsko-pomorskiego.

</doc>
<doc id="1276855" url="https://pl.wikipedia.org/wiki?curid=1276855" title="Bono on Bono">
Bono on Bono

Bono on Bono, conversations with Michka Assayas – wywiad rzeka stanowiący zapis rozmów między Bono, wokalistą grupy U2, a francuskim dziennikarzem muzycznym i pisarzem Michką Assayasem. Opublikowana została 6 czerwca 2005 przez wydawnictwo Hodder &amp; Stoughton. Bono opowiada o m.in. swoim życiu, twórczości, przemyśleniach oraz zainteresowaniach. Wydanie angielskie składa się z 17 rozdziałów i liczy 326 stron ().

</doc>
<doc id="1276856" url="https://pl.wikipedia.org/wiki?curid=1276856" title="Transakcja spółka z o.o.">
Transakcja spółka z o.o.

PHU „Transakcja” Spółka z o.o. – spółka („przedsiębiorstwo handlowo-usługowe”) założona 26 lipca 1988 w Warszawie przez koncern RSW „Prasa-Książka-Ruch”, reprezentowany przez Bronisława Stępnia i Tadeusza Kucharka, oraz Akademię Nauk Społecznych przy KC PZPR, reprezentowaną przez Jaremę Maciszewskiego. Radę Nadzorczą spółki tworzyli Janusz Basiak, Wiesław Huszcza, Witold Wiącek, Leszek Biały, Marek Siwiec oraz Jerzy Szmajdziński. Wiktor Pitus objął stanowisko prezesa zarządu spółki .
Kapitał zakładowy przedsiębiorstwa wyniósł 150 mln starych zł, z czego 100 mln wpłaciło RSW, a 50 mln (tylko formalnie) Akademia Nauk Społecznych. Komitet Centralny PZPR wielokrotnie wspierał „Transakcję” dużymi dotacjami pochodzącymi z należnych mu dywidend z RSW „Prasa-Książka-Ruch”. Po rozwiązaniu PZPR kontrolę nad „Transakcją” sprawowali czołowi politycy SdRP, m.in. Leszek Miller, Wiesław Huszcza, Marek Siwiec i Jerzy Szmajdziński. Leszek Miller zgodnie z pismem z 1 marca 1990 jednoosobowo reprezentował w spółce „interesy Socjaldemokracji”.
Większość dokumentów księgowych oraz rejestrowych spółki zaginęła. Z zachowanych sprawozdań spółki wynika, że zajmowała się ona m.in. handlem zagranicznym, w tym sprowadzaniem do Polski alkoholu dzięki kontaktom z radziecką (gruzińską) firmą „Sameba” oraz sprowadzaniem z Dalekiego Wschodu sprzętu komputerowego, który następnie re-eksportowany był ze znacznym zyskiem do Związku Radzieckiego. Sprowadzano też znaczne ilości wyrobów bawełnianych z Indii. „Transakcja” była również ważnym graczem na ówczesnym rynku hurtowym mebli, dywanów i sprzętu RTV. Zbyt towarów ułatwiały kontakty zarządu firmy z dyrektorami jednostek gospodarki uspołecznionej, takimi jak: Przedsiębiorstwo Hurtu Spożywczego, Powszechna Spółdzielnia Spożywców „Społem”, GS „Samopomoc Chłopska” oraz WPHW. Ważną dziedziną działalności były także inwestycje kapitałowe. „Transakcja” założyła szereg spółek-córek, których głównymi współudziałowcami były Komitety Wojewódzkie PZPR. W ten sposób stała się spółką o charakterze holdingowym. Wśród spółek założonych przez „Transakcję” były w szczególności Bank Inicjatyw Gospodarczych SA, TUiR Polisa SA oraz Muza SA.
Rozwój „Transakcji” przerwał likwidator mienia b. PZPR. Oprotestował on wszystkie uchwały podjęte przez zarząd spółki po 27 lutego 1991, czyli po dacie wejścia w życie Ustawy o przejęciu majątku byłej PZPR. Przed zawieszeniem działalności „Transakcja” sprzedała spółce Universal SA – za kwotę 1,7 mld starych zł – akcje BIG SA, których była właścicielem.

</doc>
<doc id="1276857" url="https://pl.wikipedia.org/wiki?curid=1276857" title="Simone Vergassola">
Simone Vergassola

Simone Vergassola (ur. 24 stycznia 1976 w La Spezii) – włoski piłkarz występujący najczęściej na pozycji prawego pomocnika. Obecnie gra w drużynie AC Siena, której jest kapitanem.
Kariera klubowa.
Simone Vergassola zawodową karierę rozpoczynał w 1992 roku w występującym w Serie C1 Carrarese Calcio. Miejsce w podstawowej jedenastce tego zespołu wywalczył sobie w sezonie 1994/1995, kiedy to wystąpił w 31 spotkaniach. Latem 1996 roku włoski pomocnik trafił do Serie A, gdzie podpisał kontrakt z Sampdorią. W najwyższej klasie rozgrywek w kraju zadebiutował 9 marca 1997 roku w wygranym 4:0 pojedynku z Atalantą BC. Vergassola wraz z ekipą „Blucerchiatich” uplasował się na szóstym miejscu w ligowej tabeli, ale na boisku pojawił się tylko 3 razy. W sezonie 1998/1999 „Doria” zajęła w lidze 16. lokatę i spadła do Serie B. Gdy włoska drużyna 2 razy z rzędu kończyła rozgrywki na 5. miejscu, Simone zdecydował się zmienić klub.
Ostatecznie zawodnik trafił do Torino Calcio, gdzie wywalczył sobie miejsce w podstawowej jedenastce. W sezonie 2002/2003 zespół „Granata” spadł do drugiej ligi. W Turynie Vergassola pozostał tylko na rundę jesienną 2003/2004, po czym przeniósł się do Sieny. Obecnie Włoch jest kapitanem jedenastki „Bianconerich”. Zadebiutował 18 stycznia 2004 roku w przegranym 2:4 ligowym pojedynku z Juventusem. Włoch stał się podstawowym zawodnikiem swojej drużyny i z czasem został jej kapitanem. 28 listopada 2009 roku rozegrał swój 200. mecz ligowy dla Sieny. Ta przegrała 1:2 z Bari, a sam Vergassola strzelił honorową bramkę dla swojej drużyny.

</doc>
<doc id="1276858" url="https://pl.wikipedia.org/wiki?curid=1276858" title="Spartańskie wychowanie">
Spartańskie wychowanie

Wychowanie spartańskie – system wychowawczy, obowiązujący w Sparcie według tradycji, od czasów Likurga. Wychowanie w Sparcie trwało całe życie w ramach przygotowania do podejmowania nowych funkcji i związane było z nadzorem osoby stojącej wyżej w hierarchii. Przepisy państwowe oraz obyczaje regulowały każdy szczegół życia i za każde odstępstwo wymierzały surowe kary.
Rys historyczny.
Sparta w VIII wieku p.n.e., była jednym z państw na Półwyspie Peloponeskim. Siły zbrojne miały w niej duże znaczenie, gdyż Spartanie stosunkowo niedawno osiedlili się na nowym, podbitym przez siebie terytorium. W Sparcie tak jak wszędzie w Grecji rozwijała się sztuka, muzyka i poezja. Obcokrajowcy byli mile widziani, przyjmowani gościnnie i mogli swobodnie przedstawić swoją sztukę. Nieliczne zachowane utwory Tyrteusza oraz Alkmana świadczą o wysokim poziomie rozwoju piśmiennictwa i umiejętności.
Po wygranej pierwszej wojnie meseńskiej (735–716 p.n.e.) Sparta opanowała zbyt duże terytorium jak na swoje możliwości. Żeby je utrzymać, a przede wszystkim utrzymać w ryzach ludność podbitą, trzeba było zwiększyć wysiłek militarny. Jednak to nie zapobiegło powstaniu meseńczyków. Stłumiono je z wielkimi stratami i wielkim wysiłkiem w połowie VII wieku p.n.e. W obawie przed powtórzeniem sytuacji zreformowano państwo nadając mu charakter militarny. Armia w stanie stałej gotowości czuwała, wypatrując najmniejszego znaku niebezpieczeństwa i nieposłuszeństwa, reagując nadmiernymi represjami. Dziedziczni królowie stracili władzę na rzecz pięciu wybieralnych eforów, którzy odtąd starali się utrzymać status quo. Nieliczne reformy uzasadniano koniecznością odbudowania państwa z czasów świetności za panowania Likurga. W efekcie Sparta popadła w stagnację.
Głównym problemem Sparty była stale zmniejszająca się liczba obywateli. Szacuje się że ok. roku 500 p.n.e. na 10 tys. Spartan przypadało 250 tys. helotów oraz 100 tys. periojków. W czasach Agisa (245–240 p.n.e.) pełnoprawnych Spartan było już tylko 700 w tym 100 którzy posiadali tę samą ziemię od pokoleń. Propozycje nowego podziału ziemi i nadania obywatelstwa części niewolnych (np. motakom – wolnym helotom wychowanym razem z dziećmi obywateli) były zdecydowanie zwalczane. Arystokracja rządząca przejęła większość ziemi i czerpała z niej korzyści. Wiele działek tylko teoretycznie należało do szeregowych Spartan, w rzeczywistości były wzięte w zastaw. Szczególny ferment i zepsucie powstało w Sparcie po wygranej wojnie peloponeskiej.
Podróże.
Po stłumieniu powstania meseńskiego państwo stało się wszechobejmujące, policyjne i hierarchiczne. Cudzoziemcy byli z zasady podejrzani i narażeni na niebezpieczeństwa. Podróże pojedynczych Spartan za granicę były również wielce podejrzane. Właściwie podróżowali tylko wygnani lub ci, którzy w porę zauważyli niebezpieczeństwo i zdołali uciec. Tylko wyprawy wojenne, w zorganizowanych grupach uzasadniały opuszczenie ojczyzny.
Proces wychowawczy.
Wychowanie państwowe było bardzo surowe, miało bowiem przygotować obywateli do życia w trudnym, górzystym terenie objętym wpływami państwa spartańskiego, w ciągłym zagrożeniu ze strony wielokrotnie liczniejszej ludności podbitej oraz miast-państw sąsiednich gł. Argos. Dzieci były własnością państwa. Już od urodzenia o ich losie decydowała rada starszych. Słabe, kalekie porzucano w górach lub zrzucano ze skały. Słabowite dzieci nie nadawały się na wojowników ani na matki.
Zdrowe dzieci do 7 roku wychowywane były w domu pod opieką matek. Następnie, zaczynał się wstępny okres "agoge". Jeszcze pod częściową opieką rodziny, ale już także pod okiem państwowego urzędnika zwanego "pajdonomos", któremu stale towarzyszył "mastigoforoj" – nosiciel bicza. Od 12 roku życia przyszli obywatele Sparty opuszczali rodzinne domy i przenosili się do koszar, w których musieli mieszkać aż do osiągnięcia praw obywatelskich w wieku trzydziestu lat. Wtedy dopiero stawali się "równymi", mogąc od tej pory uczestniczyć w zgromadzeniu ludowym (apella).
Agoge.
Słowo agoge pochodzi od "agogeus" oznaczającego "lejce" służące do kierowania koniem.
Ostatni rocznik protejras pełnił funkcję przewodników i był stawiany na czele drużyn młodszych jako ich opiekun i nauczyciel. Każdy rocznik miał swoją osobną nazwę oraz wykonywał specyficzne ćwiczenia. Miał również określone obowiązki, nie wiadomo jednak jakie dokładnie – zachowały się tylko nazwy.
Wiele czasu poświęcano różnym ćwiczeniom fizycznym, sprawnościowym i siłowym. Początkowo sprawdzianem były myślistwo i lekkoatletyka. Po militaryzacji ćwiczono władanie bronią, szermierkę, miotanie oszczepem, zwroty i zmiany szyku, marsze z odpowiednim, zwartym trzymaniem tarczy. Celem nadrzędnym było wytrenowanie i zdyscyplinowanie hoplity. Przewaga Spartan brała się między innymi stąd, że naprzeciw żołnierzy pospolitego ruszenia stawali doświadczeni, z kilkunastoletnim stażem, żołnierze zawodowi, przywykli i przyuczeni do zabijania.
Uczono też zwięzłego wypowiadania się. W odpowiedziach bardzo ceniono sobie cięty dowcip. Na przykład Leonidas na pytanie jak ocenia poezję Tyrteusza odpowiedział: "jest doskonała do wyciągania życia z młodych żołnierzy".
W starszym wieku młodzież odbywała praktyki w zabijaniu. Można tu wyróżnić dwa przypadki. Od czasu do czasu, na rozkaz odpowiednich urzędników, oddział Spartan najeżdżał jakąś wioskę mordując wszystkich mieszkańców, co do której istniało podejrzenie buntu lub nieposłuszeństwa. Druga metoda to tzw. "krypteja" odpowiednik tajnej policji. Młodzi ludzie patrolowali okolice i zabijali pojedynczych helotów, periojków (uznanych za niebezpiecznych, np. na podstawie podsłuchanych rozmów). Do kryptei przygotowywano już młodych chłopców. Były to wzajemne podchody, napaści i np. wykradanie jedzenia. Miało to ćwiczyć czujność, refleks i umiejętność wykorzystywania okazji.
Uczniowie agoge byli karmieni niskimi racjami żywnościowymi, aby wykazywali się inicjatywą i pomysłowością – mieli kraść, aby być najedzonymi do syta. Kiedy zostali przyłapani, byli karani za to, że dali się złapać, a nie za to, że kradli. Ogoleni, z gołą głową, bosi i lekko odziani (często nago) spali na legowisku z trzcin, a w zimie dokładano ostów.
Ważnym sprawdzianem wytrzymałości i sprawności były bójki rytualne w Platanistasie oraz „serowe zawody” przed świątynią Artemidy Ortii (Ksenofont). Wygłodniali młodzieńcy walczyli tam o sery
Po 404 roku p.n.e. Sparta stawała się coraz bardziej państwem totalitarnym i to proporcjonalnie do upadku jej znaczenia i sił, zarówno fizycznych, jak i duchowych. Nieuszanowanie własnych obywateli przez szafowanie ich życiem i zdrowiem w nadmiernie obciążających ćwiczeniach i próbach wcale nie poprawiały stanu obronności państwa, wręcz przeciwnie. W czasach Aleksandra Wielkiego Sparta miała już niewielkie znaczenie militarne, do podboju rzymskiego straciła je całkowicie.
Służba wojskowa.
Wiek od 21 do 30 lat – obowiązkowa służba wojskowa. Chłopcy w wieku 21 lat tzw. "sfajrejs" byli zaliczani do młodszych żołnierzy. W ciągu dziesięciu lat Spartanie pod dowództwem starszych byli wysyłani na wojny zewnętrzne, np. 300 Spartan broniło wąwozu termopilskiego. W obliczu wroga Spartanin nie mógł się cofnąć. Ta zasada często była powodem konfliktów i niepotrzebnych strat. Odnotowano kilka przypadków, kiedy Spartanie odmawiali przemieszczenia się na nowe pozycje, zarzucając innym tchórzostwo i łamanie zasad. Spartanin nie mógł się cofnąć, co określano lakonicznym powiedzeniem: z tarczą (wracał do Sparty żywy po przepędzeniu wroga) lub na tarczy (zabity lub ciężko ranny był niesiony na tarczy przez towarzyszy).
Oprócz hoplitów Sparta dysponowała jednym oddziałem konnym "hippejs". Miał on charakter policji politycznej i zajmował się między innymi łapaniem na drogach uciekinierów. Na wojny jednak hoplici zawsze wędrowali pieszo.
Etap obywatelski.
Wiek od 31 lat – po odbyciu dziesięcioletniej służby wojskowej Spartanin uzyskiwał prawa polityczne. Każdy dostawał ziemię (najczęściej po kimś kto zmarł, zginął, często po rodzicu) i mógł się ożenić (wcześniejsze małżeństwa były możliwe, ale wymagały uzyskania odpowiedniej zgody). Niektórzy mogli zacząć karierę jako dowódcy i urzędnicy. Nawet uczty miały charakter przymusowy. Żołnierze z jednego oddziału zasiadali przy jednym stole na składkowych wspólnych ucztach.
Wiek 60 lat – zasłużeni Spartanie mogli być wybierani do "geruzji".
Organizacja.
Po przejściu do koszar młodzież była grupowana w struktury o charakterze wojskowym i tej organizacji starano się nie naruszać. Wzajemna znajomość i brak anonimowości sprzyjały zdecydowanym działaniom.
Podstawą podziału był fakt, że oprócz Sparty istniały jeszcze 4 inne miejscowości spartańskie. Każda z nich wystawiała 3 jednostki, razem było 15 oddziałów o różnej liczebności i zależnej od ogólnej liczby obywateli w danym momencie. W okresie agoge największa jednostka "ilai" lub "agelaj" dzieliła się na 3 mniejsze "buaj" ze starszym przewodnikiem zwanym "buagos,", a na czele stał dwudziestolatek – "protejraj" (ostatni rocznik agoge). Jak się wydaje najniższa jednostka odpowiadała liczebnością pojemności jednego pomieszczenia koszarowego.
Nakaz służby wojskowej w zasadzie obowiązywał do 60 roku życia, a więc dotyczył także mężczyzn żonatych. Wyjątkiem byli ci, którzy w czasie walk zostali ciężko ranni. Po 30 roku życia, zwłaszcza w okresach pokoju, można było liczyć na czasowe zwolnienie ze służby. Tak więc większość Spartan od dziecka prowadziła koszarowo-wojskowy tryb życia, była słabo żywiona i poddawana surowej wojskowej dyscyplinie oraz ciężkim ćwiczeniom fizycznym i wojskowym, kształtującym pożądany przez państwo charakter obywatela-wojownika. Była to pierwsza stała i utrzymywana w ciągłej gotowości armia, złożona z silnych i odpornych na trudy żołnierzy.
Młodzieńcy, którzy nie wytrzymywali forsownych ćwiczeń najczęściej przedwcześnie umierali. Wszystkim przydzielano równe kawałki ziemi (z pracującymi na niej helotami) i nadmierna dzietność sprawiałaby kłopot z utrzymaniem tego stanu. Późne zakładanie rodzin, nieliczenie się z rzeczywistymi możliwościami organizmu oraz wojny prowadziły do zmniejszania się populacji obywateli. Bogaciła się na tym elita, w której władanie wracała ziemia, a przede wszystkim dobra na niej wytwarzane.
Sport.
Wielkim świętem Grecji były igrzyska olimpijskie. W okresie 720–576 p.n.e. na 81 znanych zwycięzców olimpijskich 46 było Spartanami. W rozstrzygającym lekkoatletyczne zawody biegu na odległości stadionu, na 36 zwycięzców 21 było Spartanami. Świadczy to jednoznacznie o ich wielkiej sprawności, intensywnych treningach i o dobrych trenerach.
Tukidydes podaje, że smarowanie ciał oliwą oraz uczestnictwo w zawodach nago były innowacjami wprowadzonymi przez Spartan. Po tych sukcesach Spartanie zniknęli z list sportowych. Spowodowane to było zamknięciem się Sparty w obrębie granic swojego państwa. Nastąpiła też stopniowa rezygnacja z dotychczas często organizowanych zawodów wewnętrznych. Zwycięzca stawał się bohaterem, a w Sparcie wszyscy musieli być równi (homoioi, tzn. „Jednakowi”) dlatego ewentualne zawody miały charakter współzawodnictwa oddziałów. Stawiano raczej na uroczystości religijne i uczty podkreślające wspólnotę i równość.
Nauka i sztuka.
Formalnie Spartanie uczyli się pisać i czytać, znali poezję i muzykę. Jednak nauce pisania i czytania nie poświęcano wystarczająco dużo uwagi. Ten etap nauki był zależny od świadomości i statusu materialnego rodziców. Od 8 do 11 roku życia dzieci, osobno chłopcy, osobno dziewczynki codziennie zbierały się poza domem i wspólnie ćwiczyły i uczyły się. Na noc wracały do rodziców.
Po militaryzacji Sparty cała muzyka sprowadziła się do muzyki „marszowej” (bębny i flety). Uczono i wykonywano utwory towarzyszące żołnierzom podczas przemarszów i w czasie bitwy. Obowiązującym i jedynym poetą został Tyrteusz – twórca patriotycznej poezji z czasów wojny meseńskiej. Jego utwory stały się wzorem postępowania dla wszystkich obywateli.
Skostnienie i szablonowość stały się nie tylko zaletą, ale koniecznym wymogiem. Dochodziło do karania poetów za dołożenie i nauczenie swojego oddziału nowych zwrotek albo dołożenie strun do instrumentu. Pewien wyjątek stanowiły zawody organizowane dla młodzieży. W wieku 12 lat (przejście do koszar) organizowano ogólne zawody w poezji i śpiewie, prawdopodobnie po to, żeby wybrać osoby posiadające odpowiednie predyspozycje do zajmowania się tym w koszarach.
Kobiety.
Kobiety nie miały praw obywatelskich. Jako dziewczynki były wychowywane jednak w równie surowej dyscyplinie, co chłopcy. Od najwcześniejszych lat, w grupach rówieśniczych ćwiczyły sprawność fizyczną, taniec i śpiew, potrzebne podczas uroczystości religijnych oraz umiejętności prowadzenia domu. Podobnie jak mężczyźni musiały uczestniczyć w ucztach, uroczystościach religijnych i procesjach. Można było wtedy ocenić zalety ich ciała, bowiem występowały tam ubrane w peplos z niezszywanym prawym bokiem (była spinka na prawym barku). Przy każdym ruchu lub powiewie wiatru widać było prawie całe ciało. Było to przedmiotem stałych kpin, zwłaszcza wśród Ateńczyków. Ideałem kobiety była wówczas kobieta wysportowana, zdrowa – zdolna do rodzenia silnych i zdrowych dzieci. Wymóg sprawności oraz strój odsłaniający wszystkie wady zobowiązywały do regularnych ćwiczeń. Kobiety za mąż wychodziły wcześnie. Dziećmi zajmowały się mamki. Ze źródeł wynika, że były one bardzo cenione w całej Grecji jako bardzo sprawne i doświadczone. Przed militaryzacją kobiety spartańskie również brały udział w zawodach sportowych. Jeszcze na początku VI w. p.n.e. uczestniczyły w zawodach lekkoatletycznych dla kobiet.
Przy niemal stałej nieobecności mężów, kobiety musiały umieć radzić sobie w każdej sytuacji. Często były jedynymi dziedziczkami majątku po wcześnie zmarłych lub poległych mężach i nim rządziły. Dysponując majątkiem znacznej wartości, często wpływały na decyzje podejmowane w państwie. Jak mówi Plutarch: Z drugiej strony, zapewne ze względów majątkowych, część małżeństw mogła być zawierana pod przymusem.
Moralność.
Wszystko, co służyło Sparcie i jej obywatelom było dobre i moralne. W myśl tej zasady każdy, kto nie był Spartaninem, nie mógł liczyć na słowność, uczciwość lub jakieś inne ludzkie uczucia. Kradzieże i oszustwa były na porządku dziennym. Spartanie w zdobytych miastach często mordowali wszystkich mężczyzn.
Spartański wzorzec.
Spartańskie wychowanie było podziwiane już w starożytności. Odwoływał się do niego Platon w swym dziele "Państwo". Podziwiano cnoty, posłuszeństwo i gotowość poświęceń w obronie ojczyzny. Rzymianie podziwiali model wychowania spartańskiego, jednak nie uważali go za praktyczny.
W XX wieku wzorce spartańskie zaczerpnęli (w przekształconej do własnych celów formie) m.in. Mussolini oraz Hitler. W efekcie kult tężyzny fizycznej i płodności kobiet oraz siła i karność mężczyzn w połączeniu ze skutecznością stały się w okresie faszyzmu niemal religią Włoch i Niemiec.

</doc>
<doc id="1276860" url="https://pl.wikipedia.org/wiki?curid=1276860" title="Linia kolejowa nr 19">
Linia kolejowa nr 19

Linia kolejowa nr 19 – pierwszorzędna, głównie dwutorowa, zelektryfikowana linia kolejowa znaczenia państwowego, łącząca stację techniczną Warszawa Główna Towarowa z posterunkiem odgałęźnym Józefinów. Linia stanowi fragment międzynarodowej linii kolejowej C-E20 (Frankfurt (Oder) – Kunowice – Poznań – Łowicz – Warszawa/Skierniewice – Łuków – Terespol – Brześć).
Linię otwarto w 1932 roku, a 3 września 1955 roku zelektryfikowano na całej długości. Linia w całości została ujęta w kompleksową i bazową towarową sieć transportową TEN-Toraz sieć międzynarodowych linii transportu kombinowanego (AGTC). 
Charakterystyka techniczna.
Linia w całości jest klasy D3; maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C i C95-C; jest przystosowana do maksymalnej prędkości do 110 km/h; obciążalność prądowa wynosi 1725/1150 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów.
Linia dostosowana jest, w zależności od odcinka, do prędkości od 60 km/h do 100 km/h, a jej prędkość konstrukcyjna wynosi 100 km/h. Obowiązują następujące prędkości maksymalne dla pociągów:
Ruch pociągów.
Pociągi towarowe.
Linia została uwzględniona w Kolejowym Korytarzu Towarowym nr 8 Morze Północne – Morze Bałtyckie (RFC8), dlatego jest przede wszystkim wykorzystywana w ruchu towarowym. Pociągi są zasadniczo kierowane przez Warszawę Główną Towarową do Warszawy Czystych, Warszawy Pragi i Warszawy Wschodniej Towarowej.
Pociągi pasażerskie.
Linia jest także eksploatowana przez dalekobieżne pociągi pasażerskie. Większość z nich stanowią pociągi kursujące między Łodzią Fabryczną a Warszawą Gdańską lub Warszawą Lotniskiem Chopina.

</doc>
<doc id="1276862" url="https://pl.wikipedia.org/wiki?curid=1276862" title="Bank Świętokrzyski S.A.">
Bank Świętokrzyski S.A.



</doc>
<doc id="1276866" url="https://pl.wikipedia.org/wiki?curid=1276866" title="Bunt w mieszkaniu">
Bunt w mieszkaniu

Bunt w mieszkaniu (tyt. oryg. "Kryengritje në pallat") – albański film fabularny z roku 1972 w reżyserii Xhanfise Keko.
Opis fabuły.
Dwaj rozpieszczeni bracia: Qetsor i Erleti często zabierają i psują zabawki swoich kolegów. Pewnej nocy we śnie Qetsora zabawki zaczynają bunt i chcą osądzić braci za to, że się o nie nie troszczą. Koszmar senny powoduje, że bracia zmieniają swoje zachowania wobec kolegów i wobec zabawek.

</doc>
<doc id="1276867" url="https://pl.wikipedia.org/wiki?curid=1276867" title="Friedrich Pinter">
Friedrich Pinter

Friedrich Pinter (ur. 22 lutego 1978 w Villach) – austriacki biathlonista, brązowy medalista mistrzostw świata.
Kariera.
Pinter zaczął trenować biathlon w 2000 roku. W Pucharze Świata zadebiutował 14 marca 2002 roku w Lahti, kiedy zajął 66. miejsce w sprincie. Pierwsze punkty zdobył 18 stycznia 2003 roku w Ruhpolding, zajmując 20. miejsce w tej samej konkurencji. Pierwszy raz na podium zawodów tego cyklu stanął 27 lutego 2008 roku w Pjongczangu, kończąc rywalizację w sprincie. W zawodach tych wyprzedzili go jedynie dwaj Norwegowie: Emil Hegle Svendsen i Halvard Hanevold. W kolejnych startach jeszcze dwa razy stawał na podium: 13 marca 2008 roku w Oslo był trzeci w sprincie, a dwa dni później w tym samym mieście zajął drugie miejsce w biegu pościgowym. Najlepsze wyniki osiągnął w sezonie 2007/2008, kiedy zajął 16. miejsce w klasyfikacji generalnej.
Na mistrzostwach świata w Hochfilzen w 2005 roku wspólnie z Danielem Mesotitschem, Wolfgangiem Rottmannem i Christophem Sumannem zdobył brązowy medal w sztafecie. Był też między innymi czwarty w sztafecie podczas mistrzostw świata w Östersund w 2008 roku. W międzyczasie wystartował na igrzyskach olimpijskich w Turynie, gdzie zajął 26. miejsce w biegu indywidualnym i 17. w sztafecie. Brał też udział w igrzyskach w Soczi osiem lat później, gdzie w swoim jedynym starcie zajął dziewiątą pozycję w sztafecie mieszanej.
W 2016 roku zakończył karierę.

</doc>
<doc id="1276869" url="https://pl.wikipedia.org/wiki?curid=1276869" title="The Pendragon Adventures">
The Pendragon Adventures



</doc>
<doc id="1276870" url="https://pl.wikipedia.org/wiki?curid=1276870" title="Cykl Pendragon">
Cykl Pendragon

Cykl Pendragon – cykl książek, którego autorem jest D.J. MacHale, producent filmowy, scenarzysta i reżyser.
Cykl.
Cykl składa się z 10 tomów: Wędrowiec; Zaginione Miasto Faar; Wojna, której miało nie być; Wirus rzeczywistości; Czarna Woda; Rzeki Zadaa; Quillańskie igrzyska, Pielgrzymi z Rayne, Panowanie kruka oraz Żołnierze Halli. Ostatni tom wydano w Polsce 12 września 2012 roku.
Książki.
Pierwszy tom opowiada o Bobbym Pendragonie, zakochanym 14-latku. Pendragon dowiaduje się, że oprócz Ziemi istnieje wiele innych stref. Niespodziewanie przedostaje się w obszar jednego z takich wymiarów, zwanego Denduronem. Tam okazuje się, że jest wybrańcem, Wędrowcem, który musi ratować mieszkańców z innych światów. Na Denduronie dwa plemiona – Milago i Bedoowianie – walczą ze sobą. Bedoowianie chcą od Milago lazurytu (w danej strefie najwartościowszy kamień). Jeżeli dziennie nie zdobędą go tyle, ile waży wybierany codziennie członek plemienia Milago, wybrany ginie. Wszystko to za sprawą Saint Dane'a, każącego na Denduronie nazywać się Mallosem. Bobby musi temu zapobiec. W końcu jemu, towarzyszącej mu partnerce, Loor, i wujkowi Pressowi udaje się pogodzić dwa plemiona.
Bobby musi uratować podwodną strefę o nazwie Cloral przed Saint Dane’em, który chce ją zatruć. Z pomocą świeżo upieczonego Wędrowca z tej strefy, Vo Spadera, zamierza odkryć, czy legenda o Faar jest prawdziwa i jak Saint Dane zamierza to wykorzystać.
Tym razem Bobby i przyjaciele muszą uratować wszystkie 3 strefy Ziemi. Czy dojdzie do II wojny światowej? Czy Bobby powstrzyma okrutnego Saint Dane'a? Czy wojna musi wybuchnąć? A jeśli nie, to czy byłoby to dla nas dobre?
Aja Killian, Wędrowiec z Veeloxu, wzywa Bobby’ego na pomoc. Okazuje się, że Saint Dane, mimo jej zabezpieczeń, wślizgnął się do tej strefy i zamierza spowodować katastrofę. Sam Veelox okazuje się być zaawansowaną technologicznie strefą – wszyscy ludzie żyją zamknięci w symulacjach swojego życia, powodujących, że każdy może dowolnie wyobrazić sobie swoje istnienie. Brzmi ciekawie, jednak nie musi być to dobre.
Bobby Pendragon udaje się do kolejnej zagrożonej strefy, w której najinteligentniejszymi istotami są wielkie koty, a krwiożercze quigi mają ludzką postać. Nie to stanowi jednak największe zagrożenie. Demoniczny Saint Dane sprowadził na Eelong truciznę z Cloralu i strefę może uratować tylko clorańskie antidotum. Problem polega na tym, że według reguł rządzących Hallą nie wolno przenosić niczego pomiędzy strefami. Czy, jak twierdzi Saint Dane, rzeczywistość nieodwracalnie się zmieniła i można łamać odwieczne zasady? Bobby staje przed trudnym wyborem, a walka z okrutnym i nieprzewidywalnym demonem coraz bardziej się komplikuje.
Trwa walka dobra ze złem, a Bobby Pendragon podąża za Saint Dane’em na terytorium Zadaa. Wpływy Saint Dane’a podsyciły tu ogień niezadowolenia pomiędzy dwoma plemionami, będącymi w stanie wojny: Rokadorów i Batu. Zadaa jest to także terytorium, na którym mieszka Wędrowiec Loor, jako członkini plemienia Batu. Ona i Bobby muszą wspólnie pracować nad tym, aby udaremnić wysiłki Saint Dane’a, mające na celu zniszczenie Zadaa.
Quillanowi grozi upadek. Władzę absolutną sprawuje tam korporacja, która zmusza wszystkich do udziału w rozmaitych rozgrywkach, często na śmierć i życie, i do obstawiania zwycięzców. Przegranych czeka okrutny los. Cała strefa funkcjonuje jak jeden wielki salon gier. Przemysłem tym zawiaduje para „mistrzów ceremonii” i oczywiście Saint Dane.
Bobby Pendragon szybko się przekonuje, że aby ocalić strefę, musi pokonać Veego i LaBerge'a w ich własnej grze. Stawka jest jednak o wiele większa niż uratowanie Quillanu, a nawet życie Bobby’ego. Jeśli wygra, Saint Dane zdradzi mu, kim naprawdę są Wędrowcy.
Bobby przenosi się na Ibarę, która okazuje się być częścią Veeloxu, powstaje ona z inicjatywy Ai Killian, która w ten sposób chroni ludzkość przed zagładą, jest kolonią, jej mieszkańcy potomkami phadderów i vedderów (odpowiedzialnych za Symżycie). Saint Dane zbiera armię dadosów z Quillanu i za pomocą statków z Cloralu uderza na małą wysepkę – Ibarę. Bobby przestaje grać fair, za wszelką cenę chce pokonać Saint Dane'a zdobywa tak z Denduronu i używa go do obrony innej strefy. Plan się udaje i wszystkie dadosy zostają zniszczone, Pendragon odsyła Wędrowców do swoich stref (Aldera i Siriego) po czym wysadza rynnę i zostaje w Ibarze z Saint Dane’em. Czy na zawsze?
Rozpoczyna się ostateczna rozgrywka o Hallę. Granice pomiędzy strefami zostały zburzone, przyszłość drugiej ziemi została nieodwracalnie zmieniona, a Bobby Pendragon porzuca rolę wędrowca i staje się obywatelem Ibary.
Na wędrowca drugiej ziemi zostaje wybrana nowa osoba, która staje po stronie Santa Dane'a. Wszędzie w strefach ziemskich słyszy się nazwę „Ravianie”. Okazuje się, że to ruch osób wiedzących o strefach i Halli, jednak niebędących wędrowcami ani akolitami.
Tymczasem walka zbliża się do końca, a wszystkie strefy mieszają się coraz bardziej.

</doc>
<doc id="1276872" url="https://pl.wikipedia.org/wiki?curid=1276872" title="BIG Bank Gdański">
BIG Bank Gdański

BIG Bank Gdański S. A. – bank komercyjny powstały w 1997 w wyniku fuzji prawnej Banku Inicjatyw Gospodarczych SA oraz Banku Gdańskiego SA. 
Historia.
W 1997 akcjonariat banku był rozdrobniony, obejmował m.in. BRE Bank, PZU SA, Raiffeisen, Banco Comercial Portugues, Eureko i Deutsche Bank.
W 1998 bank rozpoczął we współpracy z Banco Comercial Portugues budowę sieci placówek detalicznych pod marką "Millennium".
W 1999 uruchomił Otwarty Fundusz Emerytalny EGO. W tym samym roku nabył wspólnie z Eureko BV 30% akcji PZU SA. Wcześniej w tym samym roku doszło do próby wrogiego przejęcia banku przez Deutsche Bank. Była ona przygotowana w porozumieniu z ówczesnym prezesem PZU Grzegorzem Wieczerzakiem. Sprzedaż BIG Banku Gdańskiego kapitałowi niemieckiemu miała osłabić wpływy środowisk związanych z dawną PZPR w sektorze bankowym. Po odwołaniu Bogusława Kotta z funkcji prezesa BIG Banku Gdańskiego sprzedaż jego akcji Deutsche Bankowi zablokowano w radzie nadzorczej PZU przy wsparciu m.in. Marka Belki, ówczesnego doradcy prezydenta RP i członka rady nadzorczej BIG BG. W wyniku tych interwencji przywrócono na stanowisko prezesa Bogusława Kotta, a swoje dotychczasowe udziały w BIG Banku Gdańskim Deutsche Bank sprzedał po kilku miesiącach Banco Comercial Portugues. Tym samym w 2000 portugalski bank stał się inwestorem strategicznym banku.
Proces fuzji prawnej i operacyjnej BIG i Banku Gdańskiego rozpoczęty w 1997 trwał do 2002, kiedy nastąpiło połączenie obu instytucji w jedną spółkę oraz zakończył się proces unifikacji systemów informatycznych obu banków. Połączony bank realizował obsługę dużych klientów instytucjonalnych i korporacyjnych pod swoją nazwą prawną, natomiast marka handlowa "Millennium" była wykorzystywana do obsługi klientów indywidualnych ("Millennium" i "Millennium Prestige") i segmentu małych i średnich przedsiębiorstw ("Millennium Biznes").
W 2002 bank podjął decyzję o wycofaniu z rynku otwartych funduszy emerytalnych poprzez sprzedaż PTE EGO na rzecz BRE Banku. W wyniku decyzji podjętej przez władze banku w tym samym roku, BIG Bank Gdański zmienił nazwę na Bank Millennium w 2003.
Prezesem banku przez cały okres jego działalności był Bogusław Kott.

</doc>
<doc id="1276873" url="https://pl.wikipedia.org/wiki?curid=1276873" title="Kość klinowata przyśrodkowa">
Kość klinowata przyśrodkowa

Kość klinowata przyśrodkowa, kość klinowata pierwsza () – kość stępu stopy człowieka, największa ze wszystkich kości klinowatych. Kość klinowata przyśrodkowa łączy się z czterema kośćmi: kością łódkowatą, klinowatą pośrednią oraz kośćmi śródstopia I i II.

</doc>
<doc id="1276874" url="https://pl.wikipedia.org/wiki?curid=1276874" title="Bank Millenium">
Bank Millenium



</doc>
<doc id="1276879" url="https://pl.wikipedia.org/wiki?curid=1276879" title="Manes Kartagener">
Manes Kartagener

Manes Kartagener (ur. 7 stycznia 1897 w Przemyślu, zm. 5 sierpnia 1975 w Zurychu) – szwajcarski lekarz, internista. 
Życiorys.
Pochodził z rodziny żydowskiej. Jego ojcem był Lazar Kartagener, właściciel fabryki i rabin; matką Cluva Guth, córka rabina Manesa Gutha z Przemyśla. Kartagener uczył się w gimnazjum w Przemyślu, znajdującym się wówczas pod zaborem austriackim, potem kontynuował naukę we Lwowie, i ukończył szkołę w 1915. Był uczony Tory i Talmudu, i początkowo planował zostać rabinem. W 1916 wyemigrował do Szwajcarii i rozpoczął jednak studia medyczne, które ukończył w 1924. Jako student cierpiał na brak funduszy i zarabiał udzielając korepetycji. Praktykował w Zurychu i Bazylei, ostatecznie podjął pracę w Poliklinice przy Uniwersytecie w Zurychu. Blisko zaprzyjaźnił się z profesorem Wilhelmem Löfflerem, z którym dzielił wiele naukowych zainteresowań. W 1928 na podstawie pracy o gruczole tarczowym otrzymał tytuł doktora medycyny, a w 1935 przedstawił pracę o etiologii rozstrzeni oskrzeli, w której opisał zespół znany dziś jako zespół Kartagenera. W 1937 roku rozpoczął prywatną praktykę. Tytuł profesora otrzymał w 1950. Żoną Manesa Kartagenera była Róża Intrator. Jego siostra Minda była żoną Yeshayahu Sonne, druga siostra, lekarka Machla Chaja, wyszła za pisarza Yitzchaka Manna. Zmarł w 1975 roku w Zurychu.

</doc>
<doc id="1276880" url="https://pl.wikipedia.org/wiki?curid=1276880" title="Linia kolejowa nr 20">
Linia kolejowa nr 20

Linia kolejowa nr 20 – pierwszorzędna, głównie dwutorowa, zelektryfikowana linia kolejowa znaczenia państwowego, łącząca stację techniczną Warszawa Główna Towarowa ze stacją Warszawa Praga. Linia wchodzi w skład kolei obwodowej w Warszawie.
Przebieg.
Linia rozpoczyna bieg w zachodniej części stacji technicznej Warszawa Główna Towarowa, na rozjeździe 18, gdzie bezpośrednio styka się z linią kolejową Warszawa Główna Towarowa – Józefinów. Linia biegnie południową częścią stacji w kierunku wschodnim. Na rozjeździe 289, przy ul. Dźwigowej, odgałęzia się linia kolejowa Warszawa Główna Towarowa – Warszawa Aleje Jerozolimskie. Na stacji technicznej Warszawa Czyste pociągi mają możliwość przejazdu na linię kolejową Warszawa Główna Osobowa – Warszawa Szczęśliwice T610/202/3,2/68 oraz linię kolejową Warszawa Zachodnia – Warszawa Czyste T201,2S. W obrębie stacji Warszawa Zachodnia, nieopodal peronu 8, zbiega się z linią kolejową Warszawa Zachodnia R578 – Warszawa Zachodnia R217, a na rozjeździe 216 od linii odchodzi linia kolejowa Warszawa Bema – Warszawa Zachodnia.
Następnie linia kieruje się na północ przez środek Woli – stanowi ona granicę dla obszarów MSI Czyste i Odolany, Młynów i Ulrychów. Linia przebiega w bliskim sąsiedztwie Alei Prymasa Tysiąclecia oraz przecina ulice Marcina Kasprzaka, Wolską, Górczewską i Obozową. Dalej skręca na wschód, biegnąc równolegle do linii kolejowej Warszawa Główna Towarowa – Warszawa Gdańska. Nieopodal przystanku Warszawa Powązki, zlokalizowane są linia kolejowa Warszawa Gdańska R7 – Warszawa Gdańska R11 oraz linia kolejowa Warszawa Gdańska R4 – Warszawa Gdańska R8, które są wykorzystywane przez pociągi dalekobieżne, omijające Warszawę Zachodnią, jadące zarówno w kierunku Poznania, jak i Łodzi.
Na stacji Warszawa Gdańska, linia zbiega się z linią kolejową nr 509, a następnie przechodzi nad Wisłą. W miejscu dawnego posterunku odgałęźnego "Jagiellonka" (obecnie obszar stacji Warszawa Praga) odgałęzia się linia kolejowa Warszawa Praga R201 – Warszawa Praga R15 (dawniej "Warszawa Jagiellonka – Warszawa Targówek"). Dalej linia kieruje się na północ wraz z linią kolejową Warszawa Wschodnia Osobowa – Gdańsk Główny, a tuż po wiadukcie linii kolejowej nr 501, od linii odchodzą kolejno linia kolejowa Warszawa Praga R26 – Warszawa R106, linia kolejowa Warszawa Praga R22 – Warszawa Praga R25, linia kolejowa Warszawa Praga R28 – Warszawa R30, linia kolejowa Warszawa Praga R33 – Warszawa R97 oraz linia kolejowa Warszawa Praga R41 – Warszawa R92, które są głównie wykorzystywane przez pociągi towarowe. Linia kończy bieg na rozjeździe 45, przed przystankiem Warszawa Praga.
Odcinki linii.
Linia jest podzielona na 7 odcinków:
Parametry techniczne.
Linia, w zależności od odcinka, jest klasy C3 lub D3; maksymalny nacisk osi wynosi 221 kN dla lokomotyw oraz 206/216/221 kN wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C95-C, C95-2C i C120-2C; jest przystosowana do maksymalnej prędkości do 110 km/h; obciążalność prądowa wynosi 1725/1650/1150 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów oraz w samoczynną blokadę liniową – typu SHL-12 i czerostawną.
Maksymalne prędkości.
Linia dostosowana jest, w zależności od odcinka, do prędkości od 40 km/h do 100 km/h, a jej prędkość konstrukcyjna wynosi 100 km/h. Obowiązują następujące prędkości maksymalne dla pociągów:
Modernizacja.
17 lutego 2017 roku PKP PLK podpisały z konsorcjum firm Budimex, Strabag i ZUE umowę na remont linii na odcinku Warszawa Zachodnia – Warszawa Gdańska; w ramach inwestycji zaplanowano m.in. budowę 2 nowych przystanków. 12 marca 2017 roku, ze względu na remont, zawieszono ruch pociągów na całym przebudowywanym odcinku. Ruch został przywrócony 21 października 2018 roku – wtedy także otwarto nowy przystanek Warszawa Koło. Drugi z nowych przystanków – Warszawa Powązki – został otwarty 1 listopada 2019 roku.
Infrastruktura.
Punkty eksploacyjne.
Na linii znajduje się 11 różnych punktów eksploatacyjnych, w tym 5 stacji (z czego 2 techniczne) i 6 przystanków.
Infrastruktura towarzysząca.
Lokalne Centrum Sterowania.
W obrębie linii znajduje się jedno Lokalne Centrum Sterowania. Zlokalizowane jest na stacji Warszawa Główna Towarowa (uruchomione w maju 2020 roku) i obejmuje stację Warszawa Jelonki. Centrum wykorzystuje urządzenia typu MOR-3 oraz MOR-2lcsr.
Bocznice.
Najwięcej bocznic jest zlokalizowanych przy stacji Warszawa Główna Towarowa i są to: "CELSA Huta Ostrowiec", "Elektrociepłownia Wola", "Energetyka Ursus", "Eurotrans", "Lafarge Kruszywa i Beton", pogotowie sieciowe "PKP Energetyka", "P.P.H.U. Rembet", "Przedsiębiorstwo Produkcyjno-handlowe Alfa-Norma", "Tabor", "Mal" (obejmujące tory nr 113 i nr 165) oraz "MTP Logistyka" (obejmujące tory nr 965 i nr 969). Pogotowie sieciowe ma także swoją bocznicę na stacji Warszawa Zachodnia. W obrębie stacji Warszawa Gdańska usytuowana jest bocznica "Tramwaje Warszawskie". W granicach stacji Warszawa Praga umiejscowione są bocznice "Elektrociepłownia Żerań", "Cargosped", "Cementownia Nowiny", "Cemet", "Fabryka Samochodów Osobowych", "P.H.U. Madimex", stacja paliw "PKP Energetyka" (tor nr 167), "Rembet", "Torwald", "Trakcja polska – PKRE" oraz "Budokrusz".
Lokomotywownie i wagonownie.
Lokomotywownie są zlokalizowane na stacjach Warszawa Główna Towarowa, Warszawa Czyste i Warszawa Praga (Tu także znajduje się wagonownia), a ich właścicielem jest PKP Cargo. Oprócz infrastruktury towarowej, nieopodal Warszawy Czystych znajduje się Hala Przeglądowa oraz tory odstawcze SKM Warszawa.
Sieć tramwajowa i metro.
Linia na całych swoim przebiegu wielokrotnie przecina i biegnie równolegle do sieci tramwajowej Warszawy. W pobliżu peronu 8 stacji Warszawa Zachodnia ma przebiegać nowa trasa tramwajowa Warszawa Zachodnia – Wilanów oraz ma być zbudowany w tej okolicy nowy przystanek tramwajowy. Wzdłuż ulicy Marcina Kasprzaka, przed przystankiem Warszawa Wola, ma także przebiegać planowana trasa tramwajowa. Na wolskim odcinku linii, linia przecina istniejące już trasy tramwajowe wzdłuż ulic Wolskiej, Górczewskiej i Obozowej. Na granicy Śródmieścia i Żoliborza biegnie równolegle do trasy Rondo Babka – Rondo Starzyńskiego oraz przecina tory wzdłuż Alei Jana Pawła II oraz ulicy Adama Mickiewicza. Na praskim odcinku linii, krzyżuje się z torami, prowadzącymi do węzła Marywilska ("Żerań FSO") oraz biegnie równolegle do trasy wzdłuż ulicy św. Jacka Odrowąża.
Linia krzyżuje się dwukrotnie z systemem metra warszawskiego – w obrębie przystanku Warszawa Młynów ("Metro Młynów") oraz w obrębie stacji Warszawa Gdańska ("Dworzec Gdański").
Znaczenie międzynarodowe.
Linia na odcinku 8,464 – 14,102 została uwzględniona w sieć międzynarodowych linii transportu kombinowanego (AGTC) oraz na odcinkach -1,094 – 0,000 oraz 10,829 – 14,102 w Kolejowy Korytarz Towarowy nr 8 Morze Północne – Morze Bałtyckie(RFC8) – linia kolejowa C-E65.
Całość linii została zaliczona do kompleksowej, odcinek 4,382 – 14,102 do bazowej pasażerskiej, a odcinki -1,094 – 0,150 i 8,600 – 14,102 do bazowej towarowej sieci transportowej TEN-T.
Ruch pociągów.
Pociągi pasażerskie.
Ruch pociągów pasażerskich odbywa się na odcinku Warszawa Zachodnia (peron 8) – Warszawa Praga. Pociągi zatrzymujące się na peronie 8 stacji Warszawa Zachodnia, jadące z kierunku Łodzi, Służewca czy Katowic wybierają trasę przez linię kolejową Warszawa Zachodnia R578 – Warszawa Zachodnia R217. Jednak niektóre korzystają z linii kolejowej Warszawa Główna Towarowa – Józefinów i linii kolejowej Warszawa Główna Towarowa – Warszawa Gdańska, by ominąć wyżej wymienioną stację. Pociągi ze strony Kutna korzystają dodatkowo z linii kolejowej Warszawa Główna Towarowa – Warszawa Gołąbki.
Oprócz pociągów dalekobieżnych, linia na danym odcinku jest eksploatowana przez pociągi Kolei Mazowieckich i SKM Warszawa.
Pociągi towarowe.
Ruch pociągów towarowych odbywa się zasadniczo w obrębie stacji Warszawa Główna Towarowa oraz na odcinku Warszawa Gdańska – Warszawa Praga. Pociągi omijają przystanki osobowe między Warszawą Zachodnią a Warszawą Gdańską i wybierają przejazd linią kolejową Warszawa Główna Towarowa – Warszawa Gdańska.

</doc>
<doc id="1276883" url="https://pl.wikipedia.org/wiki?curid=1276883" title="Podstawowa temperatura ciała">
Podstawowa temperatura ciała

Podstawowa temperatura ciała (PTC) – temperatura ciała kobiety, służąca rozpoznawaniu faz płodności i niepłodności. Używana w naturalnym planowaniu rodziny w metodach objawowo-termicznych i metodzie termicznej. Zwykle mierzy się ją specjalnym termometrem owulacyjnym
Zmiany PTC w cyklu miesiączkowym kobiety.
Zmiany podstawowej temperatury ciała następują w rezultacie zmian stężenia progesteronu we krwi. W fazie przedowulacyjnej, kiedy poziom progesteronu jest niski, PTC utrzymuje się na niższym poziomie. Temperatura ciała reaguje bardzo szybko na zmiany hormonalne. Zwiększenie stężenia progesteronu we krwi koreluje ze wzrostem PTC. Wystąpienie niższych i wyższych temperatur nie odpowiada dokładnie fazom płodności cyklu miesiączkowego, przyjęto więc dla jasności interpretacji podział na tzw. fazę temperatur wyższych i fazę temperatur niższych. Cykl o dwufazowym przebiegu uznawany jest za owulacyjny, natomiast brak skoku temperatury może świadczyć o braku jajeczkowania w tym cyklu. Jeśli PTC utrzymuje się na poziomie wyższych temperatur przez dłużej niż 16 dni a wcześniej miało miejsce współżycie to można przypuszczać, że doszło do zapłodnienia.
Reguły mierzenia.
Podstawową temperaturę ciała należy badać po śnie nocnym lub minimum trzech godzinach spoczynku, zaraz po przebudzeniu, przed wstaniem z łóżka. Należy zdecydować się na jeden sposób pomiaru – w pochwie, odbytnicy lub w ustach pod językiem czyli w jamie ciała wyścielonej błoną śluzową. Pomiar temperatury skóry jest nie miarodajny. Mierzenie powinno się odbywać o jednej porze. Półgodzinne odchylenia od stałej godziny pomiaru nie mają znaczenia. Jeśli różnica jest większa to od pomiaru późniejszego należy odjąć 0,1˚ za każdą spóźnioną godzinę a do pomiaru wcześniejszego odpowiednio dodać (również 0,1˚ za każdą godzinę) i tak obliczoną wartość zanotować. 
Zaznaczając na karcie obserwacji codzienne pomiary i łącząc kolejne punkty ze sobą otrzymuje się wykres krzywej termicznej. W typowym cyklu owulacyjnym przebiega ona dwufazowo – na niskim poziomie w fazie przedowulacyjnej i częściowo okołoowulacyjnej, podwyższa się zaś o kilka dziesiątych stopni Celsjusza jeszcze w fazie okołoowulacyjnej, utrzymując się przez cały czas fazy poowulacyjnej. Do wyznaczenia dni płodnych i niepłodnych za pomocą PTC można korzystać z komputera cyklu. Pomiar jest dokonywany z dokładnością do 0,01˚.
Zakłócenia PTC.
Na karcie cyklu należy zaznaczyć wszystkie okoliczności, które mogły mieć wpływ na wysokość PTC, np.: praca na zmiany lub w nocy, złe samopoczucie, choroby, przyjmowane leki, odstępstwa od dotychczasowych przyzwyczajeń, zmiany w stosunku do zwykłego trybu dnia lub np. zbyt krótki sen lub przerywane odpoczynek nocny, spożycie alkoholu poprzedniego dnia, jedzenie późnym wieczorem, podróż, zmiana klimatu, zmiana strefy czasowej, wyjątkowo silny stres czy duży wysiłek fizyczny. Właściwa interpretacja tych zakłóceń będzie zależała od poznania indywidualnego sposobu reagowania kobiety na dany czynnik zakłócający. U jednej kobiety przebieg krzywej termicznej zmieni się pod wpływem jego działania, u innej nie będzie miał żadnego wpływu. Stwierdzenie zakłócenia będzie miało miejsce, gdy podwyższoną lub obniżoną wartość temperatury będzie można wytłumaczyć wpływem jakiegoś zdarzenia. Pomiarów uznanych za zakłócone nie uwzględnia się przy interpretacji krzywej termicznej (na karcie obserwacji te punkty oznaczające temperaturę zakreśla się w kółeczko).

</doc>
<doc id="1276884" url="https://pl.wikipedia.org/wiki?curid=1276884" title="Kość klinowata pośrednia">
Kość klinowata pośrednia

Kość klinowata pośrednia, kość klinowata druga () – kość stępu stopy człowieka, najmniejsza i najkrótsza z kości klinowatych. Kość klinowata pośrednia łączy się z czterema kośćmi: łódkowatą, klinowatą przyśrodkową i boczną oraz z kością śródstopia II.

</doc>
<doc id="1276885" url="https://pl.wikipedia.org/wiki?curid=1276885" title="Linia kolejowa nr 22">
Linia kolejowa nr 22

Linia kolejowa nr 22 Tomaszów Mazowiecki – Radom Główny – zelektryfikowana, jedno- i dwutorowa pierwszorzędna linia kolejowa znaczenia państwowego wykorzystywana w ruchu pasażerskim i towarowym. Jej budowa została rozpoczęta przez Niemców (korzystających z niewolniczej pracy) w okresie II wojny światowej, a dokończona po wyzwoleniu. Uruchomienie miało miejsce w 1948 roku.

</doc>
<doc id="1276890" url="https://pl.wikipedia.org/wiki?curid=1276890" title="Kość klinowata boczna">
Kość klinowata boczna

Kość klinowata boczna, kość klinowata trzecia () – kość stępu stopy człowieka, kształtem podobna do kości klinowatej przyśrodkowej, ale nieco większa. Kość klinowata boczna łączy się z sześcioma kośćmi: kością łódkowatą, klinowatą pośrednią, sześcienną oraz z kośćmi śródstopia II, III i IV.

</doc>
<doc id="1276892" url="https://pl.wikipedia.org/wiki?curid=1276892" title="Linia kolejowa nr 23">
Linia kolejowa nr 23

Linia kolejowa nr 23 Warszawa Główna Osobowa – Warszawa Zachodnia T2/1G, 12/12G – zelektryfikowana, w większości dwutorowa linia kolejowa o długości 1,214 km.
Linię zelektryfikowano 3 października 1954. W ostatnich latach funkcjonowania obsługiwała pociągi osobowe z/do Radomia, Warki, Czachówka i Skarżyska-Kamiennej. Ruch na linii zamknięto 15 grudnia 1996 roku, a przed 2000 rokiem nastąpiła jej deelektryfikacja. Wraz z planowanym uruchomieniem stacji Warszawa Główna, w związku z remontem linii średnicowej, 2 maja 2017 roku PKP PLK ogłosiły przetarg na wykonanie dokumentacji projektowej wraz z robotami budowlanymi na linii kolejowej nr 23 związanymi z wymianą torowiska, ponowną elektryfikacją oraz budową nowego dworca Warszawa Główna. Prace rozpoczęto w lipcu 2018 roku. Pierwotnie prace planowano zakończyć w III kwartale 2019 roku, jednak termin został przedłużony.
14 marca 2021 roku, wraz z otwarciem dworca, po linii kolejowej nr 23 przejechał pierwszy pociąg pasażerski relacji Łódź Fabryczna - Warszawa Główna złożony z dwóch jednostek L-4268-004 i 007 przewoźnika ŁKA.

</doc>
<doc id="1276893" url="https://pl.wikipedia.org/wiki?curid=1276893" title="Mali Vodnjak">
Mali Vodnjak

Wysepka Mali Vodnjak (lub Vodnjak Mali) znajduje się 10,5 km na zachód od miasta Hvar i 120 m na zachód od wyspy Veli Vodnjak. Jej powierzchnia wynosi 0,82 ha; długość linii brzegowej ok. 300 m a średnica ok. 100 m. Należy do archipelagu wysp Paklińskich.

</doc>
<doc id="1276894" url="https://pl.wikipedia.org/wiki?curid=1276894" title="Benedikt Magnusson">
Benedikt Magnusson



</doc>
<doc id="1276898" url="https://pl.wikipedia.org/wiki?curid=1276898" title="Gwiazdy długich nocy">
Gwiazdy długich nocy

Gwiazdy długich nocy (tyt. oryg. "Yjet e netëve të gjata") – albański film fabularny z roku 1972 w reżyserii Viktora Gjiki.
Opis fabuły.
Akcja filmu rozgrywa się w czasie II wojny światowej. Tafil, syn Pashako ginie w walce z okupantem. We wsi, w której mieszka Pashako władze okupacyjne przeprowadzają dochodzenie, próbując dociec z której rodziny pochodził zabity partyzant. Żadna z rodzin nie chce współpracować z okupantem. Wieś dotykają represje.

</doc>
<doc id="1276899" url="https://pl.wikipedia.org/wiki?curid=1276899" title="Nie kłam kochanie">
Nie kłam kochanie



</doc>
<doc id="1276900" url="https://pl.wikipedia.org/wiki?curid=1276900" title="Club Kung Fu">
Club Kung Fu

Club Kung Fu – pierwszy singel estońskiego zespołu Vanilla Ninja, wydany 9 lutego 2003 roku. Singel promował album "Vanilla Ninja".
Singel wydany został wyłącznie na terenie Niemiec i Estonii. 

</doc>
<doc id="1276903" url="https://pl.wikipedia.org/wiki?curid=1276903" title="Linia kolejowa nr 24">
Linia kolejowa nr 24

Linia kolejowa nr 24 Piotrków Trybunalski – Zarzecze – niezelektryfikowana, pierwszorzędna, jednotorowa linia kolejowa o długości 34,350 km w województwie łódzkim.
Historia.
Projekty oraz budowa linii.
Pierwszy projekt linii powstał w 1973 roku - linia miała przebiegać z Piotrkowa Trybunalskiego przez Bełchatów i Zarzecze do stacji Osiny, a fragment od Zarzecza do Rogowca oraz kopalni i elektrowni Bełchatów miał jedynie mieć charakter odgałęzienia. Po pierwszym okresie eksploatacji trakcji spalinowej linia miała zostać zelektryfikowana. W dalszej perspektywie planowano przedłużenie linii w kierunku zachodnim z Osin do stacji Chorzew Siemkowice, a w kierunku wschodnim z Woli Krzysztoporskiej do Idzikowic, dzięki czemu docelowo miała powstać magistrala Lublin – Wrocław. W 1977 dokonano korekty projektu, w którym trasa linii miała już przebiegać przez Kodrań, tj. na północ od wcześniejszego.
Prace budowlane linii między Piotrkowem, Zarzeczem i Rogowcem oraz rozpoczęły się w 1975, a termin otwarcia wyznaczony był na 31 grudnia 1976. Z powodu problemów w trakcie budowy terminu nie udało się dotrzymać, a robotnicy pracujący przy budowie kopalni i elektrowni nazywali inwestycję "koleją donikąd". Linia została ostatecznie otwarta dla ruchu 10 listopada 1977 roku; odcinek między planowaną stacją Zarzecze a przystankiem osobowym Stawek (później przedłużony do p.o. Biały Ług) od początku stanowi osobną linię kolejową 848, która nie należy do PKP PLK - obecnie jej właścicielem jest PGE Górnictwo i Energetyka Konwencjonalna. 
Eksploatacja linii od 1977 do 2020.
Najpóźniej w 1984 roku na linii uruchomiono pociągi pasażerskie. Część z nich, opłacona przez Elektrownię Bełchatów, przejeżdżała całą linię 24 do Zarzecza i wjeżdżała na linię 848. Pozostałe składy kończyły bieg w Bełchatowie i w ostatnim okresie funkcjonowania przewozów były zastępowane kolejową komunikacją autobusową. Wszystkie pociągi osobowe uruchamiały Polskie Koleje Państwowe, zaś składy do Elektrowni w latach 90. były zestawiane z wagonów piętrowych. Ruch pasażerski na linii został zawieszony w 2000 roku - tym samym Bełchatów stał się trzecim (od 2001 - czwartym) największym miastem bez kolei pasażerskiej w Polsce. 
Od zamknięcia ruchu pasażerskiego linia obsługuje jedynie ruch towarowy dla Elektrowni Bełchatów oraz firm Sempertans i Betrans.
Modernizacja w ramach programu Kolej+.
Modernizacja i elektryfikacja linii, wraz z przedłużeniem jej do Bogumiłowa, została zakwalifikowana w ramach programu Kolej Plus dla województwa łódzkiego. 16 grudnia 2022 r. została podpisana pomiędzy PKP PLK oraz Urzędem Marszałkowskim Województwa Łódzkiego umowa w sprawie modernizacji i elektryfikacji 34 km linii oraz wydłużenia jej o 7 km do Bogumiłowa do 2028 roku wraz z odbudową przystanków Wola Krzysztoporska i Bełchatów oraz budową przystanków Korczew, Kurnos, Zarzecze, Trząs oraz Bogumiłów. Ogłoszono także przetarg na zaprojektowanie zmodernizowanej linii. Po ukończeniu modernizacji, na linii ma kursować 8 par pociągów.
Według dokumentacji przetargowej, w I etapie prac odbudowane mają zostać stacje w Woli Krzysztoporskiej (z dwoma peronami) jako mijanka oraz Bełchatowie, oraz przystanek osobowy Bełchatów Miasto w formie mijanki. Ma również powstać nowy przystanek osobowy Korczew. W II etapie przewidziano budowę przystanku osobowego z peronem wyspowym w Bogumiłowie oraz - w jednym z wariantów - przystanków osobowych Zarzecze (w innej lokalizacji niż planowana w latach 70. stacja) oraz Trząs.

</doc>
<doc id="1276906" url="https://pl.wikipedia.org/wiki?curid=1276906" title="Linia kolejowa nr 25">
Linia kolejowa nr 25

Linia kolejowa nr 25 Łódź Kaliska – Dębica – częściowo zelektryfikowana, jedno- i dwutorowa linia kolejowa o długości 323,528 km przebiegająca przez województwa łódzkie, świętokrzyskie i podkarpackie.
Linia nie jest zelektryfikowana na odcinkach:
Linia kolejowa w województwie podkarpackim.
Linia w XIX i XX wieku.
Odcinek Dębica – Mielec – Tarnobrzeg został wybudowany w 1887 roku. Wybudowało go Towarzystwo Kolei Galicyjskiej im. Karola Ludwika na podstawie koncesji z 29 grudnia 1886 roku. Prace budowlane trwały do października 1887 roku, a linia kolejowa została oddana do użytku 30 października 1887 roku. W momencie budowy linia kolejowa miała pełnić głównie cel militarny i miała pozwolić monarchii Austro-Węgier na szybki transport wojska w przypadku wojny z Rosją. Jednocześnie linia kolejowa pełniła ważną rolę gospodarczą i cywilizacyjną dla Mielca i okolic, ponieważ ówczesne drogi dla pojazdów konnych były wtedy w fatalnym stanie technicznym i po roztopach lub większych opadach atmosferycznych były w ogóle nieprzejezdne. 23 grudnia 1937 roku podjęto decyzję o budowie bocznicy kolejowej prowadzącej do powstających wtedy zakładów lotniczych w Mielcu, która została wybudowana w sierpniu 1938 roku. Do 1939 roku linia kolejowa Dębica – Mielec – Tarnobrzeg pełniła bardzo ważną rolę w budowie Centralnego Okręgu Przemysłowego (COP) oraz rozwoju miast dawnej Galicji znajdujących się w zasięgu jej oddziaływania. Ostatnie prace remontowe prowadzone na całej linii kolejowej Dębica – Mielec – Ocice koło Tarnobrzega w okresie PRL-u miały miejsce w 1980 roku. W roku 1992 przeprowadzono prace remontowe na odcinku Chmielów koło Tarnobrzega – Padew Narodowa. W roku 1997 przeprowadzono remont linii kolejowej na odcinkach Mielec – Malinie, Tuszów Narodowy – Jaślany i Jaślany – Padew Narodowa. Dalsza modernizacja linii kolejowej rozpoczęta w 1997 roku została wstrzymana decyzją Dyrekcji Generalnej PKP z 29 lipca 1998 roku. W latach 90. XX wieku liczba pasażerów na linii kolejowej Dębica – Mielec – Tarnobrzeg zaczęła systematycznie maleć. W 1992 roku zlikwidowano na tej linii kolejowej istniejący od 1918 roku pociąg relacji Lublin – Kraków, a w 1993 roku pociąg relacji Zagórz – Warszawa, następnie w 2000 roku znacznie zredukowano liczbę pociągów osobowych (m.in. zlikwidowano wtedy pociąg relacji Hrubieszów/Bełżec – Zamość – Wrocław). 15 marca 2000 roku w wyniku wejścia rozporządzenia Rady Ministrów z 8 lutego 2000 roku linia na tym odcinku straciła status linii kolejowej o znaczeniu państwowym.
Stan techniczny linii na odcinku Dębica – Mielec – Tarnobrzeg.
Linia na odcinku od Mielca do Dębicy była przed rozpoczęciem tam prac remontowych w marcu 2019 roku w szczególnie złym stanie. Na odcinku o długości ok. 10 km ze względów bezpieczeństwa wprowadzono wtedy ograniczenie prędkości do 20 km/h. Do wyremontowania na szlaku Mielec – Ocice koło Tarnobrzega pozostały odcinki Padew Narodowa – Ocice, Malinie – Tuszów Narodowy oraz tory na stacji Jaślany, gdzie też obowiązują podobne ograniczenia prędkości jak do marca 2019 roku obowiązywały na odcinku Mielec – Dębica. Na linii w latach 2009-2021 (do 2022 na odcinku Mielec–Padew, a obecnie odbywa się tylko na szlaku Padew - Ocice koło Tarnobrzega) odbywał się jedynie ruch towarowy, prowadzony głównie przez PKP Cargo jak i innych przewoźników kolejowych, natomiast ruch pasażerski został zlikwidowany w 2009 roku. Ruch pociągów pasażerskich miał zostać wznowiony z dniem 1 marca 2011, ale w wyniku zmiany decyzji w PKP Intercity to nie nastąpiło. Z powodu pogarszającego się stanu torów i całej infrastruktury linia kolejowa na odcinku Dębica – Tarnobrzeg znajdowała się od grudnia 2012 roku do kwietnia 2013 roku na wykazie linii kolejowych do likwidacji. Decyzja z 15 marca 2000 roku o utracie przez linię kolejową na tym odcinku statusu linii kolejowej o znaczeniu państwowym została podtrzymana w kolejnych rozporządzeniach Rady Ministrów z 7 grudnia 2004 roku, 20 marca 2007 roku, 20 sierpnia 2010 roku i z 17 kwietnia 2013 roku oraz późniejszych jego nowelizacjach.
Przed rozpoczęciem prac remontowych.
11 stycznia 2011 PKP Polskie Linie Kolejowe ogłosiły przetarg na wykonanie studium wykonalności pn. „Rewitalizacja linii kolejowej nr 25 Łódź Kaliska – Dębica, odcinek Tarnobrzeg (Ocice) – Mielec – Dębica”. Współfinansowany w 70% przez lokalne samorządy przetarg wygrało przedsiębiorstwo SUDOP Polska i w wyniku prac zakończonych jesienią 2011 roku ustaliło zakres potrzebnych prac, których koszt oszacowano na 400 mln zł. Remont linii kolejowej będzie realizowany z nowego budżetu Unii Europejskiej na lata 2014–2020. 23 grudnia 2014 roku PKP Polskie Linie Kolejowe S.A. ogłosiły przetarg na opracowanie dokumentacji przedprojektowej dla projektu „Prace na liniach kolejowych nr 25, 74, 78 na odcinku Stalowa Wola – Tarnobrzeg/Sandomierz – Ocice/Padew” obejmującego odcinek Tarnobrzeg – Padew Narodowa, a 15 lipca 2015 roku ogłosiło przetarg na opracowanie dokumentacji przedprojektowej dla projektu „Rewitalizacja linii kolejowej nr 25 na odcinku Padew Narodowa – Mielec – Dębica”. Linia kolejowa na odcinku Dębica – Mielec – Padew Narodowa będzie realizowana w ramach Regionalnego Programu Operacyjnego Województwa Podkarpackiego w latach 2017–2020, a odcinek Padew Narodowa – Ocice wraz z linią kolejową Stalowa Wola – Tarnobrzeg/Sandomierz będzie realizowany w ramach Programu Operacyjnego Polska Wschodnia. Początkowo procedura przetargowa była przewidziana na 2017 rok, a realne prace miały rozpocząć się w 2017 lub 2018 roku. Ostatecznie jednak, z powodu dużego zakresu prac jaki został zarysowany w studium wykonalności, które stale było korygowane i uzupełniane, przetarg na odcinek Mielec – Dębica miał zostać ogłoszony pod koniec 2018 roku (finalnie ogłoszony 20 września 2017 roku), natomiast odcinek Mielec – Padew będzie realizowany z budżetu Polskich Linii Kolejowych lub rezerwowych funduszy Regionalnego Programu Operacyjnego (finalnie będzie realizowany z funduszy Regionalnego Programu Operacyjnego Województwa Podkarpackiego, przetarg na jego realizację został ogłoszony 4 czerwca 2021 roku).
Prace remontowe.
29 sierpnia 2017 roku spółka PKP Polskie Linie Kolejowa ogłosiła przetarg na opracowanie dokumentacji projektowej wraz z pełnieniem nadzoru autorskiego dla linii kolejowych nr 25, 74 i 78, który zakresem działania obejmuje odcinek Tarnobrzeg – Padew Narodowa. 20 września 2017 roku spółka PKP Polskie Linie Kolejowe ogłosiła przetarg na zaprojektowanie i wykonanie robót budowlanych na linii kolejowej na odcinku Mielec – Dębica w ramach projektu pod nazwą „Rewitalizacja linii kolejowej nr 25 na odcinku Padew – Mielec – Dębica”. Według harmonogramu zamknięć torowych w rozkładzie jazdy 2017/2018 prace na linii kolejowej na odcinku Mielec – Dębica miałby zostać wykonane między wrześniem 2018 a czerwcem 2020. W trakcie procedury przetargowej zakres prac został rozszerzony o zaprojektowanie prac budowlanych na odcinku Mielec – Padew Narodowa. 24 kwietnia 2018 roku spółka PKP Polskie Linie Kolejowe podpisała ze spółką Voessing Polska umowę na prace projektowe dla zadania pn. „Prace na liniach kolejowych nr 25, 74, 78 na odcinku Stalowa Wola – Tarnobrzeg/Sandomierz – Ocice/Padew”. 13 lipca 2018 roku spółka PKP Polskie Linie Kolejowe ogłosiła, że przetarg na zaprojektowanie prac budowanych na odcinku Mielec – Padew Narodowa oraz zaprojektowanie i wykonanie robót budowlanych na linii kolejowej na odcinku Mielec – Dębica w ramach projektu pod nazwą „Rewitalizacja linii kolejowej nr 25 na odcinku Padew – Mielec – Dębica” wygrało konsorcjum firm Swietelsky Rail Polska i Swietelsky Baugesellschaft. 26 lipca 2018 nastąpiło jednak unieważnienie wyboru najkorzystniejszej oferty z powodu wniesienia odwołania do Krajowej Izby Odwoławczej przez uczestniczące w przetargu Przedsiębiorstwo Napraw i Utrzymania Infrastruktury Kolejowej w Krakowie, które zostało rozpatrzone przez Krajową Izbę Odwoławczą 2 sierpnia 2018 roku. 12 września 2018 roku spółka PKP Polskie Linie Kolejowe ogłosiła, że przetarg na zaprojektowanie prac budowlanych na odcinku Mielec – Padew Narodowa oraz zaprojektowanie i wykonanie robót budowlanych na linii kolejowej na odcinku Mielec – Dębica w ramach projektu pod nazwą „Rewitalizacja linii kolejowej nr 25 na odcinku Padew – Mielec – Dębica” wygrało Przedsiębiorstwo Napraw i Utrzymania Infrastruktury Kolejowej w Krakowie, z którym 17 października 2018 roku spółka podpisała umowę na realizację. Umowa obejmowała wtedy m.in. wymianę 32 km torów, remont 40 przejazdów kolejowo-drogowych, 6 mostów, 31 przepustów oraz wybudowanie nowych peronów na stacjach Mielec, Rzochów, Wojsław, Pustków, Rzemień, Przecław, Dąbie i Kochanówka. Rozpoczęcie prac remontowych nastąpiło 1 marca 2019 roku. Zakończenie prac zaplanowane było na grudzień 2020, jednak 30 lipca 2020 prezes PKP PLK Ireneusz Merchel na konferencji prasowej poinformował o planach zakończenia prac i udostępnieniu linii kolejowej dla ruchu towarowego na odcinku pomiędzy stacjami Mielec i Kochanówka we wrześniu 2020 i planowanym przywróceniu połączeń pasażerskich na odcinku Mielec-Dębica wiosną 2021 (ostatecznie w styczniu 2021 roku zostało przesunięte na 1 września 2021), a na odcinku Mielec-Padew w drugiej połowie 2022, po zakończeniu prac remontowych na tym odcinku. Linia kolejowa na odcinku Mielec - Padew jest remontowana z funduszy Regionalnego Programu Operacyjnego Województwa Podkarpackiego. 26 sierpnia 2020 roku Naczelnik Działu Eksploatacji i Infrastruktury Pasażerskiej Zakładu Linii Kolejowych w Rzeszowie Krzysztof Leszkowicz poinformował o wznowieniu ruchu kolejowego towarowego na odcinku Mielec – Kochanówka Pustków z dniem 1 września 2020 roku, natomiast 4 czerwca 2021 roku spółka PKP Polskie Linie Kolejowe S.A. poinformowała o wznowieniu ruchu kolejowego towarowego od 13 czerwca 2021 roku na odcinku Kochanówka-Pustków – Dębica. 3 września 2020 roku pierwsze pociągi towarowe przejechały nowym torem na odcinku Mielec – Kochanówka Pustków. W styczniu 2021 roku Podkarpacki Urząd Marszałkowski poinformował o wznowieniu ruchu pasażerskiego na linii kolejowej Mielec-Dębica z dniem 1 września 2021 roku. 4 czerwca 2021 roku spółka PKP Polskie Linie Kolejowe S.A. ogłosiła przetarg na wykonanie robót budowlanych na linii kolejowej na odcinku Mielec – Padew i przetarg na budowę drugiego przejścia podziemnego w Mielcu. 1 września 2021 roku, po 12-letniej przerwie został wznowiony ruch pociągów pasażerskich na linii kolejowej do Mielca na odcinku Mielec – Dębica. 4 października 2021 roku został ogłoszony przetarg na budowę dwóch przystanków kolejowych w Mieleckim Parku Przemysłowym pod nazwą Mielec EURO-PARK (obecnie Mielec Południowy) i w miejscowości Chorzelów w okolicy rzymskokatolickiego kościoła parafialnego pw. Wszystkich Świętych w Chorzelowie pod nazwą docelową Mielec-Chorzelów (obecnie Chorzelów Południowy), który 31 grudnia 2021 roku wygrała firma INTOP Tarnobrzeg Sp. z o.o., z którą 1 lutego 2022 roku spółka PKP Polskie Linie Kolejowe S.A. podpisała umowę. 8 listopada 2021 roku spółka PKP Polskie Linie Kolejowe SA ogłosiła, że ogłoszony 4 czerwca tego samego roku przetarg na wykonanie robót budowlanych na linii kolejowej na odcinku Mielec – Padew wygrała firma Swietelsky Rail Polska Sp. z o.o., z którą 29 grudnia 2021 roku spółka PKP Polskie Linie Kolejowe SA podpisała umowę. Rozpoczęcie robót budowlanych na tym odcinku zostało zaplanowane na I kwartał 2022 roku co nastąpiło w marcu 2022 roku. Zakończenie prac budowlanych i uruchomienie ruchu pociągów po remoncie na odcinku Mielec - Padew zaplanowano na koniec 2022 roku, co doprowadziło do uruchomienia na tym odcinku ruchu pociągów towarowych w dniu 28 września 2022 roku i ruchu pociągów pasażerskich w dniu 6 listopada 2022 roku. 14 kwietnia 2022 roku spółka PKP Polskie Linie Kolejowe S.A. podpisała umowę z firmą INTOP Tarnobrzeg Sp. z o.o. na budowę drugiego przejścia podziemnego w Mielcu w ciągu ulic Drzewieckiego i Piotra Skargi, które zastąpi znajdujące się w tym miejscu poprzednie przejście przez tory kategorii E. Zakończenie prac przy budowie drugiego przejścia podziemnego zaplanowano na koniec 2022 roku.
Linia w województwie świętokrzyskim.
Linia kolejowa na odcinku Skarżysko-Kamienna – Tarnobrzeg została wybudowana w latach 1885–1887 i 1914–1915. Od roku 2010 trwała modernizacja odcinku Skarżysko-Kamienna – Ostrowiec Świętokrzyski – Sandomierz – Tarnobrzeg. Do 2014 roku zostały wyremontowane odcinki Skarżysko-Kamienna – Ostrowiec Świętokrzyski i Tarnobrzeg – Sobów – Sandomierz – Zalesie Gorzyckie. Modernizacja linii została zakończona w 2015 roku. Prace związane były z planowanym uruchomieniem ekspresu relacji Warszawa – Rzeszów po 2013 roku. 29 grudnia 2016 spółka PKP Polskie Linia Kolejowe ogłosiła przetarg na "Opracowanie dokumentacji projektowej oraz realizacja robót budowlanych w formule „projektuj i buduj” w ramach projektu prace na linii kolejowej nr 25 na odcinku Skarżysko-Kamienna – Sandomierz”," natomiast 29 sierpnia 2017 roku został ogłoszony przetarg na opracowanie dokumentacji projektowej wraz z pełnieniem nadzoru autorskiego dla linii kolejowych nr 25, 74 i 78, który zakresem działania obejmuje odcinek Stalowa Wola – Tarnobrzeg – Sandomierz. 25 października 2017 PKP PLK podpisały z Grupą ZUE umowę na modernizację linii na odcinku Skarżysko-Kamienna – Sandomierz. Prace modernizacyjne zostały zaplanowane na lata 2018-2021.
Linia kolejowa w województwie łódzkim.
W grudniu 2017 samorząd województwa łódzkiego podpisał umowę na projekt elektryfikacji linii między Tomaszowem Mazowieckim a Opocznem, podniesienia parametrów technicznych odcinka do 100 km/h, budowy dwóch nowych przystanków (Tomaszów Ludwików i Kamień Opoczyński) oraz modernizacji odcinka Bratków – Opoczno i stacji Jeleń, Bratków i Opoczno. Nowe perony mają pojawić się też w Bratkowie i Słomiance.
Przerwany obecnie ciąg komunikacyjny Łódź – Tomaszów Mazowiecki – Opoczno – Końskie – Skarżysko-Kamienna – Kielce, łączący Łódzkie ze Świętokrzyskim, jest najkrótszą drogą kolejową pomiędzy tymi sąsiadującymi ze sobą na terenach Małopolski północnej regionami. Modernizacja odcinka Opoczno – Skarżysko-Kamienna jest analizowana w ramach przyszłej perspektywy finansowej 2021 – 2027.
Ostatnie pociągi pasażerskie przejechały przez stację Końskie latem 2009 r. W marcu 2020 roku Prezydent Andrzej Duda podpisał uroczyście na opuszczonym peronie stacji kolejowej w Końskich ustawę Kolej Plus.
29 czerwca 2021 roku ogłoszono przetarg na "Zaprojektowanie i wykonanie robót dla zadania pn. „Rewitalizacja peronów na linii kolejowej nr 25 Łódź Kaliska – Dębica odc. Tomaszów Mazowiecki – Skarżysko Kamienna", który rozstrzygnięto 12 lipca 2021 roku. Prace obejmujące punktową wymianę nawierzchni torowej, rozjazdów, budowę nowych peronów na stacjach, modernizację urządzeń sterowania ruchem, modernizację przejazdów wykona konsorcjum Przedsiębiorstwo Napraw i Utrzymania Infrastruktury Kolejowej w Krakowie. Wartość umowy to 24,6 milionów złotych, finansowane ze środków krajowych.
Plany wydłużenia linii kolejowej.
Pierwsze plany połączenia linią kolejową Dębicy i Jasła pojawiły się w XIX wieku. Wówczas zaborczy rząd austriacki wydał zgodę na budowę linii kolejowej z Jasła do Dębicy oraz rozpoczęto wytyczanie szlaku, ale do budowy linii kolejowej na tym odcinku ostatecznie wtedy nie doszło.
Linia kolejowa w rozkładzie jazdy.
W Sieciowym Rozkładzie Jazdy Pociągów linia ta na odcinku do Skarżyska-Kamiennej przedstawiana jest w tabeli nr 114, zaś od Skarżyska-Kamiennej w kierunku wschodnim w tabeli nr 115.

</doc>
