<doc id="1276909" url="https://pl.wikipedia.org/wiki?curid=1276909" title="Historia Lublina">
Historia Lublina

Historia Lublina sięga VI–VII w., kiedy kształtowały się pierwsze centra osadnicze na terenie późniejszego miasta. Od tamtego czasu ośrodek ten przeżywał okres rozwoju. Największą świetność Lublin osiągnął w XVI w. Ożywienie trwało do okresu upadku polskich miast w XVII w. Kolejny okres rozwoju trwa od początku XIX w. Dynamiczny wzrost obserwowany od 1944 został poprzedzony epizodem II wojny światowej i związanych z nią zmian w strukturze ludnościowej i urbanistyce.
Nazwa miasta.
Nazwa miasta znana jest od najstarszych zapisków z 1228 roku. Pochodzi ona od nazwy osobowej "Lubla" utworzonej od imienia Lubomir, poprzez dodanie dawniej pieszczotliwego przyrostka "-la". Możliwe jest także, że imię Lubla w swojej staropolskiej, zdrobniałej postaci złączyło się z przyrostkiem dzierżawczym -in, dając nazwę Lublin. Zygmunt Sułowski wyraził przypuszczenie o łączeniu Lublina z imieniem Lubel (Lubelnia), w analogii do stosunku nazw Wróblin, Wróbel. Założycielem czy właścicielem Lublina w zamierzchłych czasach mógł być zatem człowiek o imieniu Lubel, bądź Lubla.
Pierwszy tekst notujący nazwę Lublina stanowi fragment kroniki Wincentego Kadłubka, opracowanej w końcu XII wieku. Według Kadłubka kobieta imieniem Julia, rzekoma siostra Cezara, miała założyć dwa miasta, których nazwy – pochodzące od imion jej i brata – przekręcono następnie na Lublin i Lubusz.
Periodyzacja.
Kolejny okres osadnictwa dzieli się na dwa podokresy: plemienny i wczesnopiastowski, zakończony utworzeniem w Lublinie kasztelanii i archidiakonatu. Pierwszy można podzielić dalej na okres wspólnot opolnych oraz walk plemiennych.
Czasy najdawniejsze.
Do połowy lat 40. XX wieku na obszarze Lublina nie prowadzono badań wykopaliskowych na większą skalę. Eksploracja archeologiczna Lubelszczyzny związana jest z powołaną na Uniwersytecie Marii Curie-Skłodowskiej w 1946 roku Katedrą Archeologii Polski. Badania kierowane przez prof. dr. Stefana Noska przeprowadzono na wzgórzu Czwartek, które uchodziło za najstarszy teren bytowania człowieka na terenie Lublina.
Przed II wojną światową na obszarze Starego Miasta (w pobliżu kościoła dominikanów) dokonano odkryć szczątków mamuta i zębów nosorożca arktycznego ("Rhinoceros tichorrhinus"). W roku 1960 na Wiktorynie, w przedłużeniu ul. Lubartowskiej, odkopano znajdujący się na głębokości 2,5 m siekacz mamuta. Liczne znaleziska części szkieletów na tym terenie świadczą o działalności myśliwskiej człowieka. Potwierdzone ślady zamieszkania pochodzą jednak dopiero z neolitu. Do tej pory dokładnie przebadano tylko kilka dzielnic miasta (m.in. Czechów, Sławinek), w innych częściach odkryć dokonywano tylko przypadkiem.
Zasiedlenie Lublina datowane jest na koniec III tysiąclecia p.n.e. Poświadczone są ślady osadnictwa plemion kultury pucharów lejkowatych, pochodzące z drugiej połowy III tysiąclecia. Plemiona te utrzymywały się głównie z uprawy roli i hodowli, sposób rozmieszczenia osiedli wskazuje na osiadły, rolniczy tryb życia. W końcu III tysiąclecia p.n.e. tereny te zamieszkiwały inne plemiona neolityczne. Na granicy Czechowa i Sławinka odkryto pozostałości osady, zaś na Czwartku cmentarzysko kultury amfor kulistych. Mieszkańcy osady zajmowali się w większym stopniu hodowlą niż rolnictwem, prowadzili więc bardziej ruchliwy tryb życia. Odkryte groby na Czwartku, wkopywane w ziemię, nie były zbudowane z kamienia. Na przełomie XIX i XX wieku Władysław Olechnowicz odkrył w okolicy dzisiejszego dworca kolejowego ślady kultury ceramiki sznurowej z lat 2000–1800 p.n.e. Podobne świadectwa pobytu tych plemion odkryto także na Czechowie i na Rurach. Z epoki brązu pochodzi kurhan kultury trzcinieckiej z lat 1400–1200 p.n.e. Także w latach 1000–800 p.n.e. obszar Lublina był zamieszkany, o czym świadczą znaleziska z okolic Kalinowszczyzny.
W okolicach Ogrodu Saskiego, ul. Narutowicza i dawnej ul. Nowotki odkryto rzymskie monety. Jeszcze przed I wojną światową przy cmentarzu na ul. Lipowej znaleziono grobowiec z wczesnego okresu wędrówek ludów. . Palisady z pni drzew tworzyły w nich ramę dla ziemnego kopca, wewnątrz którego umieszczono kamienne groby. Grobowce ze Sławina wpisują się w ogólnoeuropejski nurt epoki neolitu. Lubelskie znalezisko jest o tyle wyjątkowe, że z powodu braku w tym regionie wielkich głazów narzutowych pradawni ludzie stworzyli monumenty z dostępnych lokalnie materiałów. Według archeologów okolice ulicy Willowej od tysiącleci było miejscem otoczonym kultem.
Osadnictwo wczesnośredniowieczne.
Okres wspólnot opolnych.
Wczesnośredniowieczny Lublin należy do najstarszych ośrodków miejskich w Polsce. Osadnictwo z późnego okresu rzymskiego i początków wielkiej wędrówki ludów ma swoją ciągłość aż do przełomu VI i VII wieku. Od połowy I tysiąclecia n.e. zamyka się ono w zbiegu Bystrzycy, Czechówki, Czerniejówki i Wielkiego Stawu Królewskiego. Lubelszczyzna, podobnie jak całość południowych obszarów Polski, była pod silnymi wpływami cywilizacji prowincjonalno-rzymskiej, a następnie bizantyńskiej. Zdecydowało to o szybszym rozwoju rzemiosła (głównie garncarstwa) i postępowania procesów społeczno-gospodarczych, w tym budowania grodów. W drugiej połowie I tysiąclecia n.e. tereny po obu stronach środkowej Wisły od Łysogór po Wieprz, a więc także okolice Lublina, stanowiły zwartą całość, której stolicą był Sandomierz.
Początki osadnictwa na terenie miasta sięgają VI wieku. Na lessowych wzgórzach, oddalonych od siebie o kilkaset metrów, istniała wtedy sieć otwartych osiedli. Wzgórzami tymi były: Czwartek, Zamkowe, Staromiejskie, Grodzisko (Stary Kirkut), Żmigród i Białkowska Góra. Badania dotyczące tego okresu prowadzono także na Ponikwodzie, Kalinowszczyźnie i na terenie dzisiejszego Krakowskiego Przedmieścia. Wokół wzniesień znajdowały się bagna, drogi i ścieżki, a od południowego wschodu zaludniony teren ograniczała dolina Bystrzycy. Takie umiejscowienie osad –    wzdłuż dolin rzek, na lessowych cyplach i wzgórzach – było typowe dla osadnictwa na Lubelszczyźnie.
Z kolei na północ od Czechówki osiedle na Grodzisku było powiązane z osiedlem na Białkowskiej Górze, a na Ponikwodzie znajdował się cmentarz związany z osiedlem na Czwartku. W okolicy Kalinowszczyzny znajdowała się główna przeprawa przez Bystrzycę, przebiegająca przez naturalne przewężenie doliny. Istniały jeszcze dwie podobne przeprawy na przewężeniach: między Żmigrodem a Piaskami oraz na terenie dzisiejszego Wrotkowa.
Wymienione osiedla zamieszkiwali Słowianie Zachodni. Nie wiadomo, czy wchodzili oni w skład jakichś szerszych organizacji czy państw, na przykład państwa Samona, Wielkich Moraw czy Czech.
Okres walk plemiennych.
Historycy spierali się, które z wymienionych wyżej osiedli było centrum władzy. Przez dłuższy czas utrzymywano, że było to Grodzisko. Od 1994, kiedy swoją pracę na ten temat opublikował Andrzej Rozwałka, przyjmuje się, że chodzi raczej o to na Wzgórzu Staromiejskim. W jego północno-wschodniej części w okresie walk plemiennych (VIII – X w.) powstał kolisty gród o średnicy 150 m i powierzchni 1,8 ha, otoczony wałem i fosą, z dwoma dodatkowymi krótkimi wałami i fosami przy północno-wschodnim skraju wzgórza. Fosa miała 12 m szerokości i 5 m głębokości, a wał miał co najmniej 4–5 m wysokości i ok. 10 m szerokości u podstawy. Na południowy zachód znajdowało się podgrodzie. Od południa grodu broniła osada na Żmigrodzie.
W tym czasie zaludniony obszar zajmował ok. 7 km2. Wynaleziono dwupolówkę i pojawiły się tereny używane wyłącznie jako rolne przez cały rok.
Okres wczesnopiastowski.
Ze zdobywaniem władzy przez Piastów łączyło się palenie i niszczenie starych grodów, wyludnienie starych osad i budowa nowych umocnień. To wtedy (XI w.) centrum przesunęło się ze Wzgórza Staromiejskiego na Grodzisko, gdzie zbudowano umocnienia. W ich północnej części stała wieża lub brama. Gród miał powierzchnię ponad 1,5 ha i był otoczony wałem z palisadą. Tam prawdopodobnie rezydował namiestnik piastowski. Mógł on dowodzić stacjonującą w grodzie załogą, pełnić funkcję sędziego dla okolicznej ludności i zbierać daniny dla księcia. Gród ten miał trzy podgrodzia, usytuowane wzdłuż szlaku handlowego ze wschodu nad Morze Bałtyckie: na Czwartku, Białkowskiej Górze i na Hajdowie. W jego pobliżu odnaleziono monety czeskie, węgierskie i niemieckie (bawarskie, szwabskie) z XI w. Z kolei na terenie osady na Hajdowie odkryto zabytki z X – XI w.
W tym okresie rozkwitła osada na Czwartku, istniejąca od VI wieku. Rozwinęły się tam rzemiosło i handel. Funkcjonowały piece garncarskie i do wytopu żelaza. Mieszkańcy wzgórza zajmowali się też tkactwem i krawiectwem. Nazwa wzgórza pochodzi od targów organizowanych raz w tygodniu – samo organizowanie targów rozpowszechniło się około XI – XII w. Część produkcji rzemieślniczej obsługiwała potrzeby grodu.
W XI wieku zbudowano zapewne w Lublinie jeden z pierwszych kościołów Sandomierszczyzny. Przypuszczano, że był to kościół pw. św. Mikołaja na Czwartku. Według lokalnej tradycji początki tej świątyni sięgają 986 roku. Kościół miał wznieść Mieszko I w miejscu dawnej świątyni pogańskiej. Tej daty nie da się zweryfikować.
Do 1031 Lublin miał drugorzędne znaczenie dla państwa Piastów. Sytuacja zmieniła się w związku z utratą Grodów Czerwieńskich. Wtedy Lublin stał się ważnym ośrodkiem nadgranicznym.
Od rozbicia dzielnicowego do lokacji na prawie niemieckim.
Kasztelania i archidiakonat.
Kolejny impuls do rozwoju Lublina dało rozbicie dzielnicowe. W tym okresie Lublin znajdował się w dzielnicy senioralnej (księstwie sandomierskim) i diecezji krakowskiej. Książę sandomierski Kazimierz Sprawiedliwy utworzył kasztelanię lubelską. Osoby podległe kasztelanowi uczestniczyły w chrystianizacji terenów na wschód od Wisły. Powołanie nowego urzędu wpłynęło na rozwój miejscowości. W zachodniej części Wzgórza Zamkowego wzniesiono nowe konstrukcje obronne i nowy gród. Mniej więcej na początku XIII wieku (w przybliżeniu do kilkunastu lat – ok. 1210) wybudowano tam donżon, obronno-mieszkalną wieżę, która stanowiła część zabudowań kasztelańskich. Jeszcze w XII w. wzniesiono tam także kościół pw. Świętej Trójcy, a we wschodniej części wzgórza był cmentarz.
W konsekwencji zagospodarowania Wzgórza Zamkowego rozwinęło się osadnictwo na Wzgórzu Staromiejskim, które stało się głównym podgrodziem. Jednocześnie Wzgórze Czwartkowe zostało przedmieściem. Na Wzgórzu Staromiejskim, wzdłuż linii ulic Rybnej i Złotej, odnowiono fortyfikacje – wały obronne i fosę. Zorganizowano też targ. W miejscu dzisiejszego kościoła i klasztoru dominikanów ulokowano siedzibę archidiakona, czyli przedstawiciela biskupa, kierującego nowo utworzonym archidiakonatem lubelskim. Nadano mu tereny obejmujące północno-wschodnią część wzgórza, rozciągające się na dzisiejsze: ulicę Archidiakońską i plac Po Farze.
Ożywienie gospodarcze.
XII – XIII w. był okresem zmian przyrodniczych, które miały znaczenie dla aktywności gospodarczej w okolicach Lublina i topografii przyszłego miasta. Nastąpiły wzrost wilgotności i ochłodzenie klimatu. W XII w. miały miejsce fala powodzi i deszcze intensywniejsze niż dotychczas, co spowodowało podniesienie poziomu wód gruntowych. Doliny rzeczne, szczególnie blisko ujść Czerniejówki i Czechówki, ulegały zabagnieniu. Mogły tworzyć się tam stałe zbiorniki wodne. Wzmocniło to walory obronne lubelskich wzgórz. Tam przeniesiono szlaki komunikacyjne, tam też rozwinęło się rolnictwo, które na przełomie XIII i XIV w. zaczęło korzystać z trójpolówki i głębokiej orki. Intensywne opady i działalność człowieka spowodowały, że między wzgórzami rozwinęły się wąwozy lessowe.
W wyniku utworzenia archidiakonatów w Lublinie i w Zawichoście urosła ranga szlaku w kierunku Krakowa. W XIII w. Lublin został wpięty w międzynarodową sieć szlaków handlowych, prowadzących znad Morza Czarnego (Białogród, Kaffa, Kilia, Tynna) na zachód, w kierunku Bałtyku lub Europy Zachodniej. Jeden z takich szlaków wiódł z Kijowa przez Włodzimierz, Chełm, Wąwolnicę, Kazimierz Dolny, skąd rozchodził się na północ, w kierunku państwa zakonu krzyżackiego, oraz na Śląsk. Jego ożywienie było też efektem awansu Chełma na stolicę księstwa halicko-włodzimierskiego i sojuszu tego państwa z Mazowszem.
Na przełomie XII i XIII w. na Czwartku, na zachód i północ od kościoła św. Mikołaja, rozwinęła się wczesnomiejskie osadnictwo produkcyjne. Z kolei wokół Lublina powstawało coraz więcej wsi związanych gospodarczo i obronnie. Do osad pierwszego rodzaju należały: Abramowice, Dąbrowica, Dziesiąta i Sławin. Znaczenie obronne mogły mieć Bronowice i Wrotków. W rezultacie w I poł. XIII w. gęstość zaludnienia na ziemi lubelskiej wynosiła 5,5 os./km2 i była wyższa od średniej dla Małopolski (4,1 os./km2).
Pierwsza lokacja miejska.
Połowa XIII w. przyniosła kolejną wielką zmianę w historii miejscowości. Wtedy to do dzielnicy sandomierskiej dotarł ruch lokacji miast na prawie niemieckim. Po raz pierwszy prawa miejskie Lublin mógł uzyskać w drugiej połowie XIII w. Źródłem wiedzy na ten temat jest notatka z 1616, według której Lublin otrzymał przywilej lokacyjny przed najazdem Mongołów w 1287. Z tego wzięła się tradycja o niezachowanym XIII-wiecznym dokumencie. Jednak miasto mogło być lokowane bez aktu na piśmie.
Za hipotezą, że XIII-wieczna lokacja w ogóle miała miejsce, przemawia różnica szerokości działek miejskich wytyczonych w północnej i południowej części Wzgórza Staromiejskiego. Wtedy też lublinianie zostali obłożeni czynszem, od którego zwalniał ich przywilej lokacyjny z 1317. Ponadto źródła z początku XIV w. wspominają o Nowym Lublinie ("Lublinum Novum").
W starszej literaturze określa się, że lokacja mogła mieć miejsce za panowania Bolesława Wstydliwego, który w latach 1253–1259 lokował takie miasta w Małopolsce, jak Kraków czy Bochnia. Nowsza literatura wspomina o Leszku Czarnym, który w latach 1279–1288 ulokował Opatów, Sandomierz czy Zawichost. Nie jest jasne, czy miasto zostało utworzone na prawie polskim, czy niemieckim.
Miasto miało zostać ulokowane w północnej części Wzgórza Staromiejskiego, od dzisiejszej Bramy Grodzkiej do osi ulic Rybna–Złota. Miało mieć układ ulicowy, z szerszą główną ulicą (obecną ul. Grodzką) służącą jako podłużny rynek i targ. Prostopadle do niej biegła uliczka, dzisiejsza Ku Farze. Na tym terenie wyznaczono trzy bloki działek, dwa po zachodniej stronie ulicy i jeden po wschodniej. Wszystkie działki na tych blokach były prostopadłe do głównej ulicy. Z trzech stron teren ten kończył się stromymi zboczami, a od południa oddzielał go wąwóz i fosa.
Na południe od tego obszaru znajdowało się przedmieście. Były to tereny kościelne, należące do archidiakona. Tam około 1260 osiedli dominikanie, których świątynią (nową lub odbudowaną) stał się kościół pw. Świętego Krzyża. Od reszty przedmieścia obszar zajmowany przez dominikanów, zwany „górą u mnichów”, odgradzał wąwóz. Nie wiadomo, czy przedmieście zostało wówczas rozplanowane, ponieważ układ działek w tym miejscu jest młodszy, XIV-wieczny.
Prawdopodobnie po 1282 ufundowano kościół św. Michała, do którego przeniesiono parafię z Czwartku i który stał się świątynią archidiakona. Fundatorem mógł być Leszek Czarny, o ile tej świątyni nie wybudowano dopiero w latach 20. XIV w. (istnieją różne hipotezy na ten temat).
Najazdy ze wschodu.
Od XIII w. do końca XIV w. Lublin był głównym ośrodkiem wschodniego pogranicza państw piastowskich, a później odnowionej Polski. Powodowało to częste najazdy Litwinów, Jaćwingów, Rusinów i Mongołów. Już w 1205 Lublin zaatakował książę halicki Roman. Około 1244 Lublin zaatakowali Prusowie. Najazdy litewskie i jaćwieskie miały miejsce w latach 1255, 1273, 1278, 1282 i 1285. Mongołowie zaatakowali miasto w 1259 (II najazd mongolski) i 1287 (III najazd mongolski). Do tego Lublin próbowali podporządkować sobie książęta ruscy, najeżdżający w latach 1265–1266, 1280 i 1288. W latach 1289–1306 miejscowość znajdowała się pod panowaniem Jerzego Lwowicza.
W czasie I najazdu mongolskiego na Polskę Lublin był pierwszym znaczącym spustoszonym grodem (w styczniu lub lutym 1241 roku). Opis walk w Roczniku Kapituły Krakowskiej z 1244 r. wspomina o pożarze lubelskich kościołów, tak więc musiało być ich wówczas co najmniej dwa. Lublin trafił także pod zwierzchnictwo Daniela Halickiego. W 1255 roku miasto zdobył i spalił władca litewski Mendog.
Konsekwencją najazdów były zmiany w obronności Lublina. Wczesnopiastowski gród na wzgórzu Grodzisko został zniszczony. Rozbudowano za to fortyfikacje na Wzgórzu Zamkowym. Wyodrębniono umocnienia w zachodniej i wschodniej części wzgórza. Donżon stał się częścią większego kompleksu.
Wymienione najazdy i walki mogły zahamować rozwój miasta. Być może z tego powodu nie udała się XIII-wieczna lokacja Lublina. Z drugiej strony spowodowały oddzielanie się części Sandomierszczyzny na wschód od Wisły i tworzenie Lubelszczyzny.
Od lokacji na prawie niemieckim do Jagiełły.
Druga lokacja miejska.
Kolejnej lokacji, udokumentowanej w postaci pergaminowego aktu, dokonał książę Władysław Łokietek 15 sierpnia 1317. Wydaje się, że istniały dwie przyczyny tej decyzji: polityczna i gospodarcza. W tym okresie Lublin popierał Łokietka w jego staraniach o przejęcie władzy nad ziemiami polskimi. Ponadto, jak wspomniano wyżej, był ulokowany na istotnym szlaku handlowym. W 1315 Łokietek odmówił kupcom toruńskim podróżowania na Ruś przez Lublin. Być może wtedy zwrócił uwagę na znaczenie gospodarcze tego kierunku i na gospodarczą rolę Lublina.
Łokietek ulokował Lublin na prawie magdeburskim. Wykonawcą przywileju (pierwszym wójtem) był Maciej, wójt Opatowca, dostojnik związany z dworem Łokietka. Sam przywilej był typowym dokumentem wystawianym w takich okolicznościach w XIV-wiecznej Małopolsce. W pierwszej części określał majątek dziedziczny i przychody wójta. Druga część stanowiła prawa i obowiązki mieszczan lubelskich.
Wydaje się, że dopiero po wystawieniu przywileju nastąpiło zagospodarowanie przestrzeni miejskiej. Zagospodarowano całe Wzgórze Staromiejskie i rozplanowano ok. 120 działek. Uprawnienia ich właścicieli ujednolicono. Zachowano kształt działek z północnej części wzgórza, zasypano fosę na osi ulic Rybna–Złota i zajęto dawne przedmieście należące do archidiakona. W zamian za te tereny archidiakon otrzymał wieś Dziesiąta. W centralnej części wzgórza wytyczono czworoboczny rynek, a na zachód od niego przeprowadzono główną oś komunikacyjną (ulice: Grodzka–Krakowska, obecnie Bramowa). Poprzeczne ulice, takie jak Olejna, Szambelańska i Kowalska (obecna Jezuicka) wytyczono wzdłuż XII i XIII-wiecznych umocnień. Przy rynku zaprojektowano także Rynek Rybny, gdzie handlowano rybami i solą. Pierwotnie cała zabudowa, oprócz kościoła św. Michała, była drewniana. Miasta strzegły palisada i trzy wieże: Grodzka, Krakowska i Wójtowska.
Z jednej strony układ ulic i kształt rynku były typowe dla lokowanych miast, z drugiej strony – nieregularne kształty i powierzchnie działek świadczą o dostosowaniu do topografii wzgórza. Ulice zaplanowano tak, by ułatwić odpływ wód opadowych i ścieków. Rynsztok płynął przy Rynku Rybnym, a ścieki spływały wąwozem południowym, w którym wzniesiono Bramę Gnojną.
Lublin otrzymał 100 łanów (ok. 24 km2), z czego większość stanowiły tereny uprawne. Były one źródłem utrzymania mieszczan Lublina. W granicach miasta znalazły się też tereny nieuprawne, podmokłe doliny rzek i stawy. Między obecnymi ulicami Nadstawną a Lubartowską znajdował się staw „pod Zamkiem” (później „za Żydy”), kolejny spiętrzono przy wsi Czechów, między obecnymi ulicami Spokojną a Przy Stawie i Ogródkową. Nazywano go Świętokrzyskim, Lubomelskim i Czechowskim. Wzgórze Zamkowe i jego najbliższe okolice należały do władcy. W 1317 roku na prawo niemieckie przeniesiono także Sławin.
Polityka i inwestycje Kazimierza Wielkiego.
W 1340 Kazimierz Wielki zaatakował Ruś Halicką. Wywołał tym odwetowy atak tatarski. 
W 1342 król sprzedał dziedziczne wójtostwo lubelskie krakowskiemu mieszczaninowi, Franciszkowi z Moguncji. Franciszek otrzymał dwie wsie (Bronowice i Konopnicę), także pustą działkę w mieście, prawo do zbudowania łaźni, a ponadto szereg już istniejących budynków, w tym młyny, rzeźnię i jatki rzeźnicze, sklepy sukienne, kramy solne, budy chlebowe, szewskie i rybne. Kazimierz Wielki zainwestował też w możliwości obronne miasta. Otoczono je murem o długości ponad kilometra, wzniesionym z cegły i kamienia wzdłuż linii dzisiejszych ulic Podwale–Królewska–Lubartowska. Wyrównano też zbocza Wzgórza Staromiejskiego. Możliwe, że wtedy ostatecznie ustalono kształt i status prawny działek w południowej części miasta. Kazimierz Wielki ufundował murowane kościół i klasztor oo. dominikanów, wpisane w system obronny miasta .
Prace prowadzono też przy Wzgórzu Zamkowym. Oprócz wybudowania muru i wyrównania zboczy przebudowano świątynię Trójcy Świętej, która stała się elementem obronnym wzgórza. Być może Wzgórza Staromiejskie i Zamkowe połączono mostem zwodzonym. Pod nim prawdopodobnie znajdowała się nawodniona fosa. Mógł to być ciek o nazwie Grodzianka, połączony kanałem z Czechówką. Prawdopodobnie na Grodziance był umiejscowiony najstarszy lubelski młyn, opisywany jako „młyn królewski pod zamkiem”, w którym mielono słody. W pobliżu, poniżej obecnej ul. Kowalskiej, znajdowała się sadzawka. Mogła być ona wykorzystywana do połowu ryb, ponieważ znajdowała się w pobliżu Furty Rybnej i Rynku Rybnego.
Od około połowy XIV w. wznoszono coraz więcej budynków murowanych w miejsce budynków wyłącznie drewnianych lub posadowionych na murowanych fundamentach. Przy wjeździe do miasta od strony zachodniej, w miejscu cmentarza z XII – XIII w., z funduszy króla, wybudowano szpital Świętego Ducha.
W latach 1351 i 1358 w mieście przebywał przez dłuższy czas król Kazimierz. W czasie drugiego wymienionego pobytu wydał przywilej na dwa kolejne młyny. Pierwszy młyn na Bystrzycy, nazywany „wielkim”, wybudowano blisko ujścia Czechówki do Bystrzycy. Od końca XIV w. inny młyn stał na grobli na stawie położonym między obecnymi ulicami Spokojną a Przy Stawie i Ogródkową. Staw ten nazywano wtedy Świętokrzyskim.
Handel i administracja.
W latach 40. XIV w. wzrosło znaczenie handlu między ziemiami Zakonu Krzyżackiego i państwami niemieckimi a Rusią. W 1344 i 1349 Kazimierz Wielki wydał przywileje nakazujące kupcom pruskim przejeżdżać przez Kazimierz, Wąwolnicę i Lublin. Niemieccy kupcy zaczęli osiedlać się w Lublinie i tworzyć elitę mieszczan. Tymczasem lubelskie rzemiosło służyło głównie rynkowi lokalnemu. Działalność wytwórczą prowadzono na zapleczach budynków stojących wokół rynku, na zachód od ul. Grodzkiej i na południe od budynków dominikanów. Przy kościele dominikanów funkcjonowały jatki rzeźnicze.
Co najmniej od 1359 roku na Wzgórzu Zamkowym działało kilku urzędników, ustanowionych przez Kazimierza Wielkiego odrębnie od urzędników sandomierskich. Po pierwsze był to starosta, urzędnik królewski, którego władza rozciągała się prawdopodobnie także na ziemię łukowską. Jego kompetencje ograniczały władzę urzędników ziemskich – wojewodów sandomierskich i kasztelanów lubelskich. Byli też: sędzia ziemski oraz chorąży. Powołanie tych urzędników było kolejnym etapem wyodrębniania Lubelszczyzny od Sandomierszczyzny. Po śmierci Kazimierza, w latach 1377–1379 pojawił się konflikt między urzędnikami ziemskimi a ówczesnym starostą, Piotrem ze Szczekocin.
Przy okazji dokumentowania wspomnianego sporu odnotowano aktywność lubelskiej rady miejskiej. Obradowała ona w ratuszu, który od przełomu wieków XIV i XV był budynkiem murowanym. W tym czasie godność rajcy miejskiego była dziedziczna.
Ludność Lublina i okolic.
W XIV w. w Lublinie pojawili się pierwsi stali mieszkańcy pochodzenia żydowskiego. Przybyli oni później niż na Śląsk, do Wielkopolski czy na Kujawy. Osiedlili się prawdopodobnie na Podzamczu. Według własnej tradycji otrzymali też od Kazimierza Wielkiego przywilej pozwalający na osiedlanie się w tym miejscu. Mogło to być już po tym, jak w roku 1334 król Kazimierz rozszerzył na całe Królestwo Polskie postanowienia statutu kaliskiego odnośnie do Żydów.
Liczba ludności miasta i okolicy rosła. Z 1326 pochodzi pierwsza wzmianka o Czechowie, wtedy wsi szlacheckiej. W 1383 odnotowano istnienie Sulisławic, wsi królewskiej. Na prawo niemieckie przeniesiono wsie: Bronowice (1324), Konopnica (1342) i Wrotków (1349). W 1346 ulokowano Zemborzyce. Dodatkowo o wzroście ludności świadczy potrzeba młynów na Bystrzycy.
Przed 1390 na Podzamczu wzniesiono cerkiew Przemienienia Pańskiego. To wskazuje na istotną rolę kupców i osób innych stanów pochodzących z Rusi, przebywających w Lublinie.
Od Jagiełły do utworzenia województwa.
Znaczenie unii z Litwą i handlu dla rozwoju Lublina.
Unia Polski z Litwą zmieniła położenie Lublina na mapie politycznej. Lublin przestał być ośrodkiem nadgranicznym, narażonym na najazdy, a stał się miastem w centrum połączonych państw. Poza tym w tamtym okresie Lublin leżał na skrzyżowaniu trzech międzynarodowych szlaków handlowych: między Krakowem a Wilnem, Morzem Czarnym a nadbałtyckimi miastami hanzeatyckimi oraz Śląskiem i Wielkopolską a Kijowem. Wzrosła zatem jego rola jako węzła wymiany między strefami gospodarczymi: leśną, rolno-hodowlaną i produkcyjną. Inaczej rzecz ujmując, Lublin był „wrotami” między Polską, Litwą i Rusią. Ten czynnik zapewniał rozwój przez następne 250 lat – Lublin stał się miastem przede wszystkim handlowym.
2 lutego 1386 roku na lubelskim zamku odbył się zjazd, na którym polscy panowie i rycerstwo wybrali Jagiełłę na króla polskiego. Stamtąd orszak udał się do Krakowa. Później Jagiełło wielokrotnie odwiedzał Lublin, który stał się miejscem rozwiązywania starych sporów polsko-litewskich w nowej sytuacji politycznej. Był on wspomniany w tekście unii horodelskiej jako miejsce spotkań polsko-litewskich. Od 1386 do 1448 odbyło się osiem takich zjazdów. Ponadto w Lublinie miały miejsce robocze spotkania monarchów z bojarami litewskimi i polską radą królewską. Wydarzenia te napędzały lokalne usługi i rzemiosło.
Jagiellonowie nadali Lublinowi szereg przywilejów. W 1383, jeszcze przed zawarciem unii, lublinianie otrzymali od Jagiełły przywilej wolnego handlu w całym Wielkim Księstwie Litewskim. Dzięki temu Lublin jako pierwszy zaczął zarabiać na handlu z Litwą. Kolejne przywileje związane były z jarmarkami. W tym czasie jarmarki były formą organizacji handlu dalekosiężnego, międzynarodowego, który cechował już podział pracy między obszarami gospodarczymi. Ziemie polskie skorzystały na zmianach gospodarczych, które były konsekwencją podbojów Timura Chromego i Turków osmańskich oraz wojen husyckich. Kosztem tras czarnomorskich oraz szlaku przez Pragę na znaczeniu zyskała trasa z Wrocławia do Lublina i Lwowa. I tak w 1392 Władysław Jagiełło nadał prawo składu na 8 dni i jeden 16-dniowy jarmark w okresie Zielonych Świąt (maj/czerwiec). W 1405 lubelscy kupce zostali zwolnieni z ceł na terenie Polski i Litwy. W 1448 Kazimierz Jagiellończyk zwiększył liczbę jarmarków do czterech w roku: 16-dniowy w okresie Oczyszczenia Najświętszej Maryi Panny (luty), 8-dniowy w okresie Wniebowzięcia Najświętszej Maryi Panny (sierpień) i 8-dniowy w okresie święta św. Apostołów Szymona i Judy (październik). Najmniejszą rolę odgrywał jarmark letni. W 1450 ustalił szlak dla kupców z Rusi, którzy musieli odtąd podróżować przez Lublin, Kazimierz i Radom do Wrocławia i Poznania.
Rozwój przestrzenny i gospodarczy, pierwsze wodociągi.
Wiek XV przyniósł rozwój lubelskiej architektury sakralnej. W latach 1395–1416 miała miejsce ufundowana przez Władysława Jagiełłę przebudowa zamkowej kaplicy Św. Trójcy. Następnie, w latach 1416–1418, zespół artystów pod przewodnictwem mistrza Andrzeja pokrył jej ściany freskami bizantyńsko-ruskimi. Powstało także kilka nowych kościołów. Z inicjatywy mieszczan, prawdopodobnie jeszcze przed 1419, zaczęto wznosić kościół Świętego Ducha. Świątynię erygowano w 1421. Około 1420 Jagiełło ufundował, jako wotum za zwycięstwo grunwaldzkie, kościół Matki Bożej Zwycięskiej. Sprowadzono do niego zakon św. Brygidy, męski i żeński, który w 1426 otrzymał własną jurydykę. Przy kościele i klasztorze tego zakonu funkcjonowało targowisko, istniejące tam do XIX w. W 1434 wzniesiono drewniany kościół Świętego Krzyża. Kolejną świątynią ufundowaną w 1459 z inicjatywy mieszczan był kościół Nawrócenia św. Pawła, zbudowany wraz z klasztorem franciszkanów obserwantów (bernardynów). Pierwotnie zabudowania franciszkańskie były drewniane. Murowany kościół wzniesiono między 1470 a 1497.
Wymienione świątynie i klasztory były ulokowane i obwiedzione murami tak, by stanowić dodatkową obronę dla miasta. Przy nich rozwijały się przedmieścia, których mieszkańcy w razie zagrożenia chronili się w obiektach kościelnych. I tak przy kościołach Świętego Ducha, brygidek i bernardynów powstało Lubelskie Przedmieście (później nazwane Krakowskim). Rozwinęły się także przedmieścia na Czwartku, Żmigrodzie i Słomianym Rynku. Ostatnie wymienione miejsce stanowiło centrum handlu zbożem, który zwiększył się w XV w., a także prawdopodobnie bydłem.
W omawianym okresie lubelscy rzemieślnicy produkowali na potrzeby rynku lokalnego oraz osób różnych stanów odwiedzających Lublin z okazji jarmarków. Funkcjonowało ponad 40 zawodów, w tym (w kolejności według ustalonej liczby rzemieślników z danego zawodu) z branży skórzanej, spożywczej, włókienniczej i odzieżowej, metalowej, budowlanej i ceramicznej. To oznacza, że Lublin nie był wyspecjalizowanym ośrodkiem. Część wymienionych grup zawodowych była zorganizowana w cechach.
XV-wieczni lublinianie potrzebowali nowego źródła wody. W drugiej połowie stulecia wyschło źródło przy Bramie Grodzkiej, a woda z najbliższych rzek i stawów nie była zdatna do użytku. Informacja z 1438 roku wspomina o rurach i mechanizmie podnoszącym wodę na wysokość Wzgórza Staromiejskiego. W 1471 Kazimierz Jagiellończyk pozwolił na wykopanie nowego kanału. Ta decyzja mogła być powodowana zwiększonym zapotrzebowaniem na wodę, wynikającym ze wzrostu liczby ludności miasta. 
Ludność i kultura.
XV-wieczny Lublin zamieszkiwali Polacy, Litwini i Rusini, a ponadto: Niemcy, Czesi, Węgrzy, Włosi, Ormianie i Tatarzy. Pierwsi Żydzi osiedli w tym mieście za panowania Kazimierza Wielkiego, ale dopiero za Jagiellonów stanowili większą grupę i utworzyli gminę na Podzamczu. W 1453 Kazimierz IV Jagiellończyk nadał im przywilej swobodnego handlu. Emigranci zajmowali się głównie handlem i obrotem pieniężnym, a rzadziej rzemiosłem.
W tym czasie istniało już w Lublinie życie kulturalne. Przy lubelskich kościołach działali organiści. W 1432 w kościele Św. Trójcy pracował Mikołaj, a w kościele św. Michała działali: w 1433 – Jakub z Lublina, a w 1454 – Stanisław z Wysokiego. Przy kościele św. Michała funkcjonowały też Bractwo Najświętszej Marii Panny i szkoła parafialna, której absolwenci kształcili się na uniwersytetach. Od 1402 mieszkańcy Lublina byli żakami Akademii Krakowskiej. W pierwszej połowie XV w. było ich w sumie 12, a w drugiej – 34. Wśród nich był doktor Mikołaj z Lublina.
W omawianym okresie powstały także nowe miejscowości w najbliższej okolicy Lublina. Z 1398 pochodzi pierwsza wzmianka o Abramowicach (wsi szlacheckiej), z 1405 i 1425 o Chłopiu i Rawszycach (wsiach królewskich), z 1426 o Ponikwodzie (wsi szlacheckiej), a z 1464 o Tatarach (wsi królewskiej). W 1392 lokowano na prawie niemieckim Świdnik Wielki, a w 1451 – Abramowice.
Administracja.
XV-wieczny Lublin był istotnym ośrodkiem administracyjnym. Oprócz tego, że był siedzibą archidiakona, kasztelana i starosty, był miejscem działania sądów ziemskich i grodzkich, a od lat 20. XV wieku także miejscem zjazdów szlacheckich.
Zachodziły też zmiany dotyczące ustroju miasta i jego władz. Dziedziczne wójtostwo lubelskie należało do bogatych rodzin krakowskich. Różnice interesów powodowały, że wójtowie byli w stałym konflikcie z mieszczanami lubelskimi, reprezentowanymi przez radę miejską. Wójtem szczególnie skonfliktowanym z lokalnym mieszczaństwem był Janusz Pieczeń. Jednakże z biegiem czasu kompetencje rady były poszerzane, kosztem władzy wójta, o sprawy sądownictwa, finansów i administracji. W 1456 Kazimierz Jagiellończyk zwolnił wójta Stanisława Morsztyna i jego następców od służby wojennej.
W tym samym okresie przeniesiono miejsce pracy miejskiego kata. Początkowo wykonywał on wyroki na placu przy kościele Św. Ducha. Później miejską szubienicę ustawiono przy drodze na Kazimierz (Domek Kata). Skazanych grzebano przy nieodległym kościele Św. Krzyża.
Z około 1401 roku, z dokumentu z pieczęcią rady miejskiej Lublina, pochodzi najstarszy obraz herbu miasta. Sam dokument pochodził prawdopodobnie z XIV wieku. Herb przedstawia kozła otoczonego napisem "CIVITATIS LVBLINENSIS". Kozioł był atrybutem bogini Wenus (co oznacza płodność natury), od której wywodziła się Julia z rodu juliańskiego – według legendy przytoczonej przez Wincentego Kadłubka – założycielka miasta.
W 1400 rada miejska wykupiła Konopnicę.
Od utworzenia województwa do powołania Trybunału Koronnego (Złoty Wiek miasta).
Szczyt rozwoju handlu.
Tak jak w poprzednim okresie, tak i w swoim Złotym Wieku Lublin był przede wszystkim miastem handlowym. Przybywali do niego kupcy m.in. z Turcji, Armenii i Arabii, a ponadto z Wielkich Księstw: Litewskiego i Moskiewskiego. W 1493 Jan Olbracht wytyczył przez Lublin szlak wiodący z Wołynia i Rusi na Śląsk i do Niemiec. O handlu międzynarodowym odbywającym się w Lublinie pisali twórcy zagraniczni: poseł wenecki Girolamo Lippomano (ok. 1575), Alessandro Guagnini w "Kronice sarmacji europejskiej" i Georg Braun w "Civitates orbis terrarum", a z pisarzy polskich: Marcin Kromer, Świętosław Orzelski i Sebastian Klonowic w poemacie "Roxolania".
Na jarmarkach odbywał się obrót surowcami i półfabrykatami, wymienianymi na produkty rzemieślnicze, luksusowe i kolonialne. Klonowic wymienił wymienił niektóre dobra będące przedmiotem wymiany. Były to wina węgierskie i greckie, jedwab i kadzidła, a także wiele rodzajów futer, kożuchów i skór: sobolowych, wilczych, lisich, wiewiórczych i gronostajowych. Handlowano też śledziami i bydłem ze wschodu, suknem z Anglii, Niderlandów i Niemiec oraz metalem i wyrobami metalowymi z Węgier. Najpopularniejszy był kredyt rozliczany na kolejnych jarmarkach odbywających się w Lublinie lub w innych miastach.
Towary sprzedawano w sklepach znajdujących się w kamienicach przy rynku, ul. Grodzkiej i Bramowej. Handlowano także na Rynku Rybnym, przy kościele ojców dominikanów, a ponadto w kramach i budach ustawionych na rynku. W tym miejscu stały też: smatruz (kramnica), prawdopodobnie odbudowana w ostatniej ćwierci XV w., oraz waga miejska wykupiona od prywatnego właściciela najwcześniej w 1502.
Na zmniejszenie wielkości obrotów miały wpływ: przywilej Zygmunta Starego z 1544, nakazujący kupcom z Turcji i Włoch uczestnictwo w jarmarkach lwowskich zamiast lubelskich (kupcy ci nie przestali jednak odwiedzać Lublina), wojny z Moskwą (tymczasowo) oraz rosnąca rola Warszawy. Duże zmiany zaszły też po zawarciu unii w 1569. Tereny na wschodzie upodobniły się gospodarczo do Polski centralnej, a Lublin tracił funkcję „wrót” między odmiennymi regionami.
Lublin na mapie politycznej.
W 1474 Kazimierz Jagiellończyk ustanowił Lublin stolicą nowego województwa, wyodrębniając ziemię lubelską i łukowską z województwa sandomierskiego. Dotychczasowy miejscowy kasztelan Dobiesław Kmita z Wiśnicza został pierwszym wojewodą lubelskim. Od 1518 każdy lubelski wojewoda był równocześnie kasztelanem.
Lublin jako stolica województwa stał się poważnym ośrodkiem życia politycznego. Leżąc na szlaku między Krakowem a Wilnem, był przystankiem dla monarchów (w tym Aleksandra Jagiellończyka, Zygmunta Starego i Zygmunta Augusta), jeżdżących między stolicami Korony i Litwy.
Od 1532 w mieście odbywały się obrady sejmiku szlachty z województwa lubelskiego. Sejmiki odbywano na zamku. Ponadto w latach 1506, 1554, 1566 i 1568–1569 w Lublinie odbywały się sejmy koronne. Na tym ostatnim zawarto unię głębiej jednoczącą dwa państwa (unię lubelską). W 1569 na Krakowskim Przedmieściu Albrecht Fryderyk Hohenzollern złożył Zygmuntowi Augustowi hołd lenny. Po śmierci Zygmunta Augusta zaproponowano, aby okolice Lublina były miejscem odbywania elekcji.
Lublin, podobnie jak Kraków, Wilno, Lwów i Poznań miał prawo do wysyłania posłów na sejmy. Mieszczanie korzystali z tego przywileju, chociaż ich rola w procesach decyzyjnych na sejmach była ograniczona.
Zmiany przestrzenne.
W omawianym okresie obszar „miasta w murach” został właściwie w całości zagospodarowany. Zabudowane było 75% tej powierzchni, a liczba działek doszła do obecnej – ok. 130. Na podstawie decyzji Zygmunta Starego wydanej w 1532 działki, które pozostałyby puste, miały być po roku sprzedane temu, kto mógłby je zabudować. Jednocześnie dynamicznie rozrastały się przedmieścia (Lubelskie, Czwartek, Żmigród; zabudowa przy Słomianym Rynku rozwinęła się w Lwowskie Przedmieście, zwane później Kalinowszczyzną). Na początku XVI w. poprzez osuszenie terenu powiększono obszar Podzamcza (które nazywano także Przedmieściem Podzameckim), gdzie mieszkała ludność obsługująca władze mające siedzibę na zamku, podległa staroście. Były tam ulokowane łaźnia i browar. W południowo-zachodniej części Podzamcza rozrastało się osadnictwo żydowskie.
W okolicy przybyło też jurydyk. W 1552 za Lwowskim Przedmieściem powstała jurydyka na Białkowskiej Górze. Za Żmigrodem utworzono jurydykę Gorajszczyzna. Na terenie Lublina pojawiły się także, w tym okresie jeszcze nieliczne, posesje szlacheckie, tzw. „dwory pańskie”. W 1573 było ich 13. Ogółem liczba posesji na przedmieściach wzrosła ze 145 w 1524 do 274 w 1573.
W najbliższej okolicy „miasta w murach” utrwalał się przebieg szlaków komunikacyjnych. Trakt na Lubelskim Przedmieściu stał się główną osią komunikacyjną. W XVI w. zaczęła tamtędy biec droga na Kraków (wcześniej prowadzona wzdłuż obecnej ul. Narutowicza) i stąd zmieniono nazwę tej okolicy na Krakowskie Przedmieście. Od II połowy XVI w. na wysokości obecnej ul. Staszica rozwidlał się na trakt na Kraków, Wielkopolskę i Śląsk oraz na trakt na Mazowsze. Ten pierwszy biegł do kościoła Świętego Krzyża, gdzie rozdzielał się na odnogę w kierunku obecnej ul. Radziszewskiego, dalej ul. Wileńskiej, Konopnicy i Zawichostu oraz na odnogę w kierunku obecnego skrzyżowania ulic Nałęczowskiej (przez Wąwolnicę) i Wojciechowskiej (przez Wojciechów) i dalej do Kazimierza. Ten drugi biegł w kierunku dzisiejszego pl. Litewskiego i Wieniawy, a dalej na Jastków i Kurów. Aby usprawnić komunikację ze Żmigrodem, Tatarami i Bronowicami, blisko późniejszej Wieży Trynitarskiej stworzono furtę miejską.
Dynamiczny rozwój doprowadził do zmiany stosunków gospodarczych i prawnych między „miastem w murach” a przedmieściami. Pierwotnie, zgodnie ze średniowiecznymi regulacjami, handel mógł odbywać się jedynie na miejskim rynku. Oprócz tego jedynie wewnątrz murów można było sprzedawać alkohol. Było to przede wszystkim piwo, warzone w browarach podłączonych do wodociągów, ale w 1524 Zygmunt Stary zezwolił mieszczanom także na produkcję gorzałki. Jednak monopol miasta był kwestionowany. Od 1542 na podstawie decyzji arbitra, w której to roli wystąpił starosta Jan Gabriel Tęczyński, część z wymienionych praw otrzymała także ludność przedmieść. W efekcie z czasem centrum handlu zostało przesunięte na plac „na korcach” na Krakowskim Przedmieściu. Handel i sprzedaż piwa zaczęły też prowadzić jurydyki i dwory „pańskie”. W 1570 przedmieszczanie uzyskali prawo produkcji gorzałki. Oprócz tego zachodziły zmiany ustrojowe: w 1532 dzielnica żydowska na Podzamczu została objęta prawem miejskim. W 1541 prawem tym zostali objęci także mieszkańcy przedmieścia na Czwartku.
Wytwórczość, zakłady napędzane energią wodną i stawy.
Wraz z rozrostem i bogaceniem się miasta wzrastały potrzeby i możliwości produkcyjne. W omawianym okresie młyn „wielki”, ufundowany przez Kazimierza Wielkiego, miał siedem kół, które służyły mieleniu zboża. Młyn królewski, ulokowany na Grodziance, został w II połowie XV w. przeniesiony w pobliże Czechówki na grobli stawu „za Żydy”, znajdującego się między obecnymi ulicami Nadstawną a Lubartowską. W połowie XVI w. młyn tam zbudowany miał dwa koła i podobnie jak jego poprzednik na Grodziance, służył do mielenia słodów na piwo.
W 1514 mieszczanie wybudowali kolejny młyn o dwóch kołach, który jednak nie działał często, ponieważ jego praca kolidowała z pracą wodociągów. W I połowie XVI w. szereg przywilejów związanych z rozbudową lubelskiej wytwórczości wydał Zygmunt Stary. W 1527 zezwolił on na budowę szlifierni i blechu (zakładu do wybielania płótna), które powstały na Bystrzycy, na terenie należącym do zakonu brygidek. Dla szlifierni pracowało ósme koło młynu „wielkiego”. Następnie w 1531/1535 król wydał dokument dotyczący nowych wodociągów. W 1538 zdecydował o wybudowaniu papierni, a trzy lata później – trzeciego młyna. I te inwestycje były związane z wykorzystaniem energii wodnej. Papiernia miała cztery, a młyn – sześć kół. Młyn znajdował się blisko obecnej ul. Okólnej. W 1548 Zygmunt Stary zdecydował o zbudowaniu kapnicy i woskobojni. Te ostatnie wybudowano przy placu Rybnym. W 1564 Zygmunt August zezwolił na zorganizowanie postrzygalni, która funkcjonowała przy ratuszu.
Działalność wspomnianych zakładów wykorzystujących energię wodną przyczyniła się do powiększenia zbiornika w dolinie Bystrzycy, od tego czasu znanego jako Wielki Staw Królewski. Zakłady potrzebowały równomiernego dopływu wody, w związku z tym powierzchnię zbiornika powiększono do ok. 130 ha. Woda w nim zgromadzona była spiętrzona dzięki grobli o długości 580 m, która łączyła miasto ze wsią Tatary i zlokalizowanymi tam kamieniołomami.
W latach 20. XVI w. niemal połowa lubelskich mieszczan wykonywała zawody rzemieślnicze. Działali reprezentanci 44 zawodów. Połowa rzemieślników była związana z branżą skórzaną, metalową, spożywczą lub drzewną. W 1504 działało osiem cechów: bednarzy, czapników, kowali, kuśnierzy, krawców, rzeźników, sukienników i szewców. W 1530 istniały ponadto cechy rymarzy, piekarzy i garncarzy. W 1564 dołączył cech tkaczy, a w 1566 – złotników. Ogółem w latach 60. XVI w. odnotowano 58 rzemiosł. Cechy te były tworzone na podstawie decyzji króla, a nie rady, co świadczy o tym, że w radzie dominowali kupcy.
Wodociągi.
Istnienie wodociągów potwierdzają źródła archeologiczne i architektoniczne (m.in. wieża wodna, drewniana studzienka przy ul. Grodzkiej 16 czy skrzynia wodna i rury wodociągowe w pobliżu kościoła Św. Ducha na Krakowskim Przedmieściu), ponadto dokumenty i dzieła ikonograficzne. Być może kolejna studzienka usytuowana była także na Rynku.
W 1506 roku miasto zawarło umowę z rurmistrzem Janem oraz Łukaszem Czyriską z Nowego Sącza, w której strony ustaliły warunki budowy i eksploatacji nowego systemu wodociągowego. Wodę czerpano ze źródeł na łąkach na Wrotkowie i gromadzono ją w zbiorniku otoczonym groblą. Dalej biegł ciąg o długości ok. 5 km, prowadzący do drewnianej stacji pomp. Stamtąd woda kierowana była tłokami na wysokość 30 metrów do murowanej wieży wodnej, stojącej w linii murów klasztoru brygidek. Na szczycie wieży znajdował się zbiornik o pojemności 6 m3, skąd woda spływała grawitacyjnie do miasta. Sama pompownia była napędzana osobnym systemem. W nim woda biegła od Wielkiego Stawu Królewskiego kanałem puszczonym ok. 1–2 m powyżej dna doliny Bystrzycy.
Z tego miejsca woda spływała w kierunku klasztoru bernardynów, do szpitala Świętego Ducha, klasztoru karmelitów (Nowego Ratusza) i Bramy Krakowskiej. Dalej, pokonując linię murów miejskich, wodociąg mógł biec ulicami Grodzką i Ku Farze, do placu Rybnego. Do systemu wodociągowego należały też publiczne skrzynie wodne z konwiami do nabierania wody. Z systemem były połączone studzienki, gorzelnie i browary, łaźnie i prywatne domy. Według Sebastiana Klonowica elementem systemu była też fontanna.
Rury były w większości drewniane, a między pompownią a wieżą ciśnień oraz w samej wieży ciśnień – mosiężne. Łączone były ok. 2500 żelaznymi tulejami. Materiałem uszczelniającym, zapewniającym także odfiltrowanie bakterii, był mech. System wodociągów wymagał regularnej konserwacji, był podatny na zmiany pogodowe i drogi w utrzymaniu. Po zniszczeniach wojennych XVII w., w 1673 roku, rada miejska uchwaliła demontaż urządzeń z wieży wodnej i pompowni.
Koniec zabudowy średniowiecznej.
Miasto „w murach” nawiedzały pożary. Większe tego typu wydarzenia miały miejsce w latach 1491, 1515, 1557, 1569 (w czasie obrad sejmu unijnego) i 1575. W 1515 spłonęły akta miejskie i dokumentacja cechów. Wizerunek miasta z tego okresu przedstawia polichromia w kamienicy Lubomelskich, powstała ok. połowy lat 60. XVI w.. Około 1530 przebudowano kościół św. Michała, w latach 1550–1552 przeprowadzono prace w budynku ratusza, a po pożarze w 1557 przebudową objęto kościół Nawrócenia św. Pawła.
Największym kataklizmem był pożar z 8 maja 1575. Opisali go: Sebastian Klonowic (ówczesny pisarz rady miejskiej), Adam Przytycki (pisarz wójtowski) i Hieronim Pogoda (pisarz cechu bednarskiego). Od nieszczelnego komina w domu Jadwigi Kołaczniczki, stojącego na rogu ul. Grodzkiej i placu przy kościele św. Michała, ogień przeniósł się na dach, objął cały dom, a następnie całe miasto „w murach” i zabudowania na Krakowskim Przedmieściu aż po klasztor brygidek. Spłonęły kamienice przy rynku, ratusz, kościoły św. Michała i św. Stanisława oraz bramy Grodzka i Krakowska. Zniszczeniu uległa cała stara średniowieczna architektura i nowsza, renesansowa, z początku XVI w. Po tym pożarze mieszczanie rozpoczęli wielką przebudowę miasta, trwającą kilkanaście lat. Dzięki niej Lublin zyskał renesansowy wygląd.
W latach 1520–1521 i 1530–1564, gdy funkcje starostów pełnili Tęczyńscy, przebudowano zamek. Dobudowano renesansowe piętro przeznaczone dla dworu królewskiego. Budynek zyskał attykę i gzymsy, a na fasadzie – medaliony. W niektórych pomieszczeniach ściany pokryto malowidłami. Od 1530 na zamku gościł Bartolommeo Berrecci, architekt Kaplicy Zygmuntowskiej w krakowskiej katedrze. Od połowy XVI w. sądy starościńskie i grodzkie odbywały przy północnej baszcie zamku, w osobnym, specjalnie do tego celu wzniesionym budynku. W tym samym miejscu przechowywano także akta tych sądów.
Ludność.
W tym okresie liczba ludności miasta i najbliższych okolic dynamicznie rosła. Pod koniec XV w. Lublin, zarówno miasto w murach, jak i przedmieścia, mogło zamieszkiwać ok. 2500 osób. Spisy podatkowe z lat 1524 i 1573 pozwalają sądzić, że ludność miasta wzrastała do co najmniej, odpowiednio, ok. 4500 i ok. 6800 osób, w tym dzieci, osób spoza stanu mieszczańskiego, czyli duchowieństwa i szlachty, a także Żydów. Podane liczby dotyczące ludności w XVI w. nie uwzględniają jednak mieszkańców Zamku i okolicznych jurydyk. Mieszczanie lubelscy byli różnego pochodzenia – oprócz Polaków w Złotym Wieku byli wśród nich majętni Włosi, Szkoci, Niemcy, Grecy czy Ormianie.
Najbogatsi kupcy, finansiści, niektórzy rzemieślnicy (złotnicy, aptekarze, kuśnierze, rzeźnicy), a ponadto prawnicy i lekarze należeli do elity miasta. To oni stanowili większość w radzie miejskiej. Znane są nazwiska rodzin należących do tej grupy w omawianym okresie. Należeli do niej: Doiswonowie, Domaratowie, Giblowie, Klosmanowie, Konopnicowie, Kreidlarowie, Krzynieccy, Lubomelscy, Łabędziowie, Milanowscy, Przytyccy, Siestrzeńcowie, Skromowscy i Szadurkowie.
Kolejnymi grupami były pospólstwo i plebs. Do pospólstwa należeli ubożsi obywatele miasta. Byli to mniej zamożni kupcy, kramarze, rzemieślnicy, karczmarze i właściciele zajazdów. Członkowie pospólstwa z reguły byli właścicielami nieruchomości miejskich, bywali cechmistrzami i ławnikami; mieli także szansę zostać rajcami. Z kolei plebs stanowił najliczniejszą, najuboższą i najmniej uprzywilejowaną grupę. Należeli do niego mieszkańcy Lublina niemający obywatelstwa miejskiego. Część z nich stanowiła grupa produkcyjna, czyli niektórzy rzemieślnicy, ponadto służba i pracownicy najemni. W skład plebsu wchodziły także najuboższe osoby chore i z niepełnosprawnościami, żebracy, drobni przestępcy i prostytutki.
Jak wspomniano wyżej, w latach 20. XVI w.rzemieślnicy stanowili połowę ludności miasta. Następną co do wielkości grupą, około jedną czwartą mieszczan, byli kupcy i kramarze. Pozostałą część, łącznie około jednej piątej, stanowili kolejno, według wielkości grupy: furmani, rolnicy i rybacy, finansiści, osoby związane ze służbą miejską i ziemską. Działalności zawodowej kilku procent mieszczan nie udało się zidentyfikować.
Wśród lubelskich Żydów wymienia się przybyłego w 1475 Jakuba z Trydentu, rabina uciekającego z Niemiec, posądzonego tam o popełnienie mordu rytualnego.
W związku z jarmarkami regularnie przebywali w Lublinie przyjezdni kupcy. Zatrzymywali się oni w karczmach należących do wójta, rady miejskiej oraz do starosty lub wynajmowali pokoje, stajnie i izby od samych lubelskich mieszczan. 
Gmina żydowska.
Na przełomie XVI i XVII wieku nastąpił rozwój lubelskiej gminy żydowskiej. W 1523 roku lubelscy Żydzi uzyskali prawo do osiedlania się na Podzamczu. Dziewięć lat później dzielnica ta otrzymała prawo miejskie.
W latach 1550–1580 mieszkańcy Podzamcza otrzymali większe prawa gospodarcze, co pozwoliło na gwałtowny rozwój zabudowy. W 1565 na Podzamczu stały 32 domy chrześcijańskie i ok. 40 żydowskich, a już pięć lat później liczby te wynosiły odpowiednio: 48 i 69. W 1555 lubelscy Żydzi uzyskali teren Grodziska pod kirkut. Zagospodarowując to wzgórze, zwiększyli jego powierzchnię, szczególnie w kierunku zachodnim, i obniżyli piastowskie nasypy ziemne. W 1567 uzyskali zezwolenie na budowę jesziwy i synagogi, znanej jako synagoga Maharszala.
W tym czasie gmina uzyskała szereg przywilejów królewskich, m.in. na budowę szpitala. W 1518 roku z inicjatywy Szaloma Szachny otworzono tu jesziwę, którą w 1567 roku zrównano z innymi wyższymi uczelniami. Jesziwa ta wkrótce stała się znana w całej żydowskiej Europie.
Kupcy chrześcijańscy ostatni uzyskali od króla Zygmunta Starego przywilej "De non tolerandis Iudaeis", znacznie ograniczający osobom wyznania mojżeszowego prowadzenia działalności gospodarczej oraz stałe osiedlanie się w obrębie murów miejskich.
W 1547 roku z inicjatywy Chaima Szwarca założono pierwszą w Lublinie oraz jedną z pierwszych w Polsce drukarnię hebrajską. Drugą drukarnię założono w 1578 roku przez Kalonimusa, syna Mordehaja Jaffe. W 1581 roku powstał, działający do 1764 roku Sejm Czterech Ziem (hebr. "Waad Arba Aracot"), czyli centralny organ samorządu Żydów Korony I Rzeczypospolitej. Powołał go król Stefan Batory, któremu potrzebne były nowe środki finansowe na wojnę z Rosją.
W XVI wieku w mieście działali wybitni talmudyści, m.in. Meir Aszkenazy, Mordehaj Jaffe czy Meir ben Gedalia. W 1568 roku mieszkało w Lublinie około 500 Żydów. W tym samym roku dzielnica żydowska pod „miastem w murach” otrzymała przywilej "De non tolerandis Christianis".
Kultura.
Lublina był ośrodkiem reformacji. Co najmniej kilkuset mieszczan poparło ten ruch. W 1556 bakałarz Marcin z Lublina wystąpił na synodzie kalwinistów. W 1558 Jakub Lubelczyk przetłumaczył na język polski Psałterz Dawidów. Dwa lata później w mieście powstał zbór kalwiński. Szkoła i zbór mieściły się w kamienicy Tęczyńskich do 1563, kiedy to szkołę przeniesiono do Bełżyc. W 1565 kalwiniści podzielili się na zbór „większy” i „mniejszy” (ariański). Minister Stanisław Paklepka opowiedział się po stronie arian. Siedzibą zboru większego stał się dom Adama Gorajskiego, prawdopodobnie na Żmigrodzie. W 1570 w Lublinie osiedliła się nowa grupa arian, „bracia kujawscy”, którym przewodzili Jan Niemojewski i Marcin Czechowic. Wtedy rozpoczął się najlepszy okres lubelskiego arianizmu, trwający do śmierci pierwszego z wymienionych liderów w 1598. Arianami byli patrycjusze (Balcerowiczowie, Krokierowie, Naborowscy), cudzoziemcy (Szkoci, Holendrzy, Anglicy), przedstawiciele wolnych zawodów, w tym księgarze, a także szlachta. Do „zboru większego” należeli głównie szlachcice przyjeżdżający do Lublina.
W XVI w. działało w Lublinie kilka szkół. Oprócz najstarszej, szkoły parafialnej przy kościele św. Michała, istniała też szkoła parafialna przy kościele św. Mikołaja. Oprócz nich założono szkoły ariańską i kalwińską. Ponadto w 1518 powstała pierwsza lubelska akademia talmudyczna (jesziwa), założona przez Salomona Lurię. Liczni lublinianie studiowali na uniwersytetach w Krakowie i za granicą, w tym we Włoszech i Francji. W samej I połowie XVI w. wieku w Krakowie było 40 studentów z Lublina. Studenci związani ze środowiskami popierającymi reformację wybierali uniwersytety w Rzeszy Niemieckiej. Do znanych absolwentów pochodzących z Lublina należą: Erazm Lubomelski, Walenty Sierpiński, Wojciech Oczko czy doktor Michał z Lublina.
W mieście były też drukarnie. Od 1554 istniała drukarnia żydowska Józefa ben Jakuba i Izaaka ben Chaima, która do końca wieku wydała 35 dzieł. Lubelscy mieszczanie gromadzili książki o tematyce religijnej, w tym polemizujące z dziełami zwolenników reformacji, a także historycznej i zawodowej.
Złoty Wiek Lublina to okres aktywności szeregu znanych pisarzy związanych z Lublinem. W latach 1473–1476 na lubelskim zamku przebywał Jan Długosz. W XVI wieku działali: Biernat z Lublina, Mikołaj Rej (właściciel domu na Krakowskim Przedmieściu), Jan Kochanowski (który w Lublinie często przebywał i w tym mieście też zmarł), wspomniany wcześniej Sebastian Fabian Klonowic, a także Szymon Szymonowic.
Ponadto z miastem związani byli muzycy. Do lokalnego środowiska należeli m.in. organiści: Mikołaj z Lublina, działający przy kościele św. Michała w 1489 i Idzi. Maciej i Stanisław Lubelczykowie wchodzili w skład królewskiej kapeli, a Jan z Lublina należał do kapeli rorantystów z Krakowa. Inny Jan z Lublina, zakonnik, był autorem wydanej w 1540 „Tabulatury”.
Ustrój.
W początkach Złotego Wieku miasta trwał konflikt między wójtami a radą miejską, rozpoczęty w okresie poprzednim. W końcu Stanisław Morsztyn, wnuk wójta Janusza Pieczenia, zdecydował się sprzedać swój urząd. Porozumiał się z lubelskimi mieszczanami i w 1504 za cenę 2400 florenów wójtostwo (w tym cały majątek i wszystkie uprawnienia) przeszło na radę miejską, która tym samym przejęła pełnię władzy nad miastem. Jej kompetencje obejmowały zatem: zarząd majątkiem miasta i sprawy finansowe, zapewnianie bezpieczeństwa i czystości, kontrolę miar i wagi, powoływanie urzędników miejskich, nadawanie i pozbawianie obywatelstwa miejskiego, reprezentację miasta, a ponadto sądzenie spraw większej wagi, szczególnie gdy stroną sprawy była osoba spoza miasta.
W tym czasie kadencja rady miejskiej trwała rok. Rada składała się z czterech członków, z których każdy przez kwartał sprawował funkcję burmistrza, oraz czterech „rajców starych” z głosem doradczym. Od 1489 rajcowie będący burmistrzami w pierwszym i drugim kwartale byli desygnowani przez, odpowiednio, starostę i wojewodę, a reprezentacja mieszczaństwa wybierała jedynie burmistrza trzeciego i czwartego kwartału. W następnej kolejności wybierano rajców starych. Od 1535 grono rajców starych było sześciu. Na początku omawianego okresu wybory zazwyczaj odbywały się 14 lutego, a w 1537 datę przesunięto na 8 stycznia, tak by wydarzenie to nie kolidowało z przebiegiem jarmarku zimowego. Nie istniało ograniczenie, ile razy dana osoba mogła sprawować urząd, tak że niektórzy mieszczanie byli rajcami przez kilkanaście lat.
Po 1504 jeden z rajców starych otrzymywał funkcję wójta sądowego, czyli przewodniczącego sądu wójtowsko-ławniczego (ławy sądowej), różnego od sądu rady. Sąd wójtowsko-ławniczy składał się z siedmiu członków, ławników, powoływanych przez radę. Zakres spraw rozpoznawanych przez ten sąd nie różnił się od zakresu spraw rozpoznawalnego przez sąd rady. Od wyroków sądu wójtowsko-ławniczego można było odwoływać się do rady, a od niej – do Sądu Wyższego Prawa Niemieckiego lub do sądu królewskiego.
Kolejnym gronem mającym głos w sprawach miasta było zgromadzenie pospólstwa. W omawianym okresie dochodziło do licznych konfliktów między radą a pospólstwem, szczególnie po wykupieniu wójtostwa. Spory dotyczyły przeważnie udziału pospólstwa w wyborach wójta sądowego i kontroli finansów. Owocowały one kolejnymi królewskimi regulacjami dotyczącymi ustroju miasta. I tak na przykład od 1522 istniał rozdział między mandatami rady i sądu wójtowsko-ławniczego, a ponadto reprezentacja pospólstwa otrzymała prawo kontroli gospodarki miejskiej. Od 1537 funkcjonowały oddzielne kancelarie obsługujące te ciała (radziecka i wójtowska). W latach 1546–1564/1565 rada miała z powrotem wyłączne prawo wyboru wójta sądowego.
W 1482 rada miejska wykupiła folwark na Ponikwodzie i włączyła go w granice miasta. W 1504 rada, wykupując wójtostwo lubelskie, przejęła dobra wójtowskie, w tym wieś Bronowice. Konopnica wraz z Bronowicami zachowały status odrębnych gmin, a ich mieszkańcy mieli powinności wobec miasta. W 1548 wójtostwo zostało ostatecznie wcielone do miasta.
Od powołania Trybunału Koronnego do potopu.
Trybunał Koronny.
W roku 1578 Lublin został siedzibą najwyższej instytucji sądów szlacheckich ówczesnej Polski – Trybunału Koronnego – dla spraw z terenu prowincji małopolskiej. Trybunał obradował na parterze ratusza, dotychczasowej siedziby rady i sądu miejskiego. Jakiś czas później urzędy miejskie przeniosły się do tzw. małego ratuszka przy Archidiakońskiej 5. Początkowo funkcjonowanie Trybunału stymulowało lokalną gospodarkę. Wzrosła też liczba mieszkańców miasta.
Jednak szlachta, licznie przybywająca do Lublina, nie podlegała władzom miejskim. Organizowała własne zabawy, ale obniżała też bezpieczeństwo w mieście, zniechęcając kupców do przebywania w Lublinie. Wskazywały na to skargi zgłaszane od ostatniej dekady XIV w. Ponadto od tego czasu władze miejskie sukcesywnie traciły kontrolę nad terenem miasta, ponieważ szlachta, ściągająca do Lublina ze względu na Trybunał, tworzyła jurydyki na miejskich terenach rolniczych.
Kultura.
Od ok. 1630 pracowała drukarnia polska, a od 1687 także jezuicka.
W 1. połowie XVII w. działały zespoły wokalno-instrumentalne w kościele św. Michała i przy kolegium jezuickim, przy którym istniała także bursa muzyczna. Funkcjonował także cech muzyków, wykształconych do zawodowego grania z nut. W 1635 powstał spór między nimi a muzykami grającymi ze słuchu, w wyniku którego ta druga grupa skupiła się przy kościele św. Mikołaja na Czwartku. W Lublinie ulokowana była także filia księgarni oferującej zapisy utworów muzycznych, zarówno religijnych, jak i świeckich, autorstwa kompozytorów z wielu europejskich ośrodków. W 1638, gdy Trybunał Koronny obradował w Lublinie, wystawiono słynny dramat "O chwalebnym męczeństwie Św. Stanisława".
Renesans lubelski.
Pożary niszczące miasto w 1557 i 1574 roku spowodowały konieczność odbudowy, która przesądziła o renesansowych formach zabudowy Lublina. Średniowieczne szczytowe domy przekształcono na kamienice przeważnie dwupiętrowe, z bogatą dekoracją elewacji zwieńczonych attykami i z nowym wystrojem wnętrz. Przykładami takiej architektury są kamienice przy ul. Rynek 8 i Grodzkiej 8. Podobnie odbudowywano kamienice poza murami, przy Krakowskim Przedmieściu i ul. Szerokiej. Nowy kształt otrzymały bramy miejskie (Grodzka i Krakowska). Zmiany objęły też kościoły: dominikanów (z dobudowaną w 1630 r. wspaniałą kaplicą Firlejów), św. Michała, pobernardyński, Brygidek, Świętego Ducha. Ratusz przebudowano na siedzibę trybunału.
Powstały liczne kościoły i klasztory usytuowane poza obszarem Starego Miasta: kościół jezuitów (lata 1586–1596) – obecna katedra – przy furcie prowadzącej na Żmigród, kościół i klasztor karmelitów bosych (lata 1610–1619) w pobliżu Bramy Krakowskiej, przebudowany w XIX wieku na ratusz, kościół św. Józefa i klasztor karmelitanek bosych, obecnie karmelitów (lata 1635–1644) w sąsiedztwie ogrodów szpitala Świętego Ducha, kościół św. Wojciecha (lata 1611–1630) przy szpitalu św. Łazarza na Podwalu, kościół Bernardynek (lata 1636–1658), a dalej przy drodze na Kalinowszczyznę kościoły i klasztory franciszkanów, bazylianów i augustianów, przy drodze na Bełżyce kościół św. Krzyża dominikanów obserwatorów (1617 r., na miejscu starszego), a także cerkiew murowana wzniesiona na miejscu drewnianej na ul. Ruskiej (1607 r.). Ruch budowlany w II poł. XVI wieku, w którym udział brali liczni muratorzy pochodzenia włoskiego, objął niemal całe miasto, nadając mu jednolity charakter zabudowy. Zachowane obiekty sakralne mają charakterystyczne cechy renesansu lubelskiego.
W 1588 r. Bernard Maciejowski jako biskup łucki ufundował kolegium jezuitów w Lublinie.
Od potopu do zaborów.
Od połowy XVII w., na fali ogólnopolskich konfliktów narodowościowych, gospodarczego zastoju i w wyniku wojen, miasto uległo zniszczeniom, ludność zdziesiątkowały epidemie, a jarmarki lubelskie upadły. Nastąpił okres stagnacji. Na skutek wojen i rewolt kozackich (1648–1650) z miasta wyemigrowała większość kupców z Europy. „Lublin mieszczański, Lublin handlu i rzemiosła stał się Lublinem szlachecko-kościelnym, Lublinem Trybunału Koronnego, obrad sejmikowych i sądów ziemskich i grodzkich”.
W 1655 miasto zostało splądrowane przez wojska rosyjsko-kozackie. Szczególnie ucierpiała w tym czasie dzielnica żydowska. Najazd był najtragiczniejszym momentem tamtego okresu w historii lubelskiej gminy żydowskiej. Wymordowano wówczas około 2000 Żydów oraz doszczętnie zniszczono miasto żydowskie i synagogę na Podzamczu. Ocaleni Żydzi zaczęli wynajmować lokale mieszkaniowe w dzielnicy chrześcijańskiej od bogatych mieszczan oraz duchowieństwa, którzy liczyli na duże zyski. W 1656 Lublin złupili Szwedzi, dopełniając aktu zniszczeń lubelskiej zabudowy i dziesiątkując populację.
5 września 1656 Pierre des Noyers, sekretarz królowej Ludwiki Marii, napisał o swej władczyni list do Francji:
W XVII wieku duża grupa Żydów zaczęła się osiedlać na Kalinowszczyźnie, która była podkahałem gminy lubelskiej. Wkrótce przy obecnej ulicy Towarowej wzniesiono synagogę.
Przez Jana III Sobieskiego 24 stycznia 1680 został w Lublinie zwołany synod, tzw. colloquium lubelskie. Celem spotkania miało być pojednanie wyznawców prawosławia i unitów. Przygotowano projekt zgody pomiędzy oboma wyznaniami, jednak do ugody nie doszło z powodu protestu prawosławnych (zwłaszcza bractw cerkiewnych, m.in. ze Lwowa), którzy nie chcieli brać udziału w zgromadzeniu zwołanym bez wiedzy patriarchy Konstantynopola. W efekcie colloquium przyniosło latynizację Kościoła unickiego w Rzeczypospolitej, czyli dostosowanie liturgii i sztuki cerkiewnej do liturgii Kościoła rzymskokatolickiego. W 1686 zaczęto grać hejnał Lublina.
W 1703 August II Mocny nadał miastu przywilej zrównujący je w prawach do miasta Krakowa. Nadając ten przywilej, król określił wówczas Lublin słowami "Fidelitatem et Constantiam" (łac. Wierność i Stałość). Przywilej został nadany miastu w związku z postawą jego mieszczan, którzy popierali Augusta II w trakcie wielkiej wojny północnej. Ta dewiza znajdzie się na sztandarze miasta i rady miasta, który został ustanowiony z okazji 690. rocznicy lokacji Lublina jako jeden z nowych symboli miasta i jego władz.
8 sierpnia 1707 roku rozpoczęła obrady Rada Lubelska, ale w związku z rabunkami i innymi nadużyciami wojsk rosyjskich, Sejm zaczął popierać Ferenca Rákóczego, kandydata Elżbiety Sieniawskiej.
2 czerwca 1719 roku od uderzenia pioruna w słomiany dach jednego z domów w dzielnicy żydowskiej pod miejskimi murami wybuchł pożar. Pożoga ogarnęła większą część Lublina, a w najbardziej dramatycznym momencie ulicami miasta ruszyła procesja dominikanów z relikwią Drzewa Krzyża Świętego. Podobno zdarzył się cud. Pomimo upału nagle zebrały się chmury i spadł wielki deszcz, który pomógł opanować i żywioł. Wydarzenie przeszło do historii pod mianem Pożar Lublina.
Po wojnach północnych nastąpił okres rozbudowy wyniszczonego miasta, głównie siedzib magnackich i dóbr kościelnych. Ukształtowało się oblicze dzisiejszego Krakowskiego Przedmieścia i placu Litewskiego, jednak wciąż zabudowa miasta prezentowała się ubogo. Podczas polskiego oświecenia (1780) powstała Lubelska Komisja Boni Ordinis pod przewodnictwem wojewody lubelskiego, Kajetana Hryniewieckiego, doprowadzając swym działaniem do restauracji kamienic miejskich i wybrukowania ulic oraz odnowy ratusza.
W 1788 roku, po blisko 100 latach przerwy, odrodził się w Lublinie protestantyzm. Zbudowano wówczas ewangelicką świątynię pw. Świętej Trójcy, która funkcjonuje do dzisiaj. Ożywioną działalność prowadził Trybunał Koronny, który spełniał również rolę lokalnego ośrodka kultury.
Po ogłoszeniu Konstytucji 3 maja, przyjętej z entuzjazmem w mieście, Lublin zyskał swego pierwszego prezydenta – Teodora Gruell-Gretza, niezwykle zasłużonego rozwojowi miasta. Niestety, już w 1792 roku miasto zajęły wojska rosyjskie, które na rozkaz carycy Katarzyny II najechały odradzającą się Rzeczpospolitą. Najazd zakończył okres krótkotrwałej prosperity.
Na sejmie grodzieńskim 23 listopada 1793 roku z województwa lubelskiego z częścią powiatu krasnostawskiego leżącą na lewym brzegu rzeki Wieprz i ziemią łukowską utworzono nowe województwo lubelskie. Nie zostało w pełni zorganizowane w związku z rozpoczęciem insurekcji kościuszkowskiej. Województwo miało mieć w Sejmie dwóch senatorów (wojewodę i kasztelana) i sześciu posłów wybieranych na cztery lata (po dwóch z każdej ziemi). Miało wybierać po: 6 sędziów ziemskich, 6 komorników ziemskich, 1 pisarza sądowego ziemskiego, 9 komisarzy porządkowych, 1 regenta aktowego z każdej ziemi. Sejmiki miały odbywać się w kościele pojezuickim w Lublinie.
Okres zaborów.
Zabór austriacki i Księstwo Warszawskie.
Po III rozbiorze w 1795 miasto znalazło się do 1809 roku pod panowaniem Austrii. Był to dla Lublina okres zastoju społeczno-gospodarczego.
W 1809 roku, kiedy do Lublina wkroczyli ułani pułkownika Dominika Dziewanowskiego, obok austriackiego prezydenta Dymitra Władycha funkcję jego zastępcy zgodził się objąć Teodor Gruell-Gretz i sprawować, dopóki władza będzie się znajdować w polskich rękach. W tym samym roku miasto zostało włączone do Księstwa Warszawskiego, a następnie w latach 1810–1815 istniał tu departament lubelski. Jego komendantem był w latach 1810–1812 Dziewanowski.
Krótkotrwały epizod Księstwa Warszawskiego (1809–1815) nie przyniósł większego ożywienia gospodarczego, co najwyżej kulturalne. Kwitło życie towarzyskie, gdy w mieście pojawili się dyplomaci i oficerowie napoleońscy. W roku 1811 powstaje w Lublinie loża wolnomularska Wolność Odzyskana.
Panowanie rosyjskie.
Po abdykacji Napoleona Lublin w 1813 roku zajęli Rosjanie, w wyniku postanowień kongresu wiedeńskiego, a w roku 1815 Lublin znalazł się w Królestwie Kongresowym, w zaborze rosyjskim.
W latach 20. zaczyna się intensywne porządkowanie miasta, a w drugiej połowie wieku powstają pierwsze manufaktury sukiennicze i fabryka tytoniu, rozwijała się działalność oświatowa i kulturalna. W 1818 roku, z inicjatywy Stanisława Staszica, powstało Towarzystwo Przyjaciół Nauk, a w 1826 roku odsłonięto Pomnik Unii Polsko-Litewskiej. Miasto podzielono na dwa cyrkuły: I. – miasto chrześcijańskie i II. – miasto żydowskie.
Po wkroczeniu Rosjan do Lublina w 1830 r. Kajetan Morozewicz, działacz powstania listopadowego, ewakuował urząd powstańczy do Kielc. Po oswobodzeniu Lublina przez korpus generała Józefa Dwernickiego przywrócił narodowe władze i wznowił działalność skarbową i wojskową. Po wyjściu wojsk Dwernickiego, Kajetan Morozewicz zorganizował obronę miasta. Musiał je jednak opuścić wraz z powstańcami.
Istniejące w latach 1816–1837 województwo lubelskie, jako województwo Królestwa Polskiego, w 1837 przekształcono w gubernię lubelską.
Po 1864 roku, po powstaniu styczniowym (w którym brali udział nawet gimnazjaliści, m.in. Bolesław Prus), rozpoczęły się represje łącznie z kasatą Klasztoru ojców Kapucynów w Lublinie.
Ogromne znaczenie dla rozwoju miasta ma uruchomienie 17 sierpnia 1877 roku połączeń kolejowych z Warszawą i Kowlem, w postaci Kolei Nadwiślańskiej. Wraz z rozwojem przemysłu i budową kolei zmienił się kształt urbanistyczny miasta.
Ludność miasta w 1873 wynosiła 28,9 tys., a w 1897 wzrosła do 50,2 tys.
Pod koniec XIX i na początku XX wieku następuje w Lublinie znaczny rozwój żydowskiej nauki, polityki i życia kulturalnego. W tym czasie różne grupy społeczne, zawodowe i chasydzkie zaczęły zakładać własne prywatne bożnice, przeważnie umiejscowione w kamienicach na piętrze, czy w oficynach.
W 1908 roku powstało żydowskie towarzystwo społeczno-kulturalne „Hazomir”, a w 1910 roku towarzystwo dla upowszechniania języka i kultury żydowsko-hebrajskiej „Chowej Sfos Ewer”. Działacze tej pierwszej w 1908 roku przy ulicy Rybnej 8 otworzyli własną synagogę.
W wyniku działań ewangelizacyjnych w 1914 roku powstał w Lublinie zbór adwentystyczny, istniejący do dziś. Powstanie lubelskiego zboru adwentystów związane jest z pracą misyjną ewangelisty Makara Gryca, który przybył do Lublina w 1913 roku.
W 1914 w Lublinie ukazała się broszura pt. „Czy Lublin był miastem rosyjskiem i prawosławnem” autorstwa Tadeusza Ciświckiego. Autor polemizuje z tezą jakoby Lublin leżał w granicach „starożytnej Rusi”. Taka informacja została opublikowana w 222 numerze Lubelskich Wiadomości Gubernialnych.
Lubelscy Żydzi.
Na początku XIX wieku w Lublinie za sprawą Jakuba Izaaka Horowitza nastąpił znaczny rozwój chasydyzmu. W 1794 otworzył on własną synagogę. Była to pierwsza legalna chasydzka bożnica w centralnej Polsce. W 1829 roku przy ulicy Walecznych założono nowy cmentarz żydowski. Wkrótce również powstała lokalna chasydzka dynastia cadyków, której założycielem był Jehuda Lejb Eiger, zwany Płaczącym Cadykiem. Założył on również własną synagogę, mieszczącą się w jego prywatnym dworze przy ulicy Szerokiej 40. W 1862 roku wydano dekret równouprawnienia ludności żydowskiej w Królestwie Polskim, poprzez co elita żydowska zaczęła osiedlać się w centrum miasta i na Krakowskim Przedmieściu. W 1886 z inicjatywy bogatych Żydów powstał Szpital Żydowski, przy ulicy Lubartowskiej 81. W 1939 roku był on najnowocześniejszym szpitalem w ówczesnej Polsce. W końcu XIX wieku w mieście istniały 43 chedery.
 
I wojna światowa.
W 1914 r. pojawił się projekt państwa "od morza do morza" – "Federacji Wschodnioeuropejskiej". Jego stolicą podobno miał być Lublin.
Podczas I wojny światowej rosyjski odwrót i zajęcie miasta przez wojska niemieckie i austro-węgierskie w lecie 1915 ostatecznie zakończyło rosyjskie rządy w mieście.
Od chwili odwrotu Rosjan Królestwo Polskie podzielono na dwie strefy okupacyjne: niemiecką z siedzibą w Warszawie i austro-węgierską z siedzibą w Lublinie. Strefami okupacyjnymi rządzili generalni gubernatorzy: w strefie niemieckiej urząd ten pełnił nieprzerwanie do 1918 roku generał Hans Hartwig von Beseler, natomiast w Lublinie dość często ich wymieniano. Byli nimi generałowie:
W 1916 do lubelskiej gminy żydowskiej została przyłączona Wieniawa z gminy Konopnica oraz części gmin Wólka i Zemborzyce.
Od 1918 do współczesności.
Dwudziestolecie międzywojenne.
W nocy z szóstego na siódmego listopada 1918 roku w mieście utworzono rząd Ludowy Republiki Polskiej pod przewodnictwem Ignacego Daszyńskiego. Zdecydowano się na Lublin z uwagi na liczne oddziały Polskiej Organizacji Wojskowej w mieście. Był to pierwszy rząd odradzającej się Rzeczypospolitej Polskiej, a tworzyli go socjaliści oraz postępowi ludowcy.
Dzięki oddziałom Polskiej Organizacji Wojskowej (dowodził nimi płk Stanisław Burhardt-Bukacki, szef sztabu Dowództwa Okręgu Generalnego „Lublin”) rząd przejął kontrolę militarną w Lublinie i części obszaru pod okupacją austriacką. Rząd chroniła również przekształcana z Pogotowia Bojowego PPS Milicja Ludowa (komendantem w Lublinie byli Stefan Kirtiklis i Marian Buczek). Aresztowano Generalnego Komisarza Rady Regencyjnej w Lublinie Juliusza Zdanowskiego. Miasto ponownie stało się stolicą województwa – 2 sierpnia 1919 roku utworzono województwo lubelskie II Rzeczypospolitej.
Rząd utworzono w sali pałacu Lubomirskich (inaczej: Poradziwiłłowskim) przy placu Litewskim. Obecnie w tym samym pomieszczeniu mieści się aula wykładowa Wydziału Politologii UMCS nazwana imieniem Daszyńskiego. O tym wydarzeniu w historii budynku informuje tablica pamiątkowa wmurowana przed wejściem do pałacu.
24 i 25 kwietnia 1919 r. doszło w mieście do ekscesów antyżydowskich do których zachęcała żandarmeria wojskowa. Milicji Ludowej polecono zostać w koszarach i nie interweniować.
Groźna ofensywa armii rosyjskiej w 1920 roku szczęśliwie miasto ominęła i wreszcie, w burzliwym klimacie zaostrzającej się walki politycznej, rozpoczęła się budowa nowego państwa i nowego Lublina.
Po odzyskaniu niepodległości przez Polskę Lublin się rozbudowuje, powstają nowe fabryki i gmachy użyteczności publicznej, kwitnie także lubelska kultura. Następuje wtedy największy w historii rozwój życia żydowskiego. Założono kilka szkół, liczne organizacje, teatry amatorskie, biblioteki, drukarnie czy kluby kulturalne. Ponadto 27 lipca 1918 założono Katolicki Uniwersytet Lubelski. Powstał on z inicjatywy ks. Idziego Radziszewskiego, który zbierał fundusze na organizację katolickiej uczelni w Polsce wśród Polonii w Petersburgu. W roku 1926 obok Katolickiego Uniwersytetu Lubelskiego powstała druga wyższa uczelnia o charakterze teologicznym – jezuickie "Bobolanum". W 1927 roku powstało natomiast Towarzystwo Przyjaciół Nauk, koncentrujące się na badaniach regionalnych, których wyniki publikowano w „Pamiętniku Lubelskim”.
Zaczęto również zakładać liczne zakłady produkcyjne. W mieście powstała wówczas między innymi pierwsza polska wytwórnia lotnicza Plage i Laśkiewicz, która w latach 1921–1935 produkowała samoloty, w tym od 1928 roku własne konstrukcje, pod nazwą Lublin. Zakłady Plage i Laśkiewicz produkowały samoloty marki Lublin, później produkcja przeniosła się do znacjonalizowanej Lubelskiej Wytwórni Samolotów.
Miasto podjęło także próby kreowania swego wizerunku. W 1934 roku wydany został afisz propagandowy o Lublinie, a dwa lata później Ministerstwo Wyznań Religijnych i Oświecenia Publicznego zatwierdziło herb Lublina (przedstawiający kozła stojącego na zielonej murawie opartego o krzew winny). 11 czerwca 1939 roku odbyły się natomiast pierwsze "Dni Lublina".
W 1930 roku rabin Majer Szapira założył Jeszywas Chachmej Lublin (hebr. ישיבת חכמי לובלין, Lubelska Szkoła Mędrców). Była to największa uczelnia talmudyczna na świecie. W jej gmachu mieściła się synagoga, biblioteka z bardzo bogatym księgozbiorem, który liczył sobie 22 tys. pozycji książek, głównie literatury rabinicznej i 10 tys. czasopism. W piwnicy mieściła się najbardziej koszerna z koszernych mykw na świecie. Obok niej funkcjonowało jeszcze szereg innych, również wpływowych szkół. W 1936 roku z inicjatywy Bundu, na rogu ulic Czwartek i Szkolnej rozpoczyna się budowa Żydowskiego Domu Ludowego, którego budowę przerwała II wojna światowa. W przededniu wojny w Lublinie mieszkało 42 830 osób wyznania mojżeszowego, stanowiących 31% ogółu wszystkich mieszkańców Lublina. Gmina żydowska posiadała trzy cmentarze, jedenaście synagog, szpital, dwie mykwy, kilkadziesiąt szkół w tym Talmud-Torę oraz Jawnę, bibliotekę Tabrut oraz wiele innych instytucji. Oprócz nich istniało jeszcze około 100 prywatnych bożnic. Wydawany był dziennik „Lubliner Togblat”.
1 maja 1926 roku policja brutalnie rozpędziła pochód pierwszomajowy zorganizowany przez „Bund”. 11 kwietnia 1935 roku w czasie demonstracji bezrobotnych od kul policji zginęło 5 demonstrantów a 32 osoby odniosły rany.
Dwadzieścia lat niepodległości przerwała II wojna światowa, której tragicznym symbolem stał się Majdanek i Zamek lubelski.
Okupacja niemiecka.
W lipcu 1939 postanowiono, że w razie wybuchu wojny Lublin (liczący wówczas 120 tys. mieszkańców) stanie się tymczasową siedzibą Prezydenta RP. Pierwszy atak lotniczy na miasto nastąpił 2 września rano. 5 września przeniesiono do miasta ministerstwa oraz skarb państwa. Tego samego dnia utworzona została Armia „Lublin”. 9 września o godzinie 9.30 rozpoczęło się bombardowanie Lublina przez Niemców. Zginęło około 1000 osób, wśród nich również poeta Józef Czechowicz. Prezydent Lublina Bolesław Liszkowski opuścił Lublin 9 września 1939 i wyjechał do Rumunii. 18 września wojska niemieckie (14 Dywizja Piechoty) wkroczyły do miasta. Do lipca 1944 miasto znalazło się pod okupacją niemiecką jako część Generalnego Gubernatorstwa.
23 września 1939 rozstrzelano w Lublinie 23 przedstawicieli polskiej inteligencji. Gwałtowne zaostrzenie polityki wobec Polaków miało miejsce pod koniec października 1939, po wizycie w Lublinie nazistowskiego ministra Seyss-Inquarta, który oświadczył miejscowym Niemcom i volksdeutschom, że polska inteligencja i Żydzi zostaną wyniszczeni (zgodnie z zamiarami Hitlera).
Wkrótce Niemcy zamknęli Katolicki Uniwersytet Lubelski, lubelskie szkoły i teatry, wstrzymano wydawanie polskiej prasy. Pierwsza publiczna łapanka miała miejsce 9 listopada 1939, następnie rozpoczęły się aresztowania wśród miejscowej inteligencji. Trwały one kilka dni, przeciętna liczba osadzonych sięgała kilkaset osób dziennie – kierowano ich do miejscowego więzienia. Aresztowania listopadowe objęły urzędników, nauczycieli, profesorów, prawników, wojskowych, księży i wielu innych. Nie ominęły również studentów, ani młodocianych harcerzy. 17 listopada 1939 r. aresztowano biskupa Mariana Leona Fulmana i biskupa Władysława Gorala – błogosławionego męczennika, których wywieziono do obozu koncentracyjnego Sachsenhausen – oraz 11 księży z kurii i seminarium duchownego. Błyskawicznie działający sąd doraźny (niem. Standgericht) ferował setki wyroków śmierci, po czym transportowano skazanych do obozów koncentracyjnych bądź rozstrzeliwano na miejscu. Pierwszych 12 więźniów rozstrzelano 23 grudnia 1939 r. na cmentarzu żydowskim na Kalinowszczyźnie. 11 listopada 1939 niemiecka policja bezpieczeństwa (niem. "Sicherheitspolizei") wkroczyła na teren Katolickiego Uniwersytetu Lubelskiego, natychmiast aresztując 14 przebywających tam profesorów oraz księży z seminarium duchownego.
Aresztowani zostali ponadto wszyscy urzędnicy kurii biskupiej i członkowie kapituły. Wszystkich księży z Lublina, z Chełma i z innych miejscowości, więziono na Zamku Królewskim w Lublinie. Dnia 23 grudnia 1939 w Lublinie rozstrzelano dziesięć osób, w tym dwóch prezesów sądów lubelskich, dwóch profesorów Uniwersytetu Katolickiego, dwóch dyrektorów gimnazjów i dwóch starostów. Także 12 lutego 1940 w masowej egzekucji rozstrzelano 180 osób.
Kolejnym etapem niszczenia polskiej inteligencji była tzw. Akcja AB. Począwszy od połowy czerwca 1940 w mieście przeprowadzano masowe aresztowania, których ofiarą padali przede wszystkim działacze społeczni i polityczni, nauczyciele, prawnicy, urzędnicy oraz księża rzymskokatoliccy. Podczas samej tylko wielkiej obławy w dniu 24 czerwca Niemcy zatrzymali w różnych dzielnicach miasta 814 mężczyzn w wieku od 18 do 60 lat. W czerwcu i lipcu 1940 z więzienia na Zamku Lubelskim wywieziono do KL Sachsenhausen blisko 1000 więźniów, podczas gdy w październiku 1940 odszedł stamtąd pierwszy, 65-osobowy, transport do KL Auschwitz. Od 450 do 500 więźniów zostało rozstrzelanych przez Niemców w Rurach Jezuickich pod Lublinem (29 czerwca – 15 sierpnia 1940).
1 października 1942 odbyła się wielka łapanka uliczna, która wywołała przerażenie wśród mieszkańców Lublina, którzy spodziewali się masowych deportacji, podobnie jak to miało wcześniej miejsce z ludnością żydowską. Od 1943 na ulicach zaczęły pojawiać obwieszczenia z listami Polaków skazanych na karę śmierci przez niemieckie tzw. sądy doraźne. 28 stycznia 1944 odbyła się prawie w centrum Lublina publiczna egzekucja. Ludzi mordowano stosując zasadę odpowiedzialności zbiorowej, m.in. w 1943 i 1944 stracono w ten sposób 30 osób w odwecie za zabicie żandarma niemieckiego i 50 osób za zamach bombowy na wartowników SS w Lublinie.
Realizując politykę terroru i represji, hitlerowcy utworzyli ciężkie więzienie gestapo na Zamku w Lublinie, przez które przeszło 40 000 Polaków. Przeciętna liczba osadzonych wynosiła 3000 osób, w porównaniu do 700 przed rokiem 1939. Niemcy aresztowali głównie pracowników miejskiego magistratu, banków, sądownictwa, szkolnictwa i robotników. Więźniów torturowano i dręczono w Katowni Gestapo „Pod Zegarem”, tysiące pobitych trafiało do więziennego szpitala na Zamku w Lublinie. Wielu aresztowanych Polaków wywożono po krótkim pobycie do obozu koncentracyjnego na Majdanku i Ravensbrück. W 1944, wobec zbliżającego się frontu, rozpoczęły się masowe rozstrzeliwania więźniów – 22 lipca 1944 wymordowano w ten sposób ok. 400–500 osób, ocalało jedynie 60 więźniów. Wydarzenie to przeszło do historii pod nazwą Masakra na Zamku Lubelskim.
Represje wymierzone wobec obywateli polskich narodowości żydowskiej miały miejsce od końca 1939 r. 12 lutego 1940 na cmentarzu żydowskim rozstrzelano 180 Żydów. W czasie okupacji Niemcy utworzyli w Lublinie obóz koncentracyjny – Majdanek oraz getto dla ludności żydowskiej, zlikwidowane w 6 tygodni na wiosnę 1942. Podczas Zagłady, która na terenie Generalnego Gubernatorstwa odbywała się w ramach Akcji Reinhard, zginęło około 40 tys. lubelskich Żydów, stanowiących przed 1939 ponad 1/3 ludności miasta. W latach 1942–1943 zniknęło także całe tzw. Miasto Żydowskie i niemal cała dzielnica Wieniawa, zamieszkana głównie przez Żydów. Ucierpiały także cmentarze żydowskie.
1944–1989.
21 lipca 1944 roku marszałek Konstanty Rokossowski otrzymał rozkaz głównodowodzącego Armii Czerwonej Stalina zmiany kierunku natarcia wojsk 1 Frontu Białoruskiego i szybkiego zajęcia Lublina. Celem takiego postąpienia była chęć Stalina zdobycia pierwszego większego miasta na terenach etnicznie polskich w celu osadzenia tam utworzonego w ZSRR Polskiego Komitetu Wyzwolenia Narodowego i utworzenia w ten sposób ośrodka władzy w Polsce konkurencyjnego wobec rządu emigracyjnego w Londynie. Do ataku na Lublin skierowano 2. Armię Pancerną, osłabiając tym samym zasadniczy kierunek radzieckiej ofensywy. Walki o miasto rozpoczęły się 23 lipca, a zakończyły 25 lipca. Bój o miasto rozpoczęła 51 radziecka brygada pancerna, wzmocniona 1219 pułkiem artylerii pancernej. Zaatakowała ona zachodnie przedmieścia miasta. Równocześnie na wschodnią część Lublina uderzył 8 radziecki korpus pancerny gen. A. Popowa. 24 lipca jednostki niemieckie postanowiły opuścić miasto, przebijając się na zachód. Próba ta została udaremniona, a sztab hitlerowski wraz z dowódcą garnizonu gen. H. Moserem dostał się do niewoli.
Początkowo miasto było kontrolowane przez Armię Krajową (która pomagała wojskom radzieckim w zdobyciu miasta), gdyż jednostki radzieckie podążyły na zachód w pogoni za oddziałami niemieckimi. 23 lipca do miasta przybywają pierwsi działacze nowej komunistycznej władzy – Edward Ochab i Roman Zambrowski. Ich celem było podjęcie działań przygotowawczych do rozpoczęcia w mieście pracy PKWN. W celu wzmocnienia sił do miasta zaczęto ściągać komunistyczne oddziały partyzanckie m.in. ze Zgrupowania Partyzanckiego "Jeszcze Polska nie zginęła". 2 sierpnia przybywają pierwsi członkowie PKWN. Miasto staje się siedzibą PKWN i przez 164 dni faktycznie pełnił funkcję stołeczną. Gmach PKWN mieścił się przy ulicy Spokojnej, a siedziba KC PPR przy ulicy Bernardyńskiej 13 (w końcu stycznia 1945 przeniósł się do Warszawy).
31 grudnia 1944 roku urzędująca w Lublinie Krajowa Rada Narodowa powołała Tymczasowy Rząd Rzeczypospolitej Polskiej z Edwardem Osóbką-Morawskim na czele. W planach Stalina rząd, zwany lubelskim, miał przejąć pełnię władzy w Polsce i reprezentować ją na forum międzynarodowym, izolując rezydujący w Londynie rząd RP na uchodźstwie.
Odbyła się ekshumacje zwłok pomordowanych przez Niemców na Zamku i na Majdanku.
W Lublinie stworzono i wprowadzono polityczne i społeczno-gospodarcze podstawy systemu totalitarnego. Na Zamku działało więzienie, w którym mordowano patriotów; żołnierzy AK i NSZ, działaczy opozycyjnych. Przez więzienie na Zamku przeszło do 1954 r., około 35 tys. Polaków, a 333 osób straciło w nim życie. Po 1954 więźniów politycznych przewieziono do więzienia w Chełmie. Aresztowanie Komendanta Okręgu ZWZ AK Lublin Kazimierza Tumidajskiego (dowodzącego 6 tys. żołnierzy) nastąpiło 4 sierpnia 1944 r. Po przesłuchaniu w siedzibie NKWD w Lublinie przewieziono go samolotem do Moskwy i osadzono w więzieniu lefortowskim. Nie został postawiony przed sądem, przebywał w wielu obozach (początkowo w Charkowie), a od stycznia w Diagilewie pod Riazaniem (pod konspiracyjnym nazwiskiem Kazimierz Grabowski).
19 sierpnia 1944 r. Sztab Lubelskiego Okręgu AK przekazywał do Komendy Głównej AK i do Rządu Polskiego w Londynie:
Na Majdanku na III polu byłego obozu koncentracyjnego, w barakach za drutami, Rosjanie, natychmiast po wkroczeniu, utworzyli obóz filtracyjny NKWD dla żołnierzy AK i NSZ, wykorzystując w tym celu infrastrukturę hitlerowską. W obozie NKWD zostali osadzeni oficerowie z Komendy Armii Krajowej Lublin i innych obwodów, 3 Dywizji Piechoty AK, 27 Wołyńskiej Dywizji Piechoty, 30 Dywizji Piechoty, spieszących na pomoc walczącej Warszawie. 23 sierpnia 1944 r. w nocy 250 oficerów i podoficerów więzionych na Majdanku przewieziono na stację towarową Lublin-Tatary, umieszczono w zadrutowanych wagonach i wywieziono na wschód, m.in. do obozów w Riazaniu, Diagilewie, Griazowcu, Czerepowcu i Skopinie.
W dniach 14–15 stycznia 1947 w mieście wybuchają strajki studenckie i części młodzieży ze szkół średnich. Zorganizowano także wiec w związku ze zbliżającymi się wyborami do Sejmu Ustawodawczego.
Od 3 lipca 1949 do jesieni trwały wydarzenia związane z „Cudem lubelskim”, podczas których aresztowano około 500 osób (w tym 230 podczas starć z milicją). Zwożono robotników z całego województwa na demonstracje przeciwko Kościołowi na placu Litewskim. Niektórzy jednak zamiast demonstrować biegli do Katedry, by zobaczyć rzekomy cud, a potem rozgłaszali, że widzieli łzy na obrazie. Zamiast krzyczeć; „Precz z dewocją”, wznosili okrzyki „Matka Boża płacze!”. Władze komunistyczne uznały, że ten cud to „celowa sprawka kleru, aby zagłuszyć uroczystości ku czci 70 rocznicy urodzin Józefa Stalina”. W 1988 Jan Paweł II wyraził zgodę na koronację tego obrazu, którą dokonał 26 czerwca 1988 r. prymas Polski Józef Glemp, przy udziale 21 biskupów i 350 tysięcy wiernych. 6 listopada 1994 papież Jan Paweł II w Syrakuzach, dokonując poświęcenia Sanktuarium Matki Bożej Płaczącej, wspomniał o tym „lubelskim cudzie”.
W okresie PRL nastąpił gwałtowny rozwój miasta. W 1944 powstał Uniwersytet Marii Curie-Skłodowskiej. Zbudowano szereg zakładów przemysłowych, między innymi Fabrykę Samochodów Ciężarowych (FSC) i fabrykę helikopterów w pobliskim Świdniku (WSK PZL Świdnik). Do 1989 ludność miasta wzrosła ponad trzykrotnie w porównaniu do stanu przed 1939.
28 października 1956 stacja krwiodawstwa w Lublinie wysłała pierwszy transport krwi dla ofiar powstania na Węgrzech. Powstał miejski Komitet Pomocy Węgrom i otwarto dzielnicowe punkty zbiórki darów.
W 1959 roku podczas budowy domu towarowego na miejscu zburzonego w 1939 roku hotelu "Victoria" w piwnicach ruin tego ostatniego znaleziono 600 ton amunicji, którą Niemcy zmagazynowali tam przypuszczalnie w celu wysadzenia centrum miasta.
Główne obchody Millenium w Lublinie odbyły się w dniach 2–6 czerwca 1966. Podczas Mszy na pl. Katedralnym, kazanie wygłosił bp Karol Wojtyła i przyjechał prymas Polski ks. kard. Stefan Wyszyński. Ustalono, że na czas uroczystości z lubelskiej katedry zostanie przewieziona na KUL kopia cudownego obrazu Matki Boskiej Częstochowskiej, ale studenci złamali ten plan i przenieśli obraz na ramionach, w wielkiej procesji przez miasto. Kiedy obraz wyjechał z Lublina, został „zaaresztowany” przez Służbę Bezpieczeństwa. W otwartym samochodzie jeździły puste ramy, obwiązane drutem kolczastym, które odczytywano jako wymowny symbol komunizmu.
1 marca 1968 w związku z wydarzeniami na Uniwersytecie Warszawskim oraz innych uczelniach, odbył się wiec studencki przed „Chatką Żaka” i ruszył pochód w stronę gmachu Komitetu Wojewódzkiego PZPR, powstrzymany przez MO, ORMO i rektora UMCS prof. Grzegorza Leopolda Seidlera apelującego o rozejście się, który do kordonu wołał „nie bijcie polskich dzieci”. Część uczestników wiecu zatrzymano i rozpoczęły się represje oraz wykreślenia z listy studentów.
W lipcu 1980 r. w Lublinie i w Świdniku miały miejsce pierwsze strajki robotnicze, które były zapowiedzią strajków na Wybrzeżu w sierpniu 1980 r., prowadzących do porozumień sierpniowych założenia Solidarności. 9 czerwca 1987, w drugim dniu pielgrzymki do Polski, Jan Paweł II odwiedził Lublin. Pobyt rozpoczął się o godz. 9 na Majdanku. Po modlitwach w Mauzoleum papież pojechał do Katedry, a następnie na KUL i poświęcił kamień węgielny pod budowę nowego kolegium. Z mieszkańcami spotkał się na terenie Czubów.
Po 1989.
Dzisiejszy Lublin zajmuje obszar 147 km², co oznacza, że jest przeszło sześć razy większy niż w chwili uzyskania prawa miejskiego w 1317 roku, kiedy to przydzielono mu "100 łanów ziemi uprawnej i nieuprawnej według miary magdeburskiej" (czyli około 24 km²).
Lublin jest prężnie rozwijającym się, wiodącym ośrodkiem po prawej stronie Wisły, miastem o dużych szansach gospodarczych, oświatowych i kulturalnych. Inwestuje ono dzięki środkom Unii Europejskiej w infrastrukturę, naukę i oświatę: w 2003 roku ruszyła budowa Lubelskiego Parku Naukowo-Technologicznego, a 17 grudnia 2012 roku otwarto w pobliskim Świdniku Port lotniczy Lublin.
Ludność współczesnego Lublina stanowi żywą mieszankę kulturową, a spowodowane jest to silnym napływem Ukraińców (w szczególności pracowników i studentów), recepcją kultury żydowskiej i zaawansowanymi badaniami nad historią Żydów lubelskich. W mieście znajdują się świątynie większości popularnych religii, organizowane są także międzykulturowe festiwale o randze międzynarodowej. Dzięki napływowi studentów z całego świata (tu szczególna rola Uniwersytetu Medycznego), miasto powoli przełamuje religijne i kulturalne stereotypy, odżywa polityka multikulturalizmu.

</doc>
<doc id="1276910" url="https://pl.wikipedia.org/wiki?curid=1276910" title="MPX">
MPX

MPX, czyli Multi-pointer X Server - jest odpowiednikiem Linuksowym Microsoft PixelSense. Jest on modyfikacją istniejącego X.Org.
Wykorzystuje on ekran multidotykowy. Dzięki temu dostarcza wiele kursorów naraz. Takie rozwiązanie ma zastąpić dotychczasową mysz i klawiaturę. Pozwala również na pracę wielu użytkowników naraz.
Historia.
"Multi-pointer X Server" został opracowany na Uniwersytecie Australii Południowej przez Petera Hutterera w latach 2005-2007.

</doc>
<doc id="1276912" url="https://pl.wikipedia.org/wiki?curid=1276912" title="Linia kolejowa nr 26">
Linia kolejowa nr 26

Linia kolejowa nr 26 Łuków – Radom Główny – zelektryfikowana, jedno- i dwutorowa pierwszorzędna linia kolejowa (w km 54,535 do 117,400 znaczenia państwowego) o długości 117,108 km. Na odcinku Radom – Dęblin elektryfikację przeprowadzono w 1967 r., natomiast odcinek Dęblin – Łuków w roku 1988. Limit prędkości na linii wynosi 120 km/h.

</doc>
<doc id="1276914" url="https://pl.wikipedia.org/wiki?curid=1276914" title="Jason Bergmann">
Jason Bergmann

Jason Bergmann (ur. 13 marca 1978) – amerykański strongman.
Życiorys.
Jason Bergmann wziął udział trzykrotnie w indywidualnych Mistrzostwach Świata Strongman, w latach 2007, 2008 i 2010. W Mistrzostwach Świata Strongman 2007 nie zakwalifikował się do finału.
Mieszka w Appleton (Wisconsin).
Wymiary:

</doc>
<doc id="1276915" url="https://pl.wikipedia.org/wiki?curid=1276915" title="Linia kolejowa nr 28">
Linia kolejowa nr 28

Linia kolejowa nr 28 – drugorzędna, jednotorowa, obecnie niezelektryfikowana linia kolejowa łącząca stację Wieliszew z ogólnodostępną bocznicą szlakową i przystankiem osobowym Zegrze Południowe.
Historia.
Linia została oddana do użytku w 1897 roku. Pierwotnie prześwit toru wynosił 1524 mm, jednak w 1915 roku zmieniono go na rozstaw normalnotorowy (1435 mm). Elektryfikację linii przeprowadzono przed 27 maja 1972 roku. Do 1994 roku prowadzono na linii przewozy pasażerskie. Deelektryfikacja nastąpiła przed 2000 rokiem, wtedy też rozebrano budynek dworcowy na stacji pasażerskiej Zegrze.
W 2011 roku przywrócono przejezdność linii dla potrzeb przewozów towarowych. Obecnie linia jest nieprzejezdna ze względu na brakujące fragmenty torowiska. Od 2015 roku rozważana była odbudowa linii i przywrócenie kursów, a na początku 2017 roku ogłoszono przetarg na wykonanie dokumentacji przedprojektowej do odbudowy linii celem przywrócenia ruchu pasażerskiego. W 2019 roku ogłoszono przetarg na projekt i odbudowę linii kolejowej wraz z przystankami Wieliszew Osiedle i Zegrze. W kwietniu 2020 roku zawarto umowę na prace o wartości 55,7 mln zł i zapowiedziano oddanie inwestycji do użytku w IV kwartale 2022 roku. Po realizacji inwestycji, obejmującej wymianę nawierzchni na całej długości linii, jej (re)elektryfikację, budowę 2 rozjazdów i torów nr 2 i 10 w Zegrzu, pociągi pasażerskie będą mogły kursować z prędkością 80 km/h i zatrzymywać się na nowym przystanku Wieliszew Osiedle z jednym peronem jednokrawędziowym przy drodze wojewódzkiej nr 631 oraz przy peronie dwukrawędziowym w Zegrzu.

</doc>
<doc id="1276917" url="https://pl.wikipedia.org/wiki?curid=1276917" title="Linia kolejowa nr 30">
Linia kolejowa nr 30

Linia kolejowa nr 30 Łuków – Lublin Północny – pierwszorzędna, jednotorowa, niezelektryfikowana linia kolejowa w województwie lubelskim.
Historia.
Linia została zbudowana w latach 1894–1898. Głównym jej zadaniem było szybkie przemieszczanie wojsk na wypadek wojny. Normalny ruch na linii uruchomiono 30 sierpnia 1898 roku. 
W okresie PRL kursowały tędy pociągi relacji Lublin – Siedlce, Lublin – Gdynia oraz Lublin – Białystok. Po 102 latach i 5 dniach funkcjonowania – została zamknięta dla ruchu pasażerskiego 2 kwietnia 2000 roku – o godzinie 19:45 odjechał ostatni pociąg z Lublina do Parczewa. Przez kolejne 13 lat była nieczynna dla regularnego ruchu pasażerskiego z powodu małego popytu na usługi przewozowe i złego stanu nawierzchni w części północnej. W tym okresie na linii kursowały rzadko pociągi towarowe oraz pociąg turystyczno-gastronomiczny w ostatnią niedzielę sierpnia. 
Podjęto jednak plany przywrócenia na linię, w pierwszej kolejności na odcinku Lublin – Lubartów, ruchu pasażerskiego w postaci autobusów szynowych.
Pociągi powróciły na trasę 2 kwietnia 2013 roku – pierwszy skład wyruszył z Lubartowa do Lublina o godz. 6:36, równo po 13 latach od zamknięcia linii. Początkowo ruch na odcinku Lublin – Lubartów odbywał się w ilości 5 par pociągów dziennie. Wznowienie po 13 latach kursów pasażerskich z Lublina do Lubartowa było możliwe dzięki modernizacji linii kosztem 40 mln zł, z czego 32 mln zł pochodziło z unijnej dotacji. Na linii utworzono nowe przystanki (Lublin Zadębie i Lublin Ponikwoda), a przystanek Wandzin przeniesiono bliżej zabudowań.
We wrześniu 2013 roku oddano do użytku dwa nowe przystanki w Lubartowie, a relacja pociągów została przedłużona przez Parczew do przystanku Parczew Kolejowa.
W listopadzie 2014 rozpoczął się remont odcinka Parczew – Bezwola. 19 września 2016 roku PKP Polskie Linie Kolejowe podpisały umowę z firmą «Colas Rail Polska Sp. z o.o.» na modernizację odcinka Łuków – Parczew.
11 czerwca 2017, z uwagi na zamknięcie na czas modernizacji linii kolejowej nr 7, przywrócono ruch pasażerski i towarowy na całej długości linii nr 30. Trasą może się poruszać 57 składów na dobę. 
W styczniu 2019 PKP Polskie Linie Kolejowe podpisały z konsorcjum firm «Roverpol» oraz «Rover Alcisa» umowę na rewitalizację odcinka Lubartów – Parczew wraz z budową 2 nowych przystanków w Laskach oraz Berejowie. 
W sierpniu 2020 roku wstrzymano całkowicie ruch pasażerski na linii z powodu rozpoczęcia jej rewitalizacji na odcinku Łuków – Lubartów Słowackiego. W tym czasie w listopadzie zgłoszono plan elektryfikacji linii do rządowego programu Kolej+ do którego się zakwalifikowała.
12 grudnia 2021 roku przywrócono ruch pasażerski na całej linii.
W sierpniu 2022 Lokalne Centrum Sterowania Lubartów przeniesiono do nowego budynku wraz urządzeniami sterowania ruchem pociągów (pracujące od 2017 r.). Dzięki tej inwestycji poprawiono warunki pracy personelu – poprzednią siedzibą LCS była przybudówka budynku dworca w Lubartowie.
8 listopada 2022 roku podpisano umowę na elektryfikację linii w ramach programu Kolej+ o szacowanej wartości 378 mln zł.

</doc>
<doc id="1276920" url="https://pl.wikipedia.org/wiki?curid=1276920" title="Stambedar">
Stambedar

Wysepka Stambedar znajduje się 5,7 km na południowy zachód od miasta Hvar i 1 km na południe od wybrzeży wyspy Sveti Klement. Jej powierzchnia wynosi 2,99 ha; długość linii brzegowej 714 m, długość ok. 250 m, a szerokość do 150 m. Najwyższy punkt ma 31 m n.p.m. Wyspa należy do archipelagu Paklińskiego.

</doc>
<doc id="1276923" url="https://pl.wikipedia.org/wiki?curid=1276923" title="Linia kolejowa nr 32">
Linia kolejowa nr 32

Linia kolejowa nr 32 Czeremcha – Białystok – niezelektryfkowana, jednotorowa linia kolejowa o długości 76,423 km oddana do użytku w 1873 roku. Dawniej – jeszcze jako dwutorowa – była częścią kolei Brzesko-Grajewskiej, stanowiącej połączenie Morza Czarnego z Prusami Wschodnimi i Morzem Bałtyckim.
Ruch pociągów.
Na całej długości linii prowadzony jest ruch towarowy i pasażerski. W latach 2004–2011 samorząd województwa podlaskiego zakupił w sumie 11 autobusów szynowych, które kursują na trasach Białystok – Czeremcha, Czeremcha–Siedlce oraz Czeremcha–Hajnówka. Miało to uratować tę lokalną linię przed zamknięciem, gdyż stan torów był zły i składy wagonowe mogły się poruszać z prędkością 30 km/h. Szynobusy jeździły na tej trasie z prędkością 60 km/h.
Na linii czynnymi posterunkami ruchu są: Czeremcha (stacja), Gregorowce (stacja), SWEDSPAN Polska (bocznica szlakowa), Lewki (posterunek odgałęźny), Bielsk Podlaski (stacja), Strabla (stacja), Lewickie (stacja), Białystok JW 157 (bocznica szlakowa), Białystok (stacja). Ruch pociągów pomiędzy posterunkami prowadzony jest za pomocą półsamoczynnej dwukierunkowej jednoodstępowej blokady liniowej. Wszystkie stacja pośrednie wyposażone są w sygnalizację świetlną i elektryczne sterowanie rozjazdów.
Dworce.
Na stacjach i przystankach osobowych zlokalizowane są dworce kolejowe. Część budynków jest zamknięta, część została wyburzona. Czynne kasy biletowe znajdują się tylko na dworcach w Czeremsze i Białymstoku.
Ze środków Programu Operacyjnego Polska Wschodnia trwa przebudowa dworca kolejowego w Czeremsze oraz w Białymstoku, natomiast w Bielsku Podlaskim wybudowany zostanie nowy obiekt. W przypadku dworców w Czeremsze i Bielsku Podlaskim nowe budynki będą realizowane w formule dworców systemowych. 
Remont.
27 stycznia 2017 PKP PLK podpisały z przedsiębiorstwem Track Tec umowę na remont nawierzchni torowej na linii nr 32 w ramach prac na liniach objazdowych dla linii nr 6, natomiast 28 sierpnia 2018 umowę z Torpolem na prace na odcinku pomiędzy Białymstokiem a Bielskiem Podlaskim obejmujące budowę nowych przystanków osobowych (Orzechowicze, Hryniewicze i Białystok Nowe Miasto), modernizację 6 przystanków, przebudowę 7 km torów, budowę 3 nowych mostów, remont 5 mostów i modernizację 25 przejazdów kolejowo-drogowych. Prace te są finansowane z Programu Operacyjnego Polska Wschodnia, a linia ma stanowić część tzw. Magistrali Wschodniej. W ramach prac modernizacyjnych na linii nr 6 (odc. Czyżew-Białystok) przewidziano budowę przystanku Białystok Zielone Wzgórza, którego jeden z peronów ma obsługiwać pociągi z linii nr 32.

</doc>
<doc id="1276928" url="https://pl.wikipedia.org/wiki?curid=1276928" title="Linia kolejowa nr 33">
Linia kolejowa nr 33

Linia kolejowa nr 33 Kutno – Brodnica – częściowo zelektryfikowana, pierwszorzędna, jedno- i dwutorowa linia kolejowa o długości 142,847 km, na odcinku Kutno – Płock Trzepowo zaliczona do linii o znaczeniu państwowym. Od grudnia 2021 ruch pasażerski odbywa się na całej długości linii. Pociągami można również dojechać do Warszawy, Katowic i Gdyni.
Linia wybudowana w latach 1922–1938, a zelektryfikowana częściowo w latach 1980 i 1984. Miała stanowić ""ogniwa magistrali Lwów – Skarżysko – Łódź – Brodnica" – "Bałtyk"", łącząc Lwów i Centralny Okręg Przemysłowy z Gdynią. Według pierwotnych planów przedłużona na północ Centralna Magistrala Kolejowa miała częściowo pokrywać się z przebiegiem linii na odcinku Płock – Brodnica (etap Płock – Porty, ok. 250 km).
Historia.
Najważniejsze daty
Odcinek Kutno – Płock.
Ze względów strategicznych Rosjanie nie budowali w Królestwie Polskim linii kolejowych na lewym brzegu Wisły. Pierwsze projekty połączenia kolejowego dla Płocka sięgają już 1885 r., lecz żaden nie został zrealizowany. W 1911 r. budowy kolei zamierzało podjąć się Towarzystwo Budowy i Eksploatacji Kolei Podjazdowych w Królestwie Polskim. Opracowano dwa warianty kolei: wąskotorowej lub szerokotorowej. W czasie I wojny światowej Polska Rada Ekonomiczna i Rozrachunkowa w Piotrogrodzie planowała budowę linii kolejowej Kutno – Płock – Sierpc – Brodnica, ale przeszkodziła temu trwająca wojna.
Budowę kolei rozpoczęto wiosną 1920 r. od strony Kutna jako szlak jednotorowy. Prowadzona była początkowo przez Warszawską Dyrekcję Kolei Państwowych, a następnie przez Dyrekcję Budowy Kolei Państwowych z siedzibą w Warszawie. W 1920 r. powstał VI Oddział Dyrekcji Budowy Kolei Państwowych i rozpoczęto wywłaszczanie gruntów na podstawie Dekretu Naczelnika Państwa z 1 czerwca 1920 r. Konkurs na wykonawstwo wygrało Towarzystwo Robót Inżynierskich z Poznania. Zamiarem przedsiębiorstwa było wykonanie prac do końca 1921 r., ale w 1920 r. prace wstrzymano z powodu trwającej wojny. Od wiosny 1921 r. prace przyspieszono i do końca roku wykonano większość robót ziemnych. Równolegle postępowały prace przy tworzeniu infrastruktury kolejowej.
Ruch na linii prowadzono już tymczasowo od 15 stycznia 1922 r. W pierwszej kolejności tor doprowadzono do stacji Strzelce, a od 15 stycznia 1922 r. rozpoczęto na tym odcinku przewozy towarowe całowagonowe. W Strzelcach z kolejowego połączenia z Kutnem korzystała cukrownia "Strzelce" oddalona 3 km od stacji. Niemal natychmiast przystąpiono do opracowania projektu i budowy bocznicy od stacji do cukrowni, zakończonej w 1923 r. W maju 1922 r. tor doprowadzono do stacji Sierakówek, a w październiku do Gostynina i rozpoczęto budowę stacji w Radziwiu. Od 20 stycznia 1923 r. do Gostynina dojeżdżały pociągi towarowe, od 5 kwietnia do Łącka i w grudniu do stacji w Radziwiu. Prace były spowolnione koniecznością dokonania przekopu w Górach. W marcu 1924 r. doszło do powodzi i z tego powodu runął jeden z filarów żelbetowego kolejowego mostu na Ochni w Kutnie. Pociągi nadal nie prowadziły przewozów pasażerskich. Stały ruch towarowy rozpoczął się 15 kwietnia 1924 r., a od 28 czerwca 1924 r. tymczasowy ruch osobowy. Pociąg towarowo-osobowy odległość 46 km pokonywał w ciągu 4 godz. przy średniej prędkości 11,5 km/h. Od listopada 1924 r. pociągi jeździły szybciej i pokonywały trasę w ciągu niecałych 3 godz. W 1925 r. zwiększono prędkość do 30 km/h.
Radziwie i Gostynin były stacjami III klasy, Strzelce Kujawskie IV klasy. Bocznicę kolejową w Radziwiu o długości 251 m zbudowało w 1924 r. Płockie Stowarzyszenie Rolnicze. Składy miała tu Fabryka Papieru Soczewka, a tor wyładunkowy firma St. i J. Górnickich. W 1937 r. zbudowano bocznicę do portu, oddając ją do użytku 9 października tego roku wraz z portem.
Oficjalne przejęcie nowo wybudowanej linii przez Warszawską Dyrekcję Kolei Państwowej nastąpiło 17 października 1925 r. Oficjalne otwarcie nastąpiło dnia 24 października 1925 r. na podstawie rozporządzenia Ministra Kolei. Ze względu na brak mostu przez Wisłę ruch kończył się na przedmieściu Płocka – Radziwiu. Linia miała 45,8 km długości. Nadano jej charakter linii magistralnej. Miała 6% spadków i łuki o promieniach 1000 m (wyjątkowo 600 m).
Przeprawę przez Wisłę oddano w 1938 r. Most miał 9 przęseł o rozpiętości – licząc od lewego brzegu – 21,0 m + 75,6 m + 84,0 m + 84,0 m + 92,0 m + 110,4 m + 110,4 m + 92,0 m + 21,0 m oraz posiadał jezdnię górną. Budowę podpór i montaż przęseł przeprowadzono równocześnie i zakończono dnia 19 grudnia 1938 r.
Po zakończeniu wojny odcinek z Płocka Radziwie do Kutna podporządkowano nowej, istniejącej do 1958, DOKP w Łodzi, natomiast odcinek w stronę Sierpca DOKP w Warszawie. Całość podporządkowano następnie Centralnej DOKP w Warszawie. Po wybudowaniu kombinatu petrochemicznego w Płocku linia obciążona znacznym ruchem towarowym. W 1977 r. oddano do użytku drugi tor na odcinku Łąck – Płock Radziwie. W 1982 r. w trakcie styczniowej powodzi woda zerwała przyczółek mostowy od strony zachodniej, a w konsekwencji linia kolejowa była przez blisko rok nieczynna. W 1984 r. odcinek w pełni zelektryfikowano, doprowadzając sieć trakcyjną aż do stacji Płock Trzepowo. Jakość tej inwestycji była jednak niska:
"Szafrański przekonuje, że w latach 80. ilość nie szła w jakość: - Jakość materiałów była fatalna. Konstrukcjami wsporczymi sieci zasłaniano semafory, a słupy stawiano bez przebudowy wąskich peronów. Na przykład w 1984 r. na linii Kutno - Płock uruchomiono przewozy trakcją elektryczną, mimo że z dwóch podstacji zbudowana była tylko jedna, która z dwóch linii zasilających czynną miała zaledwie jedną. Maszyniści byli uczuleni, że muszą delikatnie ruszać i nie mogą odjeżdżać jednocześnie z mijanek."
10 stycznia 2021 do Płocka powróciły pociągi pospieszne. Uruchomiono bowiem 1 parę pociągu TLK "Chemik" z Katowic do Płocka, natomiast od grudnia 2021 uruchomiono pociąg TLK "Flisak" z Katowic do Płocka, zmieniający lokomotywę w Płocku. 6 października 2022 roku spółka PKP Intercity poinformowała, że pociągi TLK, kursujące po LK33 zostają w rozkładzie jazdy 2022/2023
Odcinek Płock – Sierpc.
Budowę linii na tym odcinku rozpoczęto na podstawie ustawy z dnia 11 kwietnia 1919 r.. Zgodnie z nią do prac miano przystąpić niezwłocznie celem zatrudnienia bezrobotnych. Prace przerwano na czas wojny polsko bolszewickiej. Wznowiono je później w celu zatrudnienia bezrobotnych z okolic Płocka. W 1931 r. ukończono roboty ziemne na odcinku od km 4 (licząc od Płocka) do km 16 i budowę mostu pod Sierpcem. W 1932 r. zaawansowanie prac przy budowie podtorza wynosiło 91%; ułożono też 4,8 km torów. Do końca 1933 r. zrealizowano 85% robót ziemnych, 70% mostowych oraz ułożono 30% torów. Ruch otwarto 19 listopada 1934 r. Do uzyskania tranzytowego charakteru konieczne było jeszcze otwarcie mostu przez Wisłę w Płocku, co nastąpiło w 1938 r.
W czasie wojny na tym odcinku linii miały miejsce liczne akcje dywersyjne oddziałów Gwardii Ludowej i Armii Ludowej: "Wiosną 1943 r. grupa moja wykoleiła pociąg na trasie Sierpc – Płock, między stacjami Gozdowo i Proboszczewice (...). Przy końcu 1944 r. na samej stacji Proboszczewice zwekslowaliśmy na ślepy tor pięć wagonów ze sprzętem bojowym. Wszystkie wagony uległy zniszczeniu. Inny oddział, pod kierownictwem Ignaca Siedlicha, przy pomocy materiału wybuchowego poważnie uszkodził tor kolejowy na odcinku Płock–Sierpc.".
Po zakończeniu wojny odcinek ponownie nie miał do czasu odbudowy mostu w 1950 r. połączenia z lewym brzegiem Wisły. W efekcie budowy rafinerii w Płocku wykonano prace przy infrastrukturze kolejowej w mieście: budowę nowej stacji zdawczo-odbiorczej Płock Towarowa (Płock Trzepowo), budowę zakładowej stacji rozrządowej Płock Rafineria i całkowitą modernizację linii kolejowej (ograniczoną jednak wobec pierwotnych, zakładanych w Studium Komunikacyjnym Płocka z 1960 r., planów). Ponadto zbudowano (w latach 1961–1968) centrum komunikacyjne w Płocku z nowoczesnym na tamte czasy budynkiem dworca. Stabilizacja ruchu pasażerskiego była dość duża (6–8 par pociągów), a jedyny wyłom nastąpił po elektryfikacji linii w 1984 r. Postulowany przez mieszkańców Płocka pociąg do Warszawy uruchomiono dopiero w latach 80., likwidując go i ponownie uruchamiając w zależności od decyzji przewoźników.
Odcinek Sierpc – Brodnica.
Pierwotnie pomiędzy Sierpcem a Rypinem powstała linia wąskotorowa (600 mm). W 1922 r. oddano do użytku odcinek wąskotorówki Sierpc – Szczutowo o przebiegu zbliżonym do późniejszej linii normalnotorowej, a dnia 15 listopada 1929 r. odcinek Szczutowo – Rypin, prowadzący jednak – odmiennie w stosunku do dzisiejszej linii – przez Skrwilno i Okalewo. Pierwsze plany budowy linii normalnotorowej oparto na ustawie z dnia 2 marca 1920, przy czym miały one podstawę gospodarczą – wówczas odcinek ten rozważano jako fragment połączenia Śląska i Łodzi z portami. Rozpoczęcie realizacji Magistrali Węglowej i wybuch w 1929 r. kryzysu gospodarczego, pogarszającego poważnie sytuację finansów państwa, odsunęły te zamierzenia na dalszy plan.
Powrócono do nich w nowej sytuacji międzynarodowej. Decyzja o budowie linii w latach 30. – analogicznie jak w przypadku odcinka Sierpc – Toruń na linii kolejowej nr 27 – miała swoje uzasadnienie we względach obronnych, umożliwiając lepsze połączenie centrum kraju z Pomorzem. Program inwestycji kolejowych dla potrzeb wojska na lata 1936–1940 zakładał m.in. (w pierwszym okresie i w pierwszej kolejności) budowę linii Sierpc – Toruń i Sierpc – Brodnica (po 36 par pociągów), budowę mostu w Płocku (w drugiej kolejności), a także powiększenie przepustowości linii Sierpc – Nasielsk (do 36 par pociągów, w pierwszej kolejności) i Sierpc – Płock (do 36 par pociągów, w drugiej kolejności). W tym samym czasie poszerzono do linii 2-torowej linię Kutno – Toruń, prowadzącą w tym samym kierunku, a w Toruniu most kolejowy został rozbudowany i dostosowany do ruchu dwutorowego (1936 r.).
W okresie 1935–1937 zbudowano linię normalnotorową pomiędzy Sierpcem i Brodnicą. Budowę całego odcinka (55,4 km) rozpoczęto w 1935 r. na podstawie rozporządzenia Prezydenta Rzeczypospolitej z dnia 18 kwietnia 1935 r.. Wskutek ukształtowania terenu budowa wymagała przeprowadzenia znacznych robót ziemnych. W 1936 r. wykonano prace ziemne i betonowe przy budowie podtorza. Wykonano montaż przęseł mostu przez Drwęcę pod Brodnicą, zamontowano urządzenia liniowe łączności telefonicznej i telegraficznej oraz zbudowano ok. 40% budynków służbowych. Oprócz tego wzniesiono m.in. most przez Skrwę pod Sierpcem. Koszt budowy tego odcinka wyniósł 8 640 000 ówczesnych złotych, co odpowiada 156 000 zł/km Budowę linii zalicza się do najważniejszych osiągnięć krajowego kolejnictwa w 2. połowie lat 30.
Również na tym odcinku linii Gwardia Ludowa dokonywała dywersji: "Jedno z pierwszych wykolejeń nastąpiło koło Szczutowa na linii Rypin – Sierpc w marcu 1943 r. Przerwa w ruchu trwała ponad czterdzieści godzin. Zniszczeniu uległo kilkanaście wagonów ze sprzętem wojskowym.". O podobnym zdarzeniu wspomina również Kazimierz German, lokując je jednak w marcu 1942 r.. Zgodnie ze "Szkicami rypińskimi" na odcinku linii miały miejsce następujące zdarzenia:
Według innych źródeł kilka dni po ostatniej z tych dat miała miejsce jeszcze jedna akcja dywersyjna w pobliżu Szczutowa – wykolejenie pociągu z ziemniakami.
Ruch pociągów pasażerskich został zawieszony dnia 3 kwietnia 2000 r. Urząd Marszałkowski Województwa Kujawsko-Pomorskiego odpowiedział odmownie w 2016 r. na petycję w sprawie przywrócenia ruchu na linii, argumentując, że linia nie odpowiada oczekiwaniami podróżnych co do podstawowego kierunku podróży jakim jest Toruń.
W grudniu 2021 dokonano reaktywacji połączeń pasażerskich. Całą linią kolejową nr 33 jeździ bowiem pociąg TLK "Flisak" z Katowic do Gdyni przez Rypin, Brodnicę, Grudziądz, który na stacji Płock zmienia lokomotywę na spalinową.
Stan techniczny.
Ze względu na pogarszający się stan techniczny szlaków konieczne było wprowadzenie licznych ograniczeń prędkości. W 2012 roku modernizację przeszedł tor nr 2 na odcinku Łąck – Płock Radziwie, dzięki czemu podniesiono prędkość pociągów z 60 do 100 km/h. Wymianie uległo 2,2 km toru pojedynczego oraz rozjazdy na stacji Łąck, oczyszczono i uzupełniono tłuczeń na długości 0,5 km. Roboty torowe wykonał w formule "Projektuj i buduj" Transprojekt Gdańsk. W kwietniu 2016 roku rozstrzygnięto przetarg na remont stacji Płock Trzepowo oraz torów na odcinku Gostynin – Płock Trzepowo. W kwietniu 2017 roku rozstrzygnięto przetarg na remont linii od stacji Florek do stacji Strzelce Kujawskie, gdzie wymianie uległo ponad 8 km toru pojedynczego. W ich wyniku prędkość szlakowa od stacji Kutno do stacji Strzelce Kujawskie wzrosła z 60 do 100 km/h. W 2018 roku ZRK DOM Poznań przeprowadził prace naprawcze na odcinkach Strzelce Kujawskie – Gostynin oraz Płock Radziwie – Płock. W ich wyniku prędkość wzrosła z 40/60 km/h do 100 km/h. Od 6 maja 2019 roku do 31 sierpnia 2019 PKP PLK ponownie zamknęło linię kolejową nr 33 na odcinku Łąck – Gostynin. Prace, które ponownie wykonała spółka ZRK DOM w Poznaniu, obejmowały wymianę ponad 10 km toru, remont 12 obiektów inżynieryjnych i naprawę 6 przejazdów kolejowo-drogowych. Pozwoliło to na podniesienie prędkości z 60 do 100 km/h dla pociągów pasażerskich oraz z 40 do 60 km/h dla pociągów towarowych (z dniem 15 grudnia 2019). W 2021 roku dokonano remontu, będącego w złym stanie technicznym odcinka Sierpc - Szczutowo, co pozwoliło na podniesienie prędkości pociągów pasażerskich z 20 do 80 km/h. W sierpniu 2022 wykonywano prace remontowe toru na szlaku Płock Trzepowo - Sierpc, czego wynikiem było podniesienie prędkości na długości 1 km z 60 do 80 km/h dla pociągów pasażerskich. Dodatkowo na stacjach Łąck wymieniono sygnalizację kształtową na świetlną i wyremontowano SRK na stacji Płock Radziwie. Na szlaku Kutno - Florek zabudowano nową blokadę liniową.

</doc>
<doc id="1276931" url="https://pl.wikipedia.org/wiki?curid=1276931" title="Linia kolejowa nr 34">
Linia kolejowa nr 34

Linia kolejowa nr 34 Ostrołęka – Małkinia – niezelektryfikowana, jednotorowa linia kolejowa o długości 55,333 km.
Linia kolejowa nr 34 została oddana do eksploatacji w dwóch etapach – pierwszy w 1887, drugi w 1893 r.
W 1993 r. zawieszono na niej kursowanie pociągów pasażerskich. Od 2004 r., po przekazaniu odcinka Małkinia – Sokołów Podlaski na rzecz samorządu województwa mazowieckiego, tory na tym odcinku były systematycznie rozbierane. Miało to związek z planami budowy w ich miejscu drogi wojewódzkiej nr 627.
W 2009 r. przejezdny był tylko odcinek Małkinia – Ostrołęka, na którym prowadzony jest ruch towarowy.
W związku z zamknięciem na czas remontu jednotorowej linii kolejowej nr 29 Ostrołęka – Tłuszcz cały ruch pociągów towarowych z węglem do elektrowni w Ostrołęce będzie prowadzony po linii nr 34. Aby po blisko 15-letniej przerwie mógł zostać wznowiony ruch pociągów towarowych, linia została wyremontowana.

</doc>
<doc id="1276937" url="https://pl.wikipedia.org/wiki?curid=1276937" title="Olimpios">
Olimpios

Olimpios (zm. 652) – egzarcha Rawenny w latach 649-652, samozwańczy cesarz bizantyński za panowania Konstansa II. 
Życiorys.
Był urzędnikiem dworskim i wodzem. W 649 cesarz wysłał go z misją uwięzienia papieża Marcina I do Italii. Tam Olimpios zbuntował się i sam ogłosił się władcą. Zdobył także poparcie na Sycylii. Zawarł sojusz z okupującymi znaczną część Italii Longobardami i wraz z ich pomocą zamierzał przedostać się do Konstantynopola. Zmarł nagle w trakcie przygotowań do wyprawy.

</doc>
<doc id="1276938" url="https://pl.wikipedia.org/wiki?curid=1276938" title="Linia kolejowa nr 35">
Linia kolejowa nr 35

Linia kolejowa nr 35 Ostrołęka – Szczytno – niezelektryfikowana, jednotorowa linia kolejowa o długości 93,697 km. 
Wyłączona z eksploatacji w przewozach pasażerskich od 9 czerwca 2001 r. W 2010 r. przeznaczona przez zarządcę do rozbiórki na odcinku Ostrołęka–Wielbark(rozbiórka ostatecznie nie doszła do skutku), a do gruntownej modernizacji na odcinku Szymany–Szczytno.
Do 21 kwietnia 2007 była linią kolejową o znaczeniu państwowym.
W 2011 r. na odcinku Szczytno-Wielbark wznowiono kursowanie pociągów pasażerskich. Po pół roku połączenia te zostały zawieszone. W 2016 r. pociągi ponownie powróciły na ten odcinek, lecz tylko na kilka miesięcy.
Od 21 stycznia 2016 r. odcinek od stacji Szczytno do styku z linią kolejową nr 747 w miejscowości Szymany jest wykorzystywany do obsługi połączeń pasażerskich między Olsztynem Głównym a portem lotniczym Olsztyn-Mazury w Szymanach. 
W ramach Regionalnego Programu Operacyjnego dla województwa mazowieckiego na lata 2014-2020 przewidziano modernizację linii na odcinku Ostrołęka – Chorzele. Prace rozpoczęły się w marcu 2021 przebudową mostu w Ostrołęce.

</doc>
<doc id="1276945" url="https://pl.wikipedia.org/wiki?curid=1276945" title="Linia kolejowa nr 36">
Linia kolejowa nr 36

Linia kolejowa nr 36 Ostrołęka – Łapy – niezelektryfikowana, jednotorowa linia kolejowa o całkowitej długości 87,744 km, oddana do użytku 27 listopada 1893 roku.
Po zakończeniu II wojny światowej i przyłączeniu do Polski Ziem Odzyskanych aż do roku 1947 linia była częścią jedynego bezpośredniego połączenia kolejowego z Białegostoku do Olsztyna Głównego.
3 kwietnia 2000 r. na odcinku Śniadowo – Łapy zawieszono ruch pociągów pasażerskich, a miesiąc później również ruch pociągów towarowych. Linia biegnie z Ostrołęki, przez Śniadowo, Czerwony Bór, Czarnowo-Undy, Kulesze Kościelne, Jamiołki, Sokoły, aż do Łap.
W latach 2000–2017 ruch kolejowy był prowadzony jedynie na odcinku Ostrołęka – Śniadowo, zaś w latach 2007–2009 i 2011 również na odcinku Sokoły – Łapy. Sporadycznie organizowane były również przejazdy na całej linii kolejowej – w 2010 pociąg specjalny Białystok – Łomża – Białystok w ramach Finału WOŚP, w 2012 przejazd okolicznościowy "SM42 wokół Ostrołęki" realizowany przez PKP Intercity oraz w 2013 "„Kolej w miniaturze. Łapy 2013”" i przejazd pociągu specjalnego Łapy – Łomża – Łapy 20 października 2013 roku z okazji jubileuszu "120-lecia Kolei Nadnarwiańskiej". W roku 2012 na stacji Sokoły odbyła się część pokazów (przejazdy drezyną ręczną, drezyną Warszawa, pokazy sprzętu PKP PLK) w ramach festynu "„Kolejarskie pożegnanie lata”". W latach 2014 i 2015 z okazji imprezy pn. „"Festyn Dworcowy”" na odcinku Ostrołęka – Śniadowo Koleje Mazowieckie uruchomiły pociągi specjalne używając do tego spalinowych zespołów trakcyjnych serii VT628.
29 sierpnia 2015, w ramach spektaklu teatralnego "Bieżeńcy.Exodus" wystawionego przez Teatr Dramatyczny w Białymstoku, Przewozy Regionalne uruchomiły pociąg specjalny w zestawieniu SU42-526 i EN57-606. W ramach przejazdu pociąg zatrzymywał się kilkukrotnie, m.in. przed i na przystanku osobowym Roszki Leśne, które nazwane zostały "Boguchronisze". Spektakl odbywał się również w Sokołach (nazwa ta sama) oraz w Łapach ("Moskwa").
5 kwietnia 2018 roku ponownie uruchomione zostały przewozy towarowe pomiędzy Śniadowem a Łapami, jednocześnie natomiast zamknięto odcinek Ostrołęka – Śniadowo, na którym wykonano kompleksową modernizacją nawierzchni. Linia na całej długości została udostępniona przewoźnikom 30 lipca 2018 roku.
15 listopada 2018 roku pociągi specjalne przejechały w relacji Waliły-Śniadowo i Śniadowo-Białystok w ramach ćwiczeń wojskowych Anakonda-18.
W 2018 linią kolejową nr 36 na odcinku Ostrołęka – Śniadowo w miesiącu przejeżdżało średnio około 130 pociągów, a na odcinku Śniadowo – Łapy około 36 pociągów. 
3 października 2019 w ramach wojewódzkich ćwiczeń obronnych "Podlasie 19" linią przejechały pociągi specjalne w relacji Trakiszki-Śniadowo i Śniadowo-Białystok. 
Infrastruktura.
Wszystkie stacje pośrednie, tj. Kurpie, Śniadowo, Śniadowo (dawna lokalizacja), Czerwony Bór, Łubnica Łomżyńska, Czarnowo Undy, Wnory i Sokoły posiadały sygnalizację kształtową, natomiast od 2017 roku wszystkie stacje na linii – Ostrołęka, Śniadowo, Czarnowo-Undy, Łapy – posiadają sygnalizację świetlną. Dawna stacja Sokoły pełni funkcję nieczynnej bocznicy szlakowej z przystankiem osobowym; nie posiada ona sygnalizacji.
Największym obiektem na linii jest trójprzęsłowy most stalowy przez rzekę Gać (w km 42,732) wybudowany w 1958 roku.
Jeden z semaforów wjazdowych stacji Sokoły wraz z dwustawną kształtową tarczą ostrzegawczą w październiku 2016 zostały ustawione na terenie Centrum Kulturalno-Bibliotecznego w Sokołach.
Pod koniec roku 2016 w związku z oddaniem do użytku drogi ekspresowej S8 na odc. Wiśniewo – Mężenin, przejazd kolejowo-drogowy kategorii A w km 51,880 zastąpiono kategorią B (samoczynna sygnalizacja świetlna wraz z półrogatkami i tarczami ostrzegawczymi przejazdowymi) w ciągu drogi serwisowej, zaś sama droga ekspresowa została poprowadzona wiaduktem drogowym.
Remont i elektryfikacja.
W latach 1983–1985 dokonano remontu nawierzchni linii kolejowej na odcinku Śniadowo-Łapy. Od tego czasu nawierzchnia składa się z toru bezstykowego (szyny S49, przytwierdzenie typu K, podkłady strunobetonowe).
W 2014 roku marszałek województwa podlaskiego przyznał spółce PKP Polskie Linie Kolejowe dotację na studium dotyczące rewitalizacji linii kolejowej 36 na odcinku Łapy – Śniadowo – granica województwa.
27 stycznia 2017 PKP PLK podpisały z przedsiębiorstwem Track Tec umowę na remont całej linii nr 36, która stanowić ma objazd na czas remontu linii kolejowej nr 6. Prace trwały od marca 2017 roku do lipca 2018 roku. W dalszych latach zaplanowane są prace w ramach Regionalnego Programu Operacyjnego dla Województwa Podlaskiego na lata 2014–2020. Ogłoszenie przetargu pn. "Zaprojektowanie i wykonanie robót budowlanych w ramach projektu pn.: „Rewitalizacja linii kolejowej nr 36 na odcinku Łapy – Śniadowo – gr. województwa”" nastąpiło 31 marca 2018 roku, jednak 11 czerwca postępowanie unieważniono.
Linia nr 36 wraz z linią nr 49 zostały zgłoszone przez województwo podlaskie do rewitalizacji i elektryfikacji w ramach rządowego programu Kolej Plus.

</doc>
<doc id="1276947" url="https://pl.wikipedia.org/wiki?curid=1276947" title="Steve MacDonald">
Steve MacDonald

Steve MacDonald (ur. 22 grudnia 1968) – amerykański kulturysta, trójboista siłowy i strongman.
 w roku 2006.
Życiorys.
Steve MacDonald trenuje sporty siłowe od 1994 r. Jest zrzeszony w federacji IFSA.
Wziął udział w indywidualnych Mistrzostwach Świata IFSA Strongman 2006, jednak nie zakwalifikował się do finału.
Mieszka w mieście Pittsburgh (stan Pensylwania).
Wymiary

</doc>
<doc id="1276948" url="https://pl.wikipedia.org/wiki?curid=1276948" title="Linia kolejowa nr 37">
Linia kolejowa nr 37

Linia kolejowa nr 37 Białystok – Zubki Białostockie – niezelektryfikowana, jednotorowa, pierwszorzędna linia kolejowa o długości 52,678 km. Linia została otwarta 5 grudnia 1886 roku. 2 kwietnia 2000 roku zawieszono na niej ruch pasażerski. W dniu 2 lipca 2016 roku wznowione zostały przewozy pasażerskie na odcinku Białystok – Waliły. 
Przed ustalaniem nowych granic państwowych w 1945 linia biegła do Wołkowyska.
Linia jest czynna dla sezonowego ruchu pasażerskiego na odcinku Białystok – Waliły; połączenia na tej trasie prowadzi przewoźnik Polregio, wykorzystując spalinowe zespoły trakcyjne SA105, SA106, SA108 i SA133. W latach 2018-2019 połączenia były również obsługiwane przez wydzierżawione SA137 z Lubelskiego oddziału Przewozów Regionalnych. Ruch towarowy prowadzony jest na odcinku Białystok – Białystok Fabryczny. Kursują tam składy z węglem i ścinką drzewną do Elektrociepłowni Białystok oraz z drewnem ze stacji Białystok Fabryczny. Z okazji finału Wielkiej Orkiestry Świątecznej Pomocy, "Święta Grzyba", Białoruskiego Festiwalu Folkowego „Siabroŭskaja Biasieda" oraz Festiwalu Muzyki Młodej Białorusi Basowiszcza uruchamiane były pociągi dodatkowe. 
Jedyną czynną stacją jest Białystok. Na pozostałych posterunkach nie jest prowadzone zapowiadanie pociagów. Od linii odchodzą dwie nieczynne bocznice szlakowe – "Białystok Fabryczny IKAJ" w km 6,513 będąca częścią dawnego zespołu bocznic "Białystok Dojlidy" oraz "Sokole (CPN)" w km 29,339. Istnieją również bocznice stacyjne Białystok Fabryczny (częściowo czynne) oraz Zubki Białostockie (nieczynne).
Od granicy państwa do stacji przeładunkowej Waliły Las wzdłuż toru linii nr 37 prowadziła szerokotorowa linia kolejowa nr 58, rozebrana w roku 2010.
Katastrofa kolejowa w Białymstoku.
9 marca 1989 roku na odcinku linii nr 37 przy ulicy Poleskiej w Białymstoku w wyniku pęknięcia szyny wykoleił się skład przewożący chlor z ZSRR do NRD. Na szczęście cysterny się nie rozszczelniły.

</doc>
<doc id="1276950" url="https://pl.wikipedia.org/wiki?curid=1276950" title="Franciszek Ksawery Makarowicz">
Franciszek Ksawery Makarowicz

Franciszek Ksawery Makarowicz (ur. 1739 w Lublinie, zm. 31 października 1815 w Warszawie) – członek Rady Zastępczej Tymczasowej i sędzia Sądu Najwyższego Kryminalnego w insurekcji kościuszkowskiej, burmistrz Lublina od 1779, wójt i ławnik miasta Starej Warszawy.
Był członkiem delegacji wysłanej do podpisania kapitulacji stolicy w 1794.
Życiorys.
Urodził się w Lublinie w rodzinie rajcy miejskiego z rodu ormiańskiego Jana Makarowicza i pochodzącej ze szkockiej rodziny Anny Szuart. W Lublinie był właścicielem tzw. kamienicy Lubomelskich. W Warszawie był właścicielem kamienicy na Krakowskim Przedmieściu nr hip. 434.

</doc>
<doc id="1276951" url="https://pl.wikipedia.org/wiki?curid=1276951" title="Mojsze Broderzon">
Mojsze Broderzon



</doc>
<doc id="1276952" url="https://pl.wikipedia.org/wiki?curid=1276952" title="Linia kolejowa nr 99">
Linia kolejowa nr 99

Linia kolejowa nr 99 Chabówka – Zakopane – pierwszorzędna, jednotorowa, zelektryfikowana linia kolejowa znaczenia państwowego, łącząca stację Chabówka ze stacją Zakopane. 
Historia.
Linię zbudowano i otwarto w 1899 roku w celu połączenia Zakopanego z siecią kolejową w Galicji, w szczególności połączenia Krakowa z gwałtownie rozbudowującym się ośrodkiem uzdrowiskowym i wypoczynkowym jakim stawało się wówczas Zakopane. Mimo trudnych warunków terenowych linia zbudowana została niewielkim stosunkowo kosztem, co odbiło się wyraźnie na jej jakości. Budowa odbywała się przy oporze miejscowej ludności, zwłaszcza we wsi Raba Wyżna oraz w Nowym Targu. 
Budową linii miał kierować inż. Zepter i rzekomo stąd górale zwali przyjeżdżających turystów 'ceprami'; brak jednak na to dowodów. 
Linia na całym odcinku jest jednotorowa. Od 3 grudnia 1975 roku cała linia jest zelektryfikowana. 
Linię budowano w trudnych, górskich warunkach terenowych. W celu zmniejszenia kosztów linię wytrasowano po stokach wzniesień, z licznymi ostrymi, często przeciwnie skierowanymi łukami. Z powodu oszczędności unikano nasypów prostujących, estakad i zaniechano budowy planowanego tunelu w obrębie Przełęczy Sieniawskiej. Zastosowano też duże nachylenia toru, przekraczające niekiedy 28‰. W rezultacie warunki trakcyjne na linii są bardzo trudne. Powoduje to trudności w prowadzeniu pociągów i w radykalny sposób wymusza ograniczenie ich prędkości.
W przeszłości pociągi na linii prowadzić mogły jedynie nieliczne typy parowozów przystosowanych do trudnych, górskich warunków. W okresie międzywojennym pociągi prowadziły tu niemieckie parowozy TKt1. Były one jednak konstrukcyjnie niezbyt udane, powolne, a do tego dość awaryjne. Dlatego też na początku lat trzydziestych zarząd PKP zdecydował się zamówić w Zakładach Hipolita Cegielskiego w Poznaniu nową lokomotywę, przeznaczoną specjalnie na linię Kraków - Zakopane. Skonstruowany wówczas polski parowóz OKz32 okazał się, mimo nie najlepszej wydajności kotła, dobrze dostosowany do trudnych warunków linii. Jak wykazały testy próbne był on w stanie pokonać on trasę Kraków – Zakopane z osobowym składem wagonów pół godziny szybciej niż TKt1. Lokomotywy OKz32 prowadziły pociągi osobowe i pośpieszne na trasie zakopiańskiej aż do jej elektryfikacji w 1975 roku. Czasami lokomotywy OKz32 zastępowane były przez TKt48 - bardzo udany polski parowóz skonstruowany już po wojnie. Do prowadzenia pociągów towarowych na trasie zakopiańskiej po II wojnie światowej bardzo przydatne okazały się natomiast niemieckie parowozy okresu wojennego (Ty2/Ty42). Stare parowozy używane niegdyś m.in. na linii zakopiańskiej można obecnie podziwiać w Skansenie Taboru Kolejowego w Chabówce. Niektóre z nich są jeszcze okresowo rozpalane i obsługują pociągi okazjonalne zestawiane z historycznego taborem.
19 marca 2018 PKP PLK podpisały z przedsiębiorstwem ZUE umowę na remont całej linii, budowę dodatkowego przystanku w Chabówce oraz budowę łącznicy pomiędzy linią 99 a linią kolejową Sucha Beskidzka – Chabówka, pozwalającej ominąć stację Chabówka.
Charakterystyka techniczna.
Linia na użytkowanych odcinkach jest klasy C3; maksymalny nacisk osi wynosi 221 kN dla lokomotyw oraz 196 kN dla wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C oraz jest przystosowana, w zależności od odcinka, do maksymalnej prędkości do 110 km/h; obciążalność prądowa wynosi 1725 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów.
Linia dostosowana jest, w zależności od odcinka, do prędkości od 40 km/h do 90 km/h, a jej prędkość konstrukcyjna wynosi 120 km/h. Obowiązują następujące prędkości maksymalne dla pociągów:
Eksploatacja linii.
Linia jest wykorzystywana zarówno przez pociągi towarowe obsługujące bocznicę zakładu złomu „Metalic”, jak i przez pociągi podmiejskie, regionalne i dalekobieżne.

</doc>
<doc id="1276954" url="https://pl.wikipedia.org/wiki?curid=1276954" title="Zespół mielodysplastyczny">
Zespół mielodysplastyczny



</doc>
<doc id="1276956" url="https://pl.wikipedia.org/wiki?curid=1276956" title="Linia kolejowa nr 98">
Linia kolejowa nr 98

Linia kolejowa nr 98 Sucha Beskidzka – Chabówka – linia kolejowa w województwie małopolskim.
Historia.
Linia została otwarta dla ruchu 16 grudnia 1884 roku, a 12 września 1975 roku została zelektryfikowana.
30 grudnia 2014 PKP PLK podpisało ze Skanską umowę na budowę linii kolejowej nr 625 Sucha Beskidzka Północ – Sucha Beskidzka Południe (łącznicy pomiędzy liniami 97 i 98) oraz nowego przystanku Sucha Beskidzka Zamek. Dzięki tej łącznicy pociągi z Krakowa do Zakopanego mogą ominąć stację Sucha Beskidzka, na której dochodziło do zmiany kierunku jazdy. Budowa łącznicy zakończyła się pod koniec 2016 roku, a jej uruchomienie miało miejsce 11 czerwca 2017 roku.
19 marca 2018 PKP PLK podpisały z przedsiębiorstwem ZUE umowę na budowę łącznicy pomiędzy liniami nr 98 i 99, pozwalającej ominąć stację Chabówka.
W maju 2018 PKP Polskie Linie Kolejowe ogłosiły przetarg na remont linii kolejowej nr 98 Sucha Beskidzka – Chabówka na długości 31 km. W ramach inwestycji zrealizowana zostanie przebudowa 90 przepustów, 23 mostów, 3 wiaduktów, 46 przejazdów kolejowo-drogowych (z których 26 otrzyma samoczynną sygnalizację przejazdową) oraz 7 stacji kolejowych (Sucha Beskidzka, Osielec, Bystra Podhalańska, Jordanów, Skawa, Skawa Środkowa, Chabówka). Wykonawca – Przedsiębiorstwo Napraw i Utrzymania Infrastruktury Kolejowej w Krakowie – będzie musiał wyremontować linię kolejową w przeciągu 55 miesięcy. Remont jest częścią projektu „Prace na liniach do Zakopanego nr 97, 98, 99, na odcinku Skawina – Sucha Beskidzka – Chabówka – Zakopane” wartego 930 mln zł netto. Koszt prac na linii nr 98 szacowany jest na ponad 257,5 mln zł netto (dla porównania 192 mln zł kosztuje modernizacja linii kolejowej nr 97 na trasie Skawina – Sucha Beskidzka, a 330 mln zł netto pochłonie modernizacja linii kolejowej nr 99 z Chabówki do Zakopanego). Po zakończeniu prac na wszystkich liniach możliwe będzie skrócenie czasu przejazdu pociągów Kraków - Zakopane z obecnych ponad 3 godzin do około 2 godzin.

</doc>
<doc id="1276961" url="https://pl.wikipedia.org/wiki?curid=1276961" title="Linia kolejowa nr 97">
Linia kolejowa nr 97

Linia kolejowa nr 97 Skawina – Żywiec – jednotorowa, zelektryfikowana linia kolejowa o długości 82,708 km, otwarta w 1884 roku. Linia była częścią Galicyjskiej Kolei Transwersalnej.
Modernizacja.
30 grudnia 2014 PKP PLK podpisały ze Skanską umowę na budowę linii kolejowej nr 625 Sucha Beskidzka Północ – Sucha Beskidzka Południe (łącznicy pomiędzy liniami 97 i 98) oraz nowego przystanku Sucha Beskidzka Zamek. Dzięki tej łącznicy pociągi z Krakowa do Zakopanego będą mogły minąć stację Sucha Beskidzka, na której dochodzi do zmiany kierunku jazdy. Budowa łącznicy zakończyła się pod koniec 2016 roku, a jej uruchomienie miało miejsce 11 czerwca 2017.
Pod koniec maja 2017 PKP PLK podpisały ze swoją spółką zależną – PNUIK – umowę na modernizację linii na całej długości wraz z budową nowego przystanku Radziszów Centrum i zaprojektowanie łącznicy w Kalwarii Zebrzydowskiej z linią nr 117. 22 marca 2018, ze względu na prace modernizacyjne, wprowadzono na linii zastępczą komunikację autobusową.
Charakterystyka techniczna.
Linia na użytkowanych odcinkach jest klasy C3 (z wyjątkiem odcinka Sucha Beskidzka – Hucisko, gdzie linia jest klasy B2); maksymalny nacisk osi wynosi 221 kN dla lokomotyw oraz 196 kN dla wagonów (od Suchej Beskidzkiej do Huciska – maksymalny nacisk osi 204 kN dla lokomotyw oraz 177 kN dla wagonów), a maksymalny nacisk liniowy wynosi 71 kN (od Suchej Beskidzkiej do Huciska – 63 kN) (na 1 metr bieżący toru). Sieć trakcyjna jest typu C120-2C oraz jest przystosowana, w zależności od odcinka, do maksymalnej prędkości do 110 km/h; obciążalność prądowa wynosi 1725 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów.
Połączenia.
Od 2010 do 2014 roku Małopolski Zakład Przewozów Regionalnych nie realizował przewozów pasażerskich pociągami osobowymi w relacji Sucha Beskidzka – Żywiec – Sucha Beskidzka. Po linii kursował sezonowo pociąg Interregio "Giewont" relacji Częstochowa – Zakopane. 9 stycznia 2015 r. uruchomiono pilotażowe połączenia Przewozów Regionalnych w ww. relacji w liczbie czterech pociągów tygodniowo. Zostały one ponownie zawieszone w grudniu tego samego roku. Od grudnia 2016 roku w rozkładzie jazdy 2016/2017 przywrócono weekendowe połączenia PolRegio Sucha Beskidzka – Żywiec wraz z uruchomieniem pociągu "Pilsko" w relacji Kraków Główny – Żywiec. Spółka PKP Intercity w rozkładzie jazdy 2016/2017 uruchomiła (na odcinku Żywiec – Sucha Beskidzka) pociąg TLK Halny do Zakopanego. W rozkładzie jazdy 2016/2017 uruchomiono także pilotażowe pociągi sezonowe do Zakopanego spółki Koleje Śląskie. Duże zainteresowanie podróżnych przełożyło się na uruchomienie połączenia także w rozkładzie jazdy 2017/2018.

</doc>
<doc id="1276967" url="https://pl.wikipedia.org/wiki?curid=1276967" title="John Taverner">
John Taverner

John Taverner (ur. 1490 w Lincolnshire, zm. 18 października 1545) – angielski kompozytor i organista, uważany za największego w swoich czasach.

</doc>
<doc id="1276968" url="https://pl.wikipedia.org/wiki?curid=1276968" title="Linia kolejowa nr 96">
Linia kolejowa nr 96

Linia kolejowa nr 96 – linia znaczenia państwowego łącząca stację Tarnów z przystankiem Leluchów. W całości jest zelektryfikowana. Linia ta jest popularnie określana jako „kryniczanka”. Na wielu odcinkach wzdłuż linii kolejowej płynie rzeka Poprad oraz biegnie widokowa droga wojewódzka nr 971 z Piwnicznej-Zdroju do Krynicy-Zdroju.
Historia.
Decyzję o budowie kolei tarnowsko-leluchowskiej podjął parlament austriacki 22 kwietnia 1873 roku. 18 sierpnia 1876, w dniu 46. urodzin cesarza Franciszka Józefa I, linia została oddana do eksploatacji.
Gwałtowne ulewy na terenie Polski w czerwcu 2010 spowodowały podmycie torów i osunięcie skarp w wielu miejscach na trasie. Uniemożliwiło to prowadzenie ruchu pociągów na całej linii kolejowej. Według zapewnień zarządcy torów – PKP Polskie Linie Kolejowe – wznowienie ruchu kolejowego na odcinku Tarnów – Stróże planowane było na drugą połowę czerwca, a udrożnienie odcinka Stary Sącz – Krynica-Zdrój na przełom czerwca i lipca.
Odbudowa zniszczonego 4 czerwca 2010 mostu na rzece Poprad w okolicach Nowego Sącza trwała pół roku; do tego czasu wszystkie miejscowości od Starego Sącza w kierunku Krynicy były odcięte od polskiej sieci kolejowej. Uruchomiono tam autobusową komunikację zastępczą. 15 stycznia 2011 r. oddano do użytku nowy most nad Popradem, przywracając połączenie Muszyny i Krynicy z resztą polskiej sieci kolejowej. Pierwszy rozkładowy pociąg TLK z Gdyni uruchamiany przez PKP Intercity przyjechał do stacji Krynica 16 stycznia 2011 r. W latach 2010–2011 linia na odcinku Tarnów – Stróże została zmodernizowana w ramach Regionalnego Programu Operacyjnego.
5 maja 2017 PKP PLK podpisały ze Skanską umowę na modernizację odcinka Grybów – Kamionka Wielka.
Czas jazdy.
Deklarowany czas przejazdu na tym odcinku o dystansie 139 km przedstawia się następująco (według rozkładu jazdy 2009/2010):
Pociąg regio 33101 relacji Kraków Główny – Krynica-Zdrój (odc. Tw-Ma 139 km).
Międzynarodowy pociąg regio 8751 relacji Krynica-Zdrój – Plaveč (odc. Ma-Lw 7 km).

</doc>
<doc id="1276971" url="https://pl.wikipedia.org/wiki?curid=1276971" title="Klemens Węgierski">
Klemens Węgierski

Klemens Węgierski – szambelan króla Stanisława Augusta Poniatowskiego, członek sprzysiężenia, przygotowującego wybuch powstania kościuszkowskiego, członek Wydziału Wojskowego Rady Zastępczej Tymczasowej, zastępca radcy Rady Najwyższej Narodowej i pułkownik milicji warszawskiej w insurekcji kościuszkowskiej.
2 marca 1794 został aresztowany przez Rosjan.

</doc>
<doc id="1276973" url="https://pl.wikipedia.org/wiki?curid=1276973" title="Linia kolejowa nr 90">
Linia kolejowa nr 90

Linia kolejowa nr 90 Zebrzydowice – Cieszyn – zelektryfikowana jednotorowa linia kolejowa o długości 16,520 km.
Historia.
Budowa linii kolejowej spowodowana była podziałem Śląska Cieszyńskiego. Projekt budowy linii powstał w 1925 roku, jednakże z braku funduszy linia kolejowa została otwarta 10 listopada 1934 roku. Po II wojnie światowej ruch pociągów pasażerskich z Cieszyna do stacji kolejowej Kaczyce został przywrócony 28 stycznia 1946; na odcinku do Zebrzydowic pociągi przywrócono 15 lutego 1947. Elektryfikację linii kolejowej związaną z budową Kopalni Węgla Kamiennego „Morcinek” w Kaczycach zakończono 7 września 1983. W latach 2018-2019 wyremontowano szlak kolejowy z peronami.
Przewozy.
Na linii kolejowej kursują pociągi pasażerskie przewoźnika Koleje Śląskie.

</doc>
<doc id="1276974" url="https://pl.wikipedia.org/wiki?curid=1276974" title="Gold (album The Cranberries)">
Gold (album The Cranberries)

Gold – dwupłytowy album, będący, kolejna po "", składanką największych przebojów zespołu The Cranberries.

</doc>
<doc id="1276978" url="https://pl.wikipedia.org/wiki?curid=1276978" title="Linia kolejowa nr 91">
Linia kolejowa nr 91

Linia kolejowa nr 91 Kraków Główny – Medyka – zelektryfikowana, w większości dwutorowa linia kolejowa w południowo-wschodniej Polsce. Stanowi część pan-europejskiego szlaku E 30.
Historia.
Linia kolejowa nr 91 jest polskim odcinkiem dawnej Kolei Galicyjskiej im. Karola Ludwika, łączącej Kraków ze Lwowem. Pierwsze jednotorowe połączenie ukończono w latach 1856–1861. W 1892 roku kolej została znacjonalizowana przez władze Austro-Węgier i stała się częścią Cesarsko-Królewskich Kolei Państwowych. Po odzyskaniu niepodległości przez Polskę w 1918 przeszła na własność Polskich Kolei Państwowych. Po II wojnie światowej odcinek na wschód od Medyki został przekuty na rozstaw szerokotorowy i przejęty przez Koleje Radzieckie, a od 1991 należy do Kolei Ukraińskich.
W latach 50. XX w. rozpoczęto pierwsze prace nad elektryfikacją linii. Począwszy od odcinka Kraków Główny – Kraków Płaszów, na którym sieć trakcyjna została oddana do użytku 29 kwietnia 1959 roku intensywne prace prowadzono w latach 60. realizując w kilku etapach:
26 września 1963 zelektryfikowano odcinek Dębica – Rzeszów Główny i tym samym uroczyście otwarto dla trakcji elektrycznej linię Kraków – Rzeszów. Odcinek Rzeszów – Medyka został zelektryfikowany 28 kwietnia 1964 roku, a 5 sierpnia 1972 roku zelektryfikowano przejście graniczne w Medyce, tym samym kończąc całkowitą elektryfikację linii.
Modernizacja.
W latach 2011–2015 linia kolejowa na odcinku Kraków – Rzeszów była modernizowana w ramach Programu Operacyjnego Infrastruktura i Środowisko. Modernizacja miała na celu zwiększenie prędkości rozkładowej linii na tym odcinku ze 120 do 160 km/h. W latach 2010–2011 odbył się natomiast remont linii na odcinku Rzeszów – Medyka, polegający m.in. na wymianie nawierzchni torowej i sieci trakcyjnej.
18 kwietnia 2017 PKP PLK podpisały umowę z konsorcjum firm Strabag i Krakowskie Zakłady Automatyki, w ramach której zaplanowano m.in. dobudowę dwóch przystanków (Kraków Grzegórzki i Kraków Złocień) i dwóch dodatkowych torów.
25 stycznia 2018 PKP PLK podpisały z firmą Thales umowę na wyposażenie odcinka Podłęże – Rzeszów w Europejski System Sterowania Pociągiem, a 26 marca 2018 z konsorcjum Serso/Intop Warszawa na prace na odcinku Munina – Żurawica obejmujące przebudowę 7 wiaduktów oraz przebudowę peronów na 3 przystankach.
W sierpniu 2018 roku rozpoczęto modernizację stacji Rzeszów Główny wraz z budową nowego przystanku osobowego Rzeszów Zachodni, wymianą torowiska, wiaduktów, urządzeń sterowania ruchem oraz budową nowych peronów i przejścia podziemnego na stacji głównej. Prace obejmują odcinek od rozgałęzienia linii 91 oraz 71 (kier. Ocice) do mostu na rzece Wisłok w Rzeszowie (bez mostu). Wartość umowy to ponad 200 mln zł.
W styczniu 2019 roku podpisano umowę na modernizację stacji Radymno w ramach zadania "Zaprojektowanie i wykonanie robót w stacjach Radymno i Przeworsk oraz na szlaku Przemyśl - Hurko". Prace remontowe obejmą wymianę nawierzchni torowej oraz modernizację peronów i urządzeń sterowania ruchem. W ramach prac zostaną także przebudowane most nad potokiem Mnich na stacji Przeworsk oraz przejazdy kolejowo-drogowe w Przemyślu i Radymnie. Wykonawcą prac jest firma Transkol z Kielc.
Ruch pociągów.
Polregio.
Pociągi regio kursują na całym odcinku Kraków Główny – Przemyśl Główny – Medyka. Od strony Krakowa większość składów kończy bieg na stacji Tarnów lub Rzeszów Główny, bądź z Tarnowa kieruje się linią nr 96 do Nowego Sącza i Krynicy-Zdroju. Na pozostałym odcinku dominują połączenia relacji Tarnów – Rzeszów oraz Rzeszów – Przemyśl.
PKP Intercity.
Od 19 grudnia 2015 roku na części trasy z Rzeszowa Głównego do Krakowa Głównego (i dalej do stacji Gdynia Główna) kursuje pociąg EIP obsługiwana przez EZT ED250.
Koleje Małopolskie.
Pociągi osobowe Kolei Małopolskich kursują na części trasy z Krakowa Głównego do Tarnowa. Trasa Kraków Główny – Wieliczka Rynek-Kopalnia, wykorzystująca odcinek Kraków Główny – Kraków Bieżanów, została przejęta od spółki Polregio w rozkładzie jazdy 2014/2015. Z kolei trasa Kraków Główny – Krynica, wykorzystująca odcinek od Krakowa Głównego do stacji Tarnów, została przejęta w części od spółki Polregio w rozkładzie jazdy 2016/2017.

</doc>
<doc id="1276980" url="https://pl.wikipedia.org/wiki?curid=1276980" title="Brytyjskie okręty podwodne typu X">
Brytyjskie okręty podwodne typu X

Miniaturowe okręty podwodne typu X – brytyjskie miniaturowe okręty podwodne z okresu II wojny światowej. W latach 1942–1944 do służby weszło 20 okrętów tego typu. Do największych sukcesów tych okrętów należy uszkodzenie niemieckiego pancernika „Tirpitz” w 1943 roku.
Historia.
Prace nad nowym typem miniaturowych okrętów podwodnych rozpoczęły się w Wielkiej Brytanii w 1941 roku. Budowa pierwszej jednostki serii, która otrzymała oznaczenie „X3”, rozpoczęła się pod koniec 1941 roku. Nowe okręty miały mieć stosunkowo niewielki zasięg i w związku z tym w pobliże celu miały być holowane przez standardowe okręty podwodne. Uzbrojenie okrętów składało się z dwóch min o masie 1,6 t wyposażonych w zapalnik czasowy, które miały być zwalniane w pobliżu atakowanego celu.
Pierwsze dwie jednostki „X3” i „X4” służyły do zadań szkoleniowych. W styczniu 1943 roku oddano do służby 6 okrętów tego typu noszących oznaczenia od „X5” do „X10”, które miały być wykorzystane w walce.
Po raz pierwszy okręty wykorzystano bojowo podczas operacji Source, której celem było wyeliminowanie z czynnej służby niemieckich ciężkich okrętów stacjonujących w norweskim fiordzie Altafjord. W wyniku operacji utracono wszystkie 6 jednostek, które brały w niej udział. Okrętom „X6” i „X7” udało się umieścić ładunki pod kadłubem pancernika „Tirpitz”. W wyniku eksplozji niemiecki okręt doznał poważnych uszkodzeń i nie udało się doprowadzić go do pełnej sprawności do czasu, gdy zatonął w wyniku nalotu alianckich samolotów w 1944 roku.
15 kwietnia 1944 roku „X24” wszedł do fiordu prowadzącego do Bergen w celu zatopienia doku wykorzystywanego do remontu niemieckich okrętów. Akcja zakończyła się częściowym sukcesem, ponieważ omyłkowo podłożono ładunki pod niemiecki statek, który cumował w pobliżu. Statek zatonął, właściwy cel jednak uniknął uszkodzeń.
"X24” zachowany jest w Royal Navy Submarine Museum w Gosport (południowa Anglia).

</doc>
<doc id="1276982" url="https://pl.wikipedia.org/wiki?curid=1276982" title="Arum maculatum">
Arum maculatum



</doc>
<doc id="1276984" url="https://pl.wikipedia.org/wiki?curid=1276984" title="Arum alpinum">
Arum alpinum



</doc>
<doc id="1276985" url="https://pl.wikipedia.org/wiki?curid=1276985" title="Apple II Plus">
Apple II Plus

Apple II Plus – unowocześniona wersja komputera Apple II, która pojawiła się w czerwcu 1979.
Apple II Plus wprowadzał kilka istotnych zmian: nowy, zmiennoprzecinkowy BASIC napisany przez Microsoft, 48 KB RAM, spore zmiany w ROM – poprawiono Autostart, procedury współpracy ze stacją dyskietek, poprawiono wyświetlanie tekstu i grafiki.

</doc>
<doc id="1276987" url="https://pl.wikipedia.org/wiki?curid=1276987" title="Linia kolejowa nr 93">
Linia kolejowa nr 93

Linia kolejowa nr 93 Trzebinia – Zebrzydowice – magistralna linia kolejowa znaczenia państwowego przebiegająca przez województwo małopolskie i śląskie. Linia w całości zelektryfikowana.
Historia.
Linia kolejowa nr 93 powstała w 2. połowie XIX wieku z przeznaczeniem do transportu towarów za południową granicę. 17 grudnia 1855 roku otwarto odcinek z Dziedzic w kierunku granicy państwa, natomiast 1 marca 1856 odcinek z Trzebini do Dziedzic. W 1964 roku zelektryfikowany został odcinek z Dziedzic do granicy państwa, natomiast w 1971 roku odcinek z Trzebini do Dziedzic. Linia kolejowa nr 93 jest linią o znaczeniu państwowym.
Konstrukcja linii pozwala na uzyskanie przez pociągi prędkości do 120 km/h na odcinku do Czechowic-Dziedzic i do 160 km/h na dalszym odcinku do Zebrzydowic, jednakże wieloletnie zaniedbania i brak regularnych remontów doprowadziły do postępującej degradacji linii. Aktualnie jest ona w bardzo złym stanie i w wielu miejscach liczne ograniczenia nie pozwalają pociągom rozwinąć prędkości większej niż 20 km/h.
Po linii kolejowej nr 93 kursują regularne połączenia pasażerskie relacji Czechowice-Dziedzice/Oświęcim – Kraków Główny przez Trzebinię wykonywane przez Polregio. 
Czas przejazdu pociągów regio na 25-kilometrowym odcinku Oświęcim – Trzebinia w rozkładzie jazdy 2015/16 sięga 45–47 minut, natomiast w przeciwnym kierunku 40–43 minut.
Do 12 grudnia 2015 Koleje Śląskie wykonywały również regularne połączenia na odcinku Oświęcim – Brzeszcze – Czechowice-Dziedzice w relacjach Czechowice-Dziedzice – Oświęcim – Katowice oraz Katowice – Oświęcim – Czechowice-Dziedzice, jednakże ze względu na zły stan torów i długi czas przejazdu (pod koniec kursowania, 21-kilometrowy odcinek Oświęcim – Czechowice-Dziedzice pociągi pokonywały w czasie 44–45 minut, gdzie jeszcze w roku 2010 ten sam odcinek pokonywały w czasie 35–37 minut), a co się z tym wiąże niską rentownością i stale rosnącym deficytem, jednostronnie podjętą decyzją Zarządu Województwa Małopolskiego (pomimo wyraźnego sprzeciwu Zarządu Województwa Śląskiego i mieszkańców gmin leżących na trasie przejazdu pociągów) najpierw ograniczono połączenia do jednego dziennie w każdym kierunku (rano w stronę Katowic i wieczorem w stronę Czechowic), a od 1 stycznia 2016 całkowicie zawieszono pasażerskie połączenia kolejowe na tym odcinku. Od rozkładu jazdy 2016/2017 rozkładowe postoje na linii kolejowej nr 93 na odcinku Oświęcim – Czechowice Dziedzice mają pociągi spółki PKP Intercity. 1 października 2017 roku przywrócono również połączenie Kraków Główny – Czechowice Dziedzice w postaci 1 pary pociągów regio, kursującej w piątki i niedziele. Od rozkładu jazdy 2018/2019 zlikwidowano postoje pociągów dalekobieżnych na stacji Brzeszcze Jawiszowice.
25 grudnia 2015 roku, w związku ze złym stanem technicznym stacji Libiąż (ograniczenia prędkości do 30 km/h), ogłoszono przetarg na jej modernizację. Przetarg wygrała firma Skanska. W wyniku tych prac wymieniono 9 km torów, przebudowano sieć trakcyjną i perony stacji, co pozwoliło na podniesienie prędkości do 100 km/h dla pociągów pasażerskich i 70 km/h dla pociągów towarowych oraz umożliwiło likwidację wąskiego gardła, stanowiącego przeszkodę w wywozie węgla kamiennego z KWK Janina.
2 października 2017 PKP Polskie Linie Kolejowe podpisały z firmą ZUE umowę na remont linii na odcinku Trzebinia – Oświęcim. 27 lutego 2018 roku wyłoniono zwycięzcę przetargu na remont 9,23 km torów na odcinku Oświęcim – Jawiszowice Jaźnik, który wygrało PNiUIK Kraków.
27 sierpnia 2018 PKP PLK podpisały z przedsiębiorstwem Porr umowę na modernizację linii nr 93 na odcinku Oświęcim – Czechowice-Dziedzice w trybie zaprojektuj i wybuduj. Kontrakt obejmuje m.in. renowację 63 km toru pojedynczego, 106 rozjazdów, 13 przejazdów kolejowo-drogowych i 45 obiektów inżynierskich. Prace mają się zakończyć w roku 2021.
23 stycznia 2019 roku Urząd Marszałkowski Województwa Małopolskiego poinformował o planach reaktywacji codziennych połączeń kolejowych w relacji Kraków Główny – Czechowice-Dziedzice i ogłosił konsultacje społeczne projektu rozkładu jazdy. Połączenia te będą wykonywane przez Polregio jako wydłużenie kursów pociągów dotychczasowej relacji Kraków Główny – Oświęcim w liczbie 9 par dziennie. Powrót pociągów zapowiedziano na 18 marca 2019 r. w liczbie 8 par dziennie, zaznaczając, że zapowiadana 9 para pociągów powróci od najbliższej korekty rozkładu jazdy pociągów.
Trasa Czechowice – Zebrzydowice jest obsługiwana przez samorządową spółkę Koleje Śląskie.

</doc>
<doc id="1276989" url="https://pl.wikipedia.org/wiki?curid=1276989" title="Tough Enough">
Tough Enough

Tough Enough to drugi singel zespołu Vanilla Ninja, jednocześnie pierwszy wydany na skalę międzynarodową. Został wydany 24 listopada 2003 roku.

</doc>
<doc id="1276991" url="https://pl.wikipedia.org/wiki?curid=1276991" title="Rodolfo Chikilicuatre">
Rodolfo Chikilicuatre



</doc>
<doc id="1276992" url="https://pl.wikipedia.org/wiki?curid=1276992" title="Filmax">
Filmax

Filmax – polska stacja filmowo-rozrywkowa. Nadawcą stacji jest spółka MWE Networks (w latach 2001–2002 pod taką nazwą nadawał kanał Telewizji Polsat – obecnie grupa Cyfrowy Polsat; stacja dzieliła pasmo z kanałem Junior, początkowo funkcjonującym pod marką Smyk).
Historia.
W latach 2001–2002 pod taką nazwą nadawał kanał Telewizji Polsat (obecnie grupa Cyfrowy Polsat). Stacja dzieliła pasmo z kanałem Junior (początkowo funkcjonował pod marką Smyk), który prezentował programy dla dzieci, głównie seriale animowane. Od godziny 21:00 startował Filmax, który emitował filmy fabularne, nie tylko dla najmłodszych. Dostęp do tej oferty mieli abonenci platformy Polsat 2 Cyfrowy (obecnie pod nazwą Polsat Box) i sieci kablowych. Zarówno Filmax, jak i Junior, zakończyły nadawanie w 2002 roku.
W grudniu 2020 roku pojawiła się zapowiedź uruchomienia kanału pod nazwą Filmax przez Michała Winnickiego. Kanał uruchomił transmisję testową 24 grudnia 2020. Operatorzy udostępnili kanał swoim abonentom 30 grudnia 2020 roku, więc ten dzień można uznać za datę startu emisji (emisja z reklamami jest od 1 stycznia 2021 roku).
Pasma Filmax.
Ramówkę wypełniają m.in. filmy fabularne i program „Kabaretowy szał”.

</doc>
<doc id="1276993" url="https://pl.wikipedia.org/wiki?curid=1276993" title="Linia kolejowa nr 94">
Linia kolejowa nr 94

Linia kolejowa nr 94 Kraków Płaszów – Oświęcim – linia kolejowa znaczenia państwowego o długości 64,502 km, w większości dwutorowa, prawie w całości zelektryfikowana.
Ma ona duże znaczenie dla ruchu towarowego pomiędzy Śląskiem a Krakowem. W latach 2012–2015 ruch pociągów pasażerskich odbywał się jedynie na niewielkim odcinku z Krakowa Płaszowa do Skawiny (i dalej linią nr 97 w kierunku Zakopanego), z wyjątkiem wakacyjnego komercyjnego połączenia relacji Kraków Główny – Zator uruchomionego na zlecenie tamtejszego parku rozrywki. Ostatnim pociągiem pasażerskim pokonującym całą linię nr 94 przed końcem 2014 był międzynarodowy pociąg Interregio z Krakowa do Ostrawy w Czechach, kursujący jedynie od 14 do 31 grudnia 2014.
W grudniu 2012 pociągi relacji Kraków Główny-Oświęcim zostały zawieszone do odwołania, a co za tym idzie odcinek Skawina-Oświęcim został pozbawiony połączeń osobowych. 14 grudnia 2015 ruch pasażerski na całej długości trasy został przywrócony, jednak po roku kursowania pociągów Kraków-Skawina-Oświęcim w grudniu 2016 roku zostały one znów zawieszone.
W listopadzie 2015 PKP PLK ogłosiły przetarg na budowę nowego przystanku kolejowego Kraków Sanktuarium. Przystanek jest zlokalizowany na wysokości Parku Handlowego Zakopianka, a szacowany koszt jego budowy miał wynieść około 28 mln zł. Przystanek został otwarty 24 lipca 2016 r.
26 czerwca 2017 PKP PLK podpisały umowę na remont linii na odcinku Kraków Płaszów – Podbory Skawińskie wraz z budową 2 nowych przystanków: Kraków Opatkowice i Skawina Jagielnia. Zostały one otwarte 13 czerwca 2021 roku.

</doc>
<doc id="1276999" url="https://pl.wikipedia.org/wiki?curid=1276999" title="Linia kolejowa nr 95">
Linia kolejowa nr 95

Linia kolejowa nr 95 – pierwszorzędna, w większości dwutorowa, zelektryfikowana linia kolejowa znaczenia państwowego łącząca stację Kraków Mydlniki ze stacją Podłęże. Wchodzi w skład kolei obwodowej w Krakowie jako tzw. "duża obwodnica".
Przebieg.
Linia rozpoczyna bieg na rozjeździe nr 9 na stacji Kraków Mydlniki i odgałęzia się od linii kolejowej Dąbrowa Górnicza Ząbkowice – Kraków Główny. Około 200 metrów dalej od linii odchodzi linia kolejowa Kraków Mydlniki – Kraków Bieżanów, która biegnie równolegle do przystanku Kraków Bronowice. Na rozjeździe nr 51 (sterowanym z Mydlnik) rozpoczyna się tor nieparzysty linii, a dalej biegnie w kierunku północno-wschodnim przez Azory oraz Górkę Narodową. Następnie linia przebiega nad linią kolejową Warszawa Zachodnia – Kraków Główny i biegnie do stacji Kraków Batowice. Tuż przed stacją – na wysokości ul. Reduta – w przyszłości ma powstać przystanek Kraków Prądnik Czerwony.
Od Krakowa Batowic linia biegnie w kierunku południowo-wschodnim, gdzie na posterunku odgałęźnym Dłubnia styka się z linią kolejową Raciborowice – Dłubnia. Potem linia prowadzi równolegle do linii kolejowej Kraków Nowa Huta NHB – Kraków Krzesławice, przez przystanek Kraków Lubocza, do stacji Kraków Nowa Huta. Za stacją odgałęziają się linia kolejowa Kraków Nowa Huta NHA – Kraków Nowa Huta NHC oraz linia kolejowa Kraków Nowa Huta NHA – Kraków Nowa Huta NHD wchodzące w skład pętli nawrotowej dla stacji. za pętlą linia kieruje się na południe przez posterunek odgałęźny Kościelniki, gdzie styka się z linią kolejową Kraków Nowa Huta NHE – Kościelniki T1001 oraz linią kolejową Kościelniki – Kraków Nowa Huta NHB T1002.
Linia przechodzi nad Wisłą w okolicach Przylasku Rusieckiego. Zaraz za mostem zlokalizowany był przystanek Podgrabie Wisła. Dalej zaplanowane jest zbudowanie posterunku odgałęźnego oraz nowej linii kolejowej (linia kolejowa Podg Podłęże R301 – Balachówka) prowadzącej do linii kolejowej Podg Podłęże R401 – Tymbark, która ma usprawnić połączenie z Zakopanem oraz Krynicą-Zdrojem. Następnie linia przechodzi przez dawny posterunek odgałęźny Podgrabie Wisła (obecnie sterowanie rozjazdów jest prowadzone z Podłęża), gdzie odgałęzia się linia kolejowa Podłęże R201 – Podłęże R101. Linia skręca w kierunku wschodnim do stacji Podłęże, gdzie kończy bieg na rozjeździe 25 i styka się z linią kolejową Kraków Główny – Medyka.
Linia jest podzielona na 6 odcinków:
Historia.
Linia powstała w latach 50. XX wieku, a jej wybudowanie należy łączyć z budową Nowej Huty w celu umożliwienia dojazdu pociągów dowożących m.in. węgiel ze Śląska do Kombinatu Metalurgicznego Huty im. W. Lenina (obecnie ArcelorMittal Poland Oddział w Krakowie). Elektryfikacja krakowskiego węzła kolejowego, rozpoczęta w 1959 roku, od razu objęła dużą obwodnicę towarową – początkowo zelektryfikowano odcinek Kraków Mydlniki – Kraków Nowa Huta, a elektryfikację dalszej części zakończono 23 grudnia 1961 roku.
Linia nr 95 na odcinku Kraków Mydlniki – Kraków Nowa Huta od 2006 do 2012 roku funkcjonowała jako linia jednotorowa; na odcinku Mydlniki – Batowice konieczny był jej kapitalny remont. Remontu doczekał się most na Wiśle w Podgrabiu. Ze względu na pogarszający się stan techniczny konieczne było wprowadzenie ograniczeń prędkości, zwłaszcza rejonie stacji Kraków Nowa Huta i posterunku odgałęźnego Kościelniki. 15 grudnia 2016 ogłoszono przetarg na remont linii nr 95 na odcinku Kraków Batowice – Dłubnia – Kraków Nowa Huta wraz z remontem linii kolejowej Raciborowice – Dłubnia i przywróceniem prędkości do 100 km/h. Wykonawcą robót była firma Swietelsky. 24 maja 2017 rozstrzygnięto przetarg na modernizację stacji Kraków Nowa Huta i rejonu posterunku Kościelniki. W wyniku tych wszystkich prac prędkość szlakowa wzrosła dla pociągów pasażerskich do 100 km/h i 80 km/h dla towarowych.
Charakterystyka techniczna.
Linia w całości jest klasy D3, maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna, w zależności od odcinka, jest typu C120-2C, SKB95-2C lub YC120-2CS150 oraz jest przystosowana w zależności od odcinka do maksymalnej prędkości od 110 km/h do 200 km/h, obciążalność prądowa wynosi od 1650 do 2730 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów.
Na linii zostały wprowadzone ograniczenia w związku z niezachowaną skrajnią budowli linii kolejowej – nieodpowiednia odległość wiaduktów oraz semafora od osi toru
Linia dostosowana jest, w zależności od odcinka, do prędkości od 30 km/h do 100 km/h, a jej prędkość konstrukcyjna wynosi 100 km/h. Obowiązują następujące prędkości maksymalne dla pociągów:
Linia w całości została ujęta w kompleksową i bazową towarową sieć transportową TEN-T oraz sieć międzynarodowych linii transportu kombinowanego (AGTC). Linia na odcinku 13,069 – 33,857 wchodzi w skład Bursztynowego Kolejowego Korytarza Towarowego nr 11.
Ruch pociągów.
Oprócz ruchu towarowego prowadzony był także ruch pociągów pasażerskich – od 18 maja 1952 roku aż do rozkładu 1998/1999. W ostatnim rozkładzie jazdy zaplanowano 3 pary pociągów obsługiwanych przez EZT. Deklarowany czas jazdy wynosił od 40 minut do 1 h 12 minut. W latach 60. z Batowic do Podłęża przez Nową Hutę kursowało 6 par pociągów pasażerskich. W 1968 roku otwarty został przystanek Kraków Lubocza, a w 1977 Podgrabie Wisła. W rejonie stacji Kraków Nowa Huta powstał także przystanek służbowy Kraków Nowa Huta Północ. W 1989 roku do Nowej Huty docierało 7 par pociągów od strony Krakowa Głównego, natomiast w kierunku Podłęża wyjeżdżało kolejnych 7 par, z których 5 kursowało do Niepołomic. W nocy kursował także pociąg pospieszny relacji Warszawa Główna Osobowa – Zakopane, prowadzący raz w tygodniu wagony do przewozu samochodów. Pociąg ten omijał Kraków Główny; zatrzymywał się natomiast na stacji Kraków Nowa Huta. W 1998 roku kursowały już tylko 3 pary pociągów osobowych relacji Kraków Główny – Podłęże i był to ostatni rok kursowania pociągów lokalnych na linii 95. Po 29 maja 1999 roku pozostały już tylko pociągi służbowe kursujące dookoła z Krakowa Głównego przez Nową Hutę i łącznicę w Rudzicach lub zmieniające czoło na stacji w Podłężu. Pociągi te ostatecznie przestały kursować ze zmianą rozkładu w grudniu 2009 roku.
Od 2009 roku do 2018 roku linia była wykorzystywana wyłącznie przez pociągi towarowe. W związku z modernizacją odcinka Kraków Główny – Kraków Płaszów linia jest wykorzystywana przez część pociągów pasażerskich omijających wymienione stacje – z wjazdem do Krakowa Głównego i zmianą czoła pociągu.
Regularny ruch pasażerski został wznowiony 11 marca 2018 roku.

</doc>
<doc id="1277001" url="https://pl.wikipedia.org/wiki?curid=1277001" title="Brian Shaw">
Brian Shaw

Brian Shaw (ur. 26 lutego 1982, Fort Lupton, stan Kolorado) – amerykański strongman.
Obecnie najlepszy amerykański siłacz. Jeden z najlepszych światowych siłaczy. Wicemistrz Ameryki Północnej Strongman 2007. Mistrz Świata Strongman 2011 i 2013, 2015, 2016.
Życiorys.
Pierwszym sportem, który uprawiał Brian Shaw, była koszykówka w Black Hills State University. W 2004 rozpoczął treningi siłowe. Zadebiutował na zawodach siłaczy w październiku 2005.
Zdobył tytuł Mistrza Super Serii za rok 2009.
W drugiej połowie 2009 zaczął zagrażać dominującemu amerykańskiemu zawodnikowi Derekowi Poundstone'owi i w 2011 "zdetronizował" go jako najlepszy amerykański siłacz.
Arnold Strongman Classic.
Wziął udział dwukrotnie w elitarnych zawodach siłaczy Arnold Strongman Classic, w latach 2010 i 2011.
5 marca 2011 zdobył pierwsze miejsce w dziesiątej edycji zawodów, pokonując m.in. sześciokrotnego zwycięzcę tych zawodów Žydrūnasa Savickasa (). Główna nagroda wyniosła $ 45 000.
Mistrzostwa Świata Strongman.
Wziął udział czterokrotnie w indywidualnych Mistrzostwach Świata Strongman, w latach 2008, 2009, 2010 i 2011.
Podczas debiutu na Mistrzostwach Świata Strongman 2008 nie udało mu się zakwalifikować do finału. Zajął wówczas trzecie miejsce w grupie, w rundach kwalifikacyjnych (do finału awansowało dwóch najlepszych zawodników).
Na drugich swoich mistrzostwach w 2009 roku zajął trzecie miejsce.
W finale Mistrzostw Świata Strongman 2010 uzyskał tę samą ilości punktów (51,5 pkt.) co Žydrūnas Savickas, jednak zajął drugie miejsce, z uwagi na zdobycie niższych lokat w konkurencjach finałowych.
Na Mistrzostwach Świata Strongman 2011 wygrał kwalifikacje w swojej grupie, a w finale zajął 1. miejsce pokonując ówczesnego mistrza Žydrūnasa Savickasa i trzeciego Terry'ego Hollandsa. Jest to jego pierwszy tytuł mistrzowski.
Klasyfikacja w indywidualnych Mistrzostwach Świata Strongman:
Obecnie jest jednym z najwyższych i najcięższych siłaczy.
Mieszka w miasteczku Fort Lupton, na północy stanu Kolorado.
Wymiary:
Rekordy życiowe:

</doc>
<doc id="1277002" url="https://pl.wikipedia.org/wiki?curid=1277002" title="15 Dywizja Zmechanizowana">
15 Dywizja Zmechanizowana



</doc>
<doc id="1277007" url="https://pl.wikipedia.org/wiki?curid=1277007" title="La Civiltà Cattolica">
La Civiltà Cattolica

La Civiltà Cattolica ("Kultura katolicka") – czasopismo jezuitów włoskich, podejmujące aktualne zagadnienia kultury z punktu widzenia katolickiego. Uznawane za prestiżowe wśród pism katolickich ze względu na bliskie związki ze Stolicą Apostolską.
Historia.
Początki.
Czasopismo zostało założone w Neapolu przez grupę jezuitów.
Inspiratorem był pierwszy jego dyrektor o. Carlo Maria Curci. Ideą przewodnią, która pchnęła go do wydawania nowego pisma, była obrona «kultury katolickiej» (la civiltà cattolica). Uważano ją wówczas za zagrożoną przez wrogów Kościoła, szczególnie przez liberałów i masonerię, którzy kształtowali Włochy epoki odrodzenia:
Pierwszy numer wyszedł 6 kwietnia 1850. Został wydany w języku włoskim na wyraźną prośbę Curciego, a nie po łacinie, jak chcieli tego przełożeni jezuiccy.
Curci otrzymał pełne poparcie Piusa IX, który poszukiwał jakiegoś instrumentu zdatnego do obrony myśli katolickiej, oraz od kardynała Giacomo Antonellego. Generał jezuitów Jan Roothaan nie był wielkim entuzjastą tej inicjatywy, obawiając się, iż jeśli pismo podejmie tematy polityczne, na jezuitów znów spadną prześladowania.
Wśród pierwszych redaktorów byli:
Współpracowali także, wówczas jeszcze studenci: Carlo Piccirillo (1821-1888) i Giuseppe Oreglia di Santo Stefano (1823-1895).
Utworzą oni pierwsze "Kolegium pisarzy", ustanowione „na zawsze” przez brewe apostolskie "Gravissimum supremi" Piusa IX, 12 lutego 1866. Do 1933 autorzy pisali anonimowo.
Pismo szybko nabrało charakteru polemicznego i zachowało go przez długi czas. Było to charakterystyczne dla epoki, szczególnie zaś dla przeciwników Kościoła.
Z powodu cenzury policyjnej Burbonów Królestwa Obojga Sycylii, redakcja została przeniesiona do Rzymu w 1850. Dostrzega się także w tym czasie prześladowanie ze strony «doradców i ministrów masonów przepełnionych duchem antypapieskim».
Po przenosinach "La Civiltà Cattolica" nabierała coraz bardziej charakteru wiernej wykładni myśli i zapatrywań Stolicy Apostolskiej.
W 1870, na skutek wkroczenia wojsk włoskich do Rzymu, publikacja została zawieszona na dwa miesiące. W latach 1871-1887 redaktorzy rezydowali we Florencji.
Zmagania XIX w.
Jako uczestnik debat, które odbyły się we Włoszech i w Kościele w drugiej połowie XIX w., "La Civiltà Cattolica" wniosła znaczący wkład w "Syllabus", w Sobór watykański I (1869-1870) i, przede wszystkim, w powrót do myśli św. Tomasza, który osiągnie szczyty podczas pontyfikatu Leona XIII (1878-1903).
Odegrała również pierwszoplanową rolę na scenie politycznej Włoch, śledząc z uwagą wydarzenia, które doprowadziły do zjednoczenia politycznego kraju i powstania kwestii rzymskiej, stała się nieprzewidzianą przeszkodą dla liberalnej klasy politycznej. Nie rezygnowała również z polemik z modernizmem.
Reakcje laickie.
Świat kultury laickiej zareagował na "La Civiltà Cattolica" fundacją w Turynie, pisma "Il Cimento", wychodzącego od 1852 do 1856. W nim, filozof Bertrando Spaventa (1817-1883), bliski myśli Hegla i historyk literatury Francesco De Sanctis, zaoferowali się zbijać argumenty z artykułów pisma katolickiego.
Pierwsza połowa XX w..
Na początku XX w. pismo zwróciło się do większości katolickiej we Włoszech z propozycją utworzenia szkoły potrzebnej do przygotowania nowej klasy przywódczej, zdolnej sprostać przyszłym wyzwaniom, szczególnie po stopniowym zaniku takiej klasy, na skutek "non expedit".
Również podczas faszyzmu pismo kładło nacisk na formację elit, wśród których ewidentnie brakowało wybitnych katolików. W 1930, w klimacie konfrontacji państwa z Kościołem Enrico Rosa, ówczesny dyrektor współpracował z grupą antyfaszystów skupionych w partii monarchicznej.
W 1936 "La Civiltà Cattolica" podjęła temat godziwości kolonializmu. Temat podjęty przez o. Antonio Messineo (1897-1968) w prowokujących okolicznościach: Włochy były wówczas zaangażowane w podbicie Etiopii, co wywołało sprzeciw Ligi Narodów.
W 1937 opublikowała list z 1 lipca 1937, w którym biskupi hiszpańscy zajęli stanowisko wobec hiszpańskiej wojny domowej, popierając dyktaturę gen. Francisco Franco.
W 1938 ukazał się artykuł podpisany przez Enrico Rosę, w którym jezuita analizuje krytyki skierowane pod adresem pisma, za rzekome poparcie dla konfiskaty mienia i wygnania z Włoch Żydów w 1890. Odpowiedź podkreśla nieprawdopodobieństwo takiej postawy, która jest sprzeczna z duchem chrześcijańskim, a jeśli stanowisko było niewystarczająco jasno wyartykułowane, to tylko zw względu na okoliczności zewnętrzne. W tym samym artykule autor dystansuje się do rodzącego się antysemityzmu w faszystowskich Włoszech.
Po II wojnie światowej kluczowym tematem politycznym był komunizm we Włoszech i w Europie Wschodniej. O. Riccardo Lombardi (1908-1979) pisał odważne artykuły wzywające do organizowania się katolików w kampanii wyborczej 1948. Ujawniły się wówczas różnice wewnątrz redakcji co do sposobu działania: popierać istniejące już partie prawicowe czy tworzyć własne stronnictwa.
Po Soborze.
Pismo zawiera szerokie informacje o Soborze Watykańskim II, w którym niektórzy z redaktorów uczestniczyli jako eksperci.
Do dziś nie pojawił się w czasopiśmie ton opozycji, lecz wciąż podejmuje dialog z współczesnym światem, nie ukrywając prawd chrześcijańskich, bezkompromisowo szukając dialogu między wiarą a kulturą.
Długi pontyfikat Jana Pawła II wpłynął w sposób nieunikniony na wybory tematów pisma, propagując perspektywy misyjne Kościoła i apologetyczne. Podejmując temat Nowej Ewangelizacji w świecie mającym wiele innych niż ewangeliczne punkty odniesień.
Polemiki aktualne.
"La Civiltà Cattolica" i antyjudaizm.
David Kertzer, w swojej książce "Papieże przeciw Żydom." z 2001, oskarża Kościół katolicki o wspieranie antysemityzmu i antyjudaizmu totalitaryzmów XX w. Przypomina, że w 1882 "La Civiltà Cattolica" doniosła z satysfakcją o pierwszych współczesnychantysemickich ruchach politycznych, które organizowały kongresy międzynarodowe. Przytacza, że w 1890 pismo opublikowało trzy długie artykuły o "kwestii żydowskiej", które to następnie zostały opublikowane w 90-stronnicowej książce.
Książka stała się przedmiotem debaty w "Corriere della Sera" pomiędzy autorem a o. Giovannim Sale, SJ. W odpowiedzi, jezuita zauważył, iż faktycznie pojawiły się wypowiedzi antyjudaistyczne, lecz "pismo zmieniło wkrótce swoje stanowisko... I zachęcone przez Piusa XI, począwszy od 1934, publikowało artykuły przeciw antysemityzmowi". Co więcej "„La Civiltà Cattolica” była jedynym pismem, które opowiedziało się (już w sierpniu 1938) przeciw prawu rasowemu Mussoliniego z 1 września 1938".
Stałe.
Relacja ze Stolicą Apostolską.
Specyficzną cechą "La Civiltà Cattolica" jest jej szczególna relacja ze Stolicą Apostolską. Gdy numer jest jeszcze w korekcie zostaje posłany do Sekretariatu Stanu do ostatecznego zatwierdzenia.
Osąd Stolicy Apostolskiej zawiera zasadniczo trzy punkty:
W poniedziałek poprzedzający datę publikacji, dyrektor zostaje przyjęty na audiencji w Sekretariacie Stanu, gdzie zostaje poinformowany o dokonanych obserwacjach. Uwagi są omawiane w celu wyjaśnienia, które są niezbędne do wdrożenia, a które pozostawione pod rozwagę dyrektora.
Niemniej odpowiedzialność za pismo spoczywa na Kolegium pisarzy i oni wychodzą z inicjatywą podejmowanych tematów. Konsultacja z Watykanem nie oznacza, że "La Civiltà Cattolica" jest organem oficjalnym Stolicy Apostolskiej. Oznacza jedynie, że publikowane treści, nie są w opozycji do Watykanu, odnośnie do omawianych problemów.
Struktura numeru.
Wychodzi w pierwszą i trzecią sobotę miesiąca.
We wszystkich numerach, od pierwszego począwszy, znajdują się następujące działy:
Redakcja.
Dyrektor wyznaczany jest przez Przełożonego Generalnego Towarzystwa Jezusowego za akceptacją Stolicy Apostolskiej.
Kolegium redakcyjne nosi nazwę: "Kolegium pisarzy La Civiltà Cattolica" (według obowiązujących po dziś dzień statutów nadanych przez Piusa IX). Składa się wyłącznie z jezuitów. To Kolegium jest współodpowiedzialne za wszystko, co się publikuje. Pismo jest więc dziełem zespołowym.
Aktualny skład redakcji (2008):
Emerytowani redaktorzy: Ferdinando Castelli, Giuseppe De Rosa, Angelo Macchi, Giuliano Raffo, Giovanni Rulli.
"La Civiltà Cattolica" i "Wikipedia".
Ręką o. Antonio Spadaro pismo poświęciło "Wikipedii" artykuł .
Analizuje on historię "Wikipedii", jej znaczenie we włoskim kontekście kulturowym, oraz zalety i ograniczenia.
Jego wnioski są następujące:

</doc>
<doc id="1277010" url="https://pl.wikipedia.org/wiki?curid=1277010" title="4 Minutes">
4 Minutes

4 Minutes (z ang. "4 minuty") – pierwszy singel promujący jedenasty album Madonny zatytułowany "Hard Candy", którego premiera odbyła się 28 kwietnia 2008 roku. Utwór został nagrany wspólnie z Justinem Timberlake'm, przy współpracy z Timbalandem.
7 kwietnia odbyła telewizyjna premiera wysokobudżetowego wideoklipu do tego utworu w amerykańskim programie TRL, jednak już 4 kwietnia użytkownicy serwisu iTunes mogli obejrzeć teledysk, gdzie odbyła się jego światowa premiera. Reżyserią teledysku zajął się duet Jonas &amp; François.
O singlu.
Singiel został nominowany do nagrody Grammy 2009 w kategorii „Najlepsza Wokalna Współpraca Pop” – nie zdobył nagrody.

</doc>
<doc id="1277014" url="https://pl.wikipedia.org/wiki?curid=1277014" title="La Civilta Cattolica">
La Civilta Cattolica



</doc>
<doc id="1277027" url="https://pl.wikipedia.org/wiki?curid=1277027" title="Petit-Canal">
Petit-Canal

Petit-Canal – miasto na Gwadelupie (departament zamorski Francji). Według danych szacunkowych na rok 2008 liczy 8 534 mieszkańców..

</doc>
<doc id="1277032" url="https://pl.wikipedia.org/wiki?curid=1277032" title="Van Hatfield">
Van Hatfield

'Van Hatfield (ur. 13 września 1971) – amerykański trójboista siłowy i profesjonalny strongman.
 w roku 2004.
Życiorys.
Van Hatfield wziął udział dwukrotnie w elitarnych zawodach siłaczy Arnold Strongman Classic, w latach 2005 i 2008.
Żona: Jennie, dzieci: Breanne, Hunter i Madison. Mieszka w miasteczku Mapleton (Utah).
Wymiary:

</doc>
<doc id="1277033" url="https://pl.wikipedia.org/wiki?curid=1277033" title="Trois-Rivières (Gwadelupa)">
Trois-Rivières (Gwadelupa)

Trois-Rivières – miasto na Gwadelupie (departament zamorski Francji). Według danych szacunkowych na rok 2008 liczy 8 392 mieszkańców..

</doc>
<doc id="1277038" url="https://pl.wikipedia.org/wiki?curid=1277038" title="Herb Bremy">
Herb Bremy

Herb Wolnego Miasta Hanzeatyckiego Bremy (niem.: "Das Wappen der Freien-und Hansestadt Bremen") pojawił się po raz pierwszy w roku 1366 na pieczęci miasta. Klucz, w tym kształcie zwany Kluczem Bremeńskim, jest jednym z atrybutów św. Piotra Apostoła, patrona katedry bremeńskiej. W ciągu stuleci herb wielokrotnie zmieniał swój wygląd, w niektórych okresach widniała na nim postać św. Piotra z kluczem w ręku. Obecny Wielki Herb pochodzi z roku 1891, choć trzymacze heraldyczne, lwy trzymające tarczę pojawiają się już w roku 1618. Tarcza herbowa ukazuje srebrny klucz formy gotyckiej w czerwonym polu położony ukośnie na prawo i zwrócony na lewo. Wielki i Średni herb są ukoronowane pięciopłatkową koroną ozdobioną klejnotami, Herb Mały to tylko czerwona tarcza herbowa z kluczem bremeńskim bez uwieńczenia koroną.
W dawnych latach patrycjusze bremeńscy żartowali sobie na temat herbu konkurencyjnego Hamburga, mówiąc: "Hamburg ma wprawdzie bramę do świata, ale my mamy do niej klucz."

</doc>
<doc id="1277041" url="https://pl.wikipedia.org/wiki?curid=1277041" title="Vieux-Habitants">
Vieux-Habitants

Vieux-Habitants – miasto na Gwadelupie (departament zamorski
Francji). Według danych szacunkowych na rok 2008 liczy 7 386 mieszkańców..

</doc>
<doc id="1277050" url="https://pl.wikipedia.org/wiki?curid=1277050" title="Pointe-Noire (Gwadelupa)">
Pointe-Noire (Gwadelupa)

Pointe-Noire – miasto na Gwadelupie (departament zamorski Francji). Według danych szacunkowych na rok 2008 liczy 7 377 mieszkańców..

</doc>
<doc id="1277054" url="https://pl.wikipedia.org/wiki?curid=1277054" title="Zamioculcas zamiifolia">
Zamioculcas zamiifolia



</doc>
<doc id="1277057" url="https://pl.wikipedia.org/wiki?curid=1277057" title="Grzegorz Peksa">
Grzegorz Peksa

Grzegorz Peksa, pseudonim "Dzik Notecki" (ur. 13 marca 1969) – polski strongman.
Życiorys.
Grzegorz Peksa uprawiał lekkoatletykę. W 1999 r. zadebiutował jako strongman. Uczestniczył w Pucharze Polski Strongman 2004. Wziął udział w Mistrzostwach Polski Strongman 2006, jednak nie zakwalifikował się do finału.
Uzyskał wykształcenie średnie. Prowadzi firmę "Atletik Strong Peksa", która zajmuje się organizacją zawodów siłaczy.
Mieszka w Szydłowie koło Piły.
Wymiary:
Rekordy życiowe:

</doc>
<doc id="1277060" url="https://pl.wikipedia.org/wiki?curid=1277060" title="Siergiej Kirjakow">
Siergiej Kirjakow

Siergiej Wiaczesławowicz Kirjakow (ros. Сергей Вячеславович Кирьяков, ur. 1 stycznia 1970 w mieście Orzeł) – rosyjski piłkarz grający na pozycji napastnika. Nosił przydomek „Kiki”.
Kariera klubowa.
Piłkarską karierę Kirjakow rozpoczął w rodzinnym mieście Orzeł, w tamtejszym klubie Spartak Orzeł. W 1987 roku trafił do Dynama Moskwa. Przez pierwsze dwa sezony sporadycznie pojawiał się w składzie tego klubu, a samo Dynamo nie osiągało w tym okresie większych sukcesów. W 1989 roku grał już w większej liczbie meczów i występował w ataku z późniejszym kolegą z kadry narodowej, Igorem Koływanowem. W 1990 roku zajął z Dynamem trzecie miejsce wyższej lidze ZSRR, a sukces ten powtórzył w 1992 roku już po utworzeniu nowej rosyjskiej ligi. Przez 6 sezonów rozegrał dla Dynama 91 ligowych spotkań i strzelił 9 bramek.
Latem 1992 roku Kirjakow wyjechał do niemieckiego klubu Karlsruher SC. W Bundeslidze zadebiutował 15 sierpnia w wygranym 4:2 domowym meczu z Borussią Mönchengladbach. Już w następnej kolejce, w spotkaniu z Werderem Brema, przyczynił się do zwycięstwa 5:2 uzyskując hat-tricka. Na koniec sezonu był najlepszym strzelcem zespołu z 11 golami na koncie, a klub z Karlsruhe zajął 6. miejsce w lidze gwarantujące start w Pucharze UEFA. W sezonie 1993/1994 Siergiej zdobył 9 bramek w lidze, a w Pucharze UEFA dotarł z KSC do półfinału. Zespół ten wyeliminował z niego takie zespoły jak: PSV Eindhoven, Valencia CF, Girondins Bordeaux i Boavista FC, a odpadł po dwumeczu z Austrią Salzburg. W lidze powótrzył sukces sprzed roku. W kolejnych sezonach Kirjakow był mniej skuteczny. W 1996 roku dotarł do finału Pucharu Niemiec, a w 1997 znów zajął 6. pozycję. W sezonie 1997/1998 wystąpił tylko 5 razy i był tylko rezerwowym dla Seana Dundee, Radosława Gilewicza i Markusa Schrotha, a Karlsruher SC spadł do drugiej ligi.
Latem 1998 Kirjakow przeszedł do Hamburger SV, w którym występował w ataku z Anthonym Yeboahem. Z HSV zajął 7. miejsce w lidze, ale po sezonie opuścił zespół przechodząc do drugoligowego klubu Tennis Borussia Berlin. Tam spędził rok, ale nie awansował z zespołem do pierwszej ligi. Ostatni etap kariery Kirjakowa to występy w Chinach. W latach 2001-2002 występował w ataku Yunnan Hongta, a w 2003 roku grał w Shandong Luneng. Pod koniec roku zakończył karierę w wieku 33 lat.
Kariera reprezentacyjna.
W reprezentacji Związku Radzieckiego Kirjakow zadebiutował 23 sierpnia 1989 roku w zremisowanym 1:1 towarzyskim meczu z Polską. Wcześniej w 1988 roku zdobył z kadrą U-19 mistrzostwo Europy 1988. Natomiast w 1990 roku został także mistrzem Europy U-20. W 1992 roku został powołany przez Anatolija Byszowca do kadry Wspólnoty Niepodległych Państw na Euro 92. Tam wystąpił we dwóch grupowych spotkaniach: zremisowanym 0:0 z Holandią i przegranym 0:3 ze Szkocją. Natomiast w 1996 roku już z reprezentacją Rosji wystąpił na Euro 96 (zaliczył jeden mecz, przegrany 1:2 z Włochami). W kadrze ZSRR (WNP) rozegrał 10 meczów i strzelił 5 goli, a w kadrze Rosji - 28 meczów i 10 goli.

</doc>
<doc id="1277064" url="https://pl.wikipedia.org/wiki?curid=1277064" title="15 Dywizja Zmechanizowana im. Gwardii Ludowej">
15 Dywizja Zmechanizowana im. Gwardii Ludowej

15 Dywizja Zmechanizowana im. Gwardii Ludowej (15 DZ) – związek taktyczny Sił Zbrojnych PRL.
Znakiem taktycznym malowanym na pojazdach dywizji był biały prostokąt.
Formowanie.
15 Dywizja Zmechanizowana powstała w 1954, w wyniku przeformowania 15 Dywizji Piechoty. Dywizję zorganizowano wg etatów dywizji zmechanizowanej typu B jako związek taktyczny wchodzący w skład 8 Korpusu Armijnego. W 1957 dywizję włączono w skład 1 Korpusu Pancernego. W 1958, po rozwiązaniu 1 KPanc, 15 Dywizję Zmechanizowaną podporządkowano dowódcy Warszawskiego Okręgu Wojskowego. 
W 1961 zakwalifikowano dywizję do grupy skadrowanych dywizji szkolnych.
W 1988 dywizję rozformowano, a na jej bazie powstała 15 Baza Materiałowo-Techniczna.
1 września 1993 na bazie 15 BMT dywizja sformowana została powtórnie. Przyjęła nazwę 15 Warmińsko-Mazurskiej Dywizji Zmechanizowanej.
Żołnierze dywizji.
Dowódcy dywizji:
Oficerowie sztabu dywizji

</doc>
<doc id="1277066" url="https://pl.wikipedia.org/wiki?curid=1277066" title="Lud (monografia)">
Lud (monografia)

Lud. Jego zwyczaje, sposób życia, mowa, podania, przysłowia, obrzędy, gusła, zabawy, pieśni, muzyka i tańce – wielotomowa, monumentalna monografia etnograficzna Oskara Kolberga. 
Historia.
Za życia Kolberga wyszły w okresie 1857-1890 33 tomy. Kolberg wydawał je dzięki subwencjom m.in. od Kasy Pomocy Naukowej im. J. Mianowskiego na druk monografii Mazowsze. Krakowskie Towarzystwo Naukowe opłaciło wydanie monografii okolic Krakowa.
XX wiek.
W latach 60. XX wieku Polska Akademia Nauk rozpoczęła wydawanie kolejnych tomów "Ludu". Obecnie wydaje je Instytut im. Oskara Kolberga, który wydał 86 tomów wraz z indeksami i dodatkami. 
"Lud" zawiera około 12 tysięcy pieśni, 1250 podań, 670 bajek, 2700 przysłów, 350 zagadek, 15 ludowych widowisk i wiele innych dokumentów ludowej kultury.

</doc>
<doc id="1277074" url="https://pl.wikipedia.org/wiki?curid=1277074" title="15 Warmińsko-Mazurska Dywizja Zmechanizowana">
15 Warmińsko-Mazurska Dywizja Zmechanizowana

15 Warmińsko-Mazurska Dywizja Zmechanizowana im. Króla Władysława Jagiełły (15 DZ) – związek taktyczny wojsk zmechanizowanych Sił Zbrojnych RP
Formowanie i zmiany organizacyjne.
W 1954, w wyniku zmian restrukturyzacyjnych w Wojsku Polskim, 15 Dywizja Piechoty przeformowana została w 15 Dywizję Zmechanizowaną im. Gwardii Ludowej. W 1988 dywizję rozformowano, a na jej bazie powstała 15 Baza Materiałowo-Techniczna (15 BMT). 
Od 1 września 1993, w oparciu o 15 BMT, rozpoczęto powtórne formowanie 15 Dywizji Zmechanizowanej. Dywizję organizowano wg struktury brygadowej. W 2000, w wyniku zmniejszania liczebności Sił Zbrojnych RP, dywizja została rozformowana. Niektóre jednostki podporządkowano innym dywizjom.
Tradycje.
15 lipca 1994 dywizja otrzymała nazwę wyróżniającą „Warmińsko-Mazurska”, imię patrona „Króla Władysława Jagiełły” oraz przyjęła dziedzictwo tradycji:
Doroczne święto dywizja obchodziła 15 lipca, w rocznicę bitwy pod Grunwaldem.
Odznaka dywizyjna
Odznaka w kształcie podwójnego krzyża o dolnych ramionach dłuższych (tzw. krzyż patriarchów), będącego herbem Władysława Jagiełły, od góry zwieńczonego złotą koroną. Krzyż o złotych krawędziach pokryty granatową emalią i obwiedziony żółtym pasem. Na górnym przecięciu ramion tarcza z herbem Olsztyna, na dolnym przecięciu tarcza z orłem jagiellońskim. Na ramionach wokół herbu Olsztyna złoty napis 15 WMDZ. Na dolne ramiona krzyża, po obu stronach osi odznaki dwa srebrne miecze grunwaldzkie. 
Odznaka o wymiarach 50x34 mm, zaprojektowana przez Jana Mazura i Wiesława Bartkowicza, wykonana została w pracowni grawerskiej Zygmunta Olszewskiego w Warszawie. 
Pierwsze odznaki wręczono 15 lipca 1994.

</doc>
<doc id="1277075" url="https://pl.wikipedia.org/wiki?curid=1277075" title="Veli Vodnjak">
Veli Vodnjak

Veli Vodnjak (Veli Vonjok) to wyspa na Adriatyku, położona 10 km na zachód od miasta Hvar. Długość linii brzegowej wynosi 2 682 m, a powierzchnia 25,27 ha. Najwyższy punkt wyspy wznosi się 44 m n.p.m. Na południowym cyplu "Klobuk" jest latarnia morska (sygnał B Bl 6s). Wyspa należy do archipelagu wysp Paklińskich.

</doc>
<doc id="1277079" url="https://pl.wikipedia.org/wiki?curid=1277079" title="Indygenizm">
Indygenizm

Indygenizm (hiszp. "Indígena" – „tubylec”) – prąd w kulturze i sztuce (głównie literaturze) południowoamerykańskiej, mający odzwierciedlenie także w polityce.
Kierunek pojawił się w drugiej połowie XIX wieku i postulował przywrócenie indiańskich tradycji i wartości narodowej kulturze, zdeterminowanej dotychczas przez zagraniczne – głównie europejskie (hiszpańskie) – wpływy. Podkreślając wartość ciągłości etnicznej, dążył do nadania obywatelom indiańskiego pochodzenia równego statusu w społeczeństwie. Szczególne znaczenie ruch odgrywał w regionach lub państwach, w których zachowały się duże pierwotne społeczności (Meksyk, Peru, Gwatemala). 
W literaturze przejawiał się m.in. wykorzystywaniem tradycyjnych indiańskich języków, mitów oraz opowieści. Najbardziej znani pisarze kojarzeni z indygenizmem to: Ciro Alegría, José María Arguedas, Miguel Angel Asturias.

</doc>
<doc id="1277084" url="https://pl.wikipedia.org/wiki?curid=1277084" title="Giuseppe Sculli">
Giuseppe Sculli

Giuseppe Sculli (ur. 23 marca 1981 w Locri) – włoski piłkarz występujący na pozycji napastnika.
Kariera Klubowa.
Sculli jest wychowankiem Juventusu. Był wypożyczany do mniejszych klubów tj. FC Crotone i Modena FC. W 2003 został sprzedany do Chievo Werona w ramach zapłaty za Nicolę Legrottaglie. Juventus wykupił go z powrotem w 2005 i wypożyczył najpierw do Brescia Calcio, a potem do FC Messina.
W 2006 po degradacji Juventusu do Serie B Sculli powrócił do drużyny i zagrał w kilku sparingach, ale ostatecznie został ponownie wypożyczony tym razem do Genoa CFC. W 2011 roku przeszedł do S.S. Lazio.

</doc>
<doc id="1277086" url="https://pl.wikipedia.org/wiki?curid=1277086" title="Jean Ango">
Jean Ango

Jean Ango (ur. 1480, zm. ok. 1551) – wicehrabia, francuski żeglarz, bankier, armator, potomek rodu Dieppe, który wzbogacił się na piractwie na Morzu Karaibskim.
Jean Ango był przyjacielem króla Francji, Franciszka I. Uważa się go za patrona żeglarzy, geografów, kartografów oraz artystów i piratów.
W latach 1494-1559, w okresie wojen włoskich utrzymywał flotę korsarską działającą na Morzu Karaibskim, szlakach atlantyckich i u wybrzeży Hiszpanii i Portugalii. Jego marynarze łupili miasta portowe min. Lizbonę. Jego marynarze zatrzymali i ograbili statek wysłany z Meksyku przez Hernánda Cortésa, na którym znajdowały się dary w srebrze wartości 280 milionów marawedów.
Jean Ango był także organizatorem i fundatorem wypraw Giovanniego da Verrazzano i Jaquesa Cartiera mające na celu znalezienie północno-zachodniego przejścia do Chin.

</doc>
<doc id="1277102" url="https://pl.wikipedia.org/wiki?curid=1277102" title="International Federation of Strength Athletes">
International Federation of Strength Athletes

The International Federation of Strength Athletes (IFSA) – Międzynarodowa Federacja Siłaczy. Jedna z trzech światowych (obok WSF i WSMC) federacji siłaczy zrzeszająca najsilniejszych ludzi świata.
Historia.
Federacja została założona w 1995 r. przez Douglasa Edmundsa. Celem federacji jest popularyzacja i organizacja zawodów strongmanów w różnych krajach świata oraz zapewnienie transmisji telewizyjnych z tych zawodów.
Siedziba federacji mieści się w Glasgow, w Szkocji.
Pierwsze w historii federacji zawody Grand Prix odbyły się w marcu 1998 r., w Helsinkach.
Federacja zorganizowała trzykrotnie indywidualne Mistrzostwa Świata IFSA Strongman w latach 2005, 2006 i 2007.
Od 2008 r. IFSA organizuje zawody z cyklu Liga Mistrzów Strongman.
Zawodnicy.
IFSA prowadzi dwa zespoły siłaczy: Pro Team (złożony z dwunastu najlepszych, zawodowych strongmanów) i Elite Athletes (złożony z zawodników amatorów).
Elite Athletes.
IFSA prowadzi system rankingowy zawodników:
aktualny ranking zawodników

</doc>
<doc id="1277109" url="https://pl.wikipedia.org/wiki?curid=1277109" title="We Love to Entertain You">
We Love to Entertain You

„We Love to Entertain You” – piosenka pop niemieckiego trio Monrose. Jest to 6 singel tego zespołu, ale wydany tylko w formacie digital download. Bardziej znany tytuł to „We Love”. 
Pod takim szyldem reklamuje się niemiecka stacja telewizyjna ProSieben od 2003 roku.

</doc>
<doc id="1277114" url="https://pl.wikipedia.org/wiki?curid=1277114" title="22 Siedlecki Pułk Piechoty">
22 Siedlecki Pułk Piechoty



</doc>
<doc id="1277115" url="https://pl.wikipedia.org/wiki?curid=1277115" title="Lachrimae Caravaggio">
Lachrimae Caravaggio

Lachrimae Caravaggio ("Łzy Carravagia") – projekt Jordiego Savalla polegający na muzycznej i słownej ilustracji siedmiu malowideł Caravaggia powiązanych z tematyką śmierci. Motywy muzyczne przeplatają się z tekstami autorstwa Dominique'a Fernandeza, przybliżającymi poszczególne dzieła malarza. "Łzy Carravagia" powstały na zamówienie Muzeum Sztuki Narodowej Katalonii w Barcelonie.
Pomysł na takie połączenie różnych form artystycznych powstał na wiosnę 2005 roku. Nagrania dokonano w październiku i listopadzie 2006 roku w kolegiacie na zamku w Cardonie. Brały w niej udział, pod dyrekcją Jordiego Savalla, orkiestra Le Concert des Nations oraz zespół Hesperion XXI. Płyta została wydana w kwietniu 2007 przez wydawnictwo Alia Vox.
Pierwsze światowe koncertowe wykonanie "Lachrimae Caravaggio" odbyło się 18 marca 2008 roku w Krakowie, podczas piątej edycji festiwalu Misteria Paschalia. Koncert odbył się w kościele św. Katarzyny. Polski tekst ilustrujący obrazy Caravaggia czytał Jerzy Trela.
Utwory.
Autorem muzyki jest Jordi Savall (poza wymienionymi wyżej adaptacjami utworów innych kompozytorów). Część utworów powstało w wyniku swobodnej improwizacji poszczególnych muzyków.

</doc>
<doc id="1277116" url="https://pl.wikipedia.org/wiki?curid=1277116" title="Thelma Ritter">
Thelma Ritter

Thelma Ritter (ur. 14 lutego 1902 w Brooklynie, zm. 5 lutego 1969 w Nowym Jorku) – amerykańska aktorka filmowa i teatralna. Sześciokrotnie nominowana do Oscara za role drugoplanowe. Zdobywczyni nagrody Tony za najlepszą rolę pierwszoplanową w musicalu (1958).

</doc>
<doc id="1277117" url="https://pl.wikipedia.org/wiki?curid=1277117" title="Katarzyna Walczak">
Katarzyna Walczak

Katarzyna Walczak (ur. 1981) – polska aktorka musicalowa. Absolwentka Studium Wokalno- Aktorskiego w Gdyni (2000-2004) i Dziennikarstwa i Komunikacji Społecznej w Społecznej Akademii Nauk w Warszawie.
W 2011 wystąpiła na Konkursie Piosenki Eurowizji w Düsseldorfie, reprezentując San Marino u boku artystki Senhit Zadik Zadik.
Dyskografia.
Dane źródłowe

</doc>
<doc id="1277121" url="https://pl.wikipedia.org/wiki?curid=1277121" title="Marinkovac">
Marinkovac

Marinkovac – chorwacka wyspa na Adriatyku, położona 1,6 km na południowy zachód od miasta Hvar. Długość linii brzegowej wynosi 6340 m, a powierzchnia 68,07 ha. Najwyższy punkt wznosi się 47 m n.p.m. Największa zatoka, wrzynająca się w wyspę od południowej strony między cyple "Rasnik" i "Zaglav", nosi nazwę "Stipanska". Wyspa należy do archipelagu wysp Paklińskich.

</doc>
<doc id="1277123" url="https://pl.wikipedia.org/wiki?curid=1277123" title="Szallun">
Szallun



</doc>
<doc id="1277136" url="https://pl.wikipedia.org/wiki?curid=1277136" title="Daniel Graf">
Daniel Graf

Daniel Graf (ur. 7 września 1981 w Gräfenroda) – niemiecki biathlonista. Czterokrotny mistrz Europy w sztafecie. Na mistrzostwach świata juniorów wywalczył pięć medali: dwa złote (w sztafecie) oraz trzy brązowe (jeden w sztafecie i dwa w sprincie).
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1277138" url="https://pl.wikipedia.org/wiki?curid=1277138" title="Şüşülü">
Şüşülü

Şüşülü - wieś w środkowo-zachodnim Azerbejdżanie, w rejonie Şuşa, na wysokości około 1424 metrów nad poziomem morza. Wieś znajduje się na terenach okupowanych przez armeńskich separatystów, żądających utworzenia państwa Górski Karabach.

</doc>
<doc id="1277142" url="https://pl.wikipedia.org/wiki?curid=1277142" title="Lee Grant">
Lee Grant

Lee Grant, właśc. Lyova Haskell Rosenthal (ur. 31 października 1927 w Nowym Jorku) − amerykańska aktorka i reżyserka żydowskiego pochodzenia, laureatka Oscara za rolę drugoplanową w filmie "Szampon", była również trzykrotnie nominowana do tej nagrody.
Życiorys.
Wczesne lata.
Urodziła się w Nowym Jorku jako córka żydowskich imigrantów z Europy Wschodniej – aktorki/nauczycielki Witii (z domu Haskell), i pośrednika w handlu nieruchomościami A. W. Rosenthala. Jej ojciec urodził się w rodzinie polsko-żydowskich imigrantów, a matka w rodzinie rosyjsko-żydowskich imigrantów.
Kariera.
Jej pseudonim artystyczny Lee Grant powstał od dwóch nazwisk generałów wojny secesyjnej. Zadebiutowała w wieku 4 lat w przedstawieniu "L’Oracolo" w Metropolitan Opera. Uczęszczała na zajęcia taneczne i aktorskie pod kierunkiem Sanforda Meisnera. W szkole średniej otrzymała stypendium teatralne z Neighborhood Playhouse School.
Jako nastolatka pojawiła się na scenie Broadwayu i za postać młodej złodziejaszki sklepowej w sztuce "Opowieści o detektywie" ("Detective Story") otrzymała nagrodę koła krytyków teatralnych.
Zadebiutowała na dużym ekranie rolą młodej złodziejaszki sklepowej w dramacie kryminalnym noir "Opowieści o detektywie" ("Detective Story", 1951) z Kirkiem Douglasem, za którą otrzymała nagrodę na Festiwalu Filmowym w Cannes i zdobyła nominacje do Oscara i Złotego Globu. Rola Stelli Chernak w operze mydlanej ABC "Peyton Place" (1965-66) przyniosła jej nagrodę Emmy.
Jej rola Joyce Enders w komediodramacie "Właściciel" ("The Landlord", 1970) była nominowana do Oscara i Złotego Globu. Za drugoplanową kreację Felicii Carp w melodramacie "Szampon" ("Shampoo", 1975) u boku Warrena Beatty, Julie Christie i Goldie Hawn została uhonorowana nagrodą Oscara. Kolejną nominację do Oscara i Złotego Globu otrzymała za postać Lillian Rosen w dramacie wojennym "Przeklęty rejs" ("Voyage of the Damned", 1976) z Faye Dunaway i Katharine Ross.
Zagrała potem w komedii "Charlie Chan i klątwa Dragon Queen" ("Charlie Chan and the Curse of the Dragon Queen", 1981) z Peterem Ustinov, Michelle Pfeiffer i Angie Dickinson, komedii romantycznej Roberta Altmana "Dr T i kobiety" ("Dr. T &amp; the Women", 2000) u boku Richarda Gere’a, Helen Hunt, Farrah Fawcett i Shelley Long oraz dreszczowcu Davida Lyncha "Mulholland Drive" ("Mulholland Dr.", 2001) z Naomi Watts i Justinem Theroux.
W latach 1951-60 była żoną scenarzysty Arnolda Manoffa, z którym ma córkę aktorkę Dinah Manoff (ur. 25 stycznia 1958 w Nowym Jorku). W 1962 poślubiła producenta Josepha Feury.

</doc>
<doc id="1277153" url="https://pl.wikipedia.org/wiki?curid=1277153" title="'">
'



</doc>
<doc id="1277157" url="https://pl.wikipedia.org/wiki?curid=1277157" title="Le Lorrain">
Le Lorrain

Le Lorrain - miasto na Martynice (departament zamorski Francji). Według danych szacunkowych na rok 2008 liczy 8 357 mieszkańców..

</doc>
<doc id="1277161" url="https://pl.wikipedia.org/wiki?curid=1277161" title="Le Marin">
Le Marin

Le Marin- miasto na Martynice (departament zamorski Francji). Według danych szacunkowych na rok 2008 liczy 8269 mieszkańców.

</doc>
<doc id="1277165" url="https://pl.wikipedia.org/wiki?curid=1277165" title="Galešnik">
Galešnik

Galešnik, zwany również Gališnik – chorwacka wysepka na Adriatyku, położona u wyjścia z portu Hvar. Jej powierzchnia wynosi 1,46 ha a długość linii brzegowej 446 m. Wysepka należy do archipelagu wysp Paklińskich. 
Na wyspie jest mały fort (zbudowany przez Francuzów) i latarnia morska (sygnał Z Bl 3s).

</doc>
<doc id="1277166" url="https://pl.wikipedia.org/wiki?curid=1277166" title="Elizabeth Cruwys">
Elizabeth Cruwys



</doc>
<doc id="1277167" url="https://pl.wikipedia.org/wiki?curid=1277167" title="Roszarnia (Lębork)">
Roszarnia (Lębork)

Roszarnia, Osiedle Roszarnicze - osiedle mieszkalne w południowo-zachodniej części miasta Lębork. Małe osiedle domków jednorodzinnych zapoczątkowane przez Niemców rozbudowywane do dziś. Przez Roszarnię przechodzi trasa kolejowa 202 (Gdańsk-Stargard). Bieg kończy tutaj autobus komunikacji miejskiej "6".

</doc>
<doc id="1277171" url="https://pl.wikipedia.org/wiki?curid=1277171" title="Linia kolejowa nr 38">
Linia kolejowa nr 38

Linia kolejowa nr 38 Białystok – Głomno – jednotorowa, częściowo zelektryfikowana linia kolejowa w północno-wschodniej Polsce.
Historia.
Pierwszy fragment linii otwarto 24 września 1866 roku z Królewca do Bartoszyc, następnie 10 listopada 1867 roku oddano do użytku odcinek Bartoszyce – Kętrzyn, a 8 grudnia 1868 roku otwarty został odcinek Ełk – Kętrzyn. 1 listopada 1871 roku otwarto odcinek z Ełku do Prostek. W 1873 roku po stronie Imperium Rosyjskiego oddano do użytku odcinek Białystok – Grajewo, a 15 września tego samego roku otwarty został odcinek Grajewo – Prostki, gdzie tor normalnotorowy przebiegał równolegle do toru rosyjskiego. Od 1894 roku odcinek Korsze – Ełk przedłużono do dwutorowego, od 1905 roku między Królewcem a Korszami oraz między Ełkiem a Prostkami. Po I wojnie światowej dawna rosyjska część linii trafiła do Polski, w związku z czym tor rosyjski przebudowano na normalnotorowy. 
Nazwy stacji przed 1945 na odcinku Prostki – Bagrationowsk:
W 1945 roku drugi tor na odcinku Korsze – Prostki został zdemontowany przez ZSRR jako łup wojenny. Na początku grudnia 1990 roku zelektryfikowano odcinek Białystok – Ełk.
Pierwotnie linia łączyła stację Białystok z przygraniczną stacją Głomno. Od początku XXI wieku ruch pasażerski odbywa się na trasie Białystok – Korsze, a ruch towarowy na odcinku Białystok – Bartoszyce. Od 2001 roku, ze względu na nieczynne kolejowe przejście graniczne Głomno – Bagrationowsk oraz zły stan techniczny torów, linia jest zamknięta dla ruchu na odcinku Bartoszyce – Głomno. W nocy z 1 na 2 stycznia 2016 w miejscowości Wężówka doszło do wykolejenia 8 wagonów pociągu towarowego przewożącego żywice mocznikowe i formaldehyd, w wyniku czego linia była zablokowana do 4 stycznia.
W lipcu 2020 roku ogłoszono przetarg na realizację prac budowlanych w pierwszym etapie związanych z modernizacją i elektryfikacją linii na odcinku Ełk – Giżycko. Do przetargu wpłynęło jedenaście ofert z której to rok później wybrano ofertę Torpolu o wartości 681,3 mln zł jako najkorzystniejszą do realizacji prac, jednak wkrótce ofertę unieważniono, a do realizacji prac wybrano hiszpańsko-chińskie konsorcjum Aldesa Construcciones Polska, Aldesa Construcciones, Coalvi oraz China Civil Engineering Construction Corporation z którym umowa została podpisana 7 grudnia 2021 roku.
Prace rozpoczęto 13 marca 2022 roku co wymusiło konieczność wprowadzenia zastępczej komunikacji autobusowej dla pociągów regionalnych oraz skrócenia połączeń pociągów dalekobieżnych Mamry oraz Niegocin przewoźnika PKP Intercity do stacji w Giżycku. 
4 maja 2022 roku PKP PLK ogłosiły przetarg na modernizację i elektryfikację odcinka Giżycko – Korsze. Modernizacja tego odcinka wraz z elektryfikacją przewidziana jest do zakończenia realizacji w 2027 roku.

</doc>
<doc id="1277172" url="https://pl.wikipedia.org/wiki?curid=1277172" title="Le Vauclin">
Le Vauclin

Le Vauclin – miasto i gmina na Martynice (departament zamorski Francji). Według danych szacunkowych na rok 2008 liczy 7784 mieszkańców. Leży we wschodniej części wyspy, nad zatoką Baie du Vauclin (Ocean Atlantycki).

</doc>
<doc id="1277173" url="https://pl.wikipedia.org/wiki?curid=1277173" title="Ostrowo nad Gopłem">
Ostrowo nad Gopłem



</doc>
<doc id="1277176" url="https://pl.wikipedia.org/wiki?curid=1277176" title="Simon Beaufort">
Simon Beaufort



</doc>
<doc id="1277177" url="https://pl.wikipedia.org/wiki?curid=1277177" title="Les Trois-Îlets">
Les Trois-Îlets

Les Trois-Îlets – miasto na Martynice (departament zamorski Francji), na południowym wybrzeżu zatoki Fort-de-France. Według danych szacunkowych na rok 2008 liczy 5 897 mieszkańców. Miasto ma regularne połączenia promowe z Fort-de-France. Transport z centrum do położonego w zachodniej części miasta ośrodka turystycznego Pointe du Bout zapewniają również taksówki zbiorowe.
Na oddalonej o ok. 2 km na południe od miasta plantacji trzciny cukrowej urodziła się w 1763 roku Joséphine de Beauharnais, późniejsza żona Napoleona i cesarzowa Francji. Współcześnie działa tam niewielkie muzeum poświęcone jej życiu. W samym mieście zachował się kościół, w którym ochrzczono cesarzową. 
Okolice Trois-Îlets do dziś pozostają zagłębiem uprawy trzciny cukrowej. W dawnej rafinerii cukru "Maison de la Canne" pośród pól uprawnych na obrzeżach miasta otwarto muzeum. Wśród eksponatów zobaczyć można m.in. "Code Noir" (Czarny Kodeks), normujący relacje między pracującymi na plantacjach niewolnikami a ich właścicielami.

</doc>
<doc id="1277178" url="https://pl.wikipedia.org/wiki?curid=1277178" title="Gališnik">
Gališnik



</doc>
<doc id="1277185" url="https://pl.wikipedia.org/wiki?curid=1277185" title="Linia kolejowa nr 39">
Linia kolejowa nr 39

Linia kolejowa nr 39 Olecko – Suwałki – niezelektryfikowana, jednotorowa linia kolejowa w północno-wschodniej Polsce o długości 42,902 km.
W styczniu 2010 zarząd PKP Polskie Linie Kolejowe zarekomendował przebieg trasy kolejowej Rail Baltica przez Ełk i Olecko. Trasa ta jest o 33 kilometry dłuższa niż przez Augustów, jednak za wyborem tego wariantu trasy przeważyły aspekty techniczne, ekologiczne, ekonomiczne i przewidywana liczba pasażerów.

</doc>
<doc id="1277187" url="https://pl.wikipedia.org/wiki?curid=1277187" title="Le Morne-Rouge">
Le Morne-Rouge

Le Morne-Rouge – miasto na Martynice (departament zamorski Francji). Według danych szacunkowych na rok 2008 liczy 5 485 mieszkańców.
Miasto położone jest u stóp wulkanu Montagne Pelée na wysokości 450 m n.p.m., co czyni je najwyżej położonym miastem na Martynice. Erupcja wulkanu w 1902 roku częściowo zniszczyła Morne-Rouge w kilka miesięcy po zrównaniu z ziemią pobliskiego miasta Saint-Pierre.
Współcześnie w okolicach miasta położone są liczne plantacje bananów. Transport publiczny do miast Saint-Pierre i Fort-de-France zapewniają taksówki zbiorowe.

</doc>
<doc id="1277189" url="https://pl.wikipedia.org/wiki?curid=1277189" title="Włoska szkoła prawa karnego">
Włoska szkoła prawa karnego

Włoska szkoła prawa karnego – w historii prawa zwyczajowa nazwa włoskiej doktryny prawa karnego wypracowanej od XII do XVI wieku.
Twórcy i źródła prawa.
Pierwszymi badaczami prawa karnego na terenie Italii byli XII-wieczni glosatorzy (Azon) i kanoniści (Durantis). Ich pracę kontynuowali komentatorzy: Bartolus de Saxoferrato, Baldus de Ubaldis i Albertus Gandinus.
Dopiero jednak prace takich XVI-wiecznych uczonych jak: Julius Claurs, Prosper Farinaccius, czy najwybitniejszy z nich Tiberius Decianus zyskały rozgłos w Europie i przyczyniły się do recepcji osiągnięć szkoły włoskiej.
Pierwszymi źródłami do badań nad prawem karnym było prawo rzymskie i Digesta Justyniańskie (zwłaszcza księgi XLVII i XLVIII). Wraz z rozwojem jurysprudencji średniowiecznej zaczęto sięgać do prawa kanonicznego, prawa longobardzkiego (Edykt Rotara) i statutów miast włoskich.
Osiągnięcia.
Zwycięstwo zasady publicznoprawnej.
Na terenie Italii najwcześniej w Europie średniowiecznej uwydatniła się tendencja do przesunięcia prawa karnego w obręb sfery publicznoprawnej. Wynikało to z faktu anarchizacji życia politycznego miast włoskich z jednej strony i z potrzebą zwiększenia ładu społecznego w związku z rozwojem handlowym z drugiej. W związku z tym kwestia ukarania przestępcy staje się interesem już nie tyle poszkodowanej jednostki, co samego państwa, gdyż przestępstwo jest aktem wymierzonym przeciwko porządkowi publicznemu przez nie zaprowadzonemu.
Zwycięstwo zasady publicznoprawnej miało decydujący wpływ na dalszy rozwój doktryny karnistycznej i przekładało się na szereg konkretnych rozwiązań normatywnych:
Subiektywizacja odpowiedzialności.
Szkoła włoska zerwała z wczesnośredniowiecznym podejściem do przestępstwa od strony obiektywnej – skutku wywołanego w świecie zewnętrznym. Pod wpływem prawa rzymskiego (paremia "In maleficiis voluntas spectatur non exitus" z reskryptu Hadriana) i nauki Kościoła o grzechu, zaczęto rozważać przestępstwo od strony subiektywnej, czyli woli popełnienia czynu. Co prawda nie wypracowano definicji winy, ale pojęcie to rozumiano i opisywano kazuistycznie, podpierając się przy tym rozwiązaniami rzymskimi.
Szkoła włoska rozróżniała:
Subiektywizacja odpowiedzialności łączyła się również ze znacznym ograniczeniem odpowiedzialności zbiorowej, chociaż nie udało się jej całkowicie zlikwidować (długo utrzymano ją np. przy sprawach o herezję – wyrok skazujący łączono z konfiskatą majątku do drugiego pokolenia). W zasadzie zrównano odpowiedzialność karną kobiet, choć pewne różnice utrzymano w zakresie wymiaru kary. W większość statutów włoskich regulowano też odpowiedzialność nieletnich, choć nie wyznaczono sztywnej granicy wieku, opierając się na subiektywnej ocenie "capacitas doli" (stopniu świadomości czynu przestępnego).
Warunki bezkarności.
Szkoła włoska nie rozróżniała pomiędzy okolicznościami wyłączających winę a kontratypem, ze względu na brak koncepcji winy. Opracowała jednak kilka instytucji, które potem weszły w zakres tych pojęć:
Ponadto znano także znano instytucję pomocy koniecznej, tj. działań w celu udzielenia pomocy osobie napadniętej. Pomoc własna, poza nielicznymi wyjątkami, była wykluczona.
Innymi czynnikami wyłączającymi bezkarność były:
Usiłowanie.
Pojęcie usiłowania zostało wyprowadzone z zapisów prawa longobardzkiego o zamiarze dokonania zamachu na władcę (już fakt podjęcia próby tego zamachu był karany śmiercią). Kompletna koncepcja usiłowania pojawiła się jednak dopiero w XIV wieku na gruncie kazuistyki. Uczeni włoscy wypracowali trzy stadia usiłowania:
Wpływ prawa kanonicznego (zamiar grzechu nie podlega ocenie ludzkiej) i rzymskiego (Ulpian Domicjusz: "cogitationis poenam nemo patitur" – zamiar nie rodzi kary) przyczyniły się do uznania zamysłu za bezkarny. W większość statutów drugi stopień usiłowania był już karany.
Odpowiedzialność za udział w przestępstwie.
Statuty włoskie przewidywały trzy formy udziału w przestępstwie:
Poplecznictwo było traktowane jako osobne przestępstwo, podobnie jak spisek.
System kar.
Doktryna włoska, opierając się na prawie rzymskim, rozwinęła naukę o karze. Rozważano zagadnienia dotyczące funkcji kary: konieczność odpłaty, unieszkodliwienie sprawcy, zapewnienie porządku, odstraszenie. Dużą rolę odegrała tu nauka Kościoła, a zwłaszcza św. Augustyna, który rozpatrywał karę w ujęciu Starego ("oko za oko, ząb za ząb") i Nowego Testamentu (kara jako środek pokutny).
Utrzymano kary pieniężne, przy czym zaczęto rozróżniać kompozycję – czyli sumę płaconą pokrzywdzonemu, oraz grzywnę na rzecz państwa, czy sądu. Od XIII wieku uwydatnia się tendencja do stosowania kar cielesnych, w tym (za najcięższe zbrodnie) "kar rzymskich" (tzn. pochodzących z Digestów), jak spalenie żywcem, czy "poena cullei" (kara worka). Znacznie ograniczono możliwość wykupu od kary, a większość egzekucji wykonywano publicznie.
Wymiar kary.
Szkoła włoska wypracowała dwa rozwiązania dotyczące wymiaru kary.
Recepcja.
Osiągnięcia szkoły włoskiej odegrały niebagatelną rolę w rozwoju prawa karnego. W epoce nowożytnej recepcją osiągnięć włoskich zajęli się uczeni hiszpańscy: Covarruvias, Gomesias, Molina; i francuscy: Tiraguellus, Imbert. Wpływy doktryny włoskiej widoczne są we wszystkich późniejszych ordynacjach i kodeksach karnych, z Caroliną na czele.

</doc>
<doc id="1277191" url="https://pl.wikipedia.org/wiki?curid=1277191" title="Tajemniczy świat Arthura C. Clarke’a">
Tajemniczy świat Arthura C. Clarke’a

Tajemniczy świat Arthura C. Clarke’a, serial dokumentalny, którego autorem i głównym prowadzącym był Arthur C. Clarke. Nakręcono trzynaście odcinków. Charakterystyczna jest kryształowa czaszka w czołówce, w której pojawiało się m.in. zdjęcie ducha oraz widelec wygięty psychokinezą, a także muzyka skomponowana przez Alana Hawkshawa. W Polsce po raz pierwszy nadawany w programie Kalejdoskop filmowy Kino-Oko a następnie na Discovery w latach 1996-1997. Pierwsza emisja nastąpiła w brytyjskiej telewizji we wrześniu 1980 r. Seria doczekała się dwóch kontynuacji: Arthur C. Clarke's World of Strange Powers w 1985 oraz Arthur C. Clarke's Mysterious Universe w 1994.
Arthur C. Clarke, krótko opowiadał swoje zdanie o temacie każdego odcinka, nakręcone na Sri Lance. Ogólnie, narratorem był Gordon Honeycombe.

</doc>
<doc id="1277192" url="https://pl.wikipedia.org/wiki?curid=1277192" title="Basse-Pointe">
Basse-Pointe

Basse-Pointe – miasto na Martynice (departament zamorski Francji). Według danych szacunkowych na rok 2008 liczy 3943 mieszkańców. Leży nad Oceanem Atlantyckim na północnych wybrzeżach wyspy. W 1913 roku urodził się tu poeta i polityk Aimé Césaire.
W okolicach Basse-Pointe znajdują się liczne plantacje bananów i ananasów. 

</doc>
<doc id="1277194" url="https://pl.wikipedia.org/wiki?curid=1277194" title="Linia kolejowa nr 40">
Linia kolejowa nr 40

Linia kolejowa nr 40 Sokółka – Suwałki – jednotorowa, niezelektryfikowana, pierwszorzędna linia kolejowa znaczenia państwowego o długości 99,041 km. Linia odchodzi od linii kolejowej nr 6. Do linii dochodzą linie kolejowe: 
Na odcinku Kamienna Nowa - Suwałki linia kolejowa nr 40 biegnie szlakiem dawnej kolei zaniemeńskiej. Trzy budynki dworcowe (Kamienna Nowa, Augustów, Suwałki), pochodzące z końca XIX w., wpisane są do rejestru zabytków. W 2014 roku przeprowadzono skumulowane naprawy bieżące na odcinku Sokółka - Dąbrowa Białostocka, natomiast w 2016 dokonano skumulowanych napraw bieżących na odcinku Dąbrowa Białostocka - Suwałki, co umożliwiło podniesienie prędkości dla pociągów pasażerskich i szynobusów z dotychczasowych 90 km/h do 100 km/h na odcinku Sokółka - Suwałki.

</doc>
<doc id="1277196" url="https://pl.wikipedia.org/wiki?curid=1277196" title="Joseph Bruno">
Joseph Bruno

Joseph L. Bruno (ur. 8 kwietnia 1929 w Glens Falls, zm. 6 października 2020 w Brunswick) – amerykański polityk, członek Partii Republikańskiej, z ramienia której zasiadał w senacie stanu Nowy Jork od 1976 do 2008.
Bruno od 1995 roku pełnił funkcję przywódcy większości i tymczasowego przewodniczącego w stanowym senacie (z urzędu formalnym przewodniczącym jest wicegubernator).
Po rezygnacji gubernatora Eliota Spitzera 17 marca 2008 wicegubernator David Paterson (obaj są demokratami) został jego następcą. Ponieważ stanowisko wicegubernatora jest nieobsadzone, zgodnie z konstytucją Bruno, kontynuując urzędowanie jako tymczasowy przewodniczący i lider większości Senatu) był jednocześnie pełniącym obowiązki wicegubernatora (ang. "Acting Lieutenant Governor of New York") i pierwszą osobą w linii sukcesji (dotychczas był drugą).
Jako stanowy senator Bruno był jednym z architektów przywrócenia kary śmierci w Nowym Jorku w 1995 (ponownie zniesionej w 2004, a ostatnią egzekucję wykonano w 1963).
Bruno był weteranem wojny koreańskiej.

</doc>
<doc id="1277197" url="https://pl.wikipedia.org/wiki?curid=1277197" title="Grossvenediger">
Grossvenediger



</doc>
<doc id="1277199" url="https://pl.wikipedia.org/wiki?curid=1277199" title="Çarıkmahmutlu">
Çarıkmahmutlu

Çarıkmahmutlu (wym. [ʧɑrɯkmɑhmutɫu]) – wieś w Turcji, w dystrykcie Kula, w prowincji Manisa. Miejscowość jest zamieszkana przez 256 ludzi (2000). Ekonomia wsi opiera się głównie na chowie bydła i rolnictwie. W Çarıkmahmutlu znajduje się również szkoła podstawowa oraz przepompownia wody. Najbliższe miejscowości z Çarıkmahmutlu to Konurca oraz Hacıtufan.
Miejscowość położona jest w klimacie śródziemnomorskim, w miesiącach letnich opady nie występują.

</doc>
<doc id="1277200" url="https://pl.wikipedia.org/wiki?curid=1277200" title="Linia kolejowa nr 41">
Linia kolejowa nr 41

Linia kolejowa nr 41 – jednotorowa, w większości niezelektryfikowana linia kolejowa łącząca stację Ełk ze stacją Gołdap, przechodząca przez stację Olecko.
Historia.
Kolej jest częścią połączenia kolejowego między Ełkiem a Czerniachowskiem w byłych Prusach Wschodnich, które została otwarta w 1879 roku. Gołdap była węzłem kolejowym w Prusach Wschodnich. Po II wojnie światowej linia znajdowała się w Związku Radzieckim. W maju 1993 roku zamknięto dla ruchu pasażerskiego odcinek Olecko – Gołdap, a 30 czerwca 2002 roku również towarowy. 30 sierpnia 1999 roku zamknięto ruch pasażerski na odcinku Ełk – Olecko, ale już 18 lutego 2005 roku ruch pasażerski został oficjalnie przywrócony. Wraz z wprowadzeniem rozkładu jazdy 2012/2013 po linii kolejowej nie kursują żadne pociągi pasażerskie.
Rail Baltica.
W ramach budowy Rail Baltici na odcinku Ełk – Olecko planowana jest modernizacja wraz z elektryfikacją linii. Przeprowadzenie prac jest planowane na lata 2023–2027.

</doc>
<doc id="1277203" url="https://pl.wikipedia.org/wiki?curid=1277203" title="Esma Agolli">
Esma Agolli

Esma Agolli (ur. 1 lipca 1928 w Tiranie, zm. 5 czerwca 2010 w Tiranie) – albańska aktorka.
Życiorys.
W okresie II wojny światowej działała w ruchu oporu. W 1942 zadebiutowała na scenie, występując w dramacie Besima Levonji w Teatrze Partyzanckim. W 1945 ukończyła szkołę pedagogiczną. Od 1948 występowała w Teatrze Ludowym (alb. "Teatri Popullor") w Tiranie. Zadebiutowała na tej scenie rolą Shabiny w dramacie "Per ata qe jane ne det". NA tej scenie zagrała ponad 50 ról. Przeszła na emeryturę w sierpniu 1980, choć potem sporadycznie powracała na scenę. Uhonorowana tytułem Zasłużonego Artysty (alb. "Artist i Merituar").
Na dużym ekranie zadebiutowała w 1957 epizodyczną rolą w filmie "Jej dzieci". Potem zagrała jeszcze w 5 filmach fabularnych.
Zmarła wskutek nagłego zatrzymania krążenia.

</doc>
<doc id="1277205" url="https://pl.wikipedia.org/wiki?curid=1277205" title="Linia kolejowa nr 43">
Linia kolejowa nr 43

Linia kolejowa nr 43 Czeremcha – Brześć – niezelektryfikowana, jednotorowa linia kolejowa łącząca stację Czeremcha z przejściem granicznym Czeremcha-Wysokolitowsk (PL/BY).
Połączenia.
Obecnie pociągi pasażerskie w relacji Czeremcha-Wysoko-Litowsk nie są uruchamiane.

</doc>
<doc id="1277207" url="https://pl.wikipedia.org/wiki?curid=1277207" title="Linia kolejowa nr 44">
Linia kolejowa nr 44

Linia kolejowa nr 44 Mikołajów – Regny – zdeelektryfikowana, jednotorowa, drugorzędna linia kolejowa znaczenia państwowego o długości 3,173 km łącząca stację Mikołajów z przystankiem Regny.
Wybudowana została prawdopodobnie w roku 1930 przy okazji budowy magazynów wojskowych we wsi Regny. Końcowy przystanek znajdował się przy przejeździe kolejowo-drogowym na drodze wojewódzkiej nr 715. Dalej tory biegły na teren jednostki wojskowej.
Linia została zelektryfikowana w roku 1983. Ruch pasażerski zawieszono 1 października 1999 roku. Niedługo potem linia została zdeelektryfikowana. Obecnie odbywa się po niej ruch towarowy z prędkością maksymalną 30 km/h.
Linia była częścią ciągu Koluszki – Regny – Wykno. Odcinek Regny – Wykno został rozebrany.

</doc>
<doc id="1277213" url="https://pl.wikipedia.org/wiki?curid=1277213" title="Darrell S. Cole">
Darrell S. Cole

Darrell S. Cole (ur. 20 lipca 1920, zm. 19 lutego 1945) – amerykański sierżant, dowódca sekcji karabinów maszynowych kompanii B 1. batalionu 23 Pułku 4 Dywizji Marines
Urodził się 20 lipca 1920 r. w miasteczku Flat River(dziś część Park Hills) w stanie Missouri. Gdy w 1938 r. ukończył szkołę, wstąpił do paramilitarnej organizacji Civilian Conservation Corps (CCC). 25 sierpnia 1941 r. został przyjęty do Korpusu Piechoty Morskiej. Ku swojemu niezadowoleniu został przydzielony do orkiestry 1 Pułku 1 Dywizji Piechoty Morskiej jako dobosz. Po ukończeniu pierwszej tury powrócił w styczniu 1943 r. do USA i tam został przydzielony do 1. batalionu 23 Pułku 4 Dywizji USMC w bazie USMC Lejeune w Karolinie Północnej. Podczas walk na Saipanie został odznaczony Brązową Gwiazdą, ponieważ mimo że był ranny, przejął obowiązki poległego dowódcy sekcji.
Podczas walk na Iwo Jimie był dowódcą sekcji karabinów maszynowych kompanii 'B' 1. batalionu 23 Pułku 4 Dywizji Piechoty Morskiej. Pierwszego dnia inwazji sam ostrzelał z karabinu maszynowego japońskie stanowisko cekaemu. Jednak jego broń zacięła się, a Japończycy rozpoczęli ostrzał z granatników. Wówczas Cole, uzbrojony wyłącznie w pistolet i jeden granat ręczny, wyskoczył z ukrycia i uderzył na stanowisko japońskiego karabinu maszynowego, które zniszczył granatem. Następnie wrócił po kolejne granaty, a potem jeszcze raz. Zniszczył samotnie pięć stanowisk nieprzyjaciela, jednak poległ od wybuchu japońskiego granatu. Został pochowany na Cmentarzu Parkview w Farmington w stanie Missouri. Pośmiertnie odznaczony Medalem Honoru.
Odznaczono go także: Brązową Gwiazdą ("Bronze Star"), Purpurowym Sercem ze Złotą Gwiazdą ("Purple Heart with Gold Star"), Navy Presidential Unit Citation, Medalem za zwycięstwo w II wojnie światowej ("World War II Victory Medal"), Medalem Kampanii Azji-Pacyfiku ("Asiatic-Pacific Campaign Medal"), Medalem Kampanii Amerykańskiej ("American Campaign Medal") oraz Medalem Amerykańskiej Obrony Narodowej ("American Defense Service Medal"). 
Od jego nazwiska pochodzi nazwa niszczyciela rakietowego USS "Cole" (DDG-67).

</doc>
<doc id="1277216" url="https://pl.wikipedia.org/wiki?curid=1277216" title="Linia kolejowa nr 45">
Linia kolejowa nr 45

Linia kolejowa nr 45 – zelektryfikowana, jedno- i dwutorowa, drugorzędna linia kolejowa łącząca stację Warszawa Wschodnia z grupą postojową wagonów oraz lokomotywowniami PKP Intercity i Kolei Mazowieckich znajdującymi się na stacji Warszawa Grochów.
Ze względu na zły stan techniczny konieczne było wprowadzenie na linii ograniczeń eksploatacyjnych. 

</doc>
<doc id="1277221" url="https://pl.wikipedia.org/wiki?curid=1277221" title="Inglewood – Live in California">
Inglewood – Live in California

Inglewood: Live in California – zapis koncertu zespołu Deep Purple, zarejestrowanego w Los Angeles 18 października 1968. Był to występ wspierający zespół Cream podczas ich pożegnalnego tournée "Farewell Tour", równocześnie jeden z nielicznych koncertów prezentujących linię Mark I, wydany w roku 2002 przez Purple Records.

</doc>
<doc id="1277225" url="https://pl.wikipedia.org/wiki?curid=1277225" title="Video (zespół muzyczny)">
Video (zespół muzyczny)

Video – polski pop-rockowy zespół muzyczny założony w 2007 przez Macieja Durczaka, Wojciecha Łuszczykiewicza i Tomasza Luberta; autorem słów do większości piosenek jest Wojciech Łuszczykiewicz.
Historia zespołu.
W 2008 roku zespół wydał swój debiutancki singiel „Bella”. Utwór został zgłoszony do udziału w polskich eliminacjach do 53. Konkursu Piosenki Eurowizji "Piosenka dla Europy 2008", jednak nie zakwalifikował się do stawki finałowej. Piosenka znalazła się na debiutanckiej płycie studyjnej muzyków zatytułowanej "Video gra" wydanej pod koniec marca tego samego roku.
W lutym 2009 z zespołu odszedł jeden z założycieli – Tomasz Lubert.
W 2010 roku grupa ubiegała się o miano Polskiego Hitu Lata 2010 z piosenką „Szminki róż” na Bydgoszcz Hit Festiwalu, zajęła ostatecznie dwunaste miejsce po zdobyciu 3,01% głosów telewidzów.
Inny singiel zespołu, piosenka „Papieros”, dotarł do piątego miejsca w Polsce na liście Polish Airplay Chart i pierwszego miejsca w Polish Video Chart.
W 2011 roku zespół zdobył pierwszą nagrodę w kategorii Zespół Roku na gali Eska Music Awards. Dzień wcześniej ukazała się druga płyta zespołu pt. "Nie obchodzi nas rock".
7 lutego 2015 roku podczas VI Balu Charytatywnego „Gwiazdy Dobroczynności” zespół odebrał nagrodę w kategorii KULTURA za wsparcie dla osób niesłyszących. Zespół dostrzegł problem społeczny osób niesłyszących związany z dostępem do kultury, dlatego wraz z grupą Młodzi Migają Muzykę nagrali teledysk do utworu „Dobrze, że jesteś”. Utwór zapowiadał trzeci album studyjny muzyków zatytułowany "Doskonale wszystko jedno". Pozostałymi singlami z płyty zostały utwory „Kryzysowy” (nagrany z gościnnym udziałem Jana Borysewicza), „Wszystko jedno” oraz „Ktoś nowy”. W teledysku do tego ostatniego pokazane zostało wesele pary homoseksualnej.
26 sierpnia 2016 roku zespół wystąpił na gali Eska Music Awards 2016, gdzie wykonał piosenkę „Ktoś nowy”. Podczas gali otrzymał swoją trzecią statuetkę w kategorii "Najlepszy zespół."

</doc>
<doc id="1277227" url="https://pl.wikipedia.org/wiki?curid=1277227" title="Linia kolejowa nr 47">
Linia kolejowa nr 47

Linia kolejowa nr 47 – linia kolejowa o długości 32,614 km, łącząca stację Warszawa Śródmieście WKD ze stacją Grodzisk Mazowiecki Radońska.
Linia jest w większej części dwutorowa i w całości zelektryfikowana.
Historia.
Budowa linii rozpoczęła się w 1925 roku w Komorowie i poprowadzono ją w obu kierunkach, tj. w kierunku Warszawy i w kierunku Grodziska Mazowieckiego. Pierwszy pociąg wyjechał na linię 11 grudnia 1927. Była to pierwsza normalnotorowa, zelektryfikowana linia kolejowa w Polsce.
Do roku 1932 pociągi kursowały od stacji Warszawa Marszałkowska EKD do stacji Grodzisk Mazowiecki Radońska. W Warszawie przebieg linii różnił się od obecnego. Od przystanku Warszawa Raków linia przejeżdżała nad linią kolejową nr 8, a następnie ulicą Drawską (stacja Warszawa Szczęśliwice i przystanki Warszawa Stadion-Strzelnica, Warszawa Opaczewska), Szczęśliwicką (przystanek Warszawa Szczęśliwice, Warszawa Zachodnia EKD – później WKD), Niemcewicza (przystanek Warszawa Grójecka), Tarczyńską i Nowogrodzką do ul. Marszałkowskiej (przystanek Warszawa Plac Zawiszy i stacje Warszawa Chałubińskiego i Warszawa Marszałkowska).
W 1932 r. wybudowano odcinek miejski w Grodzisku Mazowieckim od stacji Grodzisk Mazowiecki Radońska do stacji Grodzisk Mazowiecki EKD (później WKD) ulicą Radońską, Sienkiewicza i 11 Listopada do stacji przy dworcu PKP. Wybudowano również połączenie linii ze stacją Warszawa Włochy EKD (później WKD) znajdującej się również przy dworcu PKP. W 1936 r. wybudowano połączenie linii z Milanówkiem.
W 1963 r. zmieniono trasę warszawskiego odcinka linii. Z ul. Szczęśliwickiej poprowadzono ją wykopem linii średnicowej do nowej stacji Warszawa Śródmieście WKD. Z powodu nasilającego się ruchu samochodowego w 1966 r. zlikwidowano odcinek miejski w Grodzisku Mazowieckim od stacji Grodzisk Mazowiecki Radońska do stacji Grodzisk Mazowiecki WKD. W 1971 r. zlikwidowano warszawskie połączenie linii do Włoch.
Ostatnią zmianę trasy przeprowadzono w styczniu 1975 r. Warszawski odcinek przeniesiono z ul. Drawskiej i Szczęśliwickiej i poprowadzono go wzdłuż linii kolejowej nr 8 do dworca Zachodniego, a następnie wykopem linii średnicowej.
W latach 1988–1989 dokonano wymiany nawierzchni na całym odcinku linii, a na znaczącej długości wprowadzono tor bezstykowy, ułożony na podkładach betonowych.
Obecnie linia jest dwutorowa na odcinku od stacji Warszawa Śródmieście WKD do stacji Podkowa Leśna Główna i jednotorowa od stacji Podkowa Leśna Główna do stacji Grodzisk Mazowiecki Radońska. Posiada 26 stacji i przystanków.
Stan techniczny.
Prędkość konstrukcyjna na linii wynosi 80 km/h na odcinku Warszawa Śródmieście WKD – Grodzisk Mazowiecki Jordanowice oraz 60 km/h na odcinku Grodzisk Mazowiecki Jordanowice – Grodzisk Mazowiecki Radońska. Ze względu na stan techniczny, ale także geometrię torów konieczne było wprowadzenie licznych ograniczeń prędkości. W 2014 roku przeprowadzono kompleksową naprawę toru nr 1 na odcinku Warszawa Śródmieście WKD – Komorów, natomiast na przełomie 2015/2016 z programu Swiss Contribution dokonano naprawy toru nr 2 na w/w odcinku. W drugiej połowie 2016 roku przeprowadzono przetarg na remont toru nr 1 z Komorowa do Podkowy Leśnej Głównej, sfinansowanego z Progamu Swiss Contribution
W 2016 roku ogłoszono także przetarg opracowanie dokumentacji projektowej dobudowy 2 toru na odcinku Podkowa Leśna Główna – Grodzisk Mazowiecki Radońska. Projekt zakłada budowę 2 toru wraz z remontem dotychczas istniejącego, z dostosowaniem do prędkości 80 km/h. Bazowe Studium Wykonalności z 2008 roku przewidywało modernizację obu linii kolejowych: 47 i 48 oraz budowę nowej linii kolejowej Grodzisk Mazowiecki Radońska – Janki
Przewoźnicy.
Warszawska Kolej Dojazdowa.
Warszawska Kolej Dojazdowa jest jedynym przewoźnikiem obsługującym linię. Tabor jeżdżący linią to elektryczne zespoły trakcyjne EN95, EN97 i EN100.
Połączenia bezpośrednie przechodzące, zaczynające lub kończące się na linii:
Czas jazdy.
Czas jazdy pociągami osobowymi Warszawskiej Kolei Dojazdowej pomiędzy poszczególnymi stacjami:

</doc>
<doc id="1277229" url="https://pl.wikipedia.org/wiki?curid=1277229" title="Linia kolejowa nr 48">
Linia kolejowa nr 48

Linia kolejowa nr 48 – linia kolejowa o długości 2,896 km, łącząca stację Podkowa Leśna Główna z przystankiem Milanówek Grudów. 
Linia jest jednotorowa i w całości zelektryfikowana.
Historia.
Linia powstała w 1936 roku. Była ona odgałęzieniem linii nr 47 tworzącym miejski odcinek Warszawskiej Kolei Dojazdowej w Milanówku. Swój początek miała na stacji Podkowa Leśna Główna, a kończyła się na stacji Milanówek WKD znajdującej się przy dworcu kolejowym PKP.
Z powodu zmiany taboru WKD w latach 1971–1972 zlikwidowany został odcinek od stacji Milanówek WKD do przystanku Milanówek Graniczna, gdyż nowe jednostki (EN94) wymagały większego promienia łuku i niemożliwy był ich dojazd do stacji końcowej w Milanówku.
W 1995 roku wskutek nasilającego się ruchu samochodowego zamknięto odcinek linii od przystanku Milanówek Graniczna do przystanku Milanówek Grudów.
Stan techniczny.
Prędkość konstrukcyjna na linii wynosi 60 km/h Ze względu na pogarszający się stan techniczny w ostatnich latach obniżono prędkość szlakową z 50 km/h do 40 km/h. W 2016 roku ogłoszono przetarg na modernizację toru nr 1 linii kolejowej nr 47 na odcinku Komorów - Podkowa Leśna Główna połączony z modernizacją toru 1M na linii kolejowej nr 48. W wyniku tych prac przywrócona została prędkość konstrukcyjna na torze 1M - 60 km/h
Przewoźnicy.
Warszawska Kolej Dojazdowa.
Warszawska Kolej Dojazdowa jest jedynym przewoźnikiem obsługującym linię. Tabor jeżdżący linią to elektryczne zespoły trakcyjne EN95, EN97 i EN100.
Połączenia bezpośrednie przechodzące, zaczynające lub kończące się na linii:
Czas jazdy.
Czas jazdy pociągami osobowymi Warszawskiej Kolei Dojazdowej pomiędzy poszczególnymi stacjami:

</doc>
<doc id="1277231" url="https://pl.wikipedia.org/wiki?curid=1277231" title="Pranvera Lumani">
Pranvera Lumani

Pranvera Lumani (ur. 13 maja 1965 w Beracie) – albańska aktorka. 
Życiorys.
W 1987 ukończyła studia aktorskie w Instytucie Sztuk w Tiranie i podjęła pracę w teatrze miejskim w Beracie. Po kilku latach przeniosła się do estradowego Teatru Variete w Tiranie. Na dużym ekranie zadebiutowała w 1985 epizodyczną rolą w filmie "Nxenesit e klases sime". Potem zagrała jeszcze w 5 filmach fabularnych. W roku 1999 wraz z rodziną wyemigrowała do USA.

</doc>
<doc id="1277233" url="https://pl.wikipedia.org/wiki?curid=1277233" title="Linia kolejowa nr 49">
Linia kolejowa nr 49

Linia kolejowa nr 49 – jednotorowa, niezelektryfikowana linia kolejowa znaczenia miejscowego łącząca stację Śniadowo ze stacją Łomża. Oddana do użytku w 1915 roku. Na linii prowadzony jest jedynie ruch towarowy. Przewozy pasażerskie zostały zawieszone 22 maja 1993 roku i zastąpione kolejową komunikacją autobusową, która funkcjonowała do kwietnia 2000 roku.
W 2014 roku marszałek województwa podlaskiego przyznał PKP Polskim Liniom Kolejowym dotację na studium dotyczące rewitalizacji linii kolejowej nr 49 na odcinku Śniadowo – Łomża. 
W 2018 linią kolejową nr 49 w miesiącu przejeżdżało średnio około 35 pociągów.
Przebieg linii.
Linia kolejowa nr 49 rozpoczyna się na stacji kolejowej Śniadowo, odchodząc od linii kolejowej nr 36 w kierunku północnym. Linia kończy się na stacji Łomża w centrum miejscowości. Linia przebiega przez powiat łomżyński oraz miasto Łomża.
Parametry techniczne.
Prędkością maksymalną na całej linii (zarówno dla ruchu towarowego jak i pasażerskiego) jest 20 km/h (prędkość konstrukcyjna wynosi 80 km/h).

</doc>
<doc id="1277234" url="https://pl.wikipedia.org/wiki?curid=1277234" title="Linia kolejowa nr 50">
Linia kolejowa nr 50

Linia kolejowa nr 50 Czerwony Bór – Zambrów – rozebrana, niezelektryfikowana, jednotorowa linia kolejowa o długości 13,930 km. Wybudowana w 1940 roku, zniszczona podczas II wojny światowej, odbudowana w roku 1952. W latach 1958–1962 prowadzony był ruch pasażerski, a do roku 1998 towarowy. Przez lata nieprzejezdna, później rozebrana. Na odcinku linii kolejowej został poprowadzony fragment drogi krajowej nr 63 wraz z węzłem Zambrów Zachód na obwodnicy miasta w ciągu drogi ekspresowej S8. 

</doc>
<doc id="1277236" url="https://pl.wikipedia.org/wiki?curid=1277236" title="Paolo Meneguzzi">
Paolo Meneguzzi

Paolo Meneguzzi, właśc. Pablo Meneguzzo (ur. 6 grudnia 1976 w Mendrisio) – szwajcarski piosenkarz popowy, reprezentant Szwajcarii w 53. Konkursie Piosenki Eurowizji w 2008 roku.
Kariera muzyczna.
Pablo Meneguzzo jest synem Loredany Pacchiani i Gomeza Meneguzziego, swoją karierę rozpoczął w 1996 roku i wtedy zaczął występować jako Paolo Meneguzzi. W 1996 roku z piosenką „Aria, Ariò” wygrał Międzynarodowy Festiwal Piosenki Viña del Mar organizowany w Chile. Pod koniec marca 1997 roku ukazała się jego debiutancka płyta studyjna zatytułowana "Por Amor", a rok później – album pt. "Paolo". W 1999 roku premierę miała jego trzecia płyta długogrająca zatytułowana "Emociones".
W 2001 roku wydał swój czwarty album studyjny pt. "Un sueño entre las manos" oraz płytę zatytułowaną "Un sogno nelle mani". W tym samym roku wystąpił na Festiwalu Piosenki Włoskiej w San Remo, na którym zajął siódme miejsce z utworem „Ed io non ci sto più”. W 2003 roku ukazała się jego nowa płyta zatytułowana "Lei è", na której znalazły się m.in. single „In nome dell’amore”, „Verofalso”, „Baciami” i „Guardami negli occhi (Prego)”, z którym zajął czwarte miejsce na Festiwalu Piosenki Włoskiej. W 2004 roku ukazała się reedycja płyty.
W 2005 roku wziął udział w Festiwalu Piosenki Włoskiej z utworem „Non capiva che l’amavo” oraz wydał swój nowy album studyjny zatytułowany "Favola", który uzyskał status platynowej płyty za osiągnięcie wyniku ponad 200 tys. sprzedanych egzemplarzy w kraju. W 2007 roku ponownie wystartował na Festiwalu Piosenki Włoskiej, tym razem z numerem „Musica”, z którym zajął szóste miejsce. Singiel zapowiadał jego nową płytę o tym samym tytule, która ukazała się w marcu. 
W 2008 roku z utworem „Era stupendo” reprezentował Szwajcarię w 53. Konkursie Piosenki Eurowizji organizowanym w Belgradzie. 22 maja wystąpił w pierwszym półfinale widowiska i zajął w nim ostatecznie trzynaste miejsce z 47 punktami na koncie (w tym m.in. maksymalną notę 12 punktów od Malty), przez co nie awansował do finału. W tym samym roku wystąpił na Festiwalu Piosenki Włoskiej z utworem „Grande”, z którym zajął szóste miejsce, a także wydał swoją nową płytę zatytułowaną "Corro via".
W 2010 roku ukazała się jego kolejna płyta studyjna zatytułowana "Miami", a w 2011 – album kompilacyjny pt. "Best Of: Sei Amore", na którym znalazło się szesnaście najpopularniejszych utworów w dorobku piosenkarza oraz dwa nowe utwory: „Sei amore” i „Love”. 
W maju 2012 roku premierę miała jego kolejna płyta długogrająca zatytułowana "Mi mision", a w październiku 2013 – krążek pt. "Zero".

</doc>
<doc id="1277238" url="https://pl.wikipedia.org/wiki?curid=1277238" title="Niedobór dehydrogenazy 3-hydroksyacylo-koenzymu A długołańcuchowych kwasów tłuszczowych">
Niedobór dehydrogenazy 3-hydroksyacylo-koenzymu A długołańcuchowych kwasów tłuszczowych

Niedobór dehydrogenazy 3-hydroksyacylo-koenzymu A długołańcuchowych kwasów tłuszczowych (niedobór LCHAD, ang. "long-chain 3-hydroxyacyl-coenzyme A dehydrogenase deficiency", "LCHAD deficiency") – rzadka uwarunkowana genetycznie choroba metaboliczna o dziedziczeniu autosomalnym recesywnym. Przyczyną choroby jest mutacja w obu allelach genu "HADHA" w "locus" 2p23, kodującego enzym dehydrogenazę 3-hydroksyacylo-koenzymu A długołańcuchowych kwasów tłuszczowych (LCHAD). Białko enzymu zlokalizowane jest w mitochondriach i wchodzi w skład tzw. trójfunkcyjnego kompleksu białkowego (ang. "mitochondrial trifunctional protein").
Choć deficyt LCHAD jest potencjalnie śmiertelną chorobą, to w odróżnieniu od wielu innych chorób genetycznych, wykryty w porę deficyt LCHAD można leczyć, przede wszystkim za pomocą diety i unikania głodzenia.
Epidemiologia.
Występowanie choroby jest bardzo rzadkie. W populacji fińskiej częstość ocenia się na 1:62 000 żywych urodzeń. Pojedyncze przypadki zostały do tej pory zdiagnozowane w Hiszpanii, Portugalii, Austrii, Wielkiej Brytanii, Turcji czy Australii.
Polska.
W Polsce rozpoznano tę chorobę po raz pierwszy w 1995 roku u trójki dzieci. Z wyników badań diagnostycznych w chorobach metabolicznych dla całego kraju, najwięcej rozpoznań, również po śmierci dzieci, zanotowano na Pomorzu, głównie na Kaszubach (tam ta choroba występuje nawet dziesięć razy częściej niż w innych regionach Polski) – w 2008 roku żyło 37 Kaszubów z tą chorobą, co stanowi 1/3 żyjących chorych na całym świecie. W Polsce w okresie od stycznia 2008 do początku 2009 roku prowadzono program populacyjnych badań przesiewowych finansowanych ze środków KBN w dwunastu oddziałach położniczych w szpitalach w Trójmieście, Kościerzynie, Kartuzach, Lęborku, Miastku, Bytowie, Pucku oraz Wejherowie, których celem było oszacowanie częstości choroby i jej wcześniejsze rozpoznawanie. Za pomocą testów molekularnych przebadano ponad 2300 noworodków. Badania te udowodniły, że mutacja tego genu zdarza się na Kaszubach o wiele częściej, a najczęściej w trójkącie Żukowo-Kartuzy-Kościerzyna. W szpitalu w Kartuzach urodziło się w tym czasie 22 dzieci, w Kościerzynie – 6, a w Pucku 8 dzieci z tą chorobą.
Objawy i przebieg.
Choroba ujawnia się w niemowlęctwie lub wczesnym dzieciństwie. U jej podłoża leży deficyt enzymów powodujący zaburzenia przemiany tłuszczów. Mózg zdrowego człowieka jako źródło energii wykorzystuje glukozę z posiłków albo z glikogenu w wątrobie. Kiedy dziecko gorączkuje, wymiotuje, nie je – wchłanianie glukozy jest upośledzone i tym samym jej poziom spada. Dochodzi wtedy do głodzenia komórek nerwowych, nieodwracalnego uszkodzenia mózgu, a nawet zgonu. Na obraz kliniczny niedoboru LCHAD składają się niechęć do ssania, hipoglikemia, hipotonia mięśniowa, niewydolność wątroby, polineuropatia obwodowa i nieprawidłowości siatkówki. Choroba wiąże się z występowaniem kardiomiopatii przerostowej i rzadziej rozstrzeniowej.

</doc>
<doc id="1277239" url="https://pl.wikipedia.org/wiki?curid=1277239" title="Ciro Alegría">
Ciro Alegría

Ciro Alegría Bazán (ur. 4 listopada 1909 w Hacienda Quilca, zm. 17 lutego 1967 w Chaclacayo w prowincji Lima) – peruwiański pisarz, publicysta i polityk.
Zarys biografii.
Był absolwentem Colegio Nacional San Juan – szkoły średniej w Trujillo. Tam też studiował na Uniwersytecie Państwowym, którego nie ukończył. Pracował jako dziennikarz. W 1930 związał się z Amerykańskim Rewolucyjnym Sojuszem Ludowym ("Alianza Popular Revolucionaria Americana" – APRA). Za działalność polityczną był więziony, a w 1934 został wydalony z kraju. Mieszkał w Chile, później w Stanach Zjednoczonych, Portoryko i na Kubie. Do Peru wrócił w 1957 i wznowił aktywność polityczną.
Jako pisarz debiutował w połowie lat 30. Był przedstawicielem indygenizmu w literaturze latynoskiej – akcję swoich utworów osadzał z reguły w wioskach Indian zamieszkujących Andy. Najbardziej znanym jego dziełem jest nagradzana powieść "Świat jest szeroki i obcy" (1941), rozgrywająca się właśnie wśród społeczności górskiej.

</doc>
<doc id="1277240" url="https://pl.wikipedia.org/wiki?curid=1277240" title="Niedobór LCHAD">
Niedobór LCHAD



</doc>
<doc id="1277241" url="https://pl.wikipedia.org/wiki?curid=1277241" title="Jan Górski (fizjolog)">
Jan Górski (fizjolog)

Jan Górski (ur. 6 stycznia 1942 w m. Wagi) – polski naukowiec, profesor nauk medycznych, profesor zwyczajny, fizjolog specjalizujący się w fizjologii mięśni. Długoletni rektor Akademii Medycznej w Białymstoku. Brat Klemensa Górskiego i Antoniego Górskiego.
Życiorys.
W 1966 ukończył studia na Akademii Medycznej w Białymstoku. W tym samym roku rozpoczął na niej pracę naukową. Cztery lata później uzyskał stopień doktora nauk medycznych, a w 1980 stopień doktora habilitowanego. W 1989 otrzymał tytuł profesorski w zakresie nauk medycznych. W 1986 został kierownikiem Zakładu Fizjologii. W 1994 objął stanowisko profesora zwyczajnego. Łącznie przez dwanaście lat pełnił funkcję rektora Akademii Medycznej – w okresach 1993–1999 i 2002–2008. W ostatnim roku jego urzędowania uczelnia została przekształcona w Uniwersytet Medyczny w Białymstoku.
Wypromował około trzydziestu prac doktorskich, był opiekunem kilku rozpraw habilitacyjnych. Jest autorem prac zamieszczonych w pismach międzynarodowych oraz autorem i redaktorem podręcznika akademickiego "Fizjologiczne podstawy wysiłku fizycznego". W 1999 został zastępcą przewodniczącego Komitetu Nauk Fizjologicznych Polskiej Akademii Nauk, w 2002 wiceprzewodniczącym zarządu głównego Polskiego Towarzystwa Fizjologicznego, a w 2003 członkiem korespondentem Polskiej Akademii Umiejętności. Został również wykładowcą Wyższej Szkoły Administracji Publicznej im. Stanisława Staszica w Białymstoku oraz w Państwowej Wyższej Szkoły Informatyki i Przedsiębiorczości w Łomży. Był przewodniczącym rady naukowej Centrum Naukowego Medycyny Kolejowej.
Odznaczenia.
W 2011 odznaczony przez prezydenta Bronisława Komorowskiego Krzyżem Komandorskim Orderu Odrodzenia Polski.

</doc>
<doc id="1277242" url="https://pl.wikipedia.org/wiki?curid=1277242" title="Ciro Alegria">
Ciro Alegria



</doc>
<doc id="1277243" url="https://pl.wikipedia.org/wiki?curid=1277243" title="Linia kolejowa nr 51">
Linia kolejowa nr 51

Linia kolejowa nr 51: Suwałki – Trakiszki – niezelektryfikowana, jednotorowa linia kolejowa znaczenia miejscowego i państwowego, łącząca stację Suwałki z dawnym przejściem granicznym Trakiszki/Mockava).
Linia łączy się bezpośrednio z litewską linią kolejową Kozłowa Ruda – Świdziszki (granica państwa). Ponadto według litewskiego regulaminu sieci, odcinek Suwałki – Trakiszki oznaczony jest kodem 398 lub 399, a odcinek Trakiszki – Granica Państwa 400 lub 401, w zależności od kierunku jazdy pociągów.
Charakterystyka techniczna.
Linia w całości jest klasy C3, maksymalny nacisk osi wynosi 205 kN dla lokomotyw oraz wagonów, a maksymalny nacisk liniowy wynosi 71 kN (na metr bieżący toru). Linia zaopatrzona jest w elektromagnesy samoczynnego hamowania pociągów. Linia podlega pod obszar konstrukcyjny ekspozytury Centrum Zarządzania Linii Kolejowych Warszawa, a także pod Zakład Linii Kolejowych Białystok. Prędkość maksymalna poruszania się pociągów na linii wynosi 60 km/h, a jej prędkość konstrukcyjna wynosi 80 km/h. Ponadto prędkość poruszania się pociągów na odcinku transgranicznym wynosi 60 km/h.
Na linii zostały wprowadzone ograniczenia - posterunek Trakiszki jest czynny w godzinach 8:00 – 20:00.
Znaczenie międzynarodowe.
Linia na odcinku 0,000 – 28,620 została uwzględniona w kompleksową, bazową pasażerską i bazową towarową sieć transportową TEN-T, a w całości w sieć głównych międzynarodowych linii kolejowych (AGC). - linia ta wchodzi w skład europejskiego korytarza transportowego E75: Warszawa – Białystok – Sokółka – Augustów – Trakiszki – granica z Litwą. Jest linią o priorytetowym znaczeniu, stanowiącą część kolejowego korytarza towarowego nr 8 Morze Północne – Morze Bałtyckie (RFC8). Korytarz ten, nazywany w części kolejowej korytarzem „Rail Baltica”, łączący Warszawę przez Kowno i Rygę z Tallinnem oraz Helsinkami, ma duże znaczenie polityczne i strategiczne, ponieważ stanowi jedyne połączenie kolejowe krajów bałtyckich z Polską i pozostałymi krajami Unii Europejskiej.
Czas jazdy.
Deklarowany czas przejazdu na tym odcinku o dystansie ok. 38 km przedstawia się następująco (wg rozkładu jazdy 2016/2017):
Międzynarodowy pociąg REGIO 143 z Białegostoku do Kowna

</doc>
<doc id="1277244" url="https://pl.wikipedia.org/wiki?curid=1277244" title="Krzysztof Karwowski (poeta)">
Krzysztof Karwowski (poeta)

Krzysztof Karwowski (ur. 1971) – poeta, dyplomowany animator społeczno-kulturalny.
Życiorys.
Absolwent Uniwersytetu Wrocławskiego i Uniwersytetu Opolskiego, nauczyciel akademicki. Jako poeta debiutował w 1995 na łamach "Nowego Nurtu". Wielokrotny współorganizator Polsko-Czeskich Spotkań z Poezją po stronie polskiej i czeskiej. Współtwórca Polsko-Czeskiej Grupy Poeci ’97 (1997–2001). Publikowany w kraju (Fraza, Kresy, Studium, Arkusz, Topos, Stronica Śnieżnicka, Nowy Nurt, Odra i inne) oraz za granicą (Holandia, Serbia, Kanada, Francja, Czechy, Brazylia, Korea Południowa). Jako artysta plastyk debiutował wystawą "Wobec samotworzenia" (Nowa Ruda 1995, wystawa rzeźby i instalacji). Zdjęcia i koncepty fotograficzne prezentuje od 2003 roku. Pomysłodawca i współzałożyciel muzycznej grupy konceptualnej "FreeOnJazgot", z którą występuje od 2005. Tłumacz języka czeskiego, m.in. czeskiej poezji współczesnej.
Nagrody.
Wielokrotnie nagradzany i wyróżniany: otrzymał m.in. I nagrodę stowarzyszenia LOGOS (Świdnica 1996), I nagrodę im. S. Flukowskiego (Szczecin 1997), I nagrodę konkursu poetyckiego „O Gałązkę Oliwną” (Opole 2001). W 2004 roku przyznano mu Nagrodę Miasta Broumova (Czechy) za szczególny wkład w promocję miasta.

</doc>
<doc id="1277245" url="https://pl.wikipedia.org/wiki?curid=1277245" title="Linia kolejowa nr 53">
Linia kolejowa nr 53

Linia kolejowa nr 53 Tomaszów Mazowiecki – Spała – niezelektryfikowana jednotorowa linia kolejowa o długości 8,038 km, łącząca Tomaszów Mazowiecki ze Spałą. Została wybudowana w 1916 roku. 
Ruch pociągów.
Na linii występuje sporadyczny ruch towarowy pociągów zdawczych oraz turystyczny i sezonowy do Spały. Pociągi sezonowe obsługiwane były przez spółkę Polregio we współpracy z Urzędem Marszałkowskim Województwa łódzkiego i Gminą Inowłódz wagonem motorowym SA135.
Od 2 lipca 2022 uruchomiono na linii regularny, weekendowy ruch pasażerski.

</doc>
<doc id="1277248" url="https://pl.wikipedia.org/wiki?curid=1277248" title="Linia kolejowa nr 54">
Linia kolejowa nr 54

Linia kolejowa nr 54 – zlikwidowana, jednotorowa, niezelektryfikowana linia kolejowa łącząca stacje Giżycko i Kruklanki. Obecnie linia nie figuruje w ewidencji PKP PLK.
Historia.
Linia kolejowa została otwarta 21 grudnia 1905 roku jako fragment linii kolejowej Giżycko – Węgorzewo. W wyniku działań wojskowych, między marcem a czerwcem 1945 roku linia została rozebrana. Odbudowa linii nastąpiła w 1951 roku, a przewozy pasażerskie zostały uruchomione ponownie w 1952 roku. Ruch pasażerski wstrzymano na linii 1 września 1987 roku, natomiast ruch towarowy utrzymywał się do listopada 1987 roku. Decyzję o całkowitej likwidacji linii podjęto w 2001 roku, a prace rozbiórkowe zakończono w maju 2002 roku.

</doc>
<doc id="1277250" url="https://pl.wikipedia.org/wiki?curid=1277250" title="European Trilogy (album)">
European Trilogy (album)

European Trilogy - album studyjny Toroidh, wydany 8 września 2006 roku przez wytwórnię War Office Propaganda. Wydany został na 3 płytach CD i zawiera reedycje nagrań ze wcześniejszych wydań Toroidh.
Lista utworów.
CD1 - Those Who Do Not Remember The Past Are Condemned To Repeat It
CD2 - Europe Is Dead
CD3 - Testament

</doc>
<doc id="1277251" url="https://pl.wikipedia.org/wiki?curid=1277251" title="Aleksander Gembal">
Aleksander Gembal

Aleksander Gembal (ur. 17 stycznia 1895 w Kurowie, zm. 5 czerwca 1976 w Warszawie) – oficer piechoty Wojska Polskiego i Polskich Sił Zbrojnych, generał brygady Ludowego Wojska Polskiego.
Życiorys.
W czasie wojny z Ukraińcami i bolszewikami dowodził kompanią w II batalionie 22 pułku piechoty. W dniach 31 maja–1 czerwca 1919 roku, w czasie polskiej ofensywy majowej, uczestniczył w zdobyciu Tarnopola. W czerwcu tego roku został ranny. 21 grudnia 1920 roku został zatwierdzony z dniem 1 kwietnia 1920 roku w stopniu porucznika, „w piechocie, w grupie byłych Korpusów Wschodnich i byłej armii rosyjskiej”.
W 1924 roku pełnił obowiązki kwatermistrza 22 pp w Siedlcach, którym wówczas dowodził płk Henryk Krok-Paszkowski. W 1925 roku został przeniesiony do 62 pułku piechoty z równoczesnym przydziałem na stanowisko kierownika referatu w Oddziale Ogólnym Dowództwa Okręgu Korpusu Nr IX w Brześciu. Pełniąc służbę sztabową pozostawał na ewidencji kadry oficerów piechoty. 28 stycznia 1931 roku ogłoszono jego przeniesienie z DOK IX do Korpusu Ochrony Pogranicza na stanowisko kwatermistrza. Następnie dowodził batalionem KOP „Orany”. 
W marcu 1932 roku został przeniesiony z KOP do 31 pułku piechoty w Łodzi na stanowisko dowódcy batalionu. Otrzymał awans do stopnia podpułkownika piechoty. Od 1 stycznia 1937 pełnił służbę w Departamencie Piechoty Ministerstwa Spraw Wojskowych na stanowisku szefa Wydziału Studiów. Obowiązki na tym stanowisku pełnił do września 1939 roku.
5 września 1939 roku został ewakuowany z Warszawy do Trawnik transportem kolejowym. Wieczorem 7 września z II rzutem Departamentu Piechoty MSWojsk. wyjechał z Trawnik. Po czterech dniach podróży, przez Zamość, Lwów i Brody, dotarł na stację Kopyczyńce, a następnie został zakwaterowany we wsi Probużna. Tam pełnił obowiązki komendanta garnizonu. 16 września otrzymał zaliczkę w wysokości trzech miesięcznych poborów oraz dodatek ewakuacyjny. Rano 17 września, z polecenia szefa departamentu, w towarzystwie majora Kochanowicza miał się udać do Kołomyi z zadaniem przeprowadzenia uzgodnień dotyczących prowadzenia szkolenia w ośrodkach zapasowych na terenie Okręgu Korpusu Nr VI. Do wyjazdu nie doszło z uwagi na wkroczenie bolszewików do Polski. Z Probużnej ewakuował się samochodem półciężarowym razem z ppłk. dypl. Janem Kornausem, jedenastoma oficerami i dwoma podoficerami z Departamentu Piechoty MSWojsk. oraz Oddziału I Sztabu Naczelnego Wodza. W rejonie Czortkowa otrzymał rozkaz udania się do Zabłotowa, gdzie miała być stacja zborna dla oficerów z II rzutu MSWojsk. W Zabłotowie nie zastał wspomnianej stacji, lecz otrzymał rozkaz I Wiceministra Spraw Wojskowych przekroczenia granicy z Rumunią. Granicę przekroczył 18 września o godz. 3.00 w Kutach. Bezpośredniego udziału w walkach nie brał.
Po kampanii wrześniowej przedostał się do Francji. 20 kwietnia 1940 roku został dowódcą 4 Warszawskiego pułku strzelców pieszych. Na czele pułku walczył w kampanii francuskiej. Od 20 czerwca tego roku do zakończenia wojny w Europie był internowany w Szwajcarii. W czasie swej służby w MSWojsk., a następnie we Francji i Szwajcarii był podwładnym gen. dyw. Bronisława Prugar-Ketlinga.
Po powrocie do kraju został przyjęty do WP i 18 listopada 1946 roku wyznaczony na stanowisko dowódcy 18 Dywizji Piechoty w Białymstoku. 28 sierpnia 1947 roku objął stanowisko komendanta Oficerskiej Szkoły Piechoty Nr 1 we Wrocławiu. W następnym roku został przeniesiony do garnizonu Jelenia Góra z zadaniem zorganizowania Oficerskiej Szkoły Piechoty Nr 2. Po wykonaniu zadania i uruchomienia szkolenia przeniesiony został do Akademii Sztabu Generalnego w Warszawie, w której objął kierownictwo II Kursu. W 1950 roku był szefem Wydziału Wyszkolenia i członkiem Rady Naukowej ASG. 2 sierpnia 1952 roku przeniesiony do dyspozycji MON, a 12 sierpnia tego roku zwolniony z Wojska Polskiego i przeniesiony do rezerwy. Po październiku 1956 roku był komendantem Powszechnej Organizacji „Służba Polsce”
Zmarł 5 czerwca 1976 roku w Warszawie. Został pochowany na Cmentarzu Wojskowym na Powązkach (kwatera B29-2-26).
Życie prywatne.
Mieszkał w Warszawie. Od 1919 był żonaty ze Stefanią Czesławą z domu Jorajtys (1896–1921). Małżeństwo miało córkę Halinę Marię.

</doc>
<doc id="1277252" url="https://pl.wikipedia.org/wiki?curid=1277252" title="Linia kolejowa nr 56">
Linia kolejowa nr 56

Linia kolejowa nr 56 – dawna linia kolejowa łącząca stacje Płock Radziwie i Płock Radziwie Port. Aktualnie (2020) linia funkcjonuje jako bocznica niebędąca w zarządzie PKP PLK.

</doc>
<doc id="1277253" url="https://pl.wikipedia.org/wiki?curid=1277253" title="Purple Records">
Purple Records

Purple Records – wytwórnia płytowa założona w roku 1971 przez kierownictwo zespołu Deep Purple. Ich wydania były rozprowadzane przez EMI. Wytwórnia działała do roku 1979, ale jej działalność ponownie została przywrócona w roku 1997 przez Simona Robinsona z RPM Records.
Edycje artystów w latach 1971-1979.
Deep Purple, Hard Stuff, Rupert Hine, Tony Ashton, The Bumbles, Silverhead, Jon Pertwee, Yvonne Elliman, Carol Hunter, Michael Des Barres, Tucky Buzzard, David Coverdale, Curtiss Maldoon, Gnasher, Elf, Marlon and Jon Lord.

</doc>
<doc id="1277254" url="https://pl.wikipedia.org/wiki?curid=1277254" title="Thymus praecox">
Thymus praecox



</doc>
<doc id="1277257" url="https://pl.wikipedia.org/wiki?curid=1277257" title="Linia kolejowa nr 61">
Linia kolejowa nr 61

Linia kolejowa nr 61 Kielce – Fosowskie – zelektryfikowana jedno- i dwutorowa linia kolejowa o długości 177,300 km, powstała jako Kolej Herbsko-Kielecka.
Historia.
Pierwszy odcinek linii Herby Pruskie – Lubliniec otwarto 1 grudnia 1891 roku. 10 października 1894 roku otwarto odcinek Lubliniec – Fosowskie, a w 1903 roku oddano do użytku odcinek z Herb do Stradomia. Zarządcą linii po niemieckiej stronie były Pruskie koleje państwowe.
W maju 1909 roku prace nad budową szerokotorowego odcinka Częstochowa – Kielce były gotowe do realizacji. Pierwotnie linia miała biec przez Złoty Potok i Olsztyn, a prace planowano zakończyć w 1910 roku&lt;ref name="ŚK05/2019"&gt;&lt;/ref&gt;.
Ostatecznie 26 lutego 1911 roku odcinek Częstochowa – Kielce został otwarty tworząc ciąg komunikacyjny Herby-Kielce.
Podczas I wojny światowej linia kolejowa po części rosyjskiej została przekuta przez Niemców z rozstawu szerokotorowego na normalnotorowy. Po odzyskaniu niepodległości przez Polskę linia przeszła na własność Polskich Kolei Państwowych.
29 kwietnia 1967 zelektryfikowano odcinek Kielce – Kielce Herbskie, a 27 listopada 1965 roku zakończono elektryfikację odcinka Kucelinka – Herby Stare. Dalsze prace przeprowadzono do 26 stycznia 1973 roku kiedy oddano do użytku sieć trakcyjną z Herb Starych do Lublińca, a 29 grudnia 1973 roku zelektryfikowano odcinek Kucelinka – Koniecpol. Ponad rok później 4 grudnia 1974 roku zelektryfikowano odcinek Kielce Herbskie – Koniecpol.
Ostateczne prace nad elektryfikacją linii zakończono 18 grudnia 1976 roku kiedy oddano do użytku sieć trakcyjną na odcinku Lubliniec – Fosowskie.
W maju 2012 r. ogłoszono pierwszy przetarg na realizację remontu tej linii, obejmujący odcinek Koniecpol-Turów (km 74,887 – 99,679), a rozstrzygnięto go na początku sierpnia 2012 roku. W połowie stycznia 2013 roku ogłoszono przetarg na pozostałe prace na odcinku Częstochowa–Koniecpol. 7 marca otwarto koperty z ofertami na rewitalizację linii. Na inwestycję przeznaczono 136,1 mln zł. Zainteresowanych inwestycją było sześć podmiotów, których oferty kształtowały się w zakresie od 132,1 do 184,6 mln zł. Wykonawcy zadeklarowali zakończenie prac do 30 listopada 2013 r. Umowę podpisano w połowie kwietnia. W ramach prac na odcinku Koniecpol–Stradom przeprowadzona zostanie wymiana 40 km nawierzchni torowej, przebudowa 33 przejazdów kolejowo-drogowych, remont 27 obiektów inżynieryjnych, przebudowa sieci trakcyjnej i oświetlenia na stacjach Turów i Koniecpol oraz samego oświetlenia na stacji Julianka, a także wymiana urządzeń sterowania ruchem.
W maju 2012 r. ogłoszono przetarg na remont linii na odcinku Częstochowa-Fosowskie, a koperty z 7 ofertami otwarto 16 listopada tego samego roku. 25 marca 2013 roku PKP PLK podpisała umowę na remont z konsorcjum, w którym liderem jest Przedsiębiorstwo Napraw i Utrzymania Infrastruktury Kolejowej w Krakowie. Wartość umowy wyniosła 323,49 mln złotych brutto.
Rozpisano także przetarg na prace na linii nr 144 łączącej linię 61 z Opolem Głównym.
1 lutego 2013 roku Ministerstwo Finansów wydało zgodę na zapewnienie finansowania projektów rewitalizacji, co było niezbędne, by PKP Polskie Linie Kolejowe mogły podpisać umowy z wykonawcami, co nastąpiło 2 kwietnia. W ramach umowy o wartości 109 mln zł zaplanowano wykonać prace projektowe i budowlane, a termin zakończenia inwestycji wskazany na umowie to 28 listopada 2014 roku. Roboty mające obejmować wymianę 31 km torów, naprawę 25 przejazdów kolejowo-drogowych, wymianę 28 rozjazdów, remont 24 obiektów inżynieryjnych oraz przebudowę peronów na stacjach Fosowskie, Staniszcze Małe, Krasiejów, Ozimek, Dębska Kuźnia, Chrząstowice, Suchy Bór, Opole Główne miały zostać zakończone pod koniec 2013 roku, a cała inwestycja do 2014 roku, jednak z powodu opóźnień w realizacji termin zakończenia prac kilkukrotnie przekładano. Ostatecznie linię otwarto do użytku 18 sierpnia 2014 roku. Od 14 grudnia 2014 roku na odcinku Opole – Fosowskie rozpoczęły się planowe przejazdy pociągów dalekobieżnych InterCity relacji (Szczecin–Poznań Gł.–)Wrocław Gł.–Częstochowa Stradom–Kraków Gł.(–Przemyśl) oraz Ekspres InterCity Premium Wrocław Gł.–Częstochowa Stradom–Warszawa Wschodnia.
Po przeprowadzonej modernizacji linii nr 61 nie zostało ponownie uruchomione połączenie osobowe Częstochowa-Lubliniec. Wcześniejsze zamknięcie powyższego połączenia wynikało z kiepskiej frekwencji i długiego czasu przejazdu spowodowanego złym stanem technicznym torowiska.

</doc>
<doc id="1277260" url="https://pl.wikipedia.org/wiki?curid=1277260" title="Zabrze Mikulczyce">
Zabrze Mikulczyce

Zabrze Mikulczyce – nieczynna stacja kolejowa w 
Mikulczycach, dzielnicy Zabrza, w województwie śląskim.
Dworzec otwarto 15 lutego 1906 roku. Budynek dworcowy posiadał trzy kondygnacje. U góry znajdowały się mieszkania służbowe. Na peronach znajdowały się wiaty oraz ławki. Dawniej dworzec ten ze względu na większą liczbę połączeń był ważniejszy niż dworzec w centrum. W 1994 roku wstrzymano ruch pasażerski, a stację całkowicie zamknięto 1 czerwca 1996 roku.

</doc>
<doc id="1277261" url="https://pl.wikipedia.org/wiki?curid=1277261" title="Dungeon Runners">
Dungeon Runners

Dungeon Runners – darmowa gra komputerowa z gatunku MMORPG, wyprodukowana i wydana w 2007 roku przez NCsoft. Zyskała po wydaniu głównie przychylne recenzje, uzyskując średnią ocen 74 na 100 według agregatora Metacritic. Jej serwery zostały zamknięte 31 sierpnia 2009 roku.

</doc>
<doc id="1277262" url="https://pl.wikipedia.org/wiki?curid=1277262" title="Linia kolejowa nr 62">
Linia kolejowa nr 62

Linia kolejowa nr 62 Tunel – Sosnowiec Główny – linia kolejowa w pograniczu województwa śląskiego i małopolskiego. Stanowi końcowy odcinek historycznej Kolei Iwangorodzko-Dąbrowskiej.
Na odcinku Tunel – Dąbrowa Górnicza Strzemieszyce jest to linia dwutorowa, natomiast w stacji Tunel oraz na odcinku końcowym – jednotorowa. Pomiędzy Tunelem a Bukownem równolegle do trasy linii przebiega trasa Linii Hutniczej Szerokotorowej.
Pod koniec czerwca 2018 PKP Polskie Linie Kolejowe podpisały z konsorcjum firm Torkol, Mar-Bud i Nowak-Mosty umowę na rewitalizację odcinka Dąbrowa Górnicza Strzemieszyce – Dąbrowa Górnicza Wschodnia obejmującą m.in. ok. 8 km torów, obiekty inżynieryjne, urządzenia sterowania ruchem kolejowym, sieć trakcyjną oraz infrastrukturę do obsługi podróżnych. Miesiąc później PKP PLK podpisały ze Skanską umowę na remont odcinka Charsznica – Jaroszowiec Olkuski, obejmujący m.in. 20 km torów, sieć trakcyjną, przebudowę 22 obiektów (mosty i przepusty) oraz zwiększenie prędkości do 120 km/h.
W listopadzie 2022 PKP PLK podpisały umowę z firmą Skanska na prace na kolejnym odcinku Jaroszowiec Olkuski – Olkusz – Bukowno, polegające na poprawie jakości torów oraz przebudowie sieci trakcyjnej i przejazdu kolejowego w Rabsztynie. Efektem tych prac ma być zwiększenie maksymalnej prędkości dla pociągów pasażerskich do 120 km/h na całym wspomnianym odcinku.
W 2023 roku linię obsługują pociągi pasażerskie Regio spółki Polregio kursujące na ciągach: Katowice – Kozłów/Sędziszów/Kielce/Busko-Zdrój oraz Wolbrom/Olkusz – Kraków Główny, a także pociągi towarowe.

</doc>
<doc id="1277267" url="https://pl.wikipedia.org/wiki?curid=1277267" title="Charles Somerset (markiz Worcester)">
Charles Somerset (markiz Worcester)

Charles Somerset (ur. 25 grudnia 1660 w Londynie, zm. 13 lipca 1698) – angielski arystokrata, młodszy syn Henry’ego Somerseta, 1. księcia Beaufort, i Mary Capel, córki 1. barona Capel.
Po wczesnej śmierci swojego starszego brata, Henry’ego, który zmarł na początku lat 60. XVII w., Charles nosił tytuł lorda Herbert. Od 1682 r. był tytułowany markizem Worcester. W latach 1677-1682 popierał naukę w Christ Church na Uniwersytecie Oksfordzkim. W latach 1683-1691 był członkiem komisji Kompanii Wschodnioindyjskiej. Przez wiele lat zasiadał w Izbie Gmin jako członek stronnictwa torysów. Reprezentował okręgi wyborcze Monmouth Boroughs (w latach 1677-1679, 1679-1680 i 1685), Monmouthshire (1679, 1689-1695), Gloucester (1681-1685) oraz Gloucestershire (1685-1689). W latach 1685-1689 był Custos Rotulorum Radnorshire. W latach 1685-1687 był pułkownikiem pułku muszkieterów księcia Beaufort.
5 czerwca 1682 w Wanstead w hrabstwie Essex poślubił Rebeccę Child (ok. 1666 - 17 lipca 1712), córkę sir Josiaha Childa, 1. baroneta, i Mary Atwood, córki Williama Atwooda. Charles i Rebecca mieli razem syna i córkę:
Worcester zginął w 1698 r. w wyniku wypadku swojej karety w Walii. Został pochowany w Raglan w hrabstwie Monmouthshire. Ponieważ zmarł przed swoim ojcem nigdy nie odziedziczył tytułu księcia Beaufort. Tytuł książęcy przypadł więc dopiero jego najstarszemu synowi.

</doc>
<doc id="1277268" url="https://pl.wikipedia.org/wiki?curid=1277268" title="Linia kolejowa nr 64">
Linia kolejowa nr 64

Linia kolejowa nr 64 – linia łącząca stację Kozłów ze stacją Koniecpol.
Eksploatacja.
Linia w użytkowaniu – ruch pasażerski i towarowy.
Na początku sierpnia 2016 r. na odcinku Kozłów – Starzyny, która stanowi część połączenia Warszawy z Krakowem, został uruchomiony system ETCS poziomu 1

</doc>
<doc id="1277271" url="https://pl.wikipedia.org/wiki?curid=1277271" title="Anisa Markarian">
Anisa Markarian

Anisa Markarian (ur. 4 lipca 1962 w Tiranie) – albańska aktorka, scenarzystka i lekarka pochodzenia ormiańskiego, wnuczka aktora Prokopa Mimy.
Życiorys.
Była córką ormiańskiego dentysty Agopa Markariana, który osiedlił się w Tiranie i ożenił z Albanką. Anisa ukończyła studia medyczne na uniwersytecie w Tiranie. W 1978 została zaangażowana przez reżysera Gëzima Erebarę do jednej z głównych ról w filmie "Vajzat me kordele te kuqe". Rola ta została bardzo dobrze przyjęta przez publiczność, a Markarian, która nigdy nie kształciła się w zawodzie aktora była angażowana do kolejnych filmów. W 1988 była współautorką scenariusza do filmu "Pranvera s'erdhi vetëm", w którym też zagrała główną rolę. Samodzielnie napisała scenariusz do filmu "Ngjyrat e moshës". Po tym filmie zerwała współpracę z albańskimi filmowcami i wyjechała do Paryża, gdzie pracowała jako lekarka. Tam też wystąpiła w roli Roissy w filmie w reżyserii Lirii Begei – "Loin des barbares".
W 1997 wydała zbiór opowiadań pod tytułem "Sënduku i kujtimeve" (Pudełko ze wspomnieniami).

</doc>
<doc id="1277276" url="https://pl.wikipedia.org/wiki?curid=1277276" title="Bombus vestalis">
Bombus vestalis



</doc>
<doc id="1277277" url="https://pl.wikipedia.org/wiki?curid=1277277" title="Linia kolejowa nr 65">
Linia kolejowa nr 65

Linia kolejowa nr 65 Most na rzece Bug – Sławków Południowy LHS, Linia Hutnicza Szerokotorowa, dawniej znana pod nazwą Linia Hutniczo-Siarkowa (LHS) – niezelektryfikowana, jednotorowa linia kolejowa przebiegająca od kolejowego przejścia granicznego w Hrubieszowie do stacji kolejowej Sławków Południowy LHS.
Linia kolejowa nr 65 jest najdłuższą szerokotorową linią kolejową w Polsce. Jej długość od granicy państwa do stacji towarowej w Sławkowie wynosi 394,650 kilometrów. Łączna długość torów na linii wynosi 524,339 kilometrów. Jest powszechnie uważana za najdalej wysuniętą na zachód Europy linię o rozstawie toru 1520 mm.
Od 2001 roku linia kolejowa LHS ma charakter wyłącznie towarowy i obsługuje tylko przewozy międzynarodowe. Na końcu linii i wzdłuż jej przebiegu znajdują się terminale przeładunkowe wykorzystywane do rozładunku różnego rodzaju towarów przywożonych do Polski z Ukrainy, z innych państw byłego Związku Radzieckiego, a także z Chin.
Obok Centralnej Magistrali Kolejowej, linia kolejowa nr 65 była największym jednorazowym przedsięwzięciem kolejowym Polskich Kolei Państwowych w okresie Polskiej Rzeczypospolitej Ludowej.
Historia.
Koncepcja budowy linii Łazy – Kiwerce powstała w latach 20. XX wieku. Jej celem było dostarczanie węgla kamiennego wewnątrz terytorium Rzeczypospolitej Polskiej – z polskiej części Górnego Śląska na Wołyń oraz zwiększenie gęstości linii kolejowych w południowej części dawnej tzw. Kongresówki, na której przed I wojną światową obowiązywał zakaz budowy linii kolejowych. Inwestycja ta nie została jednak wówczas zrealizowana. Dopiero w latach 1976–1979 zbudowano ww. linię do obsługi importu rudy żelaza z Krzywego Rogu do Huty Katowice oraz eksportu polskiej siarki i węgla do Związku Socjalistycznych Republik Radzieckich.
Linia wybudowana została przez teren Roztoczańskiego Parku Narodowego pomimo negatywnego stanowiska Państwowej Rady Ochrony Przyrody. Została oddana do użytku 30 listopada 1979 r.
Po przemianach polityczno-ekonomicznych w 1989 r. i rozpadzie Związku Radzieckiego linia przeżywała kryzys przewozowy. W 2001 r. została przekazana pod zarząd spółki PKP LHS.
Od kilkunastu lat planowane jest szersze wykorzystanie linii dla perspektywicznego połączenia kolejowego Europa–Azja. W 2017 r. były minister infrastruktury Jerzy Polaczek w związku z tym wystąpił z interpelacją ws. wydłużenia linii LHS do portów rzecznych w Gliwicach i Kędzierzynie-Koźlu, co miałoby ułatwić przeładunek towarów transportowanych z Azji i podnieść atrakcyjność linii LHS.
Od 2017 do końca 2019 roku PKP Linia Hutnicza Szerokotorowa analizowała możliwość elektryfikacji linii na całej długości z wykorzystaniem napięcia prądu stałego lub przemiennego.
W kwietniu 2017 roku PKP LHS wspólnie z kolejami ukraińskimi podpisały list intencyjny dotyczący współpracy w celu elektryfikacji na prąd przemienny odcinka Kowel - Izow - Hrubieszów. Na początku maja 2021 roku rozpoczęto prace przygotowawcze, a w sierpniu rozpoczęto pierwsze stawianie słupów. PKP LHS zrezygnowało jednak z tych planów.
Ruch pasażerski na LHS.
W latach 1990–2000 linia LHS była wykorzystywana do przewozów pasażerskich. Jeździły nią pociągi dalekobieżne do Rosji i na Ukrainę. Początkowo była to jedna para pociągów pospiesznych relacji Moskwa – Olkusz – Moskwa, kursująca co drugi dzień. W 1993 r. ofertę rozszerzono o parę pociągów relacji Lwów – Zamość Północny i Moskwa – Zamość Północny. W 1994 r. pociągi pasażerskie na linii LHS kursowały jedynie raz w tygodniu w relacji Olkusz – Charków – Olkusz. Od połowy lat 90. XX wieku pociągi jeździły sporadycznie na zarządzenie jako specjalne.
Do obsługi przewozu osób na linii kolejowej nr 65 wybudowano perony na stacjach Hrubieszów i Olkusz oraz przystanki osobowe: Zamość Północny, Wola Baranowska i Sędziszów Północny. Odprawa celna i paszportowa pasażerów odbywała się na stacji granicznej w Hrubieszowie.
W Sieciowym Rozkładzie Jazdy Pociągów pociągi pasażerskie kursujące po linii LHS uwzględnione były w tabeli nr 104. 28 lutego 2022 roku po torach LHS przejechał do stacji Olkusz specjalny pociąg pasażerski z uchodźcami uciekającym z terenów Ukrainy w wyniku inwazji Rosji.

</doc>
<doc id="1277279" url="https://pl.wikipedia.org/wiki?curid=1277279" title="Balys Dvarionas">
Balys Dvarionas

Balys Dvarionas (ur. 19 czerwca 1904 w Lipawie na Łotwie, zm. 23 sierpnia 1972 w Wilnie) – litewski kompozytor, pianista i dyrygent. Uczył się w Niemczech i na Litwie, był absolwentem klasy fortepianu konserwatorium w Lipsku (1924), a w 1939 ukończył eksternistycznie klasę dyrygentury. Pracował jako dyrygent i kierownik Litewskiej Orkiestry Symfonicznej. Był także wykładowcą w konserwatorium w Wilnie (od 1926) oraz w Kownie (od 1933). W 1954 otrzymał tytuł Ludowego Artysty ZSRR.
Autor wielu utworów symfonicznych i fortepianowych. Wśród nich można wyróżnić:

</doc>
<doc id="1277282" url="https://pl.wikipedia.org/wiki?curid=1277282" title="Linia kolejowa nr 66">
Linia kolejowa nr 66

Linia kolejowa nr 66 – normalnotorowa, jednotorowa, niezelektryfikowana linia kolejowa w południowo-wschodniej Polsce. Jest to trasa o długości 67,498 km i o przebiegu równoleżnikowym; łączy ona ze sobą linie kolejowe nr 68 i nr 69.
Na odcinku Zwierzyniec Towarowy – Biłgoraj – Huta Deręgowska linia współdzieli torowisko i infrastrukturę z szerokotorową linią kolejową nr 65 znaną jako "Linia Hutnicza Szerokotorowa".
Historia.
W latach 1914-1971 istniała linia kolei wąskotorowej łącząca Zwierzyniec z Biłgorajem. Dla Biłgoraja była ona jedynym połączeniem kolejowym, dlatego już w latach 30. XX w. władze planowały zastąpić ją linią normalnotorową. Projekt ten udało się zrealizować dopiero w 1971, kiedy powstał pierwszy odcinek obecnej linii kolejowej nr 66.
Pierwszy odcinek linii nr 66, obejmujący trasę Zwierzyniec Towarowy – Biłgoraj, został zbudowany przez Biłgorajskie Przedsiębiorstwo Budownictwa Kolejowo-Drogowego, a jego otwarcie miało miejsce 21 grudnia 1971. Przebieg tego odcinka jest zbliżony do trasy dawnej kolei wąskotorowej, a częściowo się z nią pokrywa. Sama linia wąskotorowa została rozebrana.
9 sierpnia 1974 otwarto dalszy odcinek Biłgoraj – Huta Krzeszowska. 11 maja 1976 uruchomiony został ostatni fragment Huta Krzeszowska – Stalowa Wola Południe, dzięki czemu linia nr 66 przestała być trasą ślepą.
W latach 1976-1979 zbudowana została Linia Hutnicza Szerokotorowa, która na odcinku Zwierzyniec Towarowy – Biłgoraj – Huta Deręgowska biegnie równolegle do linii nr 66 i dzieli z nią torowisko.
Ruch pociągów.
Po linii kolejowej nr 66 prowadzone są składy towarowe i osobowe. Zgodnie z rozkładem jazdy na sezon 2019/2020 po trasie regularnie jeżdżą pociągi pasażerskie:

</doc>
<doc id="1277287" url="https://pl.wikipedia.org/wiki?curid=1277287" title="Linia kolejowa nr 67">
Linia kolejowa nr 67

Linia kolejowa nr 67 – linia łącząca stację Lublin Główny ze stacją Świdnik. Zelektryfikowana na całej długości. 
Linia kolejowa została otwarta 17 lipca 1877 roku w ramach Drogi Żelazno Nadwiślańskiej. 8 listopada 1968 roku linia kolejowa została zelektryfikowana na odcinku Lublin Główny - Lublin Tatary, a w 1981 roku do Świdnika.

</doc>
<doc id="1277289" url="https://pl.wikipedia.org/wiki?curid=1277289" title="Linia kolejowa nr 68">
Linia kolejowa nr 68

Linia kolejowa nr 68 Lublin Główny – Przeworsk – linia kolejowa o długości 177,512 km w południowo-wschodniej Polsce.
Przebieg.
Na trasie linii można wyróżnić dwie główne części:
Pierwszy odcinek jest prawie w całości jednotorowy. Na stacji Stalowa Wola Rozwadów łączy się on linią D29-74, dwutorową do stacji Grodzisko Dolne, skąd do Przeworska pociągi ponownie poruszają się jednym torem na odcinku około 15 kilometrów.
Infrastruktura.
Na linii 68 znajduje się około 20 stacji, w tym dwie zlikwidowane. Dawniej istniało 6 mijanek; obecnie jest tylko jedna. Na dwóch z mijanek nigdy nie było peronów. Przystanków osobowych jest na linii ponad 20. Przystanki zostały również ustanowione na stacji zamkniętej dla potrzeb technicznych oraz stacjach zlikwidowanych. Oprócz nich istnieją także 2 przystanki nieczynne.
Odcinki dwutorowe to Lublin Główny – Lublin Zemborzyce oraz Stalowa Wola Rozwadów – Grodzisko Dolne. Odcinek Lublin Główny – Stalowa Wola Rozwadów przeszedł modernizację w latach 2018–2020.
Linia jest w całości zelektryfikowana.
Torowisko jest w dobrym stanie technicznym. Na całej trasie prowadzone są regularne prace konserwacyjno-utrzymaniowe.
Historia.
W roku 1886 otwarta została linia kolejowa łącząca Dębicę z leżącym na północy Galicji miasteczkiem Rozwadów (obecnie dzielnica Stalowej Woli), w którym mieściła się stacja końcowa. Linia ta miała znaczenie strategiczne, gdyż pozwalała szybko dotrzeć do najbardziej wysuniętych na północ części Austro-Węgier.
Pod koniec XIX wieku rozpoczęto budowę jednotorowej linii kolejowej z Rozwadowa do Przeworska wzdłuż rzeki San. Wydawana ówcześnie gazeta "Głos rzeszowski" w numerze 2 (1900) podaje, że jej otwarcie miało miejsce 14 stycznia 1900 roku. Miały znajdować się na niej następujące stacje:
Gazeta wzmiankuje także istnienie jednego przystanku osobowego w miejscowości Tryńcza.
Odcinek między Rozwadowem a Lublinem otwarty został przez Rosjan pod koniec roku 1914 dla poprawy zaopatrzenia frontu. Był on jednotorowy i bardzo kręty, gdyż poprowadzono go po granicy działu wód, aby uniknąć przemieszczania się mas ziemnych. Po odzyskaniu przez Polskę niepodległości, w latach 20. XX wieku przeprowadzono prostowanie linii pomiędzy Niedrzwicą Kościelną a Pułankowicami. Po ukończeniu prostowania stację Wilkołaz przeniesiono do miejscowości Zdrapy, a zlikwidowano przystanki Borkowizna i Sobieszczany. Odcięte kręte tory między Pułankowicami a Niedrzwicą Kościelną istniały do końca II wojny światowej.
W czasie wojny Niemcy przystąpili do rozbudowy infrastruktury linii. W 1942 roku na odcinku z Rozwadowa do Przeworska dobudowano drugi tor. W wyniku zniszczenia w 1944 mostu nad Wisłokiem tor 1 został zdemontowany na szlaku Grodzisko Dolne – Przeworsk, a pamiątką po tym jest długie żeberko wyciągowe na stacji w Grodzisku. W Nowej Sarzynie nad rzeką Trzebośnicą do 2018 były dwa mosty kolejowe, ale jeden z nich został sprzedany w latach 70. i prowadzą nim tory do bocznicy przemysłowej. Jednotorowy odcinek na stacji miał 385 metrów długości. 23 listopada 2018 do użytku został oddany dodatkowy most nad rzeką Trzebośnicą w rejonie stacji Nowa Sarzyna, dzięki czemu zlikwidowane zostało wąskie gardło na linii nr 68.
Istnieją rozbieżności co do infrastruktury na lubelskim odcinku linii. Choć jest on jednotorowy, na prawie całej długości nasyp jest wystarczająco szeroki, aby pomieścić dwa tory. Według części źródeł przed drugą wojną światową miał być on dwutorowy, po czym drugi tor rozebrano; według innych rozbudowa linii była planowana przez Niemców w czasie wojny. Wykonano wtedy nasypy oraz niezbędne prace ziemne, lecz w ułożeniu toru przeszkodził zbliżający się front. Pozostałości urządzeń sterowania ruchem po przeciwnej stronie nasypu mają być wtedy pozostałością po kapitalnym remoncie z lat 60., gdy nowy tor układano równolegle do istniejącego, aby zachować płynność ruchu.
W roku 1976 przystąpiono do budowy drugiego toru oraz elektryfikacji odcinka ze stacji Lublin Główny do stacji Lublin Zemborzyce. Powodem była chęć przeniesienia części manewrów z zatłoczonej lubelskiej stacji oraz budowy kolei aglomeracyjnej, aby umożliwić dojazd do popularnego wśród turystów Zalewu Zemborzyckiego. Podkarpacki odcinek elektryfikowany był w latach 1988–1989, poczynając od strony Przeworska. W Rozwadowie zostały wykonane słupy trakcyjne na wylocie w kierunku Kraśnika/Lublina, lecz nigdy nie zostały one wykorzystane.
Na początku roku 2010 wyremontowana została łącznica nr 565 Charzewice (Stalowa Wola) – Stalowa Wola Rozwadów Towarowa, umożliwiająca pociągom jadącym od strony Tarnobrzega skręt w kierunku Kraśnika/Lublina (lub odwrotnie) bez konieczności zmiany czoła w Rozwadowie.
12 grudnia 2010 roku zlikwidowano dalekobieżne połączenia na odcinku Lublin – Kraśnik – Rozwadów, a uruchomiono bezpośrednie połączenia Lublina z Rzeszowem (przez Kraśnik, Stalową Wolę, Tarnobrzeg oraz Kolbuszową).
Na odcinku Lublin – Rozwadów prowadzone są prace modernizacyjne. Przebudowane zostały 3 stacje kolejowe (Lublin Zemborzyce, Niedrzwica i Wilkołaz) oraz wybudowano na nich nowe perony. Na tej drugiej znajduje się obecnie Lokalne Centrum Sterowania, które od 2015 roku obsługuje każdą z nich. Efektem tego było ponowne uruchomienie stacji Wilkołaz, dzięki czemu najdłuższy dotychczas na linii szlak Niedrzwica – Kraśnik (powstały po zamknięciu stacji Leśniczówka i Wilkołaz oraz likwidacji tej pierwszej i liczący 24 kilometry) skrócił się o 9 kilometrów.
W marcu 2017 podpisano umowę na elektryfikację linii na odcinku pomiędzy Lublinem a Stalową Wolą.
W lipcu 2017 roku rozpoczęły się prace modernizacyjne mające na celu wymianę torów oraz elektryfikację na odcinku Lublin – Stalowa Wola. W pierwszym etapie remontowany był fragment linii między Lublinem Głównym a Lublinem Zemborzycami – usunięto stare słupy trakcyjne, zamontowano nowe i wymieniono tory. W drugim etapie przeprowadzono modernizację i elektryfikację odcinka Lublin Zemborzyce – Kraśnik. Na poszczególnych stacjach i przystankach wybudowano nowe perony i wymieniono tory. Od września 2018 roku pociągi jeździły jedynie z Lublina do Wilkołazu, zaś od połowy września do Kraśnika. Od tamtej pory do końca marca 2019 trwał trzeci etap, czyli remont odcinka Kraśnik – Zaklików; zakres prac podobny jak na odcinku Lublin Zemborzyce – Kraśnik. Czwarty etap modernizacji odcinka Zaklików – Stalowa Wola zakończono w grudniu tego samego roku oraz wybudowano nowy przystanek Zaklików Miasto, który został oddany do użytku 14 czerwca 2020 roku. Cała linia ma być dostosowana do prędkości 120 km/h.
13 grudnia 2020 roku oddano do użytku zelektryfikowany odcinek Lublin Zemborzyce – Stalowa Wola Rozwadów i tym samym zakończono elektryfikację linii kolejowej nr 68 na całej długości.

</doc>
<doc id="1277295" url="https://pl.wikipedia.org/wiki?curid=1277295" title="Gil Gonzales de Avilla">
Gil Gonzales de Avilla

Gil Gonzales de Avilla (ur.ok. 1477, zm. 1524) – hiszpański gubernator, podróżnik i odkrywca, żeglarz, był pierwszym który dotarł na ziemie obecnej Nikaragui i przyłączył te ziemie do Hiszpanii. 
Gil Gonzales de Avilla był kuzynem gubernatora Panamy Pedro Ariasa de Ávila. W 1520 roku wszedł w spółkę z gubernatorem i uzyskał zezwolenie na zorganizowanie wyprawy wzdłuż brzegów Ameryki Środkowej. Jego zadaniem było odnalezienie przejścia na Morze Karaibskie i znalezienie złota. Wyprawa wyruszyła na czterech statkach, pod pilotażem Andreasa Nini. Dopłynęła do zatoki Nicoya, gdzie otrzymali złoto od miejscowego wodza i który przyjął chrzest. Tam też uzyskali informacje o bogatej krainie nad jeziorem, będącą pod władaniem wodza Nicarago. W 1523 roku, w marcu, Gil Gonzales de Avilla wraz z setką żołnierzy, dotarł do jeziora, gdzie na koniu w imieniu cesarza Karola V objął cały kraj. Nowe ziemie nazwał Nikaraguą, ochrzcił wodza i zrabował całe złoto. Po tych wydarzenia, w krótkim czasie musiał uciekać przed oddziałami Indian. 
W tym samym czasie pozostawieni marynarze pod wodzą Nina zbadali wybrzeża Nikaragui Salwadoru i Gwatemali, dotarli do Meksyku, Przesmyku Tehuantepec a następnie powrócili po oddział Avilla. 
W 1524 roku, po otrzymaniu nominacji na gubernatora, przybył do Hondurasu. Tam, na wschód od Jukatanu, założył osadę w pobliżu ujścia rzeki Montagua do Morza Karaibskiego, późniejszy port Borrios. W tym samym roku popadł w niewolę u Cristobala de Olid, który wystąpił przeciwko Cortezowi. Po przyłączeniu się de Avilla do zwolenników Corteza Olida został zgładzony. W tym samym roku zginął w trakcie wyprawy po pomoc do Meksyku.

</doc>
<doc id="1277297" url="https://pl.wikipedia.org/wiki?curid=1277297" title="Okręg wyborczy Monmouth Boroughs">
Okręg wyborczy Monmouth Boroughs

Okręg wyborczy Monmouth Boroughs powstał w 1545 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował miasta Monmouth, Newport i Usk w Walii. Został zlikwidowany w 1918 r.

</doc>
<doc id="1277303" url="https://pl.wikipedia.org/wiki?curid=1277303" title="Šćedro">
Šćedro

Šćedro (wł. "Torcola", łac. Tauris), to chorwacka wyspa na Adriatyku, położona 2,5 km na południe od wybrzeży Hvaru, oddzielona od niej kanałem "Šćedrovskim". Powierzchnia wyspy wynosi 8,367 km²; długość linii brzegowej 26,135 km; długość wyspy 6,5 km; a szerokość do 1,8 km. Najwyższe wzniesienie na wyspie to "Zelenikova Glava" (113 m n.p.m.). W północnej części wyspy jest głęboka zatoka "Lovišće".
Šćedro to miejsce bitwy morskiej w 47 p.n.e., flota Vatiniusa pokonała tutaj flotę Oktawiusza. W XII lub XIII w. zbudowano tu kościół "Sv. Marije Velikodušne" ("velikodušna", czyli "štedra", być może stąd pochodzi nazwa wyspy). W XIV w. były tutaj ogólnodostępne pastwiska. W 1465 wzniesiono klasztor Dominikanów i hospicjum dla żeglarzy. Na wyspie były 2 miejscowości, "Mostir" i "Nestane". W XVIII w. wyspa została opuszczona, obecnie (2006) żyje tutaj tylko 1 stały mieszkaniec. Na wyspie wciąż są widoczne dobrze zachowane pozostałości kamieniołomu "Stare Stine", ruiny klasztoru, ślady kopców iliryjskich i rzymskich willi. Znajdują się tu również 2 latarnie morskie: jedna u wejścia do zatoki "Lovišće" (sygnał R Bl 3s), druga na południowo-zachodnim krańcu wyspy (słabo widoczna na zdjęciu, sygnał BR Bl 6s).

</doc>
<doc id="1277305" url="https://pl.wikipedia.org/wiki?curid=1277305" title="Linia kolejowa nr 69">
Linia kolejowa nr 69

Linia kolejowa nr 69 Rejowiec – Hrebenne – drugorzędna, jednotorowa, w większości niezelektryfikowana linia kolejowa łącząca stację Rejowiec z przejściem granicznym Hrebenne – Rawa Ruska.
Historia.
Pierwszy odcinek linii kolejowej z Rawy Ruskiej do stacji Bełżec został otwarty w 1887 roku. W 1916 roku został ukończony dalszy odcinek do Rejowca. 29 marca 2006 w pobliżu Izbicy doszło do wykolejenia pociągu towarowego z powodu podmycia toru przez silne opady deszczu. W wyniku wypadku zostało zniszczone kilkanaście metrów toru, natomiast tabor kolejowy znacznie uszkodzony; doprowadziło to do wstrzymania ruchu pociągów na ponad miesiąc.
29 grudnia 1984 roku zelektryfikowano odcinek Rejowiec - Żulin, jednak w pierwszym dziesięcioleciu XXI w. sieć trakcyjna została tam zdemontowana.
We wrześniu 2009 roku zawieszono kursowanie międzywojewódzkich pociągów pasażerskich na całej linii. Od marca 2011 wznowiono kursowanie pociągu TLK z Zamościa do Zielonej Góry, a od 29 kwietnia 2011 sezonowo do końca wakacji uruchomiono połączenia do Bełżca i całoroczne do Zamościa. W sezonie wakacyjnym 2012 w rozkładzie jazdy znalazły się także połączenia Jarosław – Horyniec-Zdrój – Zamość/Lublin.
W ramach programu Kolej+ planowana jest modernizacja linii kolejowej nr 69 połączona elektryfikacją na odcinku Rejowiec - Zawada wraz z budową łącznicy Kolonia - Płoskie Zamojskie, dzięki czemu pozwoli na ominięcie stacji w Zawadzie i ma umożliwić płynny przejazd z Zamościa do Rejowca bez potrzeby zmiany obiegu pociągu. 8 listopada 2022 roku podpisano umowę na wykonanie prac.
Charakterystyka techniczna.
Linia na użytkowanych odcinkach jest klasy D3; maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C95-C oraz jest przystosowana, w zależności od odcinka, do maksymalnej prędkości do 110 km/h; obciążalność prądowa wynosi 1150 A, a minimalna odległość między odbierakami prądu wynosi 20 m.
Na linii zostały wprowadzone ograniczenia w związku z niezachowaną skrajnią budowli linii kolejowej – nieodpowiednia odległość peronów od osi toru na posterunkach Krasnystaw Fabryczny, Izbica, Bełżec oraz Lubycza Królewska. Dodatkowo posterunki Susiec, Bełżec i Hrebenne są czynne w godzinach 7:00 – 19:00.
Linia dostosowana jest, w zależności od odcinka, do prędkości do 120 km/h, przy czym prędkość konstrukcyjna 120 km/h występuje na odcinkach Rejowiec – Zwierzyniec Towarowy oraz Zwierzyniec Towarowy – Hrebenne (GP). Obowiązują następujące prędkości maksymalne dla pociągów:
Eksploatacja.
Linia jest wykorzystywana zarówno w ruchu towarowym do obsługi przyległych do niej bocznic, stacji towarowych oraz punktu przeładunkowego w Szczebrzeszynie, jak i w ruchu pasażerskim przez pociągi regionalne i dalekobieżne.

</doc>
<doc id="1277306" url="https://pl.wikipedia.org/wiki?curid=1277306" title="Monochamus galloprovincialis">
Monochamus galloprovincialis



</doc>
<doc id="1277309" url="https://pl.wikipedia.org/wiki?curid=1277309" title="Linia kolejowa nr 70">
Linia kolejowa nr 70

Linia kolejowa nr 70 Włoszczowice – Chmielów – zelektryfikowana, jednotorowa linia kolejowa o długości 88,137 km łącząca Włoszczowice z Chmielowem. Linia została wybudowana w latach 1969–1973. W roku 2013 po linii poruszały się pociągi pasażerskie relacji Przemyśl Główny – Wrocław Główny oraz Wrocław Główny – Przemyśl Główny.
Degradacja linii kolejowej.
Ze względu na zmniejszenie przewozów towarowych związanych z likwidacją kopalni siarki w Grzybowie zlikwidowano część stacji, w tym Raczyce, Chodków i p.odg. Nagnajów. 3 października rozstrzygnięto przetarg na odbudowę mijanki Raczyce wraz z przebudową blokad liniowych na szlakach Chmielnik – Raczyce i Raczyce – Grzybów. Przebudowę w ramach projektu "Zwiększenie przepustowości wybranych linii kolejowych poprzez optymalizację urządzeń sterowania ruchem i układów stacyjnych" wykona przedsiębiorstwo Transkol z Kielc..

</doc>
<doc id="1277312" url="https://pl.wikipedia.org/wiki?curid=1277312" title="Okręg wyborczy Gloucester">
Okręg wyborczy Gloucester

Okręg wyborczy Gloucester powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmuje miasto Gloucester. W 1885 r. liczbę mandatów przypadających na okręg zmniejszono do jednego.

</doc>
<doc id="1277314" url="https://pl.wikipedia.org/wiki?curid=1277314" title="Wolffia arrhiza">
Wolffia arrhiza



</doc>
<doc id="1277315" url="https://pl.wikipedia.org/wiki?curid=1277315" title="Goh Chok Tong">
Goh Chok Tong

Goh Chok Tong (; ur. 20 maja 1941) – singapurski polityk. Od 1990 do 2004 roku pełnił funkcję premiera państwa.

</doc>
<doc id="1277316" url="https://pl.wikipedia.org/wiki?curid=1277316" title="Linia kolejowa nr 71">
Linia kolejowa nr 71

Linia kolejowa nr 71 Ocice – Rzeszów Główny – jednotorowa zelektryfikowana linia kolejowa w województwie podkarpackim o długości 67,374 km.
Historia.
Plany budowy linii kolejowej łączącej Rzeszów z Tarnobrzegiem sięgają jeszcze czasów zaborów i początków II Rzeczypospolitej. 5 sierpnia 1919 roku weszła w życie ustawa z dnia 19 lipca 1919 r. o budowie kolei Rzeszów-Sandomierz, która przewidywała rozpoczęcie budowy linii kolejowej przez Kolbuszową, Tarnobrzeg i Sobów na rok 1919. Pierwszy odcinek linii kolejowej nr 71 został wybudowany w 1938 roku i był to odcinek Ocice – Dęba Rozalin. Niestety plany dalszej budowy przerwał wybuch II wojny światowej. Do budowy powrócono po zakończeniu działań wojennych. W latach 1960–1964 zostaje oddany do użytku odcinek Rzeszów – Kolbuszowa, jednak ukończenie budowy całej linii kolejowej Rzeszów – Ocice następuje w roku 1971. W roku 1973 został natomiast oddany do użytku dworzec kolejowo-autobusowy w Kolbuszowej.
Obecnie wzdłuż linii znajdują się 4 stacje, 13 czynnych przystanków oraz 3 stacje wyłączone z ruchu osobowego.
Ruch osobowy na trasie od początku lat 90. systematycznie zamierał. W roku 1992 trasą przestały jeździć pociągi pospieszne, natomiast od roku 2000 kursowanie pociągów pasażerskich zostało całkowicie zawieszone; od czerwca 2001 roku został całkowicie zawieszony ruch pociągów towarowych na odcinku Dęba Rozalin – Kolbuszowa – Widełka.
W latach 2006–2009 na całej trasie prowadzone były prace modernizacyjne, dzięki którym linia jest znowu dostępna dla ruchu osobowego. Od 1 marca 2007 roku został wznowiony ruch pasażerski na odcinku Rzeszów – Kolbuszowa. Od 13 grudnia 2009 roku kursują nią pociągi osobowe relacji Rzeszów – Stalowa Wola Rozwadów oraz od 12 grudnia 2010 z Rzeszowa do Lublina (zawieszone w rozkładzie 2012-2013). 1 marca 2011 uruchomiono dalekobieżne połączenie Zamość – Zielona Góra. Linia miała zostać zelektryfikowana na odcinku Ocice – Kolbuszowa – Widełka między lipcem a sierpniem 2014; prac jednak nie rozpoczęto. We wrześniu 2016 ukończono budowę nowego przystanku Chmielów Zagumnie.
We wrześniu 2018 PKP Polskie Linie Kolejowe podpisały umowę z Przedsiębiorstwem Napraw i Utrzymania Infrastruktury Kolejowej na budowę mijanki w Majdanie Królewskim, której budowa rozpoczęła się w marcu 2019 roku i została zakończona w maju tego samego roku, a 16 listopada 2018 z PKP Energetyką na elektryfikację linii.
Prace nad elektryfikacją rozpoczęły się we wrześniu 2019 i zostały zakończone w styczniu 2021 roku. 12 grudnia 2021 roku wraz ze zmianą rozkładu jazdy uruchomiono sieć trakcyjną na linii, dzięki czemu pociągi dalekobieżne przewoźnika PKP Intercity z Rzeszowa do Szczecina mogą jechać krótszą trasą przez Kolbuszową i Tarnobrzeg, zamiast przez Przeworsk i Nową Sarzynę.
3 stycznia 2022 roku w ramach Rzeszowskiej Podmiejskiej Kolei Aglomeracyjnej uruchomiono 26 par połączeń aglomeracyjnych między Rzeszowem Głównym, a Kolbuszową.

</doc>
<doc id="1277317" url="https://pl.wikipedia.org/wiki?curid=1277317" title="Fn (klawisz)">
Fn (klawisz)

Fn – klawisz znajdujący się na niektórych klawiaturach komputerowych (najczęściej jest spotykany w notebookach, netbookach oraz palmtopach).
W mniejszych klawiaturach służy do emulacji klawiatury pełnowymiarowej (104 klawisze).
W laptopach używany w kombinacjach z innymi klawiszami działa funkcyjnie np. pogłaśniania lub ścisza głośniki, zmniejsza lub zwiększa kontrast (jasność) ekranu, aktywuje klawisze numeryczne, tryb uśpienia, monitor zewnętrzny itp.

</doc>
<doc id="1277318" url="https://pl.wikipedia.org/wiki?curid=1277318" title="Linia kolejowa nr 72">
Linia kolejowa nr 72

Linia kolejowa nr 72 Zawada – Hrubieszów Miasto – linia kolejowa w województwie lubelskim.
Jest czynna dla transportu towarowego i pasażerskiego na całej długości (na odcinku Zamość – Hrubieszów Miasto w latach 2004–2017 była nieczynna dla ruchu pasażerskiego). 
W ramach Kolej+ planowana jest modernizacja i elektryfikacja linii kolejowej nr 72 na odcinku Zawada - Zamość Szopinek wraz z budową łącznicy w Zawadzie mająca umożliwić bezpośrednie kursowanie pociągów w stronę Rejowca bez konieczności zmiany obiegu. 8 listopada 2022 roku podpisano umowę na wykonanie prac.
Historia.
Linia ta została zbudowana w trakcie I wojny światowej przez wojska państw centralnych. Jej odcinki były otwierane w następujących latach:

</doc>
<doc id="1277319" url="https://pl.wikipedia.org/wiki?curid=1277319" title="Arthur Charles Clarke">
Arthur Charles Clarke



</doc>
<doc id="1277321" url="https://pl.wikipedia.org/wiki?curid=1277321" title="Minehead">
Minehead

Minehead – miasto w Wielkiej Brytanii, w Anglii w hrabstwie Somerset, położone nad Kanałem Bristolskim, na skraju parku narodowego Exmoor. Nadmorski ośrodek wypoczynkowy o znaczeniu ponadregionalnym. Miasto jest punktem początkowym South West Coast Path – najdłuższego pieszego szlaku turystycznego Wielkiej Brytanii (długości 1014 km).

</doc>
<doc id="1277322" url="https://pl.wikipedia.org/wiki?curid=1277322" title="Linia kolejowa nr 73">
Linia kolejowa nr 73

Linia kolejowa nr 73 Sitkówka Nowiny – Busko-Zdrój – linia kolejowa w województwie świętokrzyskim otwarta 17 maja 1953 roku. Na odcinku od stacji Sitkówka-Nowiny do Włoszczowic jest dwutorowa, a dalej do Buska-Zdroju jest jednotorowa. Odcinek dwutorowy został zelektryfikowany w 1976 roku, jednotorowy w 1987 r.
Linia obsługiwała ruch pasażerski do 18 kwietnia 2005. Od 2017 r. rozważano reaktywację linii w związku ze wzrostem popularności turystycznej Buska-Zdrój.
Rozporządzenie Rady Ministrów z dnia 29 kwietnia 2019 r. zmieniające rozporządzenie w sprawie wykazu linii kolejowych o znaczeniu państwowym wymienia linię kolejową na liście linii kolejowych o znaczeniu państwowym wraz z planowaną linią kolejową Busko-Zdrój - Szczucin i linią kolejową nr 115 Szczucin - Tarnów. Rozporządzenie weszło w życie po upływie 14 dni od dnia ogłoszenia w Dzienniku Ustaw, czyli 29 maja 2019 roku.

</doc>
<doc id="1277323" url="https://pl.wikipedia.org/wiki?curid=1277323" title="Anthericum liliago">
Anthericum liliago



</doc>
<doc id="1277324" url="https://pl.wikipedia.org/wiki?curid=1277324" title="Anthericum ramosum">
Anthericum ramosum



</doc>
<doc id="1277325" url="https://pl.wikipedia.org/wiki?curid=1277325" title="Naja melanoleuca">
Naja melanoleuca



</doc>
<doc id="1277327" url="https://pl.wikipedia.org/wiki?curid=1277327" title="Anthericum">
Anthericum



</doc>
<doc id="1277328" url="https://pl.wikipedia.org/wiki?curid=1277328" title="Welcome to the Dollhouse">
Welcome to the Dollhouse

Welcome to the Dollhouse – drugi album studyjny nagrany przez amerykański girlsband Danity Kane, wydany dnia 18 marca 2008 roku w Stanach Zjednoczonych nakładem wytwórni Bad Boy Records. Zespół pracował nad krążkiem pięć tygodni; prace członkiń girlsbandu podziwiać można było w telewizyjnym show "Making the Band 4". Gościnnie na longplayu pojawili się: Missy Elliott, raper Rick Ross, zespół Day 26, Donnie J. oraz współproducent albumu Sean Combs. Pozostali producenci "Welcome to the Dollhouse" to 7 Aurelius, The Clutch, Bryan Michael Cox, Danja, The Runners i Stereotypes.
W lutym 2008 roku Bad Boy Records oraz Atlantic Records zamieściły w internecie, za pośrednictwem swoich oficjalnych stron internetowych, specjalny odtwarzacz prezentujący kilkudziesięciosekundowe urywki utworów mających znaleźć się na trackliście krążka.

</doc>
<doc id="1277329" url="https://pl.wikipedia.org/wiki?curid=1277329" title="Linia kolejowa nr 74">
Linia kolejowa nr 74

Linia kolejowa nr 74 – linia łącząca stację Sobów ze stacją Stalowa Wola Rozwadów.
Podczas powodzi w 2010 w wyniku podmycia torów linia była nieprzejezdna na odcinku Sobów – Grębów.
Wykaz maksymalnych prędkości(km/h)

</doc>
<doc id="1277330" url="https://pl.wikipedia.org/wiki?curid=1277330" title="Dioscorea oppositifolia">
Dioscorea oppositifolia



</doc>
<doc id="1277331" url="https://pl.wikipedia.org/wiki?curid=1277331" title="Cristóbal de Olid">
Cristóbal de Olid

Cristóbal de Olid (ur. 1487 w Saragossie, zm. 1523) – hiszpański oficer Hernánda Cortésa. 
Cristóbal de Olid jako oficer konkwistadora miał za zadanie podporządkować władzy Corteza Honduras. Na czele pięciu karawel wyruszył wypełnić misję. Wszedł w porozumienie z innym hiszpańskim konkwistadorem, późniejszym gubernatorem Kuby, Diego Velázquez de Cuéllar a tym samy zdradził Corteza. Honduras podbijał dla siebie. Cortez wysłał za nim ekspedycje karną, pod dowództwem Francisca de Las Casasa. Karawele spotkały się w pobliżu Vera Cruz i po krótkiej bitwie, Las Casas musiał się wycofać. Chcąc poczekać na oddalenie się wojska Olida, postanowił zakotwiczyć na otwartym morzu i rano zawinąć do zatoki. W nocy rozszalał się sztorm, przez który statki zostały zepchnięte na ląd, a załogi wpadły w ręce żołnierzy Olida i przeszły na jego stronę. Francisca de Las Casasa w obliczu takiej sytuacji związał się z Gilem Gonzalesem de Avilla, również pretendentem do ziem Hondurasu i razem aresztowali Cristóbala de Olida. 
Istnieją różne przekazy dotyczące jego śmierci. Według jednego źródła został ścięty jak buntownik. Według hiszpańskiego historyka Antonio de Herrera y Tordesillas Olida został zgładzony przez własnych żołnierzy.

</doc>
<doc id="1277332" url="https://pl.wikipedia.org/wiki?curid=1277332" title="Linia kolejowa nr 75">
Linia kolejowa nr 75

Linia kolejowa nr 75: Rytwiany – Połaniec – drugorzędna, jednotorowa, zelektryfikowana linia kolejowa, łącząca posterunek odgałęźny i stację Połaniec..
Charakterystyka techniczna.
Linia w całości jest klasy D4, maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 78 kN (na metr bieżący toru). Linia wyposażona jest w sieć trakcyjną typu 2C120-2C-1, przystosowaną do maksymalnej prędkości 120 km/h, obciążalności prądowej 2540 A, a minimalna odległość między odbierakami prądu wynosi 20 m. Linia zaopatrzona jest w elektromagnesy samoczynnego hamowania pociągów. Linia podlega pod obszar konstrukcyjny ekspozytury Centrum Zarządzania Linii Kolejowych Lublin, a także pod Zakład Linii Kolejowych Kielce. Prędkość maksymalna poruszania się pociągów na linii wynosi 60 km/h, a jej prędkość konstrukcyjna wynosi 80 km/h.

</doc>
<doc id="1277333" url="https://pl.wikipedia.org/wiki?curid=1277333" title="Szczerzec">
Szczerzec

Szczerzec (ukr. Щирець) – osiedle typu miejskiego w rejonie pustomyckim obwodu lwowskiego Ukrainy. 5744 mieszkańców (2020), w 2001 było ich 5496.
Znajdują tu się stacja kolejowa Szczerzec II oraz przystanek kolejowy Szczerzec I, położone na linii Lwów – Stryj – Batiowo.
Historia.
Najprawdopodobniej już w XII wieku istniał tutaj ruski gród warowny, który został zniszczony podczas najazdów tatarskich w XIII w.
W 1391 r. Jan Tarnowski (zm. 1409), wojewoda sandomierski i starosta ruski ufundował parafię katolicką, a w 1397 miejscowość otrzymała prawa miejskie z rąk króla Polski Władysława Jagiełły.
W XVI i XVII wieku miejscowość kilkakrotnie była niszczona przez najazdy tatarskie, oraz przez wielki pożar w 1638 roku. W tym okresie Szczerzec zasłynął z wyrobu gipsu i wapna.
W 1772 w wyniku pierwszego rozbioru Polski miasto (należące wtedy do Potockich) weszło w skład Galicji. W XIX wieku działały tutaj kamieniołomy i fabryka gipsu.
4 listopada 1937 została ustalona nowa nazwa dla miejscowej placówki edukacyjnej: Publiczna Szkoła Powszechna I stopnia im. 19 P. P. Odsieczy Lwowa w Szczercu.
W czerwcu 1941 roku około trzydziestu więźniów zostało zamordowanych przez NKWD w Szczercu, a ich zwłoki ukryto w stodole miejscowego probostwa. Pod okupacją niemiecką w Polsce Szczerzec został pozbawiony praw miejskich, stając się siedzibą wiejskiej gminy Szczerzec. Niemcy wywieźli prawie całą ludność żydowską do obozu zagłady w Bełżcu. 2 kwietnia 1944 roku miejscowość została napadnięta przez nacjonalistów ukraińskich, którzy zamordowali kilkudziesięciu Polaków.
Przez miasto przepływa potok Szczerek.
Obecnie Szczerzec jest jednym z większych skupisk ludności polskiej, działa tutaj oddział Towarzystwa Kultury Polskiej Ziemi Lwowskiej.
Zabytki.
W dwudziestoleciu międzywojennym w Szczercu istniał pomnik wystawiony przez architekta A. Stobieckiego, upamiętniający poległych Polaków podczas Wielkiej Wojny.

</doc>
<doc id="1277337" url="https://pl.wikipedia.org/wiki?curid=1277337" title="Linia kolejowa nr 76">
Linia kolejowa nr 76

Linia kolejowa nr 76: Bąkowiec – Kozienice – drugorzędna, jednotorowa, zelektryfikowana linia kolejowa znaczenia państwowego, łącząca stację Bąkowiec i mijankę Janików. Dawniej linia bieg kończyła na stacji Kozienice.
Charakterystyka techniczna.
Linia w całości jest klasy D3, maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na metr bieżący toru). Linia wyposażona jest w sieć trakcyjną typu YC120-2C, przystosowaną do maksymalnej prędkości 120 km/h, obciążalności prądowej 1725 A, a minimalna odległość między odbierakami prądu wynosi 20 m. Linia zaopatrzona jest w elektromagnesy samoczynnego hamowania pociągów. Linia podlega pod obszar konstrukcyjny ekspozytury Centrum Zarządzania Linii Kolejowych Lublin, a także pod Zakład Linii Kolejowych Skarżysko-Kamienna. Prędkość maksymalna poruszania się pociągów na linii wynosi 50 km/h, a jej prędkość konstrukcyjna wynosi 60 km/h.

</doc>
<doc id="1277340" url="https://pl.wikipedia.org/wiki?curid=1277340" title="Okręg wyborczy Gloucestershire">
Okręg wyborczy Gloucestershire

Okręg wyborczy Gloucestershire powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. W latach 1653–1654 okręg wysyłał trzech deputowanych, a w latach 1654–1659 pięciu. Okręg obejmował hrabstwo Gloucestershire bez miasta Bristol. Został zlikwidowany w 1832 r.

</doc>
<doc id="1277341" url="https://pl.wikipedia.org/wiki?curid=1277341" title="Mistrzostwa Świata Kobiet w Curlingu 2008">
Mistrzostwa Świata Kobiet w Curlingu 2008

30. Mistrzostwa Świata Kobiet w Curlingu odbyły się w kanadyjskim Vernon, w dniach 22-30 marca 2008. Impreza zorganizowana została na Vernon Multiplex mieszczącym od 3006 do 5650 osób. W zawodach uczestniczyło tradycyjnie 12 drużyn. Tytułu mistrzowskiego broniły Kanadyjki (w innym składzie). W Polsce transmisje z mistrzostw prowadził Eurosport.
Tytuł mistrzowski zdobyły Kanadyjki, na drugim miejscu znalazły się Chinki, następnie zaś Szwajcarki.
Mistrzostwa były pierwszymi, na których medal zdobyła drużyna ze strefy Pacyfiku (Azja, Australia i Ocenia).
__BEZSPISU__
Wyniki.
Round-Robin.
Sesja 1..
22 marca, 13:00 PST
Sesja 2..
22 marca, 18:00 PST
Sesja 3..
23 marca, 10:30 PST
Sesja 4..
23 marca, 16:00 PST
Sesja 5..
23 marca, 20:00 PST
Sesja 6..
24 marca, 8:30 PST
Sesja 7..
24 marca, 13:00 PST
Sesja 8..
24 marca, 18:30 PST
Sesja 9..
25 marca, 8:30 PST
Sesja 10..
25 marca, 13:00 PST
Sesja 11..
25 marca, 18:00 PST
Sesja 12..
26 marca, 8:30 PST
Sesja 13..
26 marca, 13:00 PST
Sesja 14..
26 marca, 18:00 PST
Sesja 15..
27 marca, 8:30 PST
Sesja 16..
27 marca, 13:00 PST
Sesja 17..
27 marca, 18:00 PST

</doc>
<doc id="1277342" url="https://pl.wikipedia.org/wiki?curid=1277342" title="Linia kolejowa nr 77">
Linia kolejowa nr 77

Linia kolejowa nr 77: Janików – Świerże Górne – drugorzędna, jednotorowa, zelektryfikowana linia kolejowa znaczenia państwowego, łącząca mijankę Janików i stację Świerże Górne. Budowę bocznicy kolejowej rozpoczęto w 1968 roku w celu obsługi Elektrowni Kozienice. Linia jest używana w tym celu do dzisiaj (2020).
Charakterystyka techniczna.
Linia w całości jest klasy D3, maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na metr bieżący toru). Linia wyposażona jest w sieć trakcyjną typu YC120-2C, przystosowaną do maksymalnej prędkości 120 km/h, obciążalności prądowej 1725 A, a minimalna odległość między odbierakami prądu wynosi 20 m. Linia zaopatrzona jest w elektromagnesy samoczynnego hamowania pociągów. Linia podlega pod obszar konstrukcyjny ekspozytury Centrum Zarządzania Linii Kolejowych Lublin, a także pod Zakład Linii Kolejowych Skarżysko-Kamienna. Prędkość maksymalna poruszania się pociągów na linii wynosi 50 km/h, a jej prędkość konstrukcyjna wynosi 80 km/h.

</doc>
<doc id="1277344" url="https://pl.wikipedia.org/wiki?curid=1277344" title="Nowosiółka Biskupia">
Nowosiółka Biskupia

Nowosiółka Biskupia (ukr. "Збручанське, Zbruczanśke") – wieś na Ukrainie w rejonie czortkowskim, w obwodzie tarnopolskim nad Zbruczem.
Opis.
Siedziba parafii i gminy. Ma sześć części: Wyhin (Вигін, oznacza "pastwisko"), Młynówka (Млинівка), Szkirnena (Skurnia), Pod Ogrodami (Під Садами), Nowosiółka, Wyła (Widły, ukr. Вила). Siedziba rady wiejskiej (ukr. сільська рада). Szkoła, biblioteka. Mieszkańców obecnie 433.
Historia.
Jedna z pierwszych wzmianek o wsi pochodzi z 1448 r. Przed I wojną światową wieś nazywała się "Nowosiółka Czarnokoziniecka". Do 1939 r. w Polsce w powiecie borszczowskim (województwo tarnopolskie). Leży nad Zbruczem, po drugiej stronie rzeki znajduje się wieś (dawniej miasto) Czarnokozińce z ruinami zamku - rezydencją letnia biskupów kamienieckich. Ze względu na to, że tereny stanowiły własność biskupów kamienieckich, Nowosiółka zwana była także Biskupią.
W okresie międzywojennym w miejscowości stacjonowała strażnica KOP „Nowosiółka”.
Według danych GUS z 1921 roku, były dwie wsie Nowosiółka i Młynówka, liczące razem 1016 osób. W roczniku GUS z 1931 r. opisano jedną wieś Nowosiółka Biskupia lub Nowosiółka nad Zbruczem liczącą 1126 mieszkańców.

</doc>
<doc id="1277345" url="https://pl.wikipedia.org/wiki?curid=1277345" title="Rdestnicowate">
Rdestnicowate

Rdestnicowate ("Potamogetonaceae" Dumort.) – rodzina roślin wodnych, należąca do rzędu żabieńcowców, obejmująca 4, 5 lub 6 rodzajów z ze stukilkunastoma gatunkami, z czego ok. 100 należy do rodzaju rdestnica "Potamogeton". Rośliny te występują kosmopolitycznie na wszystkich kontynentach z wyjątkiem Antarktydy. Rosną w wodach słodkich (podrodzina "Potamogetoneae"), rzadziej także słabo zasolonych i morskich (podrodzina "Zannichellieae"). Bywają uprawiane jako ozdobne. W środowisku ogrywają istotną rolę, m.in. jako rośliny pokarmowe dla blaszkodziobych i innych zwierząt wodnych.
Systematyka.
Rośliny tu zaliczane były w przeszłości różnie klasyfikowane – od łączenia w jedną rodzinę z rozmaitymi rodzajami roślin wodnych (takimi jak: jezierza "Najas", posydonia "Posidonia", rupia "Ruppia", "Halodule") po wąskie ujmowanie rodziny, w którym włączano tu tylko rdestnicę "Potamogeton" i rdestniczkę "Groenlandia". Rośliny o silnie zredukowanej budowie organów wegetatywnych i kwiatów (zamętnica "Zannichellia", "Althenia" i "Pseudalthenia") były w wielu systemach klasyfikacyjnych wyłączane w osobną rodzinę, m.in. w systemie Cronquista z 1981, w systemie Kubitzkiego z 1998, systemie Reveala z lat 1994–1999, systemie Takhtajana z 2009.
W systemach APG z początków XXI wieku rdestnicowate obejmują rdestnicę i zamętnicę wraz z rodzajami z nią spokrewnionymi. Wszystkie współczesne gatunki rdestnic miały ostatniego wspólnego przodka ok. 25 milionów lat temu, z kolei różnicowanie w obrębie grupy rodzajów tworzących podrodzinę "Zannichellieae" zaczęło się już 38 milionów lat temu. Rozdzielenie rdestnicowatych od siostrzanej rodziny zosterowatych "Zosteraceae" w różnych analizach datowane jest na okres ok. 47 milionów lat temu do ok. 100 milionów lat temu. Rośliny kopalne ("Babiancarpus") zaliczone do przodków rdestnicowatych znalezione zostały w Patagonii w warstwach skał datowanych na 56–42 milionów lat temu.
Rdestnicowate należą do rzędu żabieńcowców wraz z 12 innymi spokrewnionymi rodzinami. Rodzina stanowi klad siostrzany dla zosterowatych ("Zosteraceae").

</doc>
<doc id="1277346" url="https://pl.wikipedia.org/wiki?curid=1277346" title="Linia kolejowa nr 78">
Linia kolejowa nr 78

Linia kolejowa nr 78 Sandomierz – Grębów – zelektryfikowana jednotorowa linia kolejowa o długości 9,397 km.

</doc>
<doc id="1277348" url="https://pl.wikipedia.org/wiki?curid=1277348" title="Linia kolejowa nr 79">
Linia kolejowa nr 79

Linia kolejowa nr 79 – niezelektryfikowana, jednotorowa linia kolejowa łącząca stację Padew ze stacją Wola Baranowska. Linia używana jest do transportu wagonów towarowych do stacji przeładunkowej stycznej do szerokotorowej linii kolejowej nr 65. 
Remont w latach 2022-2023.
21 września 2021 roku spółka PKP Polskie Linie Kolejowe S.A. ogłosiła przetarg na opracowanie dokumentacji projektowej i przeprowadzenie prac remontowych na tej linii kolejowej, który 15 grudnia 2021 roku wygrało Przedsiębiorstwo Napraw i Utrzymania Infrastruktury Kolejowej w Krakowie Sp. z o.o., z którym 21 grudnia 2021 roku spółka PKP PLK SA podpisała umowę. Prace projektowe i budowlane zostaną przeprowadzone w latach 2022-2023, a inwestycja zostanie sfinansowana w całości z budżetu państwa. Prace remontowe mają na celu przywrócenie maksymalnej towarowej prędkości na tej trasie – 60 km/h i obejmują wymianę torów kolejowych, podtorza i obiektów inżynieryjnych.

</doc>
<doc id="1277349" url="https://pl.wikipedia.org/wiki?curid=1277349" title="Potamogetonaceae">
Potamogetonaceae



</doc>
<doc id="1277354" url="https://pl.wikipedia.org/wiki?curid=1277354" title="Linia kolejowa nr 80">
Linia kolejowa nr 80

Linia kolejowa nr 80 – zlikwidowana, jednotorowa, zelektryfikowana linia kolejowa, łącząca posterunek odgałęźny Furmany i stację Olendry.
Decyzją z dnia 7 lipca 2015 r. Minister Infrastruktury i Rozwoju wyraził zgodę na likwidację linii nr 80 od km 0,093 do km 3,773.

</doc>
<doc id="1277355" url="https://pl.wikipedia.org/wiki?curid=1277355" title="Potamogeton alpinus">
Potamogeton alpinus



</doc>
<doc id="1277357" url="https://pl.wikipedia.org/wiki?curid=1277357" title="Linia kolejowa nr 81">
Linia kolejowa nr 81

Linia kolejowa nr 81 Chełm – Włodawa – jednotorowa, niezelektryfikowana linia kolejowa w województwie lubelskim.
Linia została zbudowana w 1887 jako jednotorowa. Pierwotnie służyła celom wojskowym. Od 1902 roku posiadała dwa szerokie tory. Łączyła Kolej Nadwiślańską z twierdzą w Brześciu. W czasie I wojny światowej została przekuta na tor normalny. W okresie II Rzeczypospolitej zachowano jej strategiczny charakter i dodatkowo uruchomiono przewozy towarowe i pasażerskie. Kursowały nią dwa towosy dziennie – do Lublina i do Lubomla.
W 1939 lotnictwo niemieckie zbombardowało most kolejowy w Orchówku. Podczas okupacji ziem polskich przez III Rzeszę linia służyła do przewozu więźniów obozu zagłady SS-Sonderkommando Sobibor. W latach 1943-1944 wielokrotnie była miejscem ataków partyzantów na niemieckie transporty wojskowe. W 1944 jeden tor normalny linii został przekuty przez Armię Czerwoną na szeroki. Po II wojnie światowej ponownie normalnotorowa. Tor szeroki rozebrano.
3 kwietnia 2000 zawieszono ruch pasażerski na linii.
Od 2004 istnieje samorządowy plan rozbudowy linii i wykorzystania jej w przewozach międzynarodowych. Proponowana jest odbudowa toru szerokiego (do Chełma i Zawady) oraz mostu kolejowego na granicy Białorusi i Polski w Orchówku wraz z budową przejścia granicznego. Przedsięwzięcie wpisano do Strategii Współpracy Transgranicznej Województwa Lubelskiego, Obwodu Lwowskiego, Obwodu Wołyńskiego i Obwodu Brzeskiego na lata 2014–2020 oraz Planu Zagospodarowania Przestrzennego Województwa Lubelskiego. 
11 sierpnia 2012 reaktywowano na linii sezonowy ruch pasażerski. 26 czerwca 2015 roku na linii otwarto 3 nowe przystanki: Majdan Stuleński, Okuninka Białe i Ruda-Huta. W kosztach prowadzonego ruchu pasażerskiego partycypują samorządy lokalne, mając na względzie głównie zwiększenie atrakcyjności turystycznej regionu. 
11 grudnia 2016 roku obniżono prędkość szlakową dla pociągów pasażerskich i szynobusów z do 40 km/h, co spowodowało wydłużenie czasu jazdy pociągów pasażerskich do niemal 80 min.
Linia łączy Chełm ze stacją Włodawa (położoną w Orchówku), położoną o ok. 4 km od centrum trzynastoipółtysięcznego miasta. Tor przecina tereny gmin Chełm, Ruda Huta, Wola Uhruska i Włodawa, jednak uruchamiane w sezonie letnim i jesiennym pociągi pasażerskie nie obsługują pierwszej z nich. Pociągi towarowe korzystają z trzech stacji (Ruda Opalin, Sobibór i Włodawa), na których ładowane jest drewno pozyskiwane z okolicznych lasów. 
Problemem w rozwoju regularnych połączeń pasażerskich, obok wysokich kosztów ich uruchomienia, jest spadająca liczba mieszkańców w stosunkowo niewielkich miejscowościach położonych wzdłuż linii kolejowej, rozwój transportu indywidualnego oraz upadek wielkich zakładów położonych w pobliżu stacji, do których pociągi mogłyby stanowić dogodny dojazd.
Linia kolejowa przecina kilka rezerwatów i obszarów Natura 2000. 

</doc>
<doc id="1277358" url="https://pl.wikipedia.org/wiki?curid=1277358" title="Potamogeton filiformis">
Potamogeton filiformis



</doc>
<doc id="1277359" url="https://pl.wikipedia.org/wiki?curid=1277359" title="Potamogeton polygonifolius">
Potamogeton polygonifolius



</doc>
<doc id="1277360" url="https://pl.wikipedia.org/wiki?curid=1277360" title="Linia kolejowa nr 82">
Linia kolejowa nr 82

Linia kolejowa nr 82 Bąkowiec – Puławy Azoty – niezelektryfikowana, jednotorowa linia kolejowa o długości 24,635 km. Linia została wybudowana w latach 60. jako przedłużenie istniejącej linii do Wysokiego Koła, której początki sięgają 1915 r. Było to związane z zapewnieniem dogodnej przeprawy przez Wisłę na wypadek zburzenia kolejowego mostu na Wiśle w Dęblinie.
Powstanie linii.
W roku 1975 12 Pułk Kolejowy z Tarnowskich Gór wykonał budowę dojazdów kolejowych do obu brzegów Wisły. Od linii PKP Bąkowiec – Wysokie Koło wyprowadzono bocznicę stacyjną ze stacji Wysokie Koło do zachodniego brzegu Wisły, natomiast do wschodniego brzegu Wisły doprowadzono bocznicę od stacji PKP Puławy Azoty. Przeprawę przez rzekę zmontowano dwa razy - po raz pierwszy w ramach operacji Wisła 75, a po raz drugi Wisła 85 (liczby oznaczają lata w jakich operacje przeprowadzono). W roku 1975 przeprawę pokonał eszelon z czołgami prowadzony przez Ty2-1089 z MD Dęblin, a w 1986 również eszelon z czołgami, ale z ST44 na czele i drugą ST44 na końcu składu (wcześniej dla próby przejechał ST44 z pustymi platformami). 
Elementy mostu były składowane w kilku lokalizacjach; część było ułożonych przy przejeździe przez drogę Puławy - Dęblin w okolicy Wólki Gołębskiej. W latach 90 przejazd rozebrano, a dziurę w szosie zaasfaltowano. Powoli zaczęły znikać także same tory oraz kolejowa infrastruktura.
Drugim miejscem składowania elementów mostu była stacja Gołąb. W czasach świetności na ogrodzonym terenie znajdującym się za budynkiem stacyjnym (pomiędzy stacją a przejazdem na drodze Gołąb-Niebrzegów) ułożone były konstrukcje mostu; mała część ustawiona była także po przeciwnej stronie torów w pobliżu przejazdu. W II połowie lat 90., kiedy stacja Gołąb przestała być stacją, zburzono posterunki kolejowe i zniknęły elementy mostu.
Linia była jednotorowa, posiadała tylko mijanki (między innymi jedną w pobliżu przejazdu na trasie Puławy – Dęblin).
W filmie.
Na linii został nakręcony fragment filmu Przedwiośnie.

</doc>
<doc id="1277363" url="https://pl.wikipedia.org/wiki?curid=1277363" title="Wer wird Millionär?">
Wer wird Millionär?



</doc>
<doc id="1277365" url="https://pl.wikipedia.org/wiki?curid=1277365" title="The Best Damn Thing (singel)">
The Best Damn Thing (singel)

"The Best Damn Thing" to czwarty utwór Avril Lavigne na jej trzecim albumie o tym samym tytule, a zarazem czwarty singel promujący ten krążek. Utwór został wydany 18 czerwca 2008 roku.
Teledysk.
Avril przedstawiona jest w kilku sytuacjach:
gra chearlederkę, księżniczkę w różowej peruce oraz samą siebie śpiewającą w studio; na gitarze basowej w teledysku gra jej brat Matt, a na perkusji jej przyjaciel Evan.
Teledysk jest utrzymany w różowo-czarnej kolorystyce.

</doc>
<doc id="1277367" url="https://pl.wikipedia.org/wiki?curid=1277367" title="Linia kolejowa nr 83">
Linia kolejowa nr 83

Linia kolejowa nr 83 Zawada - Zamość Bortatycze – jednotorowa, niezelektryfikowana linia kolejowa w województwie lubelskim.

</doc>
<doc id="1277368" url="https://pl.wikipedia.org/wiki?curid=1277368" title="Tak czy nie?">
Tak czy nie?

Tak czy nie? – polski serial kryminalno-obyczajowy w reżyserii Ryszarda Bugajskiego (który jest też współautorem scenariusza) jednocześnie pierwszy polski serial interaktywny, emitowany w niedziele o 20.15 od 19 października 2003 do 4 stycznia 2004 w TVP1.
O serialu.
Pomysł produkcji zaczerpnięto ze szwedzkiego serialu interaktywnego, jednakże scenariusz został napisany z myślą o polskich widzach i dostosowany do naszych realiów.
Na końcu każdego odcinka stawiano pytanie, na które odpowiedź brzmiała "tak" lub "nie". Widzowie mogli ją wybrać, a w przypadku poprawnej odpowiedzi – wygrać nagrodę. Odpowiedź na postawione pytanie można było wysnuć z informacji zawartych w odcinku, nie zawsze jednak sprawy wyglądały tak, jak mogło się wydawać. Można też było sięgnąć do "materiału dowodowego" zamieszczonego na stronie serialu (obecnie strona usunięta), gdzie znajdowały się informacje dodatkowe.
W serialu najwyraźniejsze są dwa wątki:
Postacie serialu.
oraz:

</doc>
<doc id="1277369" url="https://pl.wikipedia.org/wiki?curid=1277369" title="Linia kolejowa nr 84">
Linia kolejowa nr 84

Linia kolejowa nr 84 – dawna linia łącząca stację Grębów ze stacją Olendry.
Decyzją z dnia 7 lipca 2015 r. Minister Infrastruktury i Rozwoju wyraził zgodę na likwidację linii nr 84 od km 0,394 do km 4,131.

</doc>
<doc id="1277376" url="https://pl.wikipedia.org/wiki?curid=1277376" title="Paul Waaktaar-Savoy">
Paul Waaktaar-Savoy

Paul Waaktaar-Savoy (ur. 6 września 1961 w Oslo) – norweski muzyk. W zespole A-ha jest kompozytorem i gra na gitarze.

</doc>
<doc id="1277379" url="https://pl.wikipedia.org/wiki?curid=1277379" title="St. Laurent">
St. Laurent



</doc>
<doc id="1277381" url="https://pl.wikipedia.org/wiki?curid=1277381" title="Tony McManus">
Tony McManus

Tony McManus (ur. 1965, Paisley) – szkocki gitarzysta akustyczny irlandzkiego pochodzenia, grający folkową muzykę celtycką. 
Jego pierwszy album ("Tony McManus") został wydany w 1996 przez Greentrax Recordings. Drugi, zatytułowany "Pourquoi Quebec?", został nagrany w Quebecu i wydany w styczniu 1998. Trzeci ("Ceol More") wydano w 2002.

</doc>
<doc id="1277382" url="https://pl.wikipedia.org/wiki?curid=1277382" title="Tapanahoni">
Tapanahoni

Tapanahoni (Tapanahony) – rzeka w Surinamie. Jest lewobrzeżnym dopływem Maroni.

</doc>
<doc id="1277384" url="https://pl.wikipedia.org/wiki?curid=1277384" title="Litani (dopływ Maroni)">
Litani (dopływ Maroni)

Litani (lub Itany) – rzeka na granicy Surinamu i Gujany Francuskiej, dopływ Maroni. Przebieg granicy jest dyskusyjny - władze Surinamu roszczą sobie prawo do terenów na wschód od rzeki.

</doc>
<doc id="1277386" url="https://pl.wikipedia.org/wiki?curid=1277386" title="Sefwi">
Sefwi



</doc>
<doc id="1277389" url="https://pl.wikipedia.org/wiki?curid=1277389" title="Grzegorz Łozowski">
Grzegorz Łozowski

Grzegorz Łozowski (ur. 25 maja 1954 w Ornecie, zm. 13 marca 2008 w Otwocku) – polski kierownik produkcji. Zajmował się obsługą finansową filmów "Strajk" Volkera Schlondorffa, "Jan Paweł II", w reżyserii Johna Harrisona, "Opowieści z Narnii : Książę Kaspian" w reżyserii Andrew Adamsona, Waldemara Modestowicza. Był absolwentem Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi, Szkoły Głównej Planowania i Statystyki w Warszawie, Liceum Ogólnokształcącego im. Marszałka Stanisława Małachowskiego w Płocku.

</doc>
<doc id="1277394" url="https://pl.wikipedia.org/wiki?curid=1277394" title="Herb powiatu białostockiego">
Herb powiatu białostockiego

Herb powiatu białostockiego na tarczy dwudzielnej z lewa w skos. W polu górnym czerwonym srebrny orzeł ze złotym dziobem, szponami i takąż koroną na głowie. W polu dolnym złotym głowa łosia brązowa.
Herb został ustanowiony "Uchwałą Nr XXXII/179/01 Rady Powiatu Białostockiego z dnia 20 września 2001 r. w sprawie ustanowienia herbu i flagi powiatu Białostockiego" (Dz. Urz. Woj. Podlaskiego z 2001 r. Nr 53, poz. 889). 

</doc>
<doc id="1277402" url="https://pl.wikipedia.org/wiki?curid=1277402" title="Henry Somerset (2. książę Beaufort)">
Henry Somerset (2. książę Beaufort)

Henry Somerset, 2. książę Beaufort (ur. 2 kwietnia 1684 w Monmouth, zm. 24 maja 1714 w Badminton w hrabstwie Gloucestershire) – angielski arystokrata, jedyny syn i najstarsze dziecko Charlesa Somerseta, markiza Worcester (syna i dziedzica 1. księcia Beaufort), i Rebekki Child, córki sir Josiaha Childa, 1. baroneta, odznaczony Orderem Podwiązki.
Życiorys.
Do 1698 nosił tytuł hrabiego Glamorgan. Od śmierci ojca w 1698 był tytułowany markizem Worcester. Po śmierci dziadka w 1700 (lub 1699) odziedziczył tytuł 2. księcia Beaufort i uzyskał prawo do zasiadania w Izbie Lordów. Zasiadł w niej po osiągnięciu pełnoletniości. W latach 1710–1714 był lordem namiestnikiem Hampshire. 13 grudnia 1710 został powołany do Tajnej Rady. W latach 1712-1714 był lordem namiestnikiem Gloucestershire oraz kapitanem Gentlemen Pensioners. 25 października 1713 został odznaczony Orderem Podwiązki.
Somerset był trzykrotnie żonaty. Po raz pierwszy ożenił się 7 lipca 1702 w hrabstwie Kent z lady Mary Sackville (24 kwietnia 1688 – 18 czerwca 1705), córką Charlesa Sackville’a, 6. hrabiego Dorset, i Mary Crompton, córki 3. hrabiego Northampton. Henry i Mary nie mieli razem dzieci.
Drugą żoną Beauforta została 26 lutego 1705/1706 w kaplicy Królewskiej St. James’s Palace w Londynie Rachel Noel (zm. 13 września 1709), córki Wriothesleya Noela, 2. hrabiego Gainsborough, i Catherine Greville, córki 5. barona Brooke. Henry i Rachel mieli razem dwóch synów:
14 września 1711 w Wimbledonie poślubił swoją trzecią żonę, lady Mary Osborne (14 sierpnia 1688 – 4 lutego 1722), córkę Peregrine’a Osborne’a, 2. księcia Leeds, i Bridget Hyde, córki sir Thomasa Hyde’a. Henry i Mary nie mieli razem dzieci.
Beaufort zmarł nagle w 1714 z powodu „zapalenia spowodowanego wypiciem małego piwa podczas długiej podróży”. Został pochowany w Badminton w hrabstwie Gloucestershire. Tytuł książęcy odziedziczył jego najstarszy syn.
T. Hearne opisał Beauforta jako „człowieka wielkiej prawości, o atrakcyjnej osobowości oraz niesamowicie dobrej naturze”.

</doc>
<doc id="1277403" url="https://pl.wikipedia.org/wiki?curid=1277403" title="Offensiv!">
Offensiv!

Offensiv! – album studyjny Toroidh, wydany w 2004 roku przez wytwórnię Eternal Soul Records. 

</doc>
<doc id="1277406" url="https://pl.wikipedia.org/wiki?curid=1277406" title="United in Blood">
United in Blood

United in Blood – wspólny album studyjny Arditi i Toroidh. Został wydany w 2004 roku przez wytwórnię Neuropa Records.

</doc>
<doc id="1277411" url="https://pl.wikipedia.org/wiki?curid=1277411" title="Hambach an der Weinstraße">
Hambach an der Weinstraße

Hambach an der Weinstraße – część miasta Neustadt an der Weinstraße w Niemczech, w kraju związkowym Nadrenia-Palatynat. Dawniej samodzielna gmina. W 2001 roku miały tu miejsce obrady Trójkąta Weimarskiego.
Od 2007 r. na zamku Hambach, z inicjatywy prof. Ruperta i Polskiego Związku Katolicko-Społecznego, organizowane są spotkania młodzieży z Polski (m.in. z Rzeszowa, Lublina, Krakowa, Opola, Gdańska i Warszawy), Francji i Niemiec.

</doc>
<doc id="1277416" url="https://pl.wikipedia.org/wiki?curid=1277416" title="For Your God">
For Your God

For Your God - jest to pierwsze demo zespołu XIV Dark Centuries. Demo wydane zostało na CD.

</doc>
<doc id="1277417" url="https://pl.wikipedia.org/wiki?curid=1277417" title="Penetration aids">
Penetration aids

Penetration Aids – zespół środków technicznych mających za zadanie ułatwienie rakietowym pociskom balistycznym przeniknięcie przez systemy obrony antybalistycznej atakowanego przeciwnika.
Zasada działania.
Współczesne zaawansowane antybalistyczne pociski kinetyczne dysponują dużą celnością. Ich zadaniem jest zniszczenie głowicy bojowej pocisku balistycznego za pomocą energii kinetycznej wyzwolonej w wyniku bezpośredniego uderzenia w tzw. "sweet spot", czyli punkt u podstawy głowicy o powierzchni kilku centymetrów kwadratowych, z sumaryczną prędkością kilku do kilkunastu kilometrów na sekundę. Aby zadanie to maksymalnie utrudnić, producenci pocisków balistycznych wraz z głowicami umieszczają na pokładach pocisków zespół urządzeń mających za zadanie uniemożliwienie bądź przynajmniej maksymalne utrudnienie systemom obrony antybalistcznej rozróżnienie stanowiącej cel głowicy termojądrowej, chemicznej lub biologicznej od pozostałych elementów pocisku balistycznego. Urządzenia te najczęściej przybierają formę aluminiowych balonów, z których niektóre mogą kryć w sobie głowice bojowe, a także rozmieszczane przez pojazd fazy post-startowej ("post-boost vehicle") fałszywe makiety głowic bojowych.
Głowice pocisków antybalistycznych zwalczających nośniki broni nuklearnej w najwyższej warstwie atmosfery (egzosferze) opierają swe działanie na wykrywaniu głowic bojowych oraz ich dyskryminacji spośród środków "penetration aids" za pomocą pomiaru ich sygnatury w podczerwieni, co związane jest z różnicami w temperaturze obiektów w przestrzeni kosmicznej wynikającymi z ich różnej masy, użytych do ich budowy materiałów oraz wielkości.

</doc>
<doc id="1277418" url="https://pl.wikipedia.org/wiki?curid=1277418" title="Ruda Chebzie">
Ruda Chebzie

Ruda Chebzie – stacja kolejowa w Chebziu, dzielnicy Rudy Śląskiej, w województwie śląskim. Od 19 października 2006 do listopada 2010 r. zespół stacyjny znajdował się na trasie Szlaku Zabytków Techniki Województwa Śląskiego, jednak został z niego usunięty. W 2023 roku główny budynek dworca wrócił na szlak. W roku 2018, w ramach projektu „Stacja Biblioteka”, budynek zaadaptowano na siedzibę biblioteki miejskiej. W roku 2018 stacja obsługiwała 700–1000 pasażerów na dobę.
Historia.
Pierwszy budynek dworca kolejowego powstał w 1859 roku wraz z budową linii kolejowej do Tarnowskich Gór. Obecnie używany kompleks stacyjny powstał pod koniec XIX w. i składa się m.in. z budynku głównego dworca, budynku biurowego, poczty, warsztatów i zabudowań peronu. Jednym z ciekawszych obiektów zabytkowych jest budynek kolejowy z elewacją z różnokolorowej cegły z odsłoniętą stalową konstrukcją.
Peron górny.
Oprócz peronu dolnego, który obsługuje linię kolejową nr 137, do stacji należy także peron górny znajdujący się po drugiej stronie budynku stacyjnego. Peron ten obsługiwał linię Kochłowice – Chebzie – Bytom. Na peronie tym nie ma wiaty, a dzisiaj na tej linii nie odbywa się już żaden ruch. Peron został zamknięty wraz z zawieszeniem ruchu pasażerskiego na tej linii.
Połączenia.
Na stacji kolejowej zatrzymują się pociągi osobowe Kolei Śląskich do:

</doc>
<doc id="1277421" url="https://pl.wikipedia.org/wiki?curid=1277421" title="Testament (album)">
Testament (album)

Testament - album studyjny Toroidh, wydany w 2003 roku przez wytwórnię Neuropa Records.

</doc>
<doc id="1277422" url="https://pl.wikipedia.org/wiki?curid=1277422" title="Arnsberg (stacja kolejowa)">
Arnsberg (stacja kolejowa)

Arnsberg – stacja kolejowa w Arnsbergu, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1277424" url="https://pl.wikipedia.org/wiki?curid=1277424" title="Henry Scudamore">
Henry Scudamore

Henry Scudamore (ur. 23 marca 1707, zm. 26 lutego 1745 w Bath) – angielski arystokrata, najstarszy syn Henry’ego Somerseta, 2. księcia Beaufort, i Rachel Noel, córki 2. hrabiego Gainsborough. Starszy brat 4. księcia Beaufort.
Urodził się jako Henry Somerset. Od urodzenia nosił tytuł markiza Worcester. Po śmierci ojca w 1714 odziedziczył tytuł 3. księcia Beaufort. Po osiągnięciu pełnoletniości zasiadł w Izbie Lordów. Wykształcenie odebrał w Westminster School oraz w University College na Uniwersytecie Oksfordzkim (w latach 1720–1725). W 1729 został wysokim stewardem hrabstwa Hertford. W 1730 po tym, jak odziedziczył Holme Lacy i inne posiadłości rodziny żony, zmienił nazwisko na „Scudamore”. W 1739 był jednym z założycieli londyńskiego Founding Hospital.
28 czerwca 1729 poślubił Frances Scudamore (14 sierpnia 1711 – 16 lutego 1750), córkę Jamesa Scudamore’a, 2. wicehrabiego Scudamore, i Frances Digby, córki 4. barona Digby. Małżonkowie nie mieli razem dzieci i rozwiedli się w 1743 z powodu romansu Frances z Williamem Talbotem.
Beaufort został pochowany w Badminton w hrabstwie Gloucestershire. Tytuł książęcy odziedziczył jego młodszy brat.

</doc>
<doc id="1277427" url="https://pl.wikipedia.org/wiki?curid=1277427" title="Ryszard Jasiński">
Ryszard Jasiński

Ryszard Jasiński – polski aktor.
Życiorys.
W 1980 ukończył Państwową Wyższą Szkołę Teatralną im. Ludwika Solskiego w Krakowie. Od 1980 do 1991 oraz od 1996 do 2003 aktor Teatru im. Juliusza Słowackiego w Krakowie. Następnie do 2007 aktor Teatru Wybrzeże w Gdańsku.

</doc>
<doc id="1277433" url="https://pl.wikipedia.org/wiki?curid=1277433" title="San Benedetto del Tronto (stacja kolejowa)">
San Benedetto del Tronto (stacja kolejowa)

San Benedetto del Tronto – stacja kolejowa w San Benedetto del Tronto, w regionie Marche, we Włoszech. Znajdują się tu 3 perony.

</doc>
<doc id="1277435" url="https://pl.wikipedia.org/wiki?curid=1277435" title="Naroczycki Łęg">
Naroczycki Łęg

Naroczycki Łęg – użytek ekologiczny o powierzchni 186,97 ha, położony w zakolu rzeki Odry, obejmujący swym zasięgiem obszar starorzeczy i łąk zalewowych w rejonie Naroczyc i Chobieni w gminie Rudna w województwie dolnośląskim. Powstał na mocy Uchwały Nr XXXV/265/98 Rady Gminy Rudna z dnia 28 kwietnia 1998 r.
Znajdują się tu wspaniałe krajobrazy, liczne gatunki roślin, ptaków wodno-błotnych oraz rzadkich zwierząt.

</doc>
<doc id="1277436" url="https://pl.wikipedia.org/wiki?curid=1277436" title="Those Who Do Not Remember the Past Are Condemned to Repeat It">
Those Who Do Not Remember the Past Are Condemned to Repeat It

Those Who Do Not Remember the Past Are Condemned to Repeat It – album studyjny Toroidh, wydany w 2001 roku przez wytwórnię 205 Recordings.

</doc>
<doc id="1277438" url="https://pl.wikipedia.org/wiki?curid=1277438" title="Krzysztof Karwowski">
Krzysztof Karwowski

2 osoby o tym nazwisku:

</doc>
<doc id="1277439" url="https://pl.wikipedia.org/wiki?curid=1277439" title="Rhyl F.C.">
Rhyl F.C.

Rhyl Football Club (wal. "Clwb Pêl Droed Y Rhyl") – walijski klub piłkarski z siedzibą w mieście Rhyl.
Historia.
Historia futbolu w mieście Rhyl rozpoczęła się w drugiej połowie lat 70. XIX wieku, kiedy powstało tu wiele klubów piłkarskich. "Rhyl FC" założony został w 1883 roku, a w 1890 klub należał do grona założycieli ligi walijskiej ("Welsh League"), z której jednak rok później wycofał się. W 1893 klub zmienił nazwę na "Rhyl Atletic" i był członkiem założycielem ligi "North Wales Coast League", którą wygrał w sezonie 1894/95. W 1898 "Rhyl Athletic" wspólnie z klubem "Rhyl Town" przystąpiły wspólnie do angielsko-walijskich rozgrywek znanych pod nazwą "The Combination". Pomimo kryzysu finansowego piłkarze z Rhyl brali udział tych rozgrywkach aż do ich końca, który nastąpił na zakończenie sezonu 1910/1911.
Klub ponownie przystąpił do rozgrywek "North Wales Coast League", tym razem pod nazwą "Rhyl United". Po I wojnie światowej klub przeniósł się do ligi "North Wales Alliance", by w 1921 roku stać się członkiem założycielem ligi "Welsh National League". Ligę tę piłkarze z Rhyl wygrali w sezonie 1925/26. W 1928 roku klub powrócił do nazwy "Rhyl Athletic" i stał się spółką z ograniczoną odpowiedzialnością. Z powodu zamieszania, jaki ogarnął walijski futbol na początku lat 30. piłkarze z Rhyl postanowili spróbować szczęścia w lidze miasta Birmingham i okolic ("West Midlands Regional League"). Ponieważ ciągłe wyjazdy do Birmingham były dla klubu zbyt uciążliwe, w 1936 przeniesiono się do ligi "Cheshire County League", rozpoczynając jeden z najlepszych okresów w historii klubu.
W pierwszych latach po drugiej wojnie światowej "Rhyl" dwukrotnie wygrał ligę – w 1947/48 i 1950/51, oraz dwa razy z rzędu zdobył Puchar Walii ("Welsh Cup") – w 1952 pokonał Merthyr Tydfil 4:3, a w 1953 Chester City 2:1. Kolejne lata w lidze "Cheshire County League" były dla klubu przeciętne, toteż kolejne zwycięstwo przyszło dopiero w 1972 roku. Po rozwiązaniu ligi "Cheshire County League" w 1982 roku "Rhyl" przystąpił do rozgrywek ligi "North West Counties League", uzyskując wkrótce awans do ligi "Northern Premier League" w jej pierwszym sezonie. W 1992 z powodu zbyt późnego zgłoszenia piłkarze klubu "Rhyl" nie wzięli udziału w rozgrywkach pierwszej ligi walijskiej ("League of Wales") i przystąpili do rozgrywek drugiej ligi walijskiej ("Cymru Alliance"). W sezonie 1993/94 "Rhyl" zwyciężył drugą ligę i awansował do pierwszej ligi.
Sukcesy w lidze walijskiej na początku XXI wieku, w tym największy – mistrzostwo Walii w sezonie 2003/04 – pozwoliły klubowi wystąpić w europejskich pucharach.

</doc>
<doc id="1277441" url="https://pl.wikipedia.org/wiki?curid=1277441" title="Europe Is Dead">
Europe Is Dead

Europe Is Dead – debiutancki album studyjny Toroidh, wydany w 2001 roku przez wytwórnię Cold Spring.

</doc>
<doc id="1277444" url="https://pl.wikipedia.org/wiki?curid=1277444" title="Doktor Martin">
Doktor Martin

Doktor Martin () – brytyjski serial telewizyjny z Martinem Clunesem w roli tytułowej.
O serialu.
Serial opowiada historię doktora Martina Ellinghama (Martin Clunes), znakomitego chirurga naczyniowego. Niestety zapada on na hemofobię, lęk przed krwią. Ta przypadłość zmusza go do porzucenia błyskotliwej kariery w Londynie. Wraca do małego miasteczka Portwenn w Kornwalii, gdzie często bywał w dzieciństwie na farmie swej ciotki Joan (Stephanie Cole). Obejmuje tam posadę lekarza pierwszego kontaktu. Do pomocy ma recepcjonistkę, często o wątpliwych kompetencjach. Doktor Ellingham jest człowiekiem rzeczowym, wszelkie uprzejmości uważa za zbędne. Dlatego jego praca okazuje się niezwykle trudna. Mieszkańcy mają skłonność do ulegania wypadkom zmuszającym doktora do przezwyciężania swojej fobii. Zdjęcia do serialu zostały zrealizowane w malowniczym Port Isaac w Kornwalii. 
Serial składa się z 70 odcinków podzielonych na 9 serii. Produkcja ósmego sezonu odbyła się w 2017 roku a dziewiątego w 2019. Obecnie na platformie CDA można oglądać 10 sezon (prawdopodobnie ostatni).W Polsce serial, do piątego sezonu, wyemitował Hallmark i TVP2 (od 4 listopada 2009). 
Ciekawostki.
Producentka serialu Philippa Braithwaite jest prywatnie żoną Martina Clunes'a. Martin Clunes odmiennie do serialu jest miłośnikiem zwierząt. 

</doc>
<doc id="1277447" url="https://pl.wikipedia.org/wiki?curid=1277447" title="Description de l'Egypte">
Description de l'Egypte



</doc>
<doc id="1277448" url="https://pl.wikipedia.org/wiki?curid=1277448" title="Wiesław Garboliński">
Wiesław Garboliński

Wiesław Garboliński (ur. 2 stycznia 1927 w Głownie, zm. 31 sierpnia 2014) – polski malarz i rysownik.
Życiorys.
Urodził 2 stycznia 1927 w Głownie, jego rodzicami byli pochodzący ze Strykowa Jadwiga (z domu Pietrasiak) i Władysław Garboliński. Ojciec pracował jako młynarz, lecz nie posiadał własnego młyna, sezonowo dorabiał jako strycharz. Wiesław miał również starszego brata Stanisława, który później pracował jako zawiadowca na kolei, na dworcu Łódź Kaliska. Jako młody chłopak, Wiesław swoje pierwsze doświadczenia ze sztuką nabył w głowieńskiej Szkole Podstawowej nr 2 pod dyrekcją Aleksandra Orczykowskiego. W czasie okupacji niemieckiej ojciec oraz starszy brat zostali wywiezieni na roboty przymusowe do Niemiec. Wiesław musiał sam z matką starać się o utrzymanie, w związku z tym zatrudnił się jako pomocnik artysty u Feliksa Paszkowskiego, który otoczył młodego artystę opieką i wiele nauczył w kwestii sztuki malarskiej.
Po wojnie młody artysta ukończył liceum dla dorosłych w Łodzi, zdając maturę w 1948. W latach 1948–1954 studiował na Akademii Sztuk Pięknych w Krakowie, gdzie poznał pochodzącą z Lipiec Reymontowskich Halinę Strzyż, z którą ożenił się 28 sierpnia 1955. W okresie 1954-1957 odbywał studia aspiranckie w Instytucie Malarstwa, Rzeźby i Architektury w Leningradzie. Po powrocie, w 1958, zamieszkał razem z żoną w Łodzi. W tym samym roku urodziła im się córka Matylda.
W latach Garboliński 1975–1981 był rektorem Państwowej Wyższej Szkole Sztuk Plastycznych w Łodzi, a w okresie 1972-1977 pełnił również funkcję prezesa łódzkiego oddziału Związku Polskich Artystów Plastyków. Był współzałożycielem Związku Polskich Artystów Malarzy i Grafików, a w okresie 1985-1989 wiceprezesem zarządu głównego związku. W latach 1983–1990 był członkiem Narodowej Rady Kultury, a w 1986–1989 członkiem Ogólnopolskiego Komitetu Grunwaldzkiego.
Malował barokowe kompozycje, pełne nagich ciał, posągów czy figur, inspirowanych płótnami wielkich mistrzów. W latach 80. tworzył obrazy o tematyce patriotyczno-wojskowej. W roku jubileuszu 45-lecia LWP 12 października 1988 roku otrzymał Nagrodę I stopnia Ministra Obrony Narodowej w dziedzinie plastyki. Wcześniej był odznaczony Krzyżem Oficerskim Orderu Odrodzenia Polski, Krzyżem Kawalerskim Orderu Odrodzenia Polski, Srebrnym Krzyżem Zasługi, Medalem 30-lecia Polski Ludowej, Złotym i Srebrnym Medalem „Za zasługi dla obronności kraju” i Odznaką Zasłużony Działacz Kultury.
Był aktywnym działaczem PZPR. Należał do partii od 1951 roku, był członkiem plenum Komitetu Wojewódzkiego PZPR w Łodzi i delegatem na VII i VIII Zjazd PZPR.
Pochowany w Alei Zasłużonych na Cmentarzu Komunalnym Doły w Łodzi.

</doc>
<doc id="1277451" url="https://pl.wikipedia.org/wiki?curid=1277451" title="Roland Dumas">
Roland Dumas

Roland Dumas (ur. 23 sierpnia 1922 w Limoges) – francuski polityk i prawnik, działacz Partii Socjalistycznej, parlamentarzysta i minister, w latach 1995–2000 przewodniczący Rady Konstytucyjnej.
Życiorys.
W trakcie II wojny światowej jego ojciec, Georges Dumas, został zastrzelony przez Gestapo. Roland Dumas również uczestniczył w ruchu oporu; został aresztowany, uciekł wkrótce przed wyzwoleniem Francji. Za swoją działalność otrzymał m.in. Krzyż Wojenny.
Ukończył studia prawnicze w Paryżu. Kształcił się w Instytucie Nauk Politycznych w Paryżu i w London School of Economics. W 1950 uzyskał uprawnienia adwokata, podejmując praktykę zawodową w Limoges. Zyskał rozpoznawalność m.in. jako skuteczny obrońca oskarżonego o zabójstwo działacza komunistycznego Georges’a Guingouina oraz oskarżonego o ujawnienie tajemnicy państwowej urzędnika Jeana Monsa. Był także pełnomocnikiem osób publicznych, do jego klientów należeli Marc Chagall, Jean Genet, Alberto Giacometti i Pablo Picasso.
Stał się bliskim współpracownikiem François Mitterranda. Zaangażował się w działalność polityczną w ramach ugrupowań lewicowych, w tym powstałej w 1969 Partii Socjalistycznej. W latach 1956–1958 po raz pierwszy sprawował mandat deputowanego. Ponownie był posłem w okresie 1967–1968. Do Zgromadzenia Narodowego powrócił w 1981, z powodzeniem ubiegając się o reelekcję w wyborach w 1986 i 1988.
Od grudnia 1983 do grudnia 1984 pełnił funkcję ministra do spraw europejskich w gabinetach, którymi kierowali Pierre Mauroy i Laurent Fabius, od czerwca 1984 był jednocześnie rzecznikiem prasowym rządu. Od grudnia tegoż roku do marca 1986 u Laurenta Fabiusa kierował po raz pierwszy resortem spraw zagranicznych. W maju 1988, po powrocie socjalistów do władzy, został ponownie ministrem spraw zagranicznych, uzyskując wówczas rangę ministra stanu. Urząd ten sprawował do marca 1993, wchodząc w skład dwóch rządów Michela Rocarda, a także gabinetów Édith Cresson i Pierre’a Bérégovoy.
W lutym 1995 kończący kadencję François Mitterrand powołał go na przewodniczącego Rady Konstytucyjnej. W marcu 1999 Roland Dumas zawiesił się w pełnieniu tej funkcji, a zrezygnował z niej w marcu 2000. Wiązało się to z oskarżeniem go o przyjmowanie korzyści majątkowych od koncernu paliwowego (tzw. afera Elf). W pierwszej instancji polityk został skazany, jednak w 2003 w wyniku postępowania odwoławczego został uniewinniony. W 2007 został natomiast skazany na karę pozbawienia wolności z warunkowym zawieszeniem jej wykonania i na grzywnę za nadużycia jako wykonawca woli wdowy po Albercie Giacomettim.

</doc>
<doc id="1277453" url="https://pl.wikipedia.org/wiki?curid=1277453" title="Nagasaki (stacja kolejowa)">
Nagasaki (stacja kolejowa)

 – stacja kolejowa w Nagasaki, w prefekturze Nagasaki, w Japonii. Znajdują się tu 3 perony.

</doc>
<doc id="1277455" url="https://pl.wikipedia.org/wiki?curid=1277455" title="Tarot (zespół muzyczny)">
Tarot (zespół muzyczny)

Tarot – fiński zespół grający muzykę z pogranicza hard rocka i heavy metalu.
Pierwszy album („Spell of Iron”) wydali w 1986 roku. Ostatnie wydawnictwo to „The Spell of Iron MMXI” z 2011 roku.

</doc>
<doc id="1277456" url="https://pl.wikipedia.org/wiki?curid=1277456" title="Charles Somerset (4. książę Beaufort)">
Charles Somerset (4. książę Beaufort)

Charles Somerset, 4. książę Beaufort (ur. 12 września 1709, zm. 28 października 1756) – angielski arystokrata, młodszy syn Henry’ego Somerseta, 2. księcia Beaufort, i Rachel Noel, córki 2. hrabiego Gainsborough. Młodszy brat 3. księcia Beaufort.
Od urodzenia do 1745 r. był tytułowany lordem Charlesem Somersetem. Wykształcenie odebrał w Winchester College oraz w University College na Uniwersytecie Oksfordzkim (w latach 1725-1727). W latach 1731-1745 zasiadał w Izbie Gmin jako reprezentant okręgów Monmouthshire oraz (od 1734 r.) Monmouth Boroughs z ramienia partii torysów. Po bezpotomnej śmierci starszego brata w 1745 r. odziedziczył tytuł 4. księcia Beaufort i zasiadł w Izbie Lordów.
1 maja 1740 r. w kościele św. Jerzego w Londynie poślubił Elizabeth Berkeley (ok. 1719 - 8 kwietnia 1799), córkę Johna Symesa Berkeleya i Elizabeth Norborne, córki Waltera Norborne'a. Charles i Elizabeth mieli razem syna i trzy córki:
Beaufort zmarł w 1745 r. Został pochowany w Badminton w hrabstwie Gloucestershire. Tytuł książęcy odziedziczył jego jedyny syn.
Tindal zapisał o księciu, że był on "mężem wielkiego ducha i aktywności, moralnie nieskazitelny, ale pozbawiony talentów politycznych".

</doc>
<doc id="1277457" url="https://pl.wikipedia.org/wiki?curid=1277457" title="Globtroter Grover">
Globtroter Grover

Globtroter Grover – amerykański serial animowany, wyemitowano trzydzieści pięciominutowych odcinków.
Opis fabuły.
W swoim programie Global Grover wspomina swoje podróże dookoła świata, pokazując filmy m.in. o Indiach, Tybecie, Bangladeszu, Anglii, Francji. W każdym filmie występują dzieci, które starają się przybliżyć kulturę i obyczaje swoich krajów.
Według "Sesame Workshop" film został wymyślony, by promować zrozumienie i szacunek dla innych kultur w specyficznym, dziecięcym rozumieniu. Przybliża widzom nowe zwyczaje, tradycje i życie codzienne za granicą. Global Grover nie tylko mówi o różnicach, ale stara się podkreślać to, co łączy wszystkie dzieci na świecie.
Wersja polska.
Opracowanie wersji polskiej: na zlecenie MiniMini – Start International Polska
Reżyseria: Paweł Galia
Dialogi polskie:
Dźwięk i montaż: Jerzy Wierciński
Kierownik produkcji: Anna Kuszewska
W roli Grovera: Janusz Zadura

</doc>
<doc id="1277461" url="https://pl.wikipedia.org/wiki?curid=1277461" title="Iradam">
Iradam

Iradam – seria 3 prototypów polskich samochodów osobowych konstrukcji inż. Adama Glücka-Głochowskiego z lat 1924-1927.
Inż. Glück-Głochowski zbudował 3 prototypy mikrosamochodów własnej oryginalnej konstrukcji. Nazwa "Iradam" pochodziła z połączenia imienia żony konstruktora Ireny i jego imienia - Adam. Oryginalność tych pojazdów polegała na tym, że były to samochody 3-osobowe o napędzie tylnym. Moc silnika przekazywana była na koła przy pomocy giętkich wałków pomysłu Glücka-Głochowskiego za pośrednictwem hydraulicznej skrzynki biegów. W każdym z 3 prototypów znalazł się inny silnik z importu, umieszczany z tyłu. Zastosowane silniki to dwucylindrowy "Total" o pojemności 500 cm³, jednocylindrowy JAP o pojemności 600 cm³ oraz dwucylindrowy JAP o pojemności 980 cm³ w układzie boxer. Prototypy wykonano przy udziale Huty Ludwików w Kielcach. 
Planowana była też budowa nadwozia w wersji 4-osobowej. Samochód pomimo konstrukcji wyprzedzającej ówczesne rozwiązania (m.in. silnik z wtryskiem paliwa) nie wszedł do produkcji seryjnej.

</doc>
<doc id="1277462" url="https://pl.wikipedia.org/wiki?curid=1277462" title="Josef Thorak">
Josef Thorak

Josef Thorak (ur. 7 lutego 1889 w Salzburgu, zm. 26 lutego 1952 w zamku Hartmannsberg w gminie Bad Endorf) – austriacki rzeźbiarz.
Życie.
Był synem mistrza garncarskiego, w sklepie prowadzonym przez ojca uczył się garncarstwa i ceramiki. W 1912 rozpoczął studia na Akademii Sztuk Pięknych w Wiedniu. W 1915 wyjechał do Berlina, aby kontynuować studia.
Materiałem jego pierwszych rzeźb był, ze względów finansowych, wosk. Jego rzeźby, przedstawiające muskularne, często nagie, postacie ludzkie, były utrzymane w manierze neoklasycystycznej z widocznymi wpływami ekspresjonizmu. Monumentalny charakter pomników znalazł uznanie u ideologów nazistowskich. Thorak, był uważany, obok Arno Brekera, za "oficjalnego rzeźbiarza" III Rzeszy. Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy) wśród "Niezastąpionych". Jego rzeźby towarzyszyły projektom Alberta Speera, m.in. niemieckiemu pawilonowi na wystawie światowej w Paryżu, w 1937 roku. Był również przedstawicielem tzw. sztuki Blut und Boden.
Prace w Polsce.
W XX wieku na terenie Polski znany był jeden pomnik autorstwa Thoraka. Odsłonięto go 22 stycznia 1922 w Ustce. Upamiętniał niemieckich żołnierzy poległych w czasie I wojny światowej. Po II wojnie światowej pomnik poświęcono poległym w czasie wojen mieszkańcom Ustki.
W 1944 przed wejściem do domu Gerharta Hauptmanna w Jagniątkowie została umieszczona rzeźba "Hannele" autorstwa Thoraka. Po zorganizowaniu w budynku muzeum została tam umieszczona ponownie.
W 1943 w Toruniu, w obecności Alberta Forstera dokonano wmurowania kamienia węgielnego pod nowy pomnik Mikołaja Kopernika autorstwa Thoraka. Thorak pomnik wykonał, lecz ze względu na zakończenie okupacji, nie został on wystawiony w Toruniu, lecz w rodzinnym mieście rzeźbiarza, Salzburgu.
Przed palmiarnią w Zielonej Górze znajduje się "Rzeźba młodzieńca z koniem" z 1936 r. Od 2016 r. podawane są informacje, że autorem tej rzeźby jest jednak inny autor, a mianowicie , którego syn służył w armii niemieckiej w Krośnie Odrzańskim, gdzie rzeźba pierwotnie stała.
W 2008 w trakcie mycia posągu "Macierzyństwo" ("Mutter mit Kind"), znajdującego się w ogrodzie Domu Pomocy Społecznej w Zaskoczynie, odkryto tabliczkę z napisem „Thorak, 1942”. W październiku 2015 rzeźbę przesunięto w celu jej lepszego wyeksponowania.
W 2015 podczas prac remontowych na wirydarzu Muzeum Narodowego w Gdańsku wykopano wykonaną w 1942 z marmuru przez Thoraka ponad półmetrową rzeźbę głowy Adolfa Hitlera. Rzeźba została włączona do zbiorów Muzeum Narodowego w Gdańsku i obecnie eksponowana jest w Muzeum II Wojny Światowej w Gdańsku.

</doc>
<doc id="1277464" url="https://pl.wikipedia.org/wiki?curid=1277464" title="Żakowice (Radom)">
Żakowice (Radom)

Żakowice – dzielnica Radomia położona w południowej części miasta, pomiędzy Borkami, Młodzianowem i Jeżową Wolą, dawniej wieś. 
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego.
Włączana w granice miasta etapami od 1916 r. (większość). W latach 80. XX w. usytuowano na jej terenie osiedle mieszkaniowe Południe. Znajdują się tu m.in.:
oraz szkoły - PSP 17, Zespół Szkół Integracyjnych i Publiczne Gimnazjum Dla Dorosłych. 
Do dzielnicy można dojechać autobusami linii 1, 7, 12, 14, 16, 25.

</doc>
<doc id="1277467" url="https://pl.wikipedia.org/wiki?curid=1277467" title="Gods And Monsters">
Gods And Monsters



</doc>
<doc id="1277469" url="https://pl.wikipedia.org/wiki?curid=1277469" title="Biełgorod (stacja kolejowa)">
Biełgorod (stacja kolejowa)

Biełgorod – stacja kolejowa w Biełgorodzie, w obwodzie biełgorodzkim, w Rosji. Znajdują się tu 3 perony.

</doc>
<doc id="1277474" url="https://pl.wikipedia.org/wiki?curid=1277474" title="Rhyl Football Club">
Rhyl Football Club



</doc>
<doc id="1277478" url="https://pl.wikipedia.org/wiki?curid=1277478" title="Osiedle Tysiąclecia (Radomsko)">
Osiedle Tysiąclecia (Radomsko)

Osiedle Tysiąclecia – największe osiedle Radomska powstałe w latach 70., przez gwałtowną rozbudowę wielorodzinną. Osiedle dzieli się na cztery mniejsze części: Tysiąclecie Wschód, Tysiąclecie Zachód, Osiedle Jagiellońskie i Osiedle Piastowskie. Granice osiedla wyznaczają ulice: Jagiellońska, Świętej Jadwigi Królowej, Starowiejska, Armii Krajowej, Tysiąclecia i Prymasa Wyszyńskiego.
Edukacja, Kultura, Sport i Rekreacja.
Edukacja.
Na terenie osiedla znajdują się przedszkola szkoły podstawowe gimnazja i liceum:
Kultura, Sport i Rekreacja.
Na terenie tysiąclecia znajduje się siedziba Miejskiego Ośrodka Sportu i Rekreacji. W skład kompleksu na osiedlu wchodzą: korty tenisowe, basen kryty i sauna oraz skate park (w zimie lodowisko). Przy Zespole Szkolno-Gimnazjalnym nr 4 znajduje się miejska hala sportowa. Na osiedlu mieści się też filia Miejskiej Biblioteki Publicznej
Jedynym, a zarazem największym parkiem na osiedlu jest Park Solidarności. Co roku jest on miejscem organizacji Dni Radomska.
Gospodarka i Zdrowie.
Na terenie osiedla znajduje się kilka sklepów wielkopowierzchniowych, z czego największe to Carrefour, Biedronka oraz Lidl. Na osiedlu znajdują się też: dom handlowy Edward, banki oraz kilka aptek. Od czerwca 2011 roku na ulicę Jagiellońską przeniesiony został Szpital Powiatowy, w siedzibie którego znajduje się także przychodnia szpitalna. Na terenie budowy nowego szpitala działa lądowisko dla helikopterów.
Komunikacja i transport.
Głównymi ulicami Osiedla są ulice: Tysiąclecia, Jagiellońska, Piastowska, Leszka Czarnego i Armii Krajowej. Tysiąclecie ma bardzo dobry dojazd do drogi krajowej nr 91 (Piotrków Trybunalski – Radomsko – Częstochowa), z którą krzyżuje się ulica Jagiellońska jak i ulica Piastowska. Oprócz świetnego połączenia z DK91 mieszkańcy mają idealny dojazd do drogi krajowej nr 42 (Kamienna – Gorzów Śląski – Działoszyn – Radomsko – Końskie – Skarżysko-Kamienna – Rudnik), która jest przedłużeniem ulicy Piastowskiej. Osiedle Tysiąclecia jako pierwsza dzielnica Radomska zostało objęte budową ścieżki rowerowej, która docelowo ma łączyć dzielnicę Sucha Wieś z Kowalowcem. Ponadto Osiedle ma bardzo dobrą komunikację miejską i ma połączenia autobusowe właściwie z każdą dzielnicą miasta. Przez jak i na Osiedle kursuje większość linii, jakie mieszkańcom oferuje MPK Radomsko.
Inne.
Tysiąclecie to ważna część miasta. Tu mieszczą się przy ulicy Leszka Czarnego Starostwo Powiatowe. Przy ulicy Piastowskiej Zakład Ubezpieczeń Społecznych w Tomaszowie Mazowieckim Inspektorat w Radomsku i Bursa Szkolna. Przy ulicy Tysiąclecia: Urząd Miasta, Sąd Rejonowy i Prokuratura Rejonowa. Na Osiedlu znajdują się dwie Parafie rzymskokatolickie oraz dwa cmentarze wyznaniowe (rzymskokatolickie).
Przy skrzyżowaniu ulic Piastowskiej i Tysiąclecia, w pobliżu dawnej siedziby telekomunikacji, rośnie jedna z najokazalszych topól włoskich w Polsce, znana pod nazwą Teletopcia i będąca pomnikiem przyrody. Drzewo posiada potężny pień o obwodzie nadziemnym ponad 4 m i ponad 30 m wysokości.
Na terenie Cmentarza Starego znajdują się dwie pomnikowe lipy drobnolistne o obwodach pni 533 cm i 388 cm. 

</doc>
<doc id="1277480" url="https://pl.wikipedia.org/wiki?curid=1277480" title="Bonn-Duisdorf">
Bonn-Duisdorf

Bonn-Duisdorf – przystanek kolejowy w Bonn, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1277484" url="https://pl.wikipedia.org/wiki?curid=1277484" title="Robron">
Robron

Robron (fr. "robe ronde - okrągła suknia") – balowa suknia dworska z ciężkich tkanin jedwabnych, o konstrukcji kloszowej. Charakteryzowała ją szeroka spódnica, z przodu spłaszczona, z boków i z tyłu rozszerzona. Noszona na sztywnej konstrukcji podtrzymującej, tzw. rogówce.
Popularna w XVIII wieku, była jednak wyłącznie suknią balową, gdyż znacznie utrudniała chodzenie (w szczególności po schodach), siadanie czy przechodzenie przez drzwi.

</doc>
<doc id="1277485" url="https://pl.wikipedia.org/wiki?curid=1277485" title="AR4">
AR4



</doc>
<doc id="1277486" url="https://pl.wikipedia.org/wiki?curid=1277486" title="Wiesław Pluta">
Wiesław Pluta

Wiesław Aleksander Pluta (ur. 19 września 1939 w Zborowie) – prof. dr hab. inż, kierował Katedrą Finansów Przedsiębiorstwa i Zarządzania Wartością w Instytucie Zarządzania Finansami Uniwersytetu Ekonomicznego we Wrocławiu, rektor Akademii Ekonomicznej we Wrocławiu w latach 1987-1990.
Publikacje.
Autor licznych publikacji z zakresu zarządzania finansami, planowania finansowego i budżetowania kapitałowego. Autor i współautor licznych publikacji z zakresu ekonometrii i budżetowania kapitałowego:
planowania finansowego: 

</doc>
<doc id="1277489" url="https://pl.wikipedia.org/wiki?curid=1277489" title="Erik Bryggman">
Erik Bryggman

Erik Bryggman (ur. 7 lutego 1891 w Turku, zm. 21 grudnia 1955 tamże) – fiński architekt. Przeszedł ewolucję od form klasycystycznyych do funkcjonalizmu. Zrealizował m.in. Instytut Wychowania Fizycznego i Sportu w Vierumäki (1930-36), biblioteka (1935), dom studentów, laboratorium chemiczne Akademii w Turku (1948-50).

</doc>
<doc id="1277490" url="https://pl.wikipedia.org/wiki?curid=1277490" title="Henry Somerset (5. książę Beaufort)">
Henry Somerset (5. książę Beaufort)

Henry Somerset, 5. książę Beaufort KG (ur. 16 października 1744 w Londynie, zm. 11 października 1803) – angielski arystokrata, jedyny syn Charlesa Somerseta, 4. księcia Beaufort, i Elizabeth Berkeley, córki Johna Symesa Berkeleya.
Od 1745 był tytułowany markizem Worcester. Po śmierci ojca, w 1756, odziedziczył tytuł 5. księcia Beaufort. Po osiągnięciu pełnoletniości zasiadł w Izbie Lordów. W latach 1760–1763 pobierał nauki w Oriel College na Uniwersytecie Oksfordzkim. Od 1767 do 1772 był wielkim mistrzem Pierwszej Wielkiej Loży Anglii. W latach 1768–1770 był koniuszym królowej Charlotty. W 1771 został lordem namiestnikiem Monmouthshire. 2 czerwca 1786 został kawalerem Orderu Podwiązki. W latach 1787–1799 był lordem namiestnikiem Leicestershire. W latach 1787–1803 był lordem namiestnikiem Brecknockshire. W 1803 został 5. baronem Botetourt.
2 stycznia 1766, w kościele św. Jerzego w Londynie, poślubił Elizabeth Boscawen (28 maja 1747 – 15 czerwca 1828), córkę admirała Edwarda Boscawena i Francis Glanville, córki Williama Glanville'a. Henry i Elizabeth mieli razem siedmiu synów i trzy córki:
Beaufort został pochowany w Badminton w hrabstwie Gloucestershire. Tytuł książęcy odziedziczył jego najstarszy syn.

</doc>
<doc id="1277492" url="https://pl.wikipedia.org/wiki?curid=1277492" title="Ingolstadt Nord">
Ingolstadt Nord

Ingolstadt Nord – stacja kolejowa w Ingolstadt, w kraju związkowym Bawaria, w Niemczech. Znajdują się tu 3 perony. Można skorzystać z przejścia podziemnego.

</doc>
<doc id="1277495" url="https://pl.wikipedia.org/wiki?curid=1277495" title="KUB">
KUB



</doc>
<doc id="1277498" url="https://pl.wikipedia.org/wiki?curid=1277498" title="Indigenismo">
Indigenismo



</doc>
<doc id="1277499" url="https://pl.wikipedia.org/wiki?curid=1277499" title="Jaroslav Černý (egiptolog)">
Jaroslav Černý (egiptolog)

Jaroslav Černý (ur. 22 sierpnia 1898 w Pilźnie, zm. 29 maja 1970 w Oksfordzie) – czeski egiptolog.
Studiował od 1917 do 1922 na praskim Uniwersytecie Karola, gdzie w 1929 roku uzyskał doktorat. W 1925 roku wziął udział w wykopaliskach Bernarda Bruyère w Deir el-Medina. W 1946 roku został profesorem egiptologii w University College w Londynie. Od 1951 do 1965 wykładał na Uniwersytecie Oksfordzkim. Specjalizował się w hieratyce oraz literaturze Nowego Państwa i Okresu Późnego.

</doc>
<doc id="1277500" url="https://pl.wikipedia.org/wiki?curid=1277500" title="Gojca">
Gojca

Gojca – chorwacka wysepka znajdująca się 3 km na południowy zachód od miasta Hvar i 200 m na północny wschód od półwyspu "Izmetišće" na wyspie Sveti Klement. Jej powierzchnia wynosi 2,15 ha; długość linii brzegowej 549 m, długość ok. 250 m, a szerokość do 150 m. Najwyższy punkt ma 10 m n.p.m. Wyspa należy do archipelagu Paklińskiego.

</doc>
<doc id="1277502" url="https://pl.wikipedia.org/wiki?curid=1277502" title="Michał Budzyński">
Michał Budzyński

Michał Budzyński (ur. w 1811, zm. 7 sierpnia 1864) – polski poeta i tłumacz, brat Wincentego.
Brał udział w powstaniu listopadowym i galicyjskim ruchu spiskowym. W latach 1834–1836 więziony, w 1837–1850 na emigracji. W Paryżu związany z obozem księcia Adama Jerzego Czartoryskiego, z polecenia którego przebywał w latach 1845–1848 na Bliskim Wschodzie i w Rzymie. Organizator polskiego oddziału w służbie włoskiej w 1848 roku.
Autor wierszy ("Pierwiosnki" 1839), przekładów Byrona i Friedricha Schillera ("Dzieła dramatyczne...", t. 1-4 1843–1844) i wspomnień "Z mojego życia" (1880).

</doc>
<doc id="1277507" url="https://pl.wikipedia.org/wiki?curid=1277507" title="Harry Edwin Wood">
Harry Edwin Wood

Harry Edwin Wood (ur. 3 lutego 1881 w Manchesterze, zm. 27 lutego 1946) – astronom południowoafrykański.
Życiorys.
Studiował fizykę na Uniwersytecie w Manchesterze. Po ukończeniu studiów pozostał na uczelni, gdzie pracował jako asystent Arthura Schustera. W 1906 roku podjął pracę w Transvaal Meteorological Observatory. W latach 1928–1941 był jego dyrektorem, zastępując na tym stanowisku Roberta Innesa. Jest odkrywcą 12 planetoid.
Był członkiem kilku południowoafrykańskich towarzystw naukowych, otrzymał honorowy doktorat University of the Witwatersrand. 
Planetoida (1660) Wood została nazwana jego nazwiskiem.

</doc>
<doc id="1277509" url="https://pl.wikipedia.org/wiki?curid=1277509" title="Untouched">
Untouched

Untouched – piosenka electropop stworzona przez Jessicę Origliasso, Lisę Origliasso i Toby’ego Gada na drugi album studyjny australijskiego duetu The Veronicas, "Hook Me Up" (2007). Wyprodukowany przez Gada, utwór wydany został jako drugi singel promujący krążek w Australii oraz jako pierwszy światowy.
Informacje o singlu.
The Veronicas wyznały, że kompozycja opowiada o „długiej relacji międzyludzkiej w dzisiejszych czasach, kiedy to rozmowy odbywają się przez telefon, a kontakt wzrokowy następuje wraz z uruchomieniem video chatu bez jakiegokolwiek bezpośredniego kontaktu”. Utwór wydany został jako drugi singel promujący album "Hook Me Up" dnia 10 grudnia 2007 w formatach CD oraz digital download stając się piątym singlem zespołu, który znalazł się w Top 10 oficjalnego, australijskiego notowania najchętniej kupowanych singli osiągając pozycję #2. W Stanach Zjednoczonych „Untouched” ukazał się za pośrednictwem witryn internetowych iTunes Store oraz Napster dzień po premierze radiowej w stacji XM Satellite Radio dnia 8 września 2008. W tymże kraju piosenka stała się hitem zyskując wysoką ilość emitowań w największym radiu w Nowym Jorku "WHTZ". Na oficjalnej liście iTunes najczęściej pobieranych utworów w Stanach Zjednoczonych, utwór zajął miejsce #14. Na notowaniu Billboard Hot 100 „Untouched” osiadł na pozycji #17 stając się pierwszą piosenką duetu, która znalazła się na liście. Piosenka znalazła się na oficjalnej ścieżce dźwiękowej gry "FIFA 09". Kompozycję usłyszeć można było w programach "So You Think You Can Dance" w Australii, Kanadzie oraz Stanach Zjednoczonych.
Wydanie singla.
Utwór pojawił się w australijskich rozgłośniach radiowych dnia 21 listopada 2007 i była to najchętniej emitowana w piosenka w ówczesnym tygodniu. 17 grudnia 2007 singel zadebiutował na pozycji #4 notowania najchętniej kupowanych utworów w Australii. Następnego tygodnia kompozycja znalazła się na miejscu #2, pozostając na nim przez trzy tygodnie tuż za podium, na którym znajdowała się piosenka „Apologize” zespołu OneRepublic. „Untouched” stał się siedemdziesiątym ósmym w kolejności najchętniej kupowanych singli w roku 2007 w Australii.
W Stanach Zjednoczonych singel zadebiutował na pozycji #16 na notowaniu "Billboard" Bubbling Under Hot 100 Singles dnia 5 lipca 2008. 16 listopada 2008 piosenka stała się czterdziestą, która była najczęściej emitowana w amerykańskich rozgłośniach radiowych co przyczyniło się do powrotu singla na listę Billboard Hot 100. Dnia 3 grudnia 2008 kompozycja znalazła się na miejscu #62 dzięki dużej liczbie pobrań utworu za pośrednictwem witryn internetowych, czyniąc z „Untouched” pierwszy utwór zespołu The Veronicas, który znalazł się na oficjalnym notowaniu w Stanach Zjednoczonych. 7 lutego 2009 utwór osiągnął pozycję #17 i było to najwyższe miejsce, jakie udało się osiągnąć piosence. Dnia 6 stycznia 2009 iTunes Store udostępnił „Lost Tracks EP”, na której znajdowała się akustyczna wersja utworu oraz trzy strony B singla. By promować kompozycję w Stanach Zjednoczonych, The Veronicas wykonały utwór w programie "Total Request Live". „Untouched” usłyszeć można było również w serialu "90210". Dnia 26 lutego 2009 singel został odznaczony platynową płytą za sprzedaż utworu w formacie digital download przekraczającą 1.000.000 egzemplarzy, co uczyniło z The Veronicas pierwszego australijskiego artystę, który uzyskał taki status w Stanach Zjednoczonych.
W Wielkiej Brytanii utwór miał premierę dnia 25 maja 2009 w formatach CD oraz digital download. Kompozycja zadebiutowała na notowaniu UK Singles Chart dwa tygodnie przed oficjalną premierą singla, na pozycji #92. W Irlandii „Untouched” zadebiutował dnia 7 maja 2009 na pozycji #38, tydzień później opuszczając notowanie. Dnia 28 maja 2009 piosenka ponownie znalazła się na notowaniach w Irlandii oraz Wielkiej Brytanii na miejscach, odpowiednio #2 i #8 dzięki wysokiej sprzedaży utworu za pośrednictwem iTunes Store. Dwa tygodnie później, 11 czerwca 2009 kompozycja znalazła się na szczycie oficjalnej listy przebojów w Irlandii.
Teledysk.
Teledysk do singla reżyserowany był przez Anthony’ego Rose i nagrywany w Marble Bar w budynku Hiltona w Sydney. Klip rozpoczynają ujęcia prezentujące hol pomieszczenia, w którym akcja teledysku ma miejsce. Następnie kamera przenosi swój obiektyw na tłum, przed którym znajduje się grający zespół. Kolejne zdjęcia ukazują wokalistki The Veronicas, które śpiewają na korytarzu, by ujrzeć mężczyznę. Potem Jessica podrywa chłopaka, nagle odchodząc. Zdezorientowany szuka dziewczyny, znajdując w tłumie Lisę jednak jest on przekonany, że to sama Jessica. Zaprasza ją na kanapę, by chwilę później chcąc pocałować dziewczynę. Po chwili zjawia się druga z bliźniaczek zabierając siostrę od mężczyzny. W czasie trwania teledysku ujrzeć można śpiewający na scenie duet wraz z zespołem. Klip miał premierę dnia 3 grudnia 2007 w australijskich stacjach telewizyjnych. W Stanach Zjednoczonych videoclip ujrzał światło dzienne w programie "TRL" dnia 9 lipca 2008.

</doc>
<doc id="1277512" url="https://pl.wikipedia.org/wiki?curid=1277512" title="CWS T-8">
CWS T-8

CWS T-8 – polski samochód osobowy skonstruowany w Państwowych Zakładach Inżynierii w Warszawie.
Opis samochodu.
Na początku 1929 roku inżynier Tadeusz Tański, wspomagany przez inż. Roberta Gabeau i Władysława Mrajskiego, przystąpił do opracowywania dokumentacji konstrukcyjnej dwóch nowych typów samochodowych jednostek napędowych.
Pierwsza z nich, ośmiocylindrowa o symbolu T-8 była przeznaczona do napędu całej gamy pojazdów – od luksusowych wozów osobowych do ciężarówek, druga zaś, czterocylindrowa T-4, była zbudowana z elementów wspólnych z modelem ośmiocylindrowym, do lekkich samochodów popularnych. Silnik T-8, opracowany według najnowszych wówczas kierunków konstrukcyjnych w tym zakresie, był gotowy do prób na przełomie 1929 i 1930 roku. Charakteryzowały go następujące parametry konstrukcyjno-techniczne: ośmiocylindrowy, rzędowy, dolnozaworowy silnik, który był chłodzony wodą w obiegu wymuszonym. Średnica cylindra – 69 mm, skok tłoka – 100 mm, stopień sprężania 5:1, pojemność skokowa – 2964 cm³, moc – 80-100 KM. Tłoki aluminiowe, z trzema pierścieniami uszczelniającymi i jednym zgarniającym. Kadłub silnika o długości 700 mm, żeliwny, jednolity, zaopatrzony w dwa wzierniki na jednym z boków skrzyni korbowej, umożliwiające kontrolę i montaż łożysk wału korbowego i korbowodowych oraz odpowiednie przewietrzanie zespołu. Wał korbowy o nietypowej konstrukcji, łączony za pomocą śrub z dwóch wałów czterocylindrowego silnika CWS T-4, był osadzony w sposób niespotykany zasadniczo w czterosuwowych silnikach gaźnikowych w trzech dwurzędowych łożyskach kulowych. Korbowody stalowe, odkuwane, z toczonymi trzonami i wierconymi wewnątrz kanałami olejowymi do smarowania sworzni tłokowych. Panewki korbowodowe – ślizgowe, wylane stopem łożyskowym. Pompa olejowa z kołami zębatymi o zębach czołowych była umieszczona w sposób typowy w dolnej części miski olejowej. Miska olejowa o pojemności 6 litrów, odlewana z aluminium, typu skrzynkowego, z przegrodami do oleju dla każdego korbowodu. Żeliwna głowica cylindrów, z komorami spalania typu "Ricardo". Zapłon iskrownikowy. Iskrownik marki "Scintilla", pionowy umieszczony w połowie długości silnika i napędzany do wału rozrządu. Silnik wyposażono w prądnicorozrusznik, umieszczony w przedniej części bloku. Połączenia śrubowe elementów silnika były charakterystyczne dla konstrukcji Tadeusza Tańskiego i tak jak w modelu T-1 tylko dwóch rodzajów. Zastosowano gwinty M8 i M10 (oraz świecowy -18 mm), co wydatnie upraszczało produkcję oraz obsługę i naprawę.
Prototypowy silnik T-8 wbudowany w podwozie CWS T-1 przechodził już od jesieni 1929 roku intensywne próby drogowe pod nadzorem inż. Władysława Mrajskiego. W tym samym czasie P.W.S. przystąpiła do opracowywania rysunków roboczych jednostki napędowej i całego samochodu. Nadwozia nowego pojazdu różniły się od seryjnego typu T-1 tylko detalami konstrukcyjnymi. Inż. Stanisław Panczakiewicz stworzył wówczas kilka odmian projektowych takich jak CWS T-8 "fałszywy kabriolet", 2-drzwiowy, 4-5-osobowy oraz CWS T-8 kabriolet, a także model sportowy 2-osobowy roadster.
Jeden z 8-cylindrowych samochodów CWS T-8 był do września 1939 roku eksponatem w Muzeum Przemysłu i Techniki w Warszawie.

</doc>
<doc id="1277516" url="https://pl.wikipedia.org/wiki?curid=1277516" title="Borovac (zachód)">
Borovac (zachód)

Borovac - wyspa znajdująca się 8,7 km na zachód od miasta Hvar, niecałe 100 m od wybrzeży wyspy Sveti Klement. Jej powierzchnia wynosi 2,17 ha a długość linii brzegowej 736 m. Wyspa należy do archipelagu Paklińskiego; w tym samym archipelagu, 6 km na wschód znajduje się jeszcze druga, większa wyspa o tej samej nazwie.

</doc>
<doc id="1277523" url="https://pl.wikipedia.org/wiki?curid=1277523" title="Henry Somerset (6. książę Beaufort)">
Henry Somerset (6. książę Beaufort)

Henry Charles Somerset, 6. książę Beaufort KG (ur. 22 grudnia 1766, zm. 2 grudnia 1835 w Badminton, Gloucestershire) – brytyjski arystokrata i polityk, najstarszy syn Henry’ego Somerseta, 5. księcia Beaufort, i Elizabeth Boscawen, córki admirała Edwarda Boscawena.
Od urodzenia nosił tytuł markiza Worcester. Wykształcenie odebrał w Westminster School oraz w Trinity College na Uniwersytecie Oksfordzkim (w latach 1784-1786). W 1788 r. został wybrany do Izby Gmin jako reprezentant torysów z okręgu Monmouth Boroughs. W niższej izbie parlamentu zasiadał do 1803 r. Reprezentował jeszcze dwa inne okręgi wyborcze - Bristol (w latach 1790-1796) oraz Gloucestershire (1796-1803). Po śmierci ojca w 1803 r. odziedziczył tytuł księcia Beaufort i zasiadł w Izbie Lordów.
Beaufort był Lordem Namiestnikiem Brecknockshire i Monmouthshire w latach 1803-1835. 17 stycznia 1805 r. został kawalerem Orderu Podwiązki. W latach 1810-1826 był Lordem Namiestnikiem Gloucestershire. W 1812 r. został strażnikiem lasu Dean oraz konstablem zamku St. Briavel's. W 1834 r. otrzymał stanowisko Wysokiego Stewarda Bristolu.
16 maja 1791 w Londynie poślubił lady Charlotte Leveson-Gower (11 stycznia 1771 - 12 sierpnia 1854), córkę Granville’a Levesona-Gowera, 1. markiza Stafford, i Susanny Stewart, córki 6. hrabiego Galloway. Henry i Charlotte mieli razem dwóch synów i osiem córek:
Beaufort zmarł w 1835 r. i został pochowany w Badminton. Tytuł książęcy odziedziczył jego najstarszy syn.

</doc>
<doc id="1277524" url="https://pl.wikipedia.org/wiki?curid=1277524" title="Nowotwór jądra">
Nowotwór jądra



</doc>
<doc id="1277525" url="https://pl.wikipedia.org/wiki?curid=1277525" title="Puszcza Jaworowa">
Puszcza Jaworowa

Puszcza Jaworowa – szczątki pierwotnej Puszczy Sudeckiej w południowo-zachodniej Polsce, w Górach Bialskich, w Sudetach Wschodnich, w woj. dolnośląskim.
Położenie.
Puszcza Jaworowa znajduje się w Sudetach Wschodnich, w południowo-wschodniej części Gór Bialskich, na terenie Śnieżnickiego Parku Krajobrazowego, na wschodnim zboczu Iwinki, poniżej Rudawca, w gminie Stronie Śląskie, około 2,3 km na południe od Bielic.
Opis.
Puszczę stanowi dobrze zachowany fragment naturalnego lasu liściastego na wschodnich stokach Rudawca oraz Iwinki, stanowiący relikt dawnej Puszczy Sudeckiej. Górną część zajmuje świerkowy bór górnoreglowy, niżej rośnie las mieszany z bukiem, jaworem i jodłą, w którym zachowały się ponad 150-letnie buki i jawory. W 1963 roku utworzono rezerwat przyrody „Puszcza Śnieżnej Białki”, którego granice objęły najcenniejsze fragmenty Puszczy Jaworowej. Okolice Puszczy Jaworowej są wyludnione, i stanowią siedlisko leśnej zwierzyny, spotkać tu można sarny, jelenie, dziki oraz głuszce i cietrzewie, które są już rzadkością w Sudetach. Na śródleśnych górskich polanach występuje ciekawa i interesująca flora.
Szlaki turystyczne.
Przez Puszczę Jaworową prowadzi zielony szlak turystyczny:

</doc>
<doc id="1277526" url="https://pl.wikipedia.org/wiki?curid=1277526" title="Nowotwory jądra">
Nowotwory jądra



</doc>
<doc id="1277531" url="https://pl.wikipedia.org/wiki?curid=1277531" title="Henryk Bukowski">
Henryk Bukowski

Henryk Bukowski (ur. 6 stycznia 1839 w Kauklach na Kowieńszczyźnie, zm. 11 marca 1900 w Sztokholmie) – polski antykwariusz w Szwecji, wcześniej uczestnik powstania styczniowego, emigrant polityczny, członek wieczysty Towarzystwa Muzeum Narodowego Polskiego w Rapperswilu od 1891.
Życiorys.
Syn Adama i Izabeli z Bortkiewiczów, urodził się w majątku rodzinnym Kaukle w regionie Lauda (powiat poniewieski).
Ukończył studia na Uniwersytecie Moskiewskim. Po upadku powstania przedostał się do Szwecji. W 1870 roku założył polski antykwariat w Sztokholmie, który odegrał rolę polskiej stacji naukowej w Szwecji. Istnieje on do dziś jako Dom Aukcyjny Bukowskis. Był współzałożycielem Nordiska Museet. Aktywnie wspierał polskie muzeum w Rapperswilu oraz muzea i biblioteki w Krakowie. Był członkiem Ligi Polskiej.
Zmarł w Sztokholmie i tam go pochowano tymczasowo, planując przewiezienie do Krakowa lub do grobu rodzinnego w Poszołatach w guberni kowieńskiej. Na żądanie mieszkających za granicą rodaków podjęto decyzję o przewiezieniu zwłok do Rapperswilu i pochowania obok hr Władysława Platera, założyciela Muzeum, gdzie 8 sierpnia 1900 roku odbył się ponowny pogrzeb.

</doc>
<doc id="1277534" url="https://pl.wikipedia.org/wiki?curid=1277534" title="Juksty">
Juksty

 
Juksty – jezioro w woj. warmińsko-mazurskim, w pow. mrągowskim, w gminie Mrągowo, na wschód od Mrągowa, leżące na terenie Pojezierza Mrągowskiego, w dorzeczu rzeki Guber.
Powierzchnia zwierciadła wody według różnych źródeł wynosi od 298,5 ha do 330,1 ha.
Zwierciadło wody położone jest na wysokości 138,3 m n.p.m. Średnia głębokość jeziora wynosi 8,0 m, natomiast głębokość maksymalna 38,6 m.
W oparciu o badania przeprowadzone w 1992 roku wody jeziora zaliczono do II klasy czystości.
Linia brzegowa jeziora jest rozwinięta, kilka niewielkich zatok; brzegi w większości wysokie, bezleśne.

</doc>
<doc id="1277535" url="https://pl.wikipedia.org/wiki?curid=1277535" title="CWS T-4">
CWS T-4

CWS T-4 (znany także jako CWS T-2) − polski samochód osobowy skonstruowany w Państwowych Zakładach Inżynierii w Warszawie na bazie CWS T-8.
Opis samochodu.
CWS T-2 został zaprojektowany na przełomie 1929 i 1930 roku przez zespół konstruktorów znanych już jako twórcy modeli T-1 i T-8. Inżynierowie Tadeusz Tański, Robert Gabeau, Władysław Mrajski i Stanisław Panczakiewicz stworzyli, niewielki 4-osobowy samochód, wzbudzający powszechne zaciekawienie zarówno w czasie prób drogowych na terenie kraju, jak i w czasie publicznych pokazów w Warszawie.
Silnik nowego samochodu, noszący fabryczne oznaczenia T-4, był niejako połową 8-cylindrowej jednostki napędowej T-8. W jego konstrukcji wykorzystano zunifikowane elementy takie jak wał korbowy, korbowody z panewkami, tłoki z pierścieniami i sworzniami oraz osprzęt i połączenia gwintowe, (tak jak w T-8 użyto tylko dwóch rozmiarów M8 i M10 dostosowane do klucza płaskiego). Wykorzystano też inne rozwiązanie Tadeusza Tańskiego: żeliwny blok silnika zaopatrzono w otwory-wzierniki, zamykane pokrywami. Rozrząd zrealizowano w systemie dolnozaworowym. Z pojemności skokowej wynoszącej 1500 cm³ osiągnięto moc 24 KM.
Silnik T-4 wbudowano w zaadaptowane podwozie samochodu marki Škoda, które zaopatrzono w dwudrzwiową, drewniano-stalową karoserię typu kareta, konstrukcji Stanisława Panczakiewicza. Wóz był szeroki i dosyć niski, nawiązywał kształtem do karet modelu T-1. Inżynier Panczakiewicz stworzył wówczas też inne projekty nadwozia. Zachowały się do dziś szkic szczegółowy rzutu bocznego dwudrzwiowego nadwozia typu kabriolet i rysunek fabryczny z 19 listopada 1930 roku karoserii T-2 typu kareta w wersji czterodrzwiowej.
Dwudrzwiowa kareta była w końcu lat trzydziestych eksponatem w Muzeum Przemysłu i Techniki w Warszawie i zaginęła w czasie działań wojennych.

</doc>
<doc id="1277536" url="https://pl.wikipedia.org/wiki?curid=1277536" title="Scooby Doo spotyka braci Boo">
Scooby Doo spotyka braci Boo



</doc>
<doc id="1277538" url="https://pl.wikipedia.org/wiki?curid=1277538" title="William Bullock">
William Bullock

William Bullock (ur. w 1813 r. w Greenville, zm. 12 kwietnia 1867 r. w Pittsburgh) – amerykański wydawca i wynalazca. W 1863 roku opatentował maszynę rotacyjną do drukowania dwustronnego gazet (w technice drukowania wypukłego), co zrewolucjonizowało przemysł poligraficzny i dziennikarstwo.

</doc>
<doc id="1277539" url="https://pl.wikipedia.org/wiki?curid=1277539" title="Sara Sommerfeld">
Sara Sommerfeld

Sara Anita Sommerfeld (ur. 28 października 1977 w Sollentunie) – szwedzka aktorka polsko-żydowskiego pochodzenia.
Urodziła się w Sollentunie w rodzinie żydowskich emigrantów, którzy opuścili Polskę po wydarzeniach marcowych w 1968. Swoją karierę aktorską rozpoczęła w wieku 10 lat. W 2001 ukończyła Szwedzką Narodową Akademię Teatralną w Göteborgu.

</doc>
<doc id="1277544" url="https://pl.wikipedia.org/wiki?curid=1277544" title="Schronisko dla bezdomnych">
Schronisko dla bezdomnych

Schroniska dla bezdomnych – przeznaczone są dla osób, które nigdzie nie są zameldowane, często nie posiadają dowodów tożsamości i stałych źródeł dochodu. Często podopieczni schronisk obciążeni są nałogami (alkoholizm, narkomania). Społeczność schronisk w dużej mierze składa się z ludzi, którzy weszli w konflikt z prawem. Prowadzone są przez organizacje pozarządowe (zakony, fundacje, stowarzyszenia itp.). Na swoją działalność pozyskują fundusze w większości od sponsorów, a w mniejszym stopniu i od władz lokalnych na terenie, na którym funkcjonują.
Do zadań schroniska należy:
Według danych „Bazy danych - organizacje pozarządowe” w Polsce w marcu 2008 znajdowało się 241 schronisk dla bezdomnych i noclegowni, a w 2018 – 397 dla 18 700 osób.

</doc>
<doc id="1277545" url="https://pl.wikipedia.org/wiki?curid=1277545" title="Okręg wyborczy Bristol">
Okręg wyborczy Bristol

Okręg wyborczy Bristol powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Bristol. Został zniesiony w 1885 r.

</doc>
<doc id="1277546" url="https://pl.wikipedia.org/wiki?curid=1277546" title="Béla Bulla">
Béla Bulla

Béla Bulla (ur. 1906, zm. 1962) - węgierski geograf. Od 1941 roku profesor na uniwersytecie w Budapeszcie, od 1955 członek Węgierskiej Akademii Nauk. Autor prac z geomorfologii i podręczników z geografii fizycznej Węgier.

</doc>
<doc id="1277552" url="https://pl.wikipedia.org/wiki?curid=1277552" title="WM">
WM

WM − polski samochód osobowy konstrukcji inż. Władysława Mrajskiego, skonstruowany w 1927 roku.
Władysław Mrajski skonstruował mały samochód popularny w 1927 roku i nazwany został on WM od inicjałów konstruktora. Zbudowano 2 prototypy z nadwoziem torpedo i kareta. W pierwszej wersji samochód przeznaczony był dla 2 osób, a trzecie siedzenie z tyłu mogło zmieścić 2 dzieci lub niedużą osobę dorosłą. Wersja z nadwoziem typu kareta posiadała nadwozie zamknięte 2-drzwiowe.
Oba prototypy wyposażono w silnik 2-cylindrowy, 4-suwowy o układzie przeciwbieżnym (boxer), chłodzony powietrzem z wentylatora na wale korbowym. Pojemność silnika wynosiła 733 cm³ (średnica 72 mm, skok 90 mm). Samochód ten był bardzo udany, oszczędny i nowoczesny - spalał 6 litrów paliwa na 100 km. Pomimo udziału w rajdach i przejechanych wielu tysięcy kilometrów nie wszedł do produkcji seryjnej.

</doc>
<doc id="1277555" url="https://pl.wikipedia.org/wiki?curid=1277555" title="Stanisław Wielowiejski">
Stanisław Wielowiejski

Stanisław Adrian Wielowiejski herbu Półkozic (ur. 1733, zm. ?) – generał major wojsk koronnych od 1792.
Służbę wojskową rozpoczął w styczniu 1748 jako kadet w Regimencie Dragonii im. Królowej, gdzie awansował na podchorążego. W 1753 przeszedł do regimentu karabinierów saskich, awansując tam kolejno na porucznika (1757) i rotmistrza (1760). Od 1768 służył w 4 Regimencie Pieszym Buławy Wielkiej Koronnej jako kwatermistrz i major (1772). W 1775 powrócił do regimentu dragonii (przekształconego w 1789 w 1 Pułk Przedniej Straży im. Królowej), w którym awansował do stopnia pułkownika (1783).
Wziął udział w wojnie polsko-rosyjskiej w 1792. Dowodził strażą tylną w czasie bitwy pod Dubienką. 10 sierpnia 1792 awansował na generała majora. Odznaczony Krzyżem Kawalerskim Orderu Virtuti Militari.
W insurekcji 1794 roku Tadeusz Kościuszko, pamiętając o jego odwadze umieścił go w składzie Rady Najwyższej Narodowej. Wielowiejski nominacji nie przyjął i przeszkadzał jednostkom polskim, pozostającym poza kordonem rozbiorczym w przenikaniu do powstania.

</doc>
<doc id="1277561" url="https://pl.wikipedia.org/wiki?curid=1277561" title="Robert Burton">
Robert Burton

Robert Burton (ur. 8 lutego 1577, zm. 25 stycznia 1640) – angielski humanista, autor erudycyjnego traktatu "The Anatomy of Melancholy" (1621), w którym wywody medyczno-psychologiczne na temat rodzajów depresji ilustrowane są bogatym materiałem dygresyjno-anegdotycznym.

</doc>
<doc id="1277562" url="https://pl.wikipedia.org/wiki?curid=1277562" title="55 Pułk Zmechanizowany">
55 Pułk Zmechanizowany

55 Pułk Zmechanizowany – oddział zmechanizowany Sił Zbrojnych PRL i okresu transformacji ustrojowej.
Wchodził w skład 16 Pomorskiej Dywizji Zmechanizowanej.
Pułk utworzono w 1950 r., stacjonował w Braniewie. Na jego bazie w 1989 r. powstał 55 Ośrodek Materiałowo – Techniczny, który w 1994 r. rozformowano. 
Tradycje pułku kultywowała 16 Pomorsko-Warmińska Brygada Zmechanizowana im. Hetmana Wielkiego Koronnego Stanisława Koniecpolskiego.
Przekształcenia.
55 Elbląski pułk piechoty → 55 pułk zmotoryzowany → 55 pułk zmechanizowany → 55 Ośrodek Materiałowo-Techniczny

</doc>
<doc id="1277563" url="https://pl.wikipedia.org/wiki?curid=1277563" title="Hook Me Up">
Hook Me Up

Hook Me Up – drugi album studyjny wydany przez australijski zespół muzyczny The Veronicas dnia 3 listopada 2007 nakładem wytwórni Sire i EngineRoom Music. Jest to zarazem pierwszy krążek, który prezentuje odmienną stylistykę muzyczną, electro rock i electro pop zrywający z dotychczasowym wizerunkiem duetu jako grupy ukierunkowanej na brzmienia pop rock oraz pop punk. Wydawnictwo zadebiutowało na pozycji #2 notowania najlepiej sprzedawanych albumów w Australii do tej pory zyskując w tym kraju status podwójnej platyny. Krążek promowało pięć singli – "Hook Me Up", "Untouched", "This Love", "Take Me on the Floor" i "Popular" wydane w różnej kolejności chronologicznej w poszczególnych krajach świata.
Informacje o albumie.
Materiał na album został stworzony i nagrany głównie w domu wokalistek w Los Angeles, w Kalifornii wraz z niemieckim producentem Toby Gadem. Jessica Origliasso wyznała, iż "to było wspaniałe. Toby pracuje bardzo prosto, tworzy wszystko na swoim komputerze. Nie wywiera presji by pracować w studiu. Wszyscy byliśmy zrelaksowani – nie przejmowaliśmy się mijającym czasem". Przed rozpoczęciem prac nad albumem wokalistki wiedziały z jakimi autorami tekstów piosenek chcąc pracować, m.in. z Billym Steinbergiem (znanym ze współpracy z Madonną) oraz Johnem Feldmannem (stworzył materiał dla Good Charlotte i The Used). Utwory na krążku poruszają tematykę osobistych przeżyć artystek, głównie związanych z miłością. Kompozycja "Revenge Is Sweeter (Than You Ever Were)" zainspirowana została osobą, z którą Lisa Origliasso spotykała się za granicą; wyznaje, że "kiedy po raz pierwszy posłuchasz tego nagrania to myślisz, iż jest ono o oszukiwaniu. Jednak Ci ludzie, którzy doświadczyli takiej sytuacji zupełnie inaczej postrzegają sens tej piosenki. Stworzenie tego utworu przyszło mi łatwo, gdyż po prostu kiedyś doświadczyłam to". Kompozycja "In Another Life" natomiast została okrzyknięta przez zespół jako bardzo emocjonalna, zaś Lisa wyznała, iż "podczas sesji nagraniowej nie mogłam zaśpiewać tej piosenki poprawnie, gdyż moje oczy puchły od łez". Jessica stwierdziła, że "w tle utworu usłyszeć możesz moje szlochanie".
W piosence "Take Me on the Floor" wokalistki śpiewają "chcę pocałować dziewczynę". Lisa ustosunkowała się do tych słów wyznając, iż "faktycznie jest to seksualny podtekst kompozycji, jednak podczas pisania utworu byłyśmy skupione na zabawie, wyjścia do klubu, znalezienia się na parkiecie. Możesz interpretować to jakkolwiek chcesz". Brzmienia muzyczne zawarte na wydawnictwie znacznie różnią się od tych prezentowanych na poprzednim albumie. Jessica w jednym z wywiadów powiedziała, że "to byłoby zbyt proste nagrać i wydać materiał o tej samej stylistyce co na pierwszym krążku – wtedy stałybyśmy się rozpoznawalne jedynie w gronie słuchaczy tamtego gatunku muzycznego. Nie chcemy zrywać z naszym rodzimym brzmieniem, uwielbiamy je, jednak z naszego punktu widzenia każdy artysta musi rozwijać się, a nie pozostawać w jednym miejscu".
Recenzje.
K. Ross Hoffman, recenzent "AllMusic" wydał pozytywną opinię na temat krążka, stwierdzając iż zespół "skorzystał z dotychczasowej dyskografii zespołu t.A.T.u." Hoffman chwali album za "znaczną poprawę w stosunku do swojego poprzednika niemal w każdym elemencie zawartym w materiale". Według oceniającego "dziewczyny doskonale udowodniły jak powinno się eksperymentować z nowym brzmieniem i odkrywać kolejne style w muzyce". Recenzent przyznał jednak, że rdzenne brzmienia prezentowane przez zespół "zasługują na pochwałę, ponieważ zawierał on fachowo wykorzystany styl pop rock, podsumowując swoją recenzję stwierdzeniem, iż tym na których wcześniejsze dokonania zespołu robiły wrażenie ten album po prostu wyściskają". Na koniec Hoffman dodał, że "może być to najlepszy album roku stworzony w stylistyce popu dla natolatek". Cameron Adams z gazety "Herald Sun" również wydał krążkowi pozytywną ocenę uzasadniając, iż "jest to zakręcony album pop". Stwierdza również, iż krążek "nie jest przepełniony hitami jak to było w przypadku poprzedniego albumu".
Wydanie albumu.
"Hook Me Up" zyskał sukces w Australii i Nowej Zelandii. W listopadzie 2007 krążek zadebiutował na pozycji #2 notowania najczęściej kupowanych albumów w Australii ze sprzedażą w postaci 9.531 egzemplarzy w pierwszym tygodniu od debiutu. W tym samym momencie wydawnictwo zostało odznaczone złotą płytą, jednak nie zyskało szczytu listy sprzedaży ustępując albumowi "Long Road Out of Eden" zespołu Eagles. W sumie krążek spędził na notowaniu jedenaście miesięcy, w tym pięćdziesiąt jeden tygodni w Top 50 listy. Do obecnej chwili "Hook Me Up" odznaczony został podwójną platyną za sprzedaż przewyższającą 140.000 kopii w samej Australii stając się dwudziestym ósmym w kolejności najlepiej sprzedającym się albumem w tym kraju w roku 2007. W Nowej Zelandii krążek zadebiutował na pozycji #32 notowania najpopularniejszych albumów w tymże kraju, by osiągnąć jako najwyższe miejsce #8 i spędzić na liście dwadzieścia sześć tygodni. Wydawnictwo zostało odznaczone złotą płytą przez RIANZ – firmę analizującą nowozelandzki rynek muzyczny.
Po raz pierwszy na amerykańskich listach sprzedaży "Hook Me Up" pojawił się dnia 13 września 2008, kiedy to na notowaniu "Billboard" Top Heatseekers album zadebiutował na pozycji #11, później osiadając na szczycie listy. 17 stycznia 2009 krążek zadebiutował na oficjalnym notowaniu najlepiej sprzedających się albumów w Stanach Zjednoczonych "Billboard" 200 na miejscu #147, by kilka tygodni później zająć jako najwyższą pozycję #107. Na liście sprzedaży w tymże kraju wydawnictwo spędziło w sumie czternaście tygodni. "Hook Me Up" zadebiutował również na notowaniu najczęściej kupowanych albumów we Francji na pozycji #134 dwa tygodnie później opuszczając zestawienie.
Lista utworów.
DVD karaoke edition.
Sing along

</doc>
<doc id="1277568" url="https://pl.wikipedia.org/wiki?curid=1277568" title="Brudna wojna">
Brudna wojna

Brudna wojna () – okres terroru rządowego w Argentynie w latach 1976–1982.
Przebieg.
24 marca 1976 roku władzę w Argentynie przejęła dyktatura wojskowa generała Jorge Videli. Wojskowi przejęli rządy w następstwie zamachu stanu. Reżim zawiesił wszelką działalność polityczną. Wojskowi rozpoczęli terror wobec ludzi podejrzanych o nieprzychylne nastawienie wobec władz. Normą stały się aresztowania, tortury i morderstwa. Porażka wojskowego reżimu w wojnie o Falklandy-Malwiny zapoczątkowała proces przemian demokratycznych. Według oficjalnych źródeł rządowych w latach 1976–1982 zginęło blisko 13 tysięcy osób. Według organizacji humanitarnych liczba ofiar sięga 30 tysięcy ofiar. Zbrodnie junty są dziś określane w Argentynie mianem ludobójstwa.

</doc>
<doc id="1277573" url="https://pl.wikipedia.org/wiki?curid=1277573" title="Robert Joe Long">
Robert Joe Long

Robert Joseph Long, lepiej znany jako Bobby Joe Long (ur. 14 października 1953 w Kenova, zm. 23 maja 2019 w Raiford) – amerykański seryjny morderca i gwałciciel. Zamordował w 1984 roku na terenie Tampy 10 kobiet. Za zbrodnie został skazany na karę śmierci, którą wykonano w 2019 roku. 
Jego kuzynem był inny seryjny morderca – Henry Lee Lucas.
Życiorys.
Urodził się w 1953 roku w Kenova w stanie Wirginia Zachodnia. W dzieciństwie spadł z huśtawki i doznał poważnych obrażeń mózgu. Był socjopatą. Miał dodatkowy, żeński chromosom X – w okresie dojrzewania rosły mu piersi, przez co był poniżany przez szkolnych kolegów. Początkowo był wielokrotnym gwałcicielem nazywanym „gwałcicielem z ogłoszenia”. Szukał ogłoszeń na temat sprzedaży domu, następnie wybierał się na miejsce i gdy drzwi otwierała mu kobieta, gwałcił ją. Gwałtów tych dokonywał przez blisko 10 lat w Miami, ale żadnej ze swoich ofiar nie zabił. W 1984 roku Long przeniósł się do Tampy na Florydzie, gdzie od gwałtów przeszedł do morderstw.
Zbrodnie.
Pierwszego morderstwa Long dokonał w marcu 1984 roku. Zamordował 21-letnią tancerkę. Ofiara została związana, pobita, zgwałcona i uduszona. Jedyne dowody jakie zabezpieczono na miejscu zbrodni to ślady opon i kilka czerwonych włókien.
Jeszcze w tym samym miesiącu dokonał drugiego morderstwa. Tym razem poderżnął ofierze gardło. Policja i tym razem znalazła przy dziewczynie czerwone włókna. Niedługo po tym zabójstwie, zostały znalezione zwłoki trzeciej ofiary.
Kolejna ofiara pojawiła się pod koniec września. Do pewnego czasu detektywi sądzili, że czwarta ofiara nie została zabita przez sprawcę pozostałych zbrodni. Było za dużo różnic: kobieta była rasy czarnej i została zastrzelona, jednak znalezione przy niej czerwone włókna rozwiały wątpliwości.
W październiku 1984 liczba zamordowanych przez Longa kobiet zwiększyła się do sześciu. Przy kolejnych ofiarach również znaleziono czerwone włókna.
Nowe poszlaki.
3 listopada 1984 roku porwał 17-letnią Lisę McVey. Po zgwałceniu dziewczyny Long nie zabił jej, a zabrał do swojego mieszkania. W ciągu następnych 26 godzin, wielokrotnie ją zgwałcił – była związana, na oczach miała opaskę. Przez cały ten czas udawał, że są zgodną parą. W nocy wywiózł dziewczynę w odludne miejsce, pocałował Lisę na pożegnanie i wypuścił. Do ostatniej chwili udawał, że są kochającą się parą. Podczas przesłuchania Lisa zeznała, że w czasie jazdy samochodem zobaczyła na desce rozdzielczej napis MAGNUM, co więcej znaleziono przy niej włókna, które potwierdzały, że Lisa została zgwałcona przez seryjnego mordercę. Detektywi wiedzieli już, że zabójca porusza się samochodem Dodge Magnum. Policjanci natychmiast zdobyli dane wszystkich miejscowych właścicieli Dodge’ów Magnum, w ich posiadaniu znalazł się także wydruk wszystkich transakcji przeprowadzonych w bankomatach w noc wypuszczenia Lisy – lista zawierała 15 stron, na stronie 14 widniało nazwisko Roberta Joe Longa.
W czasie prowadzonego śledztwa zamordował jeszcze dwie kobiety. Niebawem policja rozpoczęła jego wnikliwą obserwację. Został zatrzymany, gdy wychodził z kina. Przyznał się do zgwałcenia Lisy McVey, ale jeśli chodzi o zabójstwa to długo upierał się, że jest niewinny. W końcu przyznał się do morderstw i pokazał, gdzie ukrył zwłoki jeszcze dwóch ofiar. Ostateczna liczba ofiar śmiertelnych Longa to dziesięć.
Proces i wyrok.
Na rozprawie w 1985 roku przysięgli uznali go winnym popełnienia wszystkich zarzucanych zbrodni i skazali na karę śmierci na krześle elektrycznym.
We wtorek, 23 kwietnia 2019 roku republikański gubernator stanu Floryda Ron DeSantis podpisał nakaz wykonania wyroku śmierci na Longu. Po odrzuceniu ostatnich apelacji przez sądy składanych przez jego adwokata, Long został stracony przez wstrzyknięcie śmiertelnej trucizny w dniu 23 maja 2019 roku w więzieniu stanowym Florydy w Raiford. Jego zgon oficjalnie potwierdzono o 18:55 czasu lokalnego. Nie wygłosił przed śmiercią ostatniego oświadczenia. Na ostatni posiłek zażyczył sobie pieczoną wołowinę, bekon, frytki i napój gazowany. W dniu egzekucji nikt go nie odwiedził.

</doc>
<doc id="1277574" url="https://pl.wikipedia.org/wiki?curid=1277574" title="64 Pomorski Pułk Zmechanizowany">
64 Pomorski Pułk Zmechanizowany

 64 Pomorski Pułk Zmechanizowany Strzelców Murmańskich (64 pz) – oddział zmechanizowany Sił Zbrojnych RP okresu transformacji ustrojowej.
W 1951 w garnizonie Czarne, w oparciu o etat Nr 5/83, sformowany został 64 pułk zmechanizowany. Jednostka podporządkowana została dowódcy 20 Dywizji Zmechanizowanej. Do 15 stycznia 1953 pułk przeformowany został na etat Nr 5/105 pułku zmechanizowanego. W 1955 jednostka przeformowana została w 64 pułk czołgów średnich, a dwa lata później rozformowana.
W 1990 roku 51 Kościerski Pułk Czołgów Średnich, stacjonujący w garnizonie Braniewo, przeformowany został w 51 pułk zmechanizowany i skadrowany.
Tradycje pułku.
10 października 1992 roku 51 Pułk Zmechanizowany przyjął dziedzictwo tradycji: 
oraz numer "64" i nazwę wyróżniającą "Pomorski pułk Strzelców Murmańskich". 
Od tego czasu oddział powinien występować jako 64 Pomorski pułk zmechanizowany Strzelców Murmańskich lecz jak twierdzi autor monografii 16 DZ, jednostka do czasu rozformowania – 30 czerwca 1994 roku – używała poprzedniej nazwy.

</doc>
<doc id="1277576" url="https://pl.wikipedia.org/wiki?curid=1277576" title="100 Pułk Zmechanizowany">
100 Pułk Zmechanizowany

100 Pułk Zmechanizowany im. Bohaterów Westerplatte (100 pz) – dawny oddział Wojsk Zmechanizowanych Sił Zbrojnych RP.
W marcu 1989 roku 1 Warszawski Pułk Czołgów Średnich im. Bohaterów Westerplatte został przeformowany w 100 Pułk Zmechanizowany. Oddział stacjonował w garnizonie Elbląg i wchodził w skład 16 Pomorskiej Dywizji Zmechanizowanej. W 1995 roku został przeformowany w 14 Brygadę Zmechanizowaną.

</doc>
<doc id="1277578" url="https://pl.wikipedia.org/wiki?curid=1277578" title="Władysław Mrajski">
Władysław Mrajski

Władysław Paweł Mrajski (ur. 13 stycznia 1893 w Charkowie, zm. 6 września 1963 w Lubawie) – polski inżynier i konstruktor samochodów.
Władysław Mrajski w latach 1921-1939 pracował w Centralnych Warsztatach Samochodowych (CWS) w Warszawie. Brał udział w konstruowaniu m.in. samochodu CWS T-1 oraz był autorem własnej konstrukcji samochodu małolitrażowego WM z 1928, który nie wszedł do produkcji seryjnej. Brał udział w wielu rajdach i wyścigach samochodowych. Zginął w 1963 roku w wypadku samochodowym, najechany na motocyklu przez ciężarówkę.

</doc>
<doc id="1277580" url="https://pl.wikipedia.org/wiki?curid=1277580" title="Adrian Perdjon">
Adrian Perdjon

Adrian Perdjon (ur. 20 grudnia 1981 w Szczecinie) – polski aktor filmowy, telewizyjny i dubbingowy. Aktor i koordynator sesji motion capture.

</doc>
<doc id="1277581" url="https://pl.wikipedia.org/wiki?curid=1277581" title="Guerra sucia">
Guerra sucia



</doc>
<doc id="1277582" url="https://pl.wikipedia.org/wiki?curid=1277582" title="Okręg wyborczy West Gloucestershire">
Okręg wyborczy West Gloucestershire

Okręg wyborczy West Gloucestershire powstał w 1832 r. i wysyłał do brytyjskiej Izby Gmin dwóch deputowanych. Okręg zlikwidowano w 1885 r., ale przywrócono go ponownie w 1950 r. jako okręg jednomandatowy. Ostatecznie zniesiono go w 1997 r. Okręg obejmował zachodnią część hrabstwa Gloucestershire.

</doc>
<doc id="1277583" url="https://pl.wikipedia.org/wiki?curid=1277583" title="4ever">
4ever

4ever – pop-rockowa piosenka napisana przez Maksa Martina i Łukasza Gottwalda. Utwór jest pierwszym singlem z debiutanckiego albumu australijskiego zespołu The Veronicas zatytułowanego "The Secret Life of..." Piosenka została wydana jako singel w Australii 15 sierpnia 2005 roku i zajęła miejsce #2 na australijskiej liście przebojów ARIA Charts oraz miejsce #7 w Nowej Zelandii.
W USA singel był promowany na początku 2006 r.
Teledysk do piosenki wygrał nagrodę w kategorii "najlepsze video roku" na MTV Australia Video Music Awards.

</doc>
<doc id="1277585" url="https://pl.wikipedia.org/wiki?curid=1277585" title="Wojniłów">
Wojniłów

Wojniłów () − osiedle typu miejskiego w rejonie kałuskim na Ukrainie, ok. 100 km na południe od Lwowa. 2631 mieszkańców (2020), dla porównania spis powszechny w 2001 zanotował ich 2703.
12 czerwca 1951 do Wojniłowa włączono wsie Siółko i Pawlikówka. Pawlikówa jest ponownie samodzielną wsią.
Położenie.
Osiedle leży pomiędzy Kałuszem a Bursztynem. Do obydwu miejscowości jest po ok. 20 km.
Wojniłów przed II wojną światową.
Przed II wojną światową miejscowość należała do Polski i była siedzibą gminy wiejskiej Wojniłów w powiecie kałuskim, województwie stanisławowskim. . Mieszkali tam zajmujący się handlem Żydzi, oraz Polacy i Ukraińcy. 
Istniał kościół rzymskokatolicki . W okresie międzywojennym założone zostało Koło Ziemian Polskich. W okolicznych wsiach było dużo dworów ziemiańskich, np. w Serednem, Babinie lub w Dorohowie. Były tam także dwie szkoły: męska i żeńska.

</doc>
<doc id="1277587" url="https://pl.wikipedia.org/wiki?curid=1277587" title="Bitwa koło przylądka Spartivento">
Bitwa koło przylądka Spartivento

Bitwa koło przylądka Spartivento – bitwa morska stoczona w czasie II wojny światowej w dniu 27 listopada 1940, niedaleko od przylądka Spartivento, pomiędzy marynarką aliancką a włoską. Zespół okrętów marynarki brytyjskiej Royal Navy pod dowództwem admirała Jamesa Somerville'a uszkodził okręty włoskiej Regia Marina, dowodzonej przez admirała Campioniego.

</doc>
<doc id="1277590" url="https://pl.wikipedia.org/wiki?curid=1277590" title="Daewoo M-TEC">
Daewoo M-TEC

M-TEC – silnik benzynowy, spalinowy, tłokowy o pojemności 796 cm³, o 3 cylindrach w układzie rzędowym, zasilany poprzez wielopunktowy wtrysk paliwa, zastosowany w samochodzie Daewoo Matiz. Oparty na bloku F8C skonstruowanym przez Suzuki. Ma jeden wałek rozrządu w głowicy (OHC) i 6 zaworów.
Poprzednikiem tego silnika jest S-TEC.

</doc>
<doc id="1277596" url="https://pl.wikipedia.org/wiki?curid=1277596" title="Raymond Smith Dugan">
Raymond Smith Dugan

Raymond Smith Dugan (ur. 30 maja 1878, zm. 31 sierpnia 1940) – amerykański astronom.
Życiorys.
Studia ukończył w Amherst College w 1902, w 1905 uzyskał stopień doktora w Königstuhl Observatory, na Uniwersytecie w Heidelbergu. Königstuhl Observatory, kierowane przez Maxa Wolfa koncentrowało się wówczas na obserwacjach planetoid. Dugan odkrył ich 16. W 1905 roku przeniósł się na Uniwersytet Princeton, w 1920 został tam profesorem.
Upamiętnienie.
Jego imieniem została nazwana planetoida (2772) Dugan oraz krater księżycowy.

</doc>
<doc id="1277598" url="https://pl.wikipedia.org/wiki?curid=1277598" title="507 Laodicé">
507 Laodicé



</doc>
<doc id="1277599" url="https://pl.wikipedia.org/wiki?curid=1277599" title="517 Édith">
517 Édith



</doc>
<doc id="1277600" url="https://pl.wikipedia.org/wiki?curid=1277600" title="Daewoo S-TEC">
Daewoo S-TEC

S-TEC (Helios) - silnik benzynowy, spalinowy, tłokowy o pojemności 796 cm3, o 3 cylindrach w układnie rzędowym, z zasilaniem gaźnikowym, zastosowany w samochodzie Daewoo Tico. Oparty na bloku "F8C" skonstruowanym przez Suzuki. Posiada jeden wałek rozrządu w głowicy (OHC) i 6 zaworów. Gaźnik podciśnieniowy, dwuprzelotowy z automatycznym ssaniem.
Następcą tego silnika jest M-TEC.

</doc>
<doc id="1277607" url="https://pl.wikipedia.org/wiki?curid=1277607" title="Everything I’m Not">
Everything I’m Not

Everything I’m Not – drugi singel z debiutanckiej płyty "The Secret Life of..." australijskiego zespołu The Veronicas, wydany w 2005 roku. Utwór zajął miejsce #7 na australijskiej liście ARIA Singles Charts i pokrył się złotem (sprzedano ponad 35 000 egzemplarzy singla). Planowano, by piosenka została wydana jako drugi singel również w Stanach Zjednoczonych, jednak wytwórnia Sire, odpowiedzialna za produkcję płyty, zadecydowała, by drugim singlem w USA została piosenka „When It All Falls Apart”.
Utwór został wykorzystany w trailerze do filmu "Bratz" (2007).

</doc>
<doc id="1277608" url="https://pl.wikipedia.org/wiki?curid=1277608" title="Antoni Raczyński">
Antoni Raczyński

Antoni Raczyński (ur. ok. 1760, zm. 1811) – generał-major wojsk koronnych z nominacji konfederacji targowickiej od 1793, konsyliarz konfederacji generalnej koronnej w konfederacji targowickiej, stolnik bydgoski, patron Trybunału Głównego Koronnego w Lublinie, poseł województwa sandomierskiego na sejm grodzieński (1793), członek konfederacji grodzieńskiej 1793 roku.
Był rotmistrzem targowickiej formacji Brygady Kawalerii Narodowej Znaków Hussarskich pod Imieniem Województwa Bracławskiego. W 1792 roku był delegowany przez konfederację targowicką do zasiadania w Komisji Wojskowej Obojga Narodów.
Z ramienia konfederacji targowickiej mianowany został w 1793 roku członkiem Komisji Edukacyjnej Koronnej. 
Po sejmie grodzieńskim zastępował gen. Kajetana Miączyńskiego na stanowisku dowódcy dywizji wielkopolskiej. Poparł powstanie kościuszkowskie. 6 kwietnia 1794 wraz z ppłk. Janem Grochowskim przeprowadził akces ziemi chełmskiej i powiatu krasnostawskiego do krakowskiego aktu powstania. Gdy wojsko okazało mu nieufność jako eks-targowiczaninowi, wyjechał do Galicji.

</doc>
<doc id="1277609" url="https://pl.wikipedia.org/wiki?curid=1277609" title="Abscess">
Abscess

Abscess – amerykańska grupa deathmetalowa z Oakland. Zespół powstał w roku 1994, a stworzyli go Chris Reifert i Danny Coralles. Obydwaj dawniej byli członkami Autopsy.

</doc>
<doc id="1277612" url="https://pl.wikipedia.org/wiki?curid=1277612" title="Thelma i Louise">
Thelma i Louise

Thelma i Louise (org. "Thelma &amp; Louise") – dramat amerykański z 1991 roku w reżyserii Ridleya Scotta. Jest to nietypowy film drogi, zrywający z tradycją poprzez obsadzenie w rolach głównych kobiet. Fabuła filmu krąży wokół ucieczki Thelmy i Louise od szarej rzeczywistości, ich podróży przez Amerykę i problemów, które napotykają po drodze. W rolach głównych wystąpiły Geena Davis (Thelma) i Susan Sarandon (Louise).
Obsada.
i inni
Wersja polska.
Wersja polska: START INTERNATIONAL POLSKA
Reżyseria: Janusz Dymek
Udział wzięli:
i inni
Nagrody.
Ridley Scott, Geena Davis, Susan Sarandon, Adrian Biddle i Thom Noble również byli nominowani do Oscara.

</doc>
<doc id="1277616" url="https://pl.wikipedia.org/wiki?curid=1277616" title="Rembowski">
Rembowski

Rembowski (Jelita Pruskie, Oszczepy Rembowskich, Rembowski Ia) – polski herb szlachecki, według Alfreda Znamierowskiego odmiana herbu Bełty. Herb używany był w Prusach Królewskich, oraz, być może na Kaszubach.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu czerwonym (albo błękitnym) oszczep (albo rohatyna) srebrna, na niej dwie strzały w krzyż skośny, srebrne."
" Klejnot: dwa (lub jedno) skrzydła orle, czarne (także złote lub czerwone), jedno na drugim, w prawo."
Najwcześniejsze wzmianki.
Herb przytaczany przez Dachnowskiego ("Herbarz szlachty Prus Królewskich"), Niesieckiego, Ostrowskiego ("Księga herbowa rodów polskich") i Chrząńskiego ("Tablice odmian herbowych").
Rodzina Rembowskich i Grabowskich.
Rodzina pochodząca z Rębowa w Prusach Królewskich. Wywodzić ma się od nich kaszubska rodzina Grabowskich.
Herbowni.
Rembowski oraz pochodzący od tej rodziny Grabowski. Grabowscy omawiani nosili niekiedy przydomki Kiemlada lub Pupka oraz Jark. Tym Grabowskim powinno się przypisywać herby Kemlada bądź Grabowski IV. Nie jest niczym dziwnym na Kaszubach przypisywanie tej samej rodzinie różnych herbów.
Istnieli Grabowscy używający szeregu innych herbów. Pełna lista herbów Grabowskich dostępna w artykule Grabowski IV.

</doc>
<doc id="1277618" url="https://pl.wikipedia.org/wiki?curid=1277618" title="Kość czworoboczna większa">
Kość czworoboczna większa

Kość czworoboczna większa, kość wielokątna większa () – jedna z ośmiu kości nadgarstka człowieka, leżąca w szeregu dalszym, między kością łódeczkowatą a I kością śródręcza. Jak inne kości nadgarstka (z wyjątkiem kości grochowatej) jest nieregularnie sześcienna, ma sześć powierzchni. Lekko wklęsła powierzchnia bliższa (górna) łączy się z kością łódeczkowatą, powierzchnia dalsza (dolna) łączy się siodełkowatą powierzchnią stawową z I kością śródręcza. Na powierzchni dłoniowej jest guzek (), łączący się z troczkiem zginaczy, oraz głęboka bruzda, w której przebiega ścięgno zginacza promieniowego nadgarstka. Górna część powierzchni łokciowej łączy się z kością czworoboczną mniejszą, a dolna część z podstawą II kości śródręcza. Powierzchnie grzbietowa i promieniowa są nierówne. 

</doc>
<doc id="1277621" url="https://pl.wikipedia.org/wiki?curid=1277621" title="Thirst for Blood, Hunger for Flesh">
Thirst for Blood, Hunger for Flesh

Thirst for Blood, Hunger for Flesh - kompilacja amerykańskiej grupy deathmetalowej Abscess. Znalazły się na niej utwory z przeróżnych dem, singli, splitów oraz EP'ek. Wydana została w roku 2003 przez Necroharmonic Productions.

</doc>
<doc id="1277623" url="https://pl.wikipedia.org/wiki?curid=1277623" title="Piliński">
Piliński

Piliński ("Pyliński") – polski herb szlachecki odmiana herbu Bełty.
Opis herbu.
Opis zgodnie z klasycznymi regułami blazonowania:
W polu czerwonym na niej dwie strzały w krzyż skośny, srebrne, na nich takaż strzała. Klejnot: trzy pióra strusie.
Herbowni.
Piliński - Pyliński, Puliński.

</doc>
<doc id="1277627" url="https://pl.wikipedia.org/wiki?curid=1277627" title="Kość czworoboczna mniejsza">
Kość czworoboczna mniejsza

Kość czworoboczna mniejsza, kość wielokątna mniejsza () – jedna z ośmiu kości nadgarstka człowieka, leżąca w szeregu dalszym, najmniejsza kość z tego szeregu. Jak inne kości nadgarstka (z wyjątkiem kości grochowatej) jest nieregularnie sześcienna, ma sześć powierzchni. Ma kształt klina, którego ostrzem jest powierzchnia dłoniowa, a podstawą powierzchnia grzbietowa. Czworoboczna, lekko wklęsła powierzchnia bliższa (górna) łączy się z kością łódeczkowatą, a siodełkowata powierzchnia dalsza (dolna) – z podstawą II kości śródręcza. Powierzchnia łokciowa, łącząca się z kością główkowatą, jest również lekko wklęsła, a powierzchnia promieniowa, łącząca się z kością czworoboczną większą – lekko wypukła. Do nierównych powierzchni dłoniowej i grzbietowej przyczepiają się więzadła, a do tej pierwszej także zginacz krótki kciuka.

</doc>
<doc id="1277631" url="https://pl.wikipedia.org/wiki?curid=1277631" title="Ralf-Stetysz">
Ralf-Stetysz

Ralf-Stetysz (skrót od "Rolniczo-Automobilowo-Lotnicza Fabryka Stefana Tyszkiewicza") – polski samochód osobowy, produkowany w latach 1924-1929 w Paryżu i Warszawie.
Historia i opis pojazdu.
W 1924 r. hrabia Stefan Tyszkiewicz założył w Boulogne pod Paryżem mały zakład produkcyjny, gdzie zaczął opracowywać prototyp samochodu osobowego własnej konstrukcji. Wyposażony był on w silnik spółki Continental Motors Company. Natomiast podwozie było własnej, pomysłowej i nowatorskiej konstrukcji, przystosowanej do fatalnych polskich dróg (blokowania mechanizmu różnicowego i wyższe zawieszenie).
W 1926 roku zaprezentowano go na Międzynarodowym Salonie Samochodowym w Paryżu. W 1925 roku w V rajdzie polskiego automobilklubu otrzymał nagrodę Ministerstwa Robót Publicznych, dużym sukcesem było także ukończenie rajdu Monte Carlo oraz wygrana w kategoriach elegancji, komfortu i wytrzymałości.
Od 1925 roku Tyszkiewicz szukał wspólników w Polsce. Ostatecznie w celu produkcji podwozi nawiązał współpracę z warszawskim Towarzystwem Przemysłu Metalowego „K. Rudzki i Spółka” SA, a produkcję nadwozi zakontraktował w lubelskich zakładach lotniczych „Plage i Laśkiewicz”. W kadrze inżynierskiej dominowali Polacy przybyli z Francji.
Produkcja samochodu została przeniesiona w 1927 r. do Polski na ul. Fabryczną 3. Samochody oferowane były w 2 wariantach:
Obydwa modele wystawiane były na Międzynarodowych Targach Poznańskich i brały udział w rajdach. Zaletą samochodu było podwozie przystosowane dla polskich dróg słabej jakości oraz możliwość blokowania mechanizmu różnicowego ułatwiające jazdę w grząskim terenie. 
W 1928 roku produkcja rosła, a firma zbierała zamówienia, jednak w lutym 1929 roku w fabryce wybuchł pożar, który zaczął się od piecyka w fabrycznym kantorku. Z powodu pory roku strażacy mieli utrudniony dostęp do pożaru, w związku z czym spłonęła cała fabryka z pojazdami na różnym etapie produkcji i duża partia gotowych pojazdów. Ogółem wyprodukowano około 200 pojazdów.
Straty wyniosły 1,5 mln złotych, a Tyszkiewicz planował odbudować zakład z wykorzystaniem środków z ubezpieczenia, jednak do odbudowy fabryki nie doszło na wniosek akcjonariuszy. W następnych latach Tyszkiewicz sprowadzał do Polski samochody firm FIAT i Mercedes-Benz.

</doc>
<doc id="1277634" url="https://pl.wikipedia.org/wiki?curid=1277634" title="Ola Salo">
Ola Salo

Ola Salo, właściwie Rolf Ola Anders Svensson (ur. 19 lutego 1977 w Aveście) – szwedzki wokalista oraz autor tekstów. Lider glamrockowego zespołu The Ark.
Życiorys.
Przyszedł na świat w Aveście, jednak po pewnym czasie, z rodzicami i czwórką rodzeństwa, przeniósł się do Rottne, gdzie dorastał. Tam też w 1991 roku, wraz z kolegami Jepsonem, Learim i Magnusem założył zespół - The Ark. Salo studiował humanistykę (z dodatkowym programem nauk muzykoznawczych) w Katedralskolan, w pobliskim Växjö. Po studiach przeprowadził się do Malmö, gdzie wciąż mieszka. Od 2009 roku jego żoną jest Anneli Pekula, z którą ma córkę Judith (ur. 20 kwietnia 2010). Salo jest biseksualistą.
Przetłumaczył musical Andrew Lloyda Webbera "Jesus Christ Superstar" na język szwedzki. Wcielił się w nim w postać Jezusa. Musical wystawiany był w Operze w Malmö na przełomie 2008/2009 roku.
W 2015 ukazała się solowa płyta Salo zatytułowana "Wilderness", album promuje singiel "How I Kill".
 

</doc>
<doc id="1277641" url="https://pl.wikipedia.org/wiki?curid=1277641" title="Cyprian Aleksy Rokossowski">
Cyprian Aleksy Rokossowski

Cyprian Aleksy Rokossowski herbu Glaubicz (zm. w 1797 roku) – szambelan króla Stanisława Augusta Poniatowskiego, konsyliarz konfederacji targowickiej przy Stanisławie Szczęsnym Potockim w Jelizawetgradzie od maja 1792, rotmistrz chorągwi 7. Brygada Kawalerii Narodowej w 1790 roku.
W 1791 został kawalerem Orderu Świętego Stanisława.
W 1793 wybrany posłem bełskim na sejm grodzieński. Bez żadnych skrupułów brał pieniądze od obu ambasadorów: rosyjskiego i pruskiego. Marszałek nadworny koronny Kazimierz Raczyński rekomendował go "na komisarza i geometrę do podziału Polski, jako przychylnego woli imperatorowej". Był członkiem konfederacji grodzieńskiej 1793 roku.
Przypisy.
 

</doc>
<doc id="1277642" url="https://pl.wikipedia.org/wiki?curid=1277642" title="Swami Dayananda Saraswati">
Swami Dayananda Saraswati



</doc>
<doc id="1277644" url="https://pl.wikipedia.org/wiki?curid=1277644" title="When It All Falls Apart">
When It All Falls Apart

When It All Falls Apart – trzeci singel australijskiego zespołu The Veronicas z ich debiutanckiej płyty zatytułowanej "The Secret Life of..." z 2005 roku. Utwór został wydany 21 marca 2006 roku.
Piosenka została wydana w USA jako drugi singel. Decyzja ta została nieoczekiwanie podjęta przez wytwórnię Sire Records, odpowiedzialną za produkcję albumu. Singel pokrył się w Australii złotem (sprzedaż ponad 35,000). „When It All Falls Apart” utrzymywał się przez czternaście tygodni w notowaniu Top 20 na australijskiej liście ARIA Singles Chart.

</doc>
<doc id="1277654" url="https://pl.wikipedia.org/wiki?curid=1277654" title="Vlaka (wyspa)">
Vlaka (wyspa)

Vlaka – chorwacka wysepka znajdująca się 6,2 km zachód od miasta Hvar i 140 m na północ od wyspy Sveti Klement. Jej powierzchnia wynosi 2,13 ha; długość linii brzegowej 560 m, długość ok. 200 m, a szerokość do 150 m. Najwyższy punkt ma 15 m n.p.m. Wyspa należy do archipelagu Paklińskiego.

</doc>
<doc id="1277656" url="https://pl.wikipedia.org/wiki?curid=1277656" title="Dźatismara">
Dźatismara

Dźatismara – tytuł w hinduizmie oznaczający osobę potrafiąca przypomnieć sobie poprzednie wcielenia (inkarnacje). Dźatismarą można być od urodzenia, lub posiąść takie siddhi poprzez praktyki medytacyjne (samnjama).
Współczesny guru, Swami Śuddhananda Brahmaćari z Kalkuty, jako przykłady takich osób podaje:

</doc>
<doc id="1277657" url="https://pl.wikipedia.org/wiki?curid=1277657" title="Niska Przełęcz">
Niska Przełęcz

Niska Przełęcz () – przełęcz w grani głównej Tatr Zachodnich pomiędzy Łopatą (1957 m) a Jarząbczym Wierchem (2137 m). Położona jest na wysokości 1819 m n.p.m. (według wcześniejszych pomiarów – 1831 m) na granicy polsko-słowackiej. Jej północne stoki opadają stromo do kotła lodowcowego Doliny Jarząbczej, a południowe bardziej łagodnie do Doliny Jamnickiej. Przejście przez tę przełęcz z Doliny Jarząbczej do Doliny Jamnickiej nie nastręcza wielkich trudności, nie prowadzi tędy jednak szlak turystyczny.
Rejon przełęczy jest trawiasty. Jest ona rzeczywiście dość „niska” – różnica wysokości w stosunku do Jarząbczego Wierchu wynosi 318 m. Podejście jest nieco męczące, ale wynagradzają to rozległe widoki, m.in. na Rohacze, Jamnickie Stawy, Liptów i Jezioro Liptowskie.
Szlaki turystyczne.
Nieco na zachód od przełęczy łączą się dwa szlaki i biegną razem do Jarząbczego Wierchu, gdzie znów się rozdzielają.

</doc>
<doc id="1277660" url="https://pl.wikipedia.org/wiki?curid=1277660" title="Kodeks Kaburis">
Kodeks Kaburis

Kodeks Kaburis (Codex Khaboris, albo Codex Khabouris) – późny syryjski rękopis Nowego Testamentu. Zawiera kompletny tekst Nowego Testamentu w przekładzie Peszitty i reprezentuje tzw. kanon syryjski (22 księgi). Brakującymi księgami są: 2. List Piotra, 2. List Jana, 3. List Jana, List Judy i Apokalipsa św. Jana. Księgi te w kościele wschodnim (greckim) i zachodnim weszły do kanonu jeszcze w wieku IV. Metodą węgla 14C datowany jest na XII wiek, co potwierdza paleografia.
Tekst kodeksu, napisany został syryjskim alfabetem w grafice Estrangelo jest w wysokim stopniu zgodny ze standardowym tekstem Peszitty (przekład Biblii na język syryjski). Jedynie sześć stron w Ewangelii Mateusza, mianowicie: 13, 14, 39, 40, 53 i 54 napisane zostały grafiką nestoriańską. Ostatnia partia Listu do Hebrajczyków, który w syryjskim kanonie wyznaczał koniec Nowego Testamentu, została mocno uszkodzona i niektóre jej partie są nieczytelne.
Kodeks Kaburis został pozyskany przez Normana Yonana. W roku 1966 próbował go sprzedać jako Yonan Codex w Stanach Zjednoczonych, oświadczając przy tym, że jest to najstarszy rękopis Nowego Testamentu, pochodzący z Asyryjskiego Kościoła Wschodu w Iraku. Po jego śmierci w 1970 roku, w posiadanie kodeksu wszedł Dan MacDougald, który używał go w swoich praktykach uzdrowieńczych (choroby psychiczne i wypędzanie demonów). W 1995 roku, Kodeks Kaburis został przebadany przez specjalnie powołany zespół badawczy, który ustalił jego datę na XII wiek. W 1999 roku badanie metodą radioaktywnego węgla 14C potwierdziło to datowanie. Późny jego wiek sprawia, że w wielu opracowaniach wymieniających najważniejsze rękopisy syryjskie Nowego Testamentu, nie jest nawet wymieniany.

</doc>
<doc id="1277661" url="https://pl.wikipedia.org/wiki?curid=1277661" title="Szkoła Języków Orientalnych">
Szkoła Języków Orientalnych

Szkoła Języków Orientalnych – działająca w Stambule od 1766, powołana z inicjatywy króla Stanisława Augusta Poniatowskiego. Była placówką kształcącą w językach wschodnich polskich tłumaczy i przyszłych pracowników dyplomacji. Jednocześnie wyznaczono jej zadania wywiadowcze. 
Powstała z inicjatywy Karola Boscampa-Lasopolskiego jako stacja naukowa dla młodych orientalistów. Wobec braku w Turcji oficjalnego przedstawicielstwa Rzeczypospolitej, przypadły jej pewne nieoficjalne funkcje dyplomatyczne. Jednym z pierwszych dyrektorów był Zygmunt Everhardt. Od 1792 kierownikiem szkoły był Franciszek Chabert młodszy.
Bibliografia.
 

</doc>
<doc id="1277663" url="https://pl.wikipedia.org/wiki?curid=1277663" title="Floris Osmond">
Floris Osmond

Floris Osmond (1846-1912) – francuski metaloznawca i metalurg. Opracował m.in. badania mikroskopowe stopów, proces hartowania stali, stwierdził istnienie punktów przemian cieplnych, stworzył podstawy analizy termicznej.

</doc>
<doc id="1277664" url="https://pl.wikipedia.org/wiki?curid=1277664" title="Parafia Przemienienia Pańskiego w Bobrownikach Śląskich">
Parafia Przemienienia Pańskiego w Bobrownikach Śląskich

Parafia Przemienienia Pańskiego w Tarnowskich Górach-Bobrownikach Śląskich – należy do dekanatu Żyglin w diecezji gliwickiej.
Historia powstania kościoła i parafii.
Kamień węgielny pod nowy kościół w Bobrownikach Śląskich został poświęcony 10 lipca 1910 roku. 19 listopada 1911 roku proboszcz i dziekan z Radzionkowa ks. Józef Konietzko konsekrował kościół. Parafia została powołana dnia 29 sierpnia 1925 roku. Początkowo obejmowała Bobrowniki Śląskie, Piekary Rudne, Blachówkę, Lazarówkę i Segiet. Od 1992 roku należy do diecezji gliwickiej w dekanacie Stare Tarnowice.
Ulice należące do parafii.
23 Stycznia, Św. Barbary, Barytowa, Bolesława Śmiałego, Bukowa, Galmanowa, Głogowa, Główna, Góralska, Grunwaldzka, Henryka Brodatego, Królowej Jadwigi, Jemiołowa, Jodłowa, Kalcytowa, Kalinowa, Kazimierza Wielkiego, Jana Kazimierza, Kłosowa, Kopalniana, Korola, Kościuszkowców, Krucza, Kurka, Krzywoustego, Leszczynowa, Mała (Osada Segiet), Parkowa, E. Plater, Podmiejska, Prochowa, Przedwiośnie, Puszkina, Radzionkowska, Rodło, gen. Sikorskiego, ks. P. Skargi, ks. W. Sojki, Spacerowa, L. Staffa, Stefana Batorego, Strzelczyka, Strzelnicza, Swobodna, Świetlana, Tarninowa, Topolowa, Walecznych, Wapienna, Wilcza, Wolskiego, Zwycięstwa

</doc>
<doc id="1277665" url="https://pl.wikipedia.org/wiki?curid=1277665" title="Die Brücke">
Die Brücke

Die Brücke (niem. "Most", inne nazwy "Brücke" lub "KG Brücke") – ugrupowanie niemieckich artystów ekspresjonistów, które powstało w Dreźnie w 1905 roku. Założone zostało przez czterech studentów architektury: Fritza Bleyla, Ericha Heckela, Ernsta Ludwiga Kirchnera i Karla Schmidt-Rottluffa. Później dołączyli do nich: Emil Nolde i Max Pechstein (1906) oraz Otto Mueller (1910).
Członkowie grupy poszukiwali nowych form artystycznej ekspresji, stojących w opozycji do tradycji akademickiej tamtego czasu. Ponadto pragnęli nawiązać kontakty z artystami wyznającymi podobne poglądy. Prezentowali swoją sztukę organizując zbiorowe wystawy. Ich działalność miała znaczący wpływ na kształtowanie się europejskiej sztuki XX wieku i doprowadziła do powstania nurtu nazywanego ekspresjonizmem. 
Członkowie.
Członkami grupy byli:
Luźno związani z grupą byli:
Program estetyczny.
Artyści tworzący w kręgu grupy „Die Brücke” starali się oddać ekspresję w swoich dziełach poprzez kolor i formę. Odrzucono tradycyjne zasady perspektywy i prawidłowe proporcje. Deformacje i barwy (będące obrazem emocji, a nie naśladujące właściwości przedmiotów) miały przybliżyć wewnętrzne odczucie autora i jego odczuwanie świata.
Ernst Ludwig Kirchner zapisał w postaci drzeworytu manifest programowy „Die Brücke”:
Muzeum Brücke.
W Berlinie znajduje się muzeum, powstałe dzięki inicjatywie Karla Schmidt-Rottluffa, poświęcone twórczości artystów związanych z grupą „Die Brücke”. Zostało ono otwarte dla publiczności w 1967. W swoich murach mieści największą kolekcję niemieckiego ekspresjonizmu.

</doc>
<doc id="1277668" url="https://pl.wikipedia.org/wiki?curid=1277668" title="Dziurawa Przełęcz (Tatry Zachodnie)">
Dziurawa Przełęcz (Tatry Zachodnie)

Dziurawa Przełęcz () – położona na wysokości 1836 m przełęcz w grani głównej Tatr Zachodnich pomiędzy Łopatą (1957 m) a Wołowcem (2063 m). Jej północne stoki opadają stromo do piarżystego kotła Doliny Chochołowskiej Wyżniej, a południowe do Kotła Jamnickich Stawów, będącego najwyższym piętrem Doliny Jamnickiej. Jest to dość głęboko wcięta przełęcz (leży 121 m niżej niż szczyt Łopaty).
Przełęcz położona jest w zębatej grani zbudowanej z granodiorytów rohackich. Jej rejon porośnięty jest niską roślinnością z sitem skuciną. Występuje też tutaj saussurea wielkogłowa – bardzo rzadka roślina, w Polsce występująca tylko w Tatrach i to w nielicznych tylko miejscach. Nieco za przełęczą, w kierunku Łopaty, znajduje się niewielkie skalne okno, od którego pochodzi nazwa przełęczy&lt;re name=nyka/&gt;.

</doc>
<doc id="1277671" url="https://pl.wikipedia.org/wiki?curid=1277671" title="Okręg wyborczy East Gloucestershire">
Okręg wyborczy East Gloucestershire

Okręg wyborczy East Gloucestershire powstał w 1832 r. i wysyłał do brytyjskiej Izby Gmin dwóch deputowanych. Okręg obejmował wschodnią część hrabstwa Gloucestershire. Został zniesiony w 1885 r.

</doc>
<doc id="1277674" url="https://pl.wikipedia.org/wiki?curid=1277674" title="Anna de Croÿ">
Anna de Croÿ



</doc>
<doc id="1277675" url="https://pl.wikipedia.org/wiki?curid=1277675" title="Travna (wyspa)">
Travna (wyspa)

Travna – chorwacka wysepka znajdująca się 10 km zachód od miasta Hvar i 150 m na północny zachód od wyspy Veli Vodnjak. Jej obwód wynosi 0,33 km, długość około 140 m, a szerokość do 80 m. Wyspa należy do archipelagu Paklińskiego.

</doc>
<doc id="1277677" url="https://pl.wikipedia.org/wiki?curid=1277677" title="Fabliaux">
Fabliaux

Fabliaux (sing. fabliau) – gatunek literacki w średniowiecznej literaturze francuskiej, obejmujący przeważnie utwory wierszowane. Powstawały głównie w XIII w. we Francji północno-wschodniej.
Fabliaux należą do literatury plebejskiej, mają przy tym charakter satyryczny. Styl jest dosadny, a humor rubaszny. Intencja utworów jest przy tym często moralizatorska. Rzadki jest natomiast typowy dla wielu gatunków literackich średniowiecza – w tym zbliżonych, jak bajka – alegoryzm, który zastępuje bezpośrednia obserwacja życia.
Fabliaux cechuje jednoczesne operowanie motywami obiegowymi i aktualnymi wątkami obyczajowymi. Do motywów obiegowych należą zwłaszcza opisy przygód typowych figur życia społecznego średniowiecza – mnichów, rycerzy, księży itp.

</doc>
<doc id="1277678" url="https://pl.wikipedia.org/wiki?curid=1277678" title="Fabliau">
Fabliau



</doc>
<doc id="1277679" url="https://pl.wikipedia.org/wiki?curid=1277679" title="Jarząbcza Przełęcz">
Jarząbcza Przełęcz

Jarząbcza Przełęcz (1955 m, według wcześniejszych pomiarów 1954 m) – przełęcz w grani głównej Tatr Zachodnich pomiędzy Jarząbczym Wierchem (2137 m) a Kończystym Wierchem (2002 m). Granią tą biegnie granica polsko-słowacka. Południowe stoki spod przełęczy opadają stromo do Doliny Zadniej Raczkowej, Północne stoki zwane Koryciskami opadają do kotła lodowcowego Jarząbcza Rówień w Dolinie Jarząbczej. Są strome i pocięte licznymi bruzdami (żlebkami). Przez przełęcz da się przejść z Doliny Jarząbczej do Doliny Zadniej Raczkowej.
Pomiędzy Jarząbczą Przełęczą a Jarząbczym Wierchem znajduje się jeszcze w grani wypiętrzenie zwane Kopą Prawdy.

</doc>
<doc id="1277685" url="https://pl.wikipedia.org/wiki?curid=1277685" title="AS S1/S2">
AS S1/S2

AS – polski samochód z okresu międzywojennego, produkowany przez Towarzystwo Budowy Samochodów AS w Warszawie z siedzibą przy ul. Srebrnej 16 (produkcja przy ul. Złotej 64) na Woli w latach 1927–1930.
Historia i opis pojazdu.
Samochody AS konstrukcji inż. Aleksandra Libermana produkowane były w Warszawie w 2 podstawowych modelach podwozia:
Nadwozia do samochodów AS wykonywała głównie firma "B-cia Węgrzeccy" z Szydłowca.
Montaż odbywał się w warszawskiej fabryce Jana Łaskiego. Poza samochodami osobowymi na podwoziu S-1 lub S-2 oferowano samochody dostawcze z nadwoziem furgon. Ogółem produkcja wyniosła ok. 200 sztuk w różnych wariantach, z czego większość jeździła jako warszawskie taksówki.
Konstrukcja AS-a została zaprojektowana w oparciu o technologie francuskie, tylko jeden element konstrukcji pojazdu – kompletny zespół napędowy (silnik + skrzynia biegów) pochodził w całości z importu.
AS-y produkowane były w czterech wersjach nadwoziowych – landaulet, kabriolet, limuzyna i furgon dostawczy.

</doc>
<doc id="1277687" url="https://pl.wikipedia.org/wiki?curid=1277687" title="Jezioro Juksty">
Jezioro Juksty



</doc>
<doc id="1277688" url="https://pl.wikipedia.org/wiki?curid=1277688" title="Paržanj">
Paržanj

Paržanj – chorwacka wysepka znajdująca się 9,3 km zachód od miasta Hvar i 600 m na zachód od zachodniego krańca wyspy Sveti Klement. Jej powierzchnia wynosi 3,95 ha; długość linii brzegowej 804 m, długość 320 m, a szerokość do 140 m. Wyspa należy do archipelagu Paklińskiego.

</doc>
<doc id="1277689" url="https://pl.wikipedia.org/wiki?curid=1277689" title="Tadeusz Włodek">
Tadeusz Włodek

Tadeusz Włodek – szambelan króla Stanisława Augusta Poniatowskiego, jurgieltnik Jakoba Sieversa i Osipa Igelströma, cenzor sztuk teatralnych.
Życiorys.
Jako członek wskrzeszonej Rady Nieustającej zaproponował 30 kwietnia 1793 wydanie żądanych przez posła rosyjskiego uniwersałów sejmikowych. Na sejmie grodzieńskim popierał traktat rozbiorowy z Prusami. Był członkiem konfederacji grodzieńskiej 1793 roku. Mianowany komisarzem policji, wbrew woli króla uzyskał przywilej prasowy i wydawał w Warszawie "Gazetę Krajową". Był agentem tajnej rosyjskiej siatki szpiegowskiej w Warszawie, w okresie poprzedzającym wybuch powstania kościuszkowskiego. Po wybuchu insurekcji kościuszkowskiej uciekł ze stolicy.

</doc>
<doc id="1277691" url="https://pl.wikipedia.org/wiki?curid=1277691" title="Człowiek z tłumu">
Człowiek z tłumu

Człowiek z tłumu () – dramat społeczno-obyczajowy w scenerii Nowego Jorku. Historia młodego człowieka z wielkomiejskiego tłumu, który szuka szczęścia w nowoczesnym społeczeństwie.

</doc>
<doc id="1277693" url="https://pl.wikipedia.org/wiki?curid=1277693" title="Jekatierina Winogradowa">
Jekatierina Winogradowa

Jekatierina Giennadjewna Winogradowa z d. Iwanowa (ros. Екатерина Геннадьевна Виноградова, biał. Кацярына Генадзьеўна Вінаградава, Kaciaryna Hienadzjeuna Winagradawa; ur. 3 września 1977 w Nowosybirsku) – biathlonistka i biegaczka narciarska reprezentująca Rosję, Białoruś i USA.
Kariera.
Pierwsze sukcesy w karierze osiągnęła w 1997 roku, jeszcze jako reprezentantka Rosji, kiedy podczas mistrzostw świata juniorów w Forni Avoltri zdobyła dwa medale. W biegu drużynowym zdobyła złoty medal, a w sztafecie zajęła trzecie miejsce.
W Pucharze Świata zadebiutowała 15 marca 1997 roku w Nowosybirsku, zajmując 32. miejsce w sprincie. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 15 marca 2006 roku w Chanty-Mansyjsku, kiedy była piętnasta w tej samej konkurencji. Pierwszy raz na podium zawodów pucharowych stanęła 7 lutego 2004 roku w Oberhofie, kończąc rywalizację w sprincie na trzeciej pozycji. W kolejnych startach jeszcze jeden raz stanęła na podium: 23 marca 2006 roku w Oslo ponownie była trzecia w sprincie. Najlepsze wyniki osiągnęła w sezonie 2003/2004, kiedy zajęła 16. miejsce w klasyfikacji generalnej.
Na mistrzostwach świata w Oberhofie w 2004 roku zdobyła brązowy medal w sprincie. W zawodach tych wyprzedziły ją tylko Liv Grete Poirée z Norwegii i Rosjanka Anna Bogalij. Był to pierwszy w historii medal dla Białorusi w tej konkurencji. Podczas rozgrywanych rok później mistrzostw świata w Hochfilzen razem z Olgą Nazarową, Ludmiłą Anańką i Ołeną Zubryłową zdobyła brązowy medal w sztafecie. Była też czwarta w tej konkurencji na MŚ 2004 i mistrzostwach świata w Chanty-Mansyjsku w 2003 roku.
W 2006 roku wystartowała na igrzyskach olimpijskich w Turynie, gdzie zajęła 44. miejsce w biegu indywidualnym, 37. miejsce w sprincie, 29. w biegu pościgowym oraz czwarte w sztafecie. Ponadto kilkukrotnie zdobywała medale mistrzostw Europy, w tym złote w biegu pościgowym na ME w Forni Avoltri (2003) i sztafecie podczas ME w Langdorf (2006).
Startowała także w biegach narciarskich. W zawodach Pucharu Świata w biegach narciarskich jedyny raz punkty zdobyła 23 października 2004 roku w Düsseldorfie, gdzie była dziewiętnasta w sprincie techniką dowolną. W klasyfikacji generalnej sezonu 2004/2005 zajęła 79. miejsce.
Od 2006 roku reprezentuje USA. Mieszka w Kalifornii. Mówi po białorusku, rosyjsku i po angielsku.

</doc>
<doc id="1277695" url="https://pl.wikipedia.org/wiki?curid=1277695" title="E=MC² (album Mariah Carey)">
E=MC² (album Mariah Carey)

E=MC² – jedenasty album studyjny amerykańskiej piosenkarki Mariah Carey. W pierwszym tygodniu od premiery w USA sprzedał się w 462 971 egzemplarzy i zadebiutował na 1. miejscu listy Billboard 200.
Tytuł.
Do końca nie było wiadomo, jaki będzie nosił tytuł nowy album, ponieważ sama Mariah nie wiedziała, jak powinien brzmieć aby dobrze odzwierciedlał zawartość krążka. Podczas odsłuchania płyty 16 stycznia 2008 w Londynie do informacji publicznej szef wytwórni Def Jam, Antionio L.A. Reid podał propozycję tytuł płyty, który brzmiał "That Chick" jednocześnie zaznaczył, że nie jest to ostateczny tytuł nowego dzieła Mariah i zapewnił, że premiera płyty odbędzie się w kwietniu. Jednak już niespełna miesiąc później, bo 12 lutego oficjalnie został podany ostateczny tytuł i od tego czasu album nazywa się "E=MC²". Informacje, że album będzie "formą kontynuacji" "The Emancipation of Mimi", który okazał się być wielkim hitem przyczyniającym się do powrotu Mariah na szczyt wywołały fale spekulacji mówiące o tym, że tytuł długo oczekiwanego albumu bierze się stąd, że album jest "bombowy". Jednak Mariah zdementowała fakt, że wzór Einsteina i jego znaczenie jest czynnikiem, który odzwierciedla płytę i tłumaczy, że niepozornie tytuł ma bardzo dużo wspólnego z ostatnim jej krążkiem. Otóż ze wzoru z "definicji Mariah" wynika, że Emancypacja = Mariah Carey ² .
Odsłuch w Londynie.
16 stycznia w Londynie doszło do odsłuchania płyty Mariah i Janet Jackson "Discipline", która rozpoczęła współpracę z wytwórnią Island. Podczas odsłuchu dziennikarze mieli okazje wysłuchać 10 premierowych utworów, które zebrały obiecujące noty i pozytywne recenzje. Szczególnie szeroko komentowanym utworem był "Migrate", o którym mówiono jako o faworycie wśród zaprezentowanych utworów i wielkim hicie. Piosenki, których tego wieczoru w londyńskim hotelu zaproszeni mogli usłyszeć to:
Album i jego historia.
"E=MC²" oprócz tytułu, który jest powiązany z The Emancipation of Mimi, ma jeszcze jedną wspólną cechę łącząca oba albumy. Praca nad albumem w początkowej fazie przeplatała się z trasą koncertową "The Adventures of Mimi" bo już tam, w specjalnie przystosowanym autobusie do potrzeba Mariah i trasy powstawały pierwsze teksty nowych piosenek. Ostateczne wersje nagrań wokali trwały miesiąc w ekskluzywnej willi ze studiem nagraniowym na wyspie Anguilli, gdzie częstym gościem był producent muzyczny Bryan Michael Cox, producenci mijali się ponieważ każdy z nich pracował w pojedynkę z Mariah. Z zarejestrowanego nagrania wideo, które było opublikowane na oficjalnej stronie wynika, że JD pracował na przełomie stycznia i lutego. Podczas jednego z wywiadów dla magazynu "VIBE", T.I. mówił o współpracy z piosenkarką nad nowym jej krążkiem i wyznając, że na wyspie odwiedzali ją Polow Da Don i Will.i.am, który jak później się okazało stał się jednym z producentów. 22 listopada 2007 wyznała, że jest już prawie gotowa do rozpoczęcia promocji twierdząc, że na ową chwilę ma nagrane 22 utwory, a opóźnienia związane były z braku odpowiedniego tytułu płyty. Na nowym krążku nie mogło zabraknąć nowego stylu, po który zazwyczaj sięgała i oprócz charakteryzującego osobę Mariah obok popu i R&amp;B sięgnęła po raz pierwszy po reggae. Eksperymentując z tym gatunkiem chciała osiągnąć klimat etniczny pochodzenia tego stylu i dlatego uważała, że jedyną drogą do osiągnięcia zamierzonego celu jest zaproszenie po współpracy rdzennego artystę jamajskiego pochodzenia. Na płycie zawarła w tekstach swoje "niepokoje" związane z przeszłością, które mimo upływu czasu towarzyszą jej. "Side Effects" jest piosenką, w której śpiewa o swoim nieudanym małżeństwie i o tym czym ono dla niej się stało na przestrzeni czasu przyrównując je do "stworzenia piekła" w ich życiu. Podczas pracy nad ""I'm That Chick" wykorzystała sample Michaela Jacksona z piosenki "Off the Wall" i z "Stay with Me" Marka DeBarge w "I'll Be Lovin' U Long Time".
Kolejnym utworem, w którym widać refleksje dotyczącą czasu przemijania, brak niewystarczającej siły aby przygotować się na odejście najbliższych ci osób i straconego czasu, który mógł być inaczej wykorzystany, przez co w utworze można dopatrywać się odniesienia do zmarłego w 2002 roku jej ojca. Utwór zamykający płytę, "I Wish You Well"" w akompaniamencie pianina utrzymany jest w stylu gospel, gdzie w tekście znalazły się cytaty pochodzące z Biblii.
Single.
"Touch My Body" został wybrany na pierwszy singel z albumu. Piosenka otrzymała pozytywne opinie od krytyków muzyki – na przykład, krytyk amerykańskiego magazynu Blender powiedział: "geniusz popu stworzył popowy geniusz". Singel osiągnął międzynarodowy sukces, zajmując miejsca w pierwszej dziesiątce w wielu krajach, ale największy sukces odniósł w USA, gdzie na liście "Billboard" Hot 100 skoczył z 53. pozycji na sam szczyt, dając Carey osiemnasty singel na szczycie amerykańskiej listy. Mariah znalazła się na drugim miejscu artystów z największą liczbą "szczytowców" (singli na szczycie) w erze rocka oraz na pierwszej pozycji wśród solowych artystów, ściągając z tronu Elvisa Presleya. Piosenka otrzymała miano "rekordowego debiutu w internetowej sprzedaży", z 286 tysiącami kopii sprzedanymi w pierwszym tygodniu od premiery
Osiągnięcia.
Album tylko w dniu premiery został sprzedany w Stanach Zjednoczonych w nakładzie 154 000, a w pierwszym tygodniu 475 000 kopii i zarazem jest to szósty numer 1 wśród albumów dla Mariah. W drugim tygodniu sprzedał się w 182 tys. i ponownie zajął pierwszą pozycję w USA.
Również w Wielkiej Brytanii album zadebiutował na 3. miejscu ze sprzedażą 34 769 i jest to pierwsza tak wysoka pozycja zajęta przez płytę Mariah na wyspach brytyjskich od czasów "Butterfly", który wówczas zajął 2. miejsce z wynikiem 28 758 kopii krążka.
W Japonii "E=MC²" debiutuje na drugiej pozycji dzięki 36 600 zakupionym jednak ostatnia produkcja w tym kraju zadebiutowała na #2. z większym zainteresowaniem o 13 000 kopii.
Na liście United World Chart "E=MC²" zadebiutował na miejscu #1 i utrzymał tę pozycję w drugim tygodniu z łączną sprzedażą w drugim tygodniu 289 000 kopii.
Opinie Krytyków.
W lutym "The Observer" przesłuchał album i dał mu 4 z 5 gwiazdek mówiąc, że "Każdy utwór jest dźwiękowo precyzyjnie dopasowany, to tak jakby miał wydobywać się od urodzenia z Hummera w Miami w słoneczną sobotę." i nazwał ją "liderką w paczce" takich artystów jak Mary J. Blige czy Alicia Keys.
Krytycy również zgodzili się co do tego, że jej głos jest wciąż w dobrym stanie, "Fox News" i "RWD" dodali: "Jej sławny pięciooktawowy głos przeszedł wiele przez lata, ale wciąż potrafi wydobywać dźwięki od tych najwyższych po najniższe rejestry jak żaden inny".
Lista utworów.
° japońska wersja płyty.
¹ brytyjska i australijska wersja płyty.
² amerykańska i europejska wersja.
³ chińska wersja płyty .
Dodatkowo na japońskiej wersji płyty został dołączony teledysk do piosenki "Touch My Body".

</doc>
<doc id="1277699" url="https://pl.wikipedia.org/wiki?curid=1277699" title="Życie zaczyna się jutro">
Życie zaczyna się jutro

Życie zaczyna się jutro ("The Docks of New York") – amerykański melodramat z 1928 roku.

</doc>
<doc id="1277703" url="https://pl.wikipedia.org/wiki?curid=1277703" title="Adam Podhorski">
Adam Podhorski

Adam Podhorski – szambelan króla Stanisława Augusta Poniatowskiego, poseł wołyński na sejm grodzieński w 1793, członek konfederacji grodzieńskiej w 1793 roku.
Przekupiony przez posła pruskiego Ludwiga Heinricha Buchholtza, należał do mniejszości sejmowej gotowej popierać interesy tego kraju. W maju 1793 roku wyznaczony przez konfederację targowicką do sądów "ultimae instantiae". W ostatnich dniach sierpnia 1793 wniósł projekt zatwierdzenia zaboru pruskiego, czym wywołał oburzenie większości posłów. Znieważony i wypchnięty z izby poselskiej, był lżony nawet przez służbę kuchenną.

</doc>
<doc id="1277709" url="https://pl.wikipedia.org/wiki?curid=1277709" title="Wojciech Łuszczykiewicz">
Wojciech Łuszczykiewicz

Wojciech Łuszczykiewicz (ur. 28 lutego 1979 w Łodzi) – polski piosenkarz, gitarzysta, kompozytor, autor tekstów piosenek i dziennikarz, wokalista zespołu Video oraz były wokalista grupy Superpuder.
Życiorys.
Jest synem dziennikarza Włodzimierza Łuszczykiewicza (1940–1994). Zdawał maturę w Stanach Zjednoczonych. Z wykształcenia jest polonistą.
W 2001 wziął udział w pierwszym polskiej produkcji programie telewizyjnym typu reality show "Dwa światy". Był również dziennikarzem radiowym i telewizyjnym, scenarzystą i aktorem. W latach 2001-07 pojawiał się gościnnie w sitcomie "Świat według Kiepskich", a w 2003 – w serialu "Fala zbrodni". Od 2007 pracował w łódzkim oddziale Telewizji Polskiej, gdzie prowadził programy: "Dobry Wieczór, Twoje Popołudnie" i "Strefa Miejska".
Jest autorem tekstów wszystkich piosenek zespołu Video, którego jest wokalistą. Napisał też teksty do utworów artystów, takich jak De Mono, Mafia, Bisquit, Anna Wyszkoni, Mateusz Mijał, Grzegorz Hyży czy Rafał Brzozowski.
W 2013 zaśpiewał gościnnie z Liberem w utworze „Może ktoś ją zna”, która znalazła się na płycie rapera pt. "Duety".
Wiosną 2017 był jednym z jurorów programu "Idol" w telewizji Polsat.
Życie prywatne.
Jego żoną jest Żaneta Łuszczykiewicz, która pełni funkcję menedżerki zespołu Video. Para ma dwie córki: Lilię i Kalinę.

</doc>
<doc id="1277711" url="https://pl.wikipedia.org/wiki?curid=1277711" title="Droga Staromorawska">
Droga Staromorawska

Droga Staromorawska (dawniej niem. "Altmährische Strasse") – górska droga leśna w Masywie Śnieżnika, w gminie Stronie Śląskie (powiat kłodzki).
Przebieg i opis.
Jest to droga leśna w Sudetach Wschodnich, na obszarze Masywu Śnieżnika, prowadząca przez teren Śnieżnickiego Parku Krajobrazowego od Przełęczy Staromorawskiej do przejścia granicznego na Przełęczy Płoszczyna. Trasa ma długość 2,1 km przy różnicy wzniesień poniżej 30 m. Drogą Staromorawską nazwany jest odcinek starej drogi pomiędzy Przełęczą Staromorawską a Przełęczą Płoszczyna, która w średniowieczu prowadziła z Bolesławowa na Przełęcz Płoszczyna, grzbietem Zawady wznoszącym się nad Bolesławowem. Jest starsza od Drogi Morawskiej.
Historia.
Droga znana była już w średniowieczu i do XIX wieku miała bardzo ważne znaczenie handlowe oraz stanowiła połączenie ośrodków przemysłowych po obu stronach gór. Po wybudowaniu Drogi Morawskiej znaczenie drogi spadło. Nad drogą, na północnym zboczu wzniesienia Rykowisko w pobliżu Przełęczy Płoszczyna, pod koniec wojny trzydziestoletniej wojska szwedzkie zbudowały ziemno-żwirowe szańce nazwane „Szwedzkimi Szańcami”, których pozostałości zachowały się do dziś i widoczne są z zielonego szlaku prowadzącego na Śnieżnik. Obecnie droga jest prawie nieuczęszczana i zaliczana jest do zapomnianych dróg w Masywie Śnieżnika.

</doc>
<doc id="1277712" url="https://pl.wikipedia.org/wiki?curid=1277712" title="Dacha">
Dacha

Dacha – obszerna peleryna sięgająca do kostek, z dużym kołnierzem, szyta z dwóch warstw futer, do nakładania zimą na inne ubrana. Używana była do podróży saniami lub jazdy konnej w czasie srogich zim.
Wierzchnia warstwa była zrobiona ze skóry renifera, a gdy ta była niedostępna zastępowały ją skóry źrebaków. Jeszcze w okresie międzywojennym w XX wieku firmy futrzarskie oferowały dachy i przyjmowały na nie zamówienia. Zostały wyparte przez tańsze futra baranie.

</doc>
<doc id="1277713" url="https://pl.wikipedia.org/wiki?curid=1277713" title="Puszka Pandory (film)">
Puszka Pandory (film)

Puszka Pandory (niem. "Die Büchse der Pandora") – niemiecki film niemy z 1929 roku w reżyserii Georga Wilhelma Pabsta. Tragiczna historia luksusowej prostytutki z Louise Brooks w roli głównej.

</doc>
<doc id="1277717" url="https://pl.wikipedia.org/wiki?curid=1277717" title="Robert Overmyer">
Robert Overmyer

Robert Franklyn Overmyer (ur. 14 lipca 1936 w Lorain, zginął 22 marca 1996 w katastrofie lotniczej k. Duluth) – amerykański astronauta, pilot wojskowy, inżynier, pułkownik United States Marine Corps.
Wykształcenie i służba wojskowa.
Jako pilot wylatał ponad 7500 godzin, z czego 6000 na samolotach odrzutowych.
Był członkiem międzynarodowego Towarzystwa Pilotów Doświadczalnych ("Society of Experimental Test Pilots"), Stowarzyszenia Lotnictwa Eksperymentalnego ("Experimental Aircraft Association" - EAA) i Stowarzyszenia Właścicieli i Pilotów Samolotów ("Aircraft Owners and Pilots Association").
Pisywał dla pism – brytyjskiego „Space Flight News” i amerykańskiego „AOPA Pilot Magazine”.

</doc>
<doc id="1277718" url="https://pl.wikipedia.org/wiki?curid=1277718" title="Stefan Gądzio">
Stefan Gądzio

Stefan Gądzio, ps. „Kos”, „Bogumił”, „Marek” (ur. 25 października 1900 we wsi Eufeminów, zm. w sierpniu 1945 w Kielcach) – major piechoty Wojska Polskiego.
Życiorys.
Syn Walentego i Marianny Sętkowskiej. Uczestnik wojny polsko-bolszewickiej, oficer służby stałej Wojska Polskiego w okresie II Rzeczypospolitej, uczestnik kampanii wrześniowej, żołnierz Armii Krajowej w czasie okupacji.
Służba w okresie międzywojennym.
W 1920 roku wziął udział w bitwie warszawskiej jako żołnierz 28 pułku Strzelców Kaniowskich. Po zakończeniu wojny z bolszewikami pozostał w macierzystym pułku jako podoficer zawodowy. W latach 1926–1928 był słuchaczem Oficerskiej Szkoły dla Podoficerów w Bydgoszczy. 15 sierpnia 1928 roku Prezydent RP mianował go podporucznikiem ze starszeństwem z dniem 15 sierpnia 1928 roku i 14. lokatą w korpusie oficerów piechoty, a Minister Spraw Wojskowych wcielił do 27 pułku piechoty w Częstochowie. Na porucznika został awansowany ze starszeństwem z dniem 1 stycznia 1931 roku i 32. lokatą w korpusie oficerów piechoty. W 1934 roku pełnił służbę w pułku KOP „Głębokie”. W 1935 roku ukończył kurs dowódców kompanii w Centrum Wyszkolenia Piechoty w Rembertowie, a w następnym roku awansował na kapitana. W latach 1936–1939 pełnił służbę w Centrum Wyszkolenia Piechoty w Rembertowie na stanowisku wykładowcy wyszkolenia strzeleckiego i broni. W czasie kampanii wrześniowej 1939 roku dowodził kompanią asystencyjną 39 Dywizji Piechoty.
Służba w Armii Krajowej.
W okresie od 14 lutego 1941 do grudnia 1943 Stefan Gądzio był komendantem Obwodu Jędrzejów ZWZ-AK.
Jego pierwszym ważniejszym rozporządzeniem było wydanie rozkazu do komendantów placówek z początku maja 1942 o utworzeniu oddziałów dywersyjnych.
Z początkiem maja 1943 „Kos” awansował na stopień majora. W tym czasie wydał rozkaz likwidacji hitlerowskiego oprawcy Helmuta Kappa. Polecenie przekazano dwom grupom AK z terenu Jędrzejowa. Pierwszą z nich był patrol dywersyjny dowodzony przez Hieronima Piaseckiego, druga grupa składała się z trzech trzyosobowych sekcji likwidacyjnych. Rozkaz wykonano 31 maja 1943.
15 sierpnia 1943 mjr „Kos” wydał rozkaz niszczenia lub palenia młockarni przeznaczonych do szybkiego omłotu zboża. W lutym 1944 dowodził brawurową akcją odbicia pięciu żołnierzy AK z Gestapo w Jędrzejowie.
W 1944 został szefem Oddziału VI (Biuro Informacji i Propagandy) Komendy Okręgu Radomsko-Kieleckiego AK.
Okoliczności śmierci.
W sierpniu 1945 został aresztowany przez UB i po brutalnym śledztwie zamordowany. Do dziś nie jest znane miejsce jego pochówku.
Upamiętnienie.
W 1994 r. ulicę Dolną w Jędrzejowie przemianowano na ulicę mjr. AK Stefana Gądzio „Kosa”.
Obok Szkoły Zawodowej im. Grota Roweckiego, na ul. Okrzei w Jędrzejowie znajduje się jego pomnik. 
Linki zewnętrzne.
Ośrodek Myśli Patriotycznej i Obywatelskiej

</doc>
<doc id="1277721" url="https://pl.wikipedia.org/wiki?curid=1277721" title="Dusze czarnych">
Dusze czarnych

Dusze czarnych (ang. "Hallelujah!") – amerykański dramat, musical wytwórni Metro-Goldwyn-Mayer w reżyserii Kinga Vidora. W filmie wystąpili m.in. Daniel L. Haynes, William Fountaine i Nina McKinney. Został zrealizowany w erze Pre-Code.
King Vidor za "Dusze Czarnych" był nominowany do Oscara w roku 1930.

</doc>
<doc id="1277722" url="https://pl.wikipedia.org/wiki?curid=1277722" title="Bandeirantes">
Bandeirantes

Bandeirantes – członkowie wypraw w głąb interioru w okresie portugalskiego podboju Brazylii.
Począwszy od XVI wieku powstawały oddziały awanturników ruszających w głąb kontynentu. Trudnili się handlem indiańskimi niewolnikami, byli także poszukiwaczami złóż mineralnych (złoto, diamenty). Oddziały mogły liczyć po kilkuset ludzi, ich główną bazą wypadową było powstałe w roku 1554 São Paulo, dlatego też zwano ich czasami paulistami. Eksplorowali terytoria dzisiejszych stanów Santa Catarina, Parana, São Paulo, Minas Gerais, Goiás, Tocantins oraz Mato Grosso (obu). Szczyt działalności bandeirantes przypadł na XVII wiek. W skład tych grup wchodziło stosunkowo niewielu Portugalczyków, większość stanowili Metysi, murzyńscy wyzwoleńcy, a także indiańscy niewolnicy. Najsławniejszymi dowódcami band byli Bartolomeu Bueno da Silva, Fernão Dias Pais, Antônio Raposo Tavares czy Domingos Jorge Velho.
Bandeirantes znacząco przyczynili się do eksterminacji Indian, równocześnie zwiększali zasięg panowania portugalskiej korony (kosztem Hiszpanii) i stanowili forpocztę kolonizacji. Dziś w wielu miastach Brazylii znajdują się ich pomniki.

</doc>
<doc id="1277724" url="https://pl.wikipedia.org/wiki?curid=1277724" title="José-María de Heredia">
José-María de Heredia

José-María de Heredia, właśc. José-María de Hérédia Girard (ur. 22 listopada 1842, zm. 3 października 1905) – francuski poeta.
Urodził się na Kubie, w miejscowości La Fortuna niedaleko Santiago de Cuba. Ojciec, bogaty plantator kawy, był Kubańczykiem, matka Francuzką. Skazany na dożywotnie wygnanie za działalność niepodległościową przeniósł się do Francji. W roku 1893 otrzymał obywatelstwo francuskie. Studiował w paryskiej École nationale des chartes. W latach 60. związał się z poetami skupionymi wokół Leconte'a de Lisle'a.
Pierwsze wiersze wydał we Francji w roku 1862. Przez lata jego wiersze znane były tylko z odpisów. Dopiero w 1893 Heredia opublikował perfekcyjny pod względem formalnym cykl 118 sonetów "Les Trophées" ("Trofea"), który uznano za wzorcowe osiągnięcie parnasistów. W 1894 mimo skromnego objętościowo dorobku literackiego został wybrany na członka Akademii Francuskiej na miejsce historyka i krytyka literackiego Charles'a de Mazade'a (fotel 4).
Pisarstwo Heredii inspirowane było symbolicznym malarstwem Gustave'a Moreau, któremu dedykował wiele swoich wierszy. Styl poety odznaczał się cechami typowymi dla parnasizmu i symbolizmu: licznymi odwołaniami do wzorów i motywów antycznych oraz harmonijną formą. Walerij Briusow nazwał Heredię najniezwyklejszym uczniem Leconte'a de Lisle'a uznawanego za wzorowego parnasistę.
Na język polski sonety Heredii tłumaczyli między innymi Zenon Przesmycki, Bronisława Ostrowska i Krzysztof Kamil Baczyński.
Upamiętnienie.
Jego imieniem nazwano ulicę w 7. dzielnicy Paryża ("Rue José-Maria-de-Heredia").

</doc>
<doc id="1277727" url="https://pl.wikipedia.org/wiki?curid=1277727" title="José-Maria de Heredia">
José-Maria de Heredia



</doc>
<doc id="1277729" url="https://pl.wikipedia.org/wiki?curid=1277729" title="Ploská">
Ploská

Ploská (1532 m) – jeden z najwyższych szczytów w grupie górskiej Wielkiej Fatry w Karpatach Zachodnich na Słowacji.
Topografia.
Ploská leży w środkowej części Wielkiej Fatry, w jej grzbiecie głównym, pomiędzy szczytami Čierny kameň i Chyžky. W kierunku północno-wschodnim poprzez Čierny kameň biegnie od niej wielki grzbiet, tzw. "liptowski" z Rakytovem i Smrekowicą, w kierunku południowo-zachodnim dalsza część głównego grzbietu, tzw. Halna Fatra do szczytu Krížna i dalej. Ploská jest też zwornikiem dla bocznego, północno-zachodniego grzbietu z Borišovem. Grzbiet ten oddziela dwie doliny: Belianską ("Belianska dolina") i Necpalską ("Necpalská dolina"). Pomiędzy Ploską a Borišovem odgałęzia się od niego jeszcze jeden długi grzbiet tzw. "turczański" z Lyscem i Klakiem.
Ploská wznosi się nad trzema dolinami. Są to:
Geologia i morfologia.
Ploská zbudowana jest w większości ze stosunkowo miękkich marglistych łupków z okresu dolnej kredy. Słowacka nazwa szczytu (w tłumaczeniu na język polski: "Płaska") doskonale oddaje charakter góry. Zamiast ostrego wierzchołka mamy tu do czynienia z rozległym, bardzo łagodnie zaokrąglonym, prawie płaskim plateau szczytowym, będącym pozostałością dawnej powierzchni zrównania. Halna wierzchowina wyraźnie kontrastuje z sąsiednim szczytem Čierny kameň.
Zachodnie stoki są trawiaste i strome, wskutek czego zimą do Hornoborišovskiej doliny zsuwają się z nich duże lawiny. Ostrzega przed nimi tablica zamontowana przy szlaku z Ploskej do Chaty pod Borišovom.
Przyroda ożywiona.
Wierzchołek pokrywają bogate w gatunki łąki górskie z pełnikiem europejskim, czosnkiem syberyjskim i cebulicą dwulistną. Nie jest to naturalne piętro halne, lecz wytworzone przez człowieka pasterskie hale. Na północnych stokach występują uboższe łąki i borówczyska, na wiosnę zakwitające krokusami. Górną granicę lasu tworzą buczyny.
Turystyka.
Szczyt Płaskiej nie ma większego znaczenia jako punkt widokowy. Rozległość wierzchowiny powoduje, że panorama ograniczona jest głównie do dalszych planów, a widoki do otaczających dolin zasłaniają w większości obłości góry.
Na szczyt wiodą znakowane szlaki turystyczne:
Obok rozwidlenia szlaków znajduje się grób uczestnika powstania słowackiego z 1944 roku.

</doc>
<doc id="1277730" url="https://pl.wikipedia.org/wiki?curid=1277730" title="216 Pułk Piechoty (II RP)">
216 Pułk Piechoty (II RP)

216 Pułk Piechoty (216 pp) – dyspozycyjne dowództwo pułku piechoty Wojska Polskiego.
Historia.
W zmianach do planu mobilizacyjnego „W” na rok 1939 ujęto sformowanie w Tarnopolu (OK Nr VI), w mobilizacji alarmowej, w grupie jednostek oznaczonych kolorem czerwonym, dyspozycyjnego dowództwa pułku piechoty bez pododdziałów specjalnych, tylko z plutonem łączności i zredukowanymi organami zaopatrzenia. Jednostką mobilizującą został 54 pułk piechoty Strzelców Kresowych (12 DP) również należący do "grupy czerwonej".
Do formowania oddziału przystąpiono wieczorem 27 sierpnia 1939 roku. Mobilizację zakończono 29 sierpnia. Dowództwo pułku podporządkowano generałowi dywizji Kazimierzowi Fabrycemu, dowódcy Armii „Karpaty” za pośrednictwem generała brygady Władysława Langnera, dowódcy Odcinka „Węgry”. Dowództwo pułku zostało przeniesione do Starego Sambora z zadaniem dozorowania granicy z Węgrami na południe od m. Turka, obsadzając wzgórza na południe od Boryni i zamykając drogi wychodzące z Sianek i Wysocka Wyżnego. Od 14 września dowództwo pułku podlegało dowódcy Grupy „Stryj”, generałowi brygady Stefanowi Dembińskiemu. Rano 19 września pułk razem z 3 Brygadą Górską przekroczył granicę węgierską na Przełęczy Użockiej.

</doc>
<doc id="1277731" url="https://pl.wikipedia.org/wiki?curid=1277731" title="Johann Friedrich Székely">
Johann Friedrich Székely

Johann Friedrich Székely (ur. 1739 na Węgrzech – zm. 2 października 1794 w Bydgoszczy) – pułkownik wojsk pruskich.
Był z pochodzenia Węgrem. Służbę pruską rozpoczął w 1758 roku. W czasie powstania kościuszkowskiego został 28 sierpnia 1794 wysłany przez Fryderyka Wilhelma II spod obleganej Warszawy do stłumienia powstania wielkopolskiego. Zasłynął wówczas ze szczególnego okrucieństwa. Na czele batalionu fizylierów i szwadronu kawalerii stoczył z gen. Janem Henrykiem Dąbrowskim przegraną bitwę pod Bydgoszczą, podczas której został śmiertelnie raniony w nogę przez pocisk armatni. Zmarł w polskiej niewoli.

</doc>
<doc id="1277732" url="https://pl.wikipedia.org/wiki?curid=1277732" title="Ojcowie pustyni">
Ojcowie pustyni

Ojcowie pustyni – pierwsi mnisi chrześcijańscy, którzy od końca III wieku prowadzili życie samotne albo w niewielkich zgromadzeniach na pustyniach egipskich, a następnie w Syrii i Palestynie.
Miejsce zamieszkania.
Asceci zajmowali głównie obszary na pustyni wzdłuż doliny Nilu (w pasie nieużytków, oddalonym od uprawnej i zamieszkałej części bliżej rzeki) oraz na pustyni zachodniej, znajdującej się na zachód od Delty Nilu (dzisiaj: Wadi Natrun).
Zamieszkiwali jaskinie lub dawne starożytne grobowce, drążone w czasach faraońskich na terenach na tyle oddalonych od Nilu, że nie nadawały się do uprawy. Jaskinie i groby były zamieszkane samodzielnie lub przedzielane murami z suszonej cegły, by pomieścić kilku braci.
Asceza.
Wspólną cechą ojców pustyni była radykalna asceza: wyrzeczenie się poprzednio prowadzonego życia, rezygnacja z małżeństwa, usunięcie się na margines społeczeństwa, życie w samotności ("monachoi") i ubóstwie wg surowej dyscypliny. Składała się na nią intensywna modlitwa, trwanie w odosobnieniu, praca, ubóstwo, liczne posty i praktyki pokutne. Ojcowie pustyni zarabiali na utrzymanie prostą, rzemieślniczą pracą: wyplataniem lin i mat z sitowia, pleceniem koszyków, tkactwem oraz uprawą jarzyn czy najemną pracą przy żniwach na polach.
Pochodzenie społeczne.
Większość ojców pustyni pochodziło ze środowisk chłopskich (Makary Egipski, Paweł Prostak, Pachomiusz, Szenute). Wśród mnichów bywali też arystokraci (Arseniusz). Na egipskiej pustyni pojawili się też przybysze z innych krain: Ewagriusz z Pontu (Azja Mniejsza), Jan Kasjan ze Scytii, Palladiusz z Galacji. Ojcowie pustyni władali w większości wyłącznie językiem koptyjskim, w odróżnieniu od ówczesnej hierarchii kościelnej na terenie Egiptu, mówiącej po grecku. Duża część ojców pustyni była niepiśmienna.
Główne ośrodki.
Za pierwszy wzór ojca pustyni uznaje się Antoniego Wielkiego, który zapoczątkował życie pustelnicze w okolicy Pispir.
Możemy wyróżnić trzy główne ośrodki, wokół których koncentrowało się życie ojców pustyni:

</doc>
<doc id="1277734" url="https://pl.wikipedia.org/wiki?curid=1277734" title="Człowiek, który stracił pamięć">
Człowiek, który stracił pamięć

Człowiek, który stracił pamięć / Szczątek imperium / Szczątek cesarstwa (ros. "Обломок империи", "Obłomok impierii" w dosłownym tłumaczeniu: "Szczątek imperium" lub "Szczątek cesarstwa") – radziecki czarno-biały film niemy z 1929 roku w reżyserii Fridricha Ermlera. Dramat psychologiczno-społeczny o żołnierzu rosyjskim, który w wyniku działań I wojny światowej utracił pamięć.
Fabuła.
Podczas pierwszej wojny światowej Podoficer Filimonow (Fiodor Nikitin) zostaje kontuzjowany i traci pamięć.
Po 10 latach odzyskuje ją i wraca do rodzinnego Petersburga, który tymczasem stał się Leningradem.
Reżyser przedstawił dramat osobisty bohatera oraz przemiany społeczno-polityczne, które w międzyczasie zaszły.
W celu ukazania grozy wojny Ermler stosuje ekspresjonistyczne środki wyrazu wywołujące emocje u odbiorców, a jego kadry przypominają czasami grafikę Käthe Kollwitz.

</doc>
<doc id="1277735" url="https://pl.wikipedia.org/wiki?curid=1277735" title="Park AWF-u">
Park AWF-u



</doc>
<doc id="1277739" url="https://pl.wikipedia.org/wiki?curid=1277739" title="Willy Rampf">
Willy Rampf

Willy Rampf (ur. 20 czerwca 1953 w Maria Thalheim) – niemiecki inżynier, były dyrektor techniczny zespołu Sauber.
Kariera.
Willy Rampf studiował inżynierię mechaniczną na monachijskim uniwersytecie, który ukończył w 1979 roku. W tym samym roku dołączył do BMW, podejmując pracę jako inżynier ds. rozwoju, specjalizujący się w zawieszeniach, dynamice pojazdów i pracach testowych. Po dziesięciu latach, w 1989 został oddelegowany do południowoafrykańskiego oddziału BMW, gdzie po raz pierwszy zetknął się z Formułą 1. W 1994 roku rozpoczął pracę w zespole Sauber jako inżynier wyścigowy. W sezonie 1994 był inżynierem Heinza-Haralda Frentzena, natomiast w 1997 Nicoli Lariniego, Norberto Fontany i Gianniego Morbidelliego. W 1998 powrócił do BMW, pracując w zespole badawczym firmy, zajmując się również prototypem motocykla na Rajd Paryż-Dakar. W czasie tej współpracy Richard Sainct zwyciężył w kategorii motocyklów w tymże rajdzie w 1999.
Pod koniec 1999, Niemiec powrócił do Saubera zostając głównym inżynierem wyścigowym, a później dyrektorem wyścigowym. Rampf pozostał w zespole, kiedy BMW kupiło zespół i przemianowało go na BMW Sauber. 23 lutego 2010 ogłoszono, że obowiązki Niemca przejmie James Key. Willy Rampf opuścił szwajcarską stajnię 1 kwietnia 2010.
Od sierpnia 2011 do sierpnia 2016 był dyrektorem technicznym Volkswagen Motorsport. Nadzorował on rozwój samochodu Volkswagen Polo R WRC, przeznaczonego do startów w Rajdowych Mistrzostwach Świata. W sezonach 2013-2016, Volkswagen zdobył mistrzostwo konstruktorów, natomiast Sébastien Ogier zapewniał sobie mistrzostwo kierowców. W 2018 powrócił do Volkswagena, zostając doradcą technicznym w projekcie I.D. R Pikes Peak.

</doc>
<doc id="1277740" url="https://pl.wikipedia.org/wiki?curid=1277740" title="GaGa">
GaGa



</doc>
<doc id="1277745" url="https://pl.wikipedia.org/wiki?curid=1277745" title="Błękitny ekspres">
Błękitny ekspres

Błękitny ekspres (ros. Голубой экспресс, "Gołuboj ekspriess") – radziecki film niemy z 1929 roku w reżyserii Ilji Trauberga. Rewolucyjny dramat ujęty w formę sensacyjnego filmu akcji. Akcja filmu rozgrywa się podczas pędzącego pociągu w czasach rewolucji w Chinach.
Film pokazuje walkę ludu chińskiego z klasą bogaczy i zagranicznych biznesmenów.
W filmie tym Ilja Trauburg – brat Leonida Trauberga podjął trudny temat międzynarodowej solidarności robotników.

</doc>
<doc id="1277746" url="https://pl.wikipedia.org/wiki?curid=1277746" title="Grzegorz Artman">
Grzegorz Artman

Grzegorz Artman (ur. 5 kwietnia 1971 w Pruszkowie) – polski aktor teatralny i filmowy, z wykształcenia lalkarz. Absolwent Wydziału Sztuki Lalkarskiej w Białymstoku, filii Akademii Teatralnej w Warszawie (1997).
Teatr.
W teatrze zadebiutował 14 kwietnia 1996 r. w spektaklu "Głup" autorstwa Piotra Tomaszuka i w jego reżyserii na deskach Teatru Towarzystwa „Wierszalin” w Białymstoku. W teatrze tym pracował w latach 1996-1998, potem do 2000 r. bez etatu. W 1997 r. wraz z zespołem otrzymał III nagrodę na XVIII OFTL.
W latach 2000-2003 był aktorem Wrocławskiego Teatru Współczesnego im. Wiercińskiego, potem przez rok – Teatru im. Siemaszkowej w Rzeszowie.
W roku 2006 wraz z członkami Stowarzyszenia Teatralno-Filmowego „Hotel pod Aniołem” postanowił założyć w Kielcach Teatr Magellana, stanowiący alternatywę dla istniejącego już w tym mieście Teatru im. Stefana Żeromskiego. Ostatecznie jednak przedsięwzięcie nie zostało zrealizowane z powodu braku zgody Federacji Stowarzyszeń Kulturotwórczych.
Spektakle teatralne.
Inne teatry.
Teatr Montownia Warszawa
Teatr im. Siemaszkowej, Rzeszów
Stowarzyszenie Hotel Pod Aniołem, Warszawa
Teatr Miejski im. Gombrowicza, Gdynia
Teatr im. Żeromskiego, Kielce
Filmografia.
Na dużym ekranie po raz pierwszy pojawił się w 2001 r., kreując jedną z głównych ról w filmie "blok.pl" Marka Bukowskiego. W tym samym roku zagrał także niewielką rolę w filmie "Wiedźmin", z którego rok później powstał serial telewizyjny.

</doc>
<doc id="1277749" url="https://pl.wikipedia.org/wiki?curid=1277749" title="Koncert skrzypcowy (Mendelssohn)">
Koncert skrzypcowy (Mendelssohn)

Koncert skrzypcowy e-moll, op. 64 – kompozycja Felixa Mendelssohna na skrzypce i orkiestrę. Premiera miała miejsce w 1845 roku, choć utwór miał być skomponowany kilka lat wcześniej.
Koncert został skomponowany na skrzypce i standardową orkiestrę, w której skład wchodzą: 2 flety, 2 oboje, 2 klarnety, 2 fagoty, 2 rogi, 2 trąbki, kotły i sekcja smyczków. 
Części "Koncertu".
Koncert zbudowany jest z 3 części:

</doc>
<doc id="1277753" url="https://pl.wikipedia.org/wiki?curid=1277753" title="Margarita Xhepa">
Margarita Xhepa

Margarita Xhepa (ur. 2 kwietnia 1934 w Lushnji) – albańska aktorka. 
Życiorys.
W 1950 ukończyła klasę dramatyczną w liceum artystycznym Jordan Misja w Tiranie i zaczęła pracę w zespole Teatru Ludowego w Tiranie, w którym występowała blisko 40 lat, z przerwą w latach 1952–1957, kiedy poświęciła się występom na estradzie. W Teatrze Ludowym (alb. "Teatri Popullor") zagrała ponad 150 ról. Na dużym ekranie zadebiutowała w 1965 r. rolą Zyraki w filmie fabularnym "Vitet e para" (reż. Kristaq Dhamo). Od tej pory wystąpiła w 32 filmach. W 1989 r. przeszła na emeryturę, ale nadal zasiada w radzie artystycznej Teatru Narodowego.
Prowadziła koncerty na Festiwalu Pieśni Albańskiej. Została uhonorowana Orderem Nderi i Kombit (Honor Narodu) oraz tytułem Artysty Ludu (alb. Artist i Popullit).
Jest mężatką (mąż Xhavit Xhepa), ma syna Ndricima, który także jest aktorem.

</doc>
<doc id="1277754" url="https://pl.wikipedia.org/wiki?curid=1277754" title="Kobieta na Księżycu (film 1929)">
Kobieta na Księżycu (film 1929)

Kobieta na Księżycu ("Die Frau im Mond") – niemiecki film niemy "science-fiction" w reżyserii Fritza Langa o wyprawie na Księżyc grupy badaczy w poszukiwaniu złota. Film ten zrobiony został na podstawie powieści żony i współpracowniczki Langa, Thei von Harbou, pod tym samym tytułem.
Fabuła.
Profesor Georg Manfeldt, specjalista od Księżyca, jest przekonany o występowaniu tam atmosfery zawierającej tlen, wody, a przede wszystkim złóż złota. W jego teorię wierzy tylko inżynier i właściciel zakładów lotniczych Wolf Helius, który planuje pierwszy lot na Srebrny Glob. Buduje w tym celu wielką rakietę, która w pierwszy lot zabiera na pokład m.in. tytułową kobietę. Rakieta startuje z Ziemi i szczęśliwie ląduje na Księżycu.
Znaczenie.
Film ten często uważany za pierwszy film gatunku fantastyczno-naukowego. Przedstawia po raz pierwszy w historii kina podróż człowieka rakietą (w szczególności rakietą wielostopniową). Inspiracją dla Fritza Langa do jego powstania była pionierska książka Hermanna Obertha o technice rakietowej "Podróż w przestrzeń kosmiczną" (), która zapoczątkowała w Republice Weimarskiej swoisty "boom" rakietowy. W trakcie prac nad filmem Lang dla dodania dramaturgii wymyślił sekwencję odliczania do startu rakiety. Reżyserowi zależało na naukowej poprawności dzieła, stąd jego konsultantami naukowymi zostali sam Oberth oraz Willy Ley. Na potrzeby filmu powstała realistyczna makieta rakiety kosmicznej. Oberth zgodził się nawet zbudować rakietę, która wystartuje w dzień premiery filmu, jednak nie udało mu się zdążyć na czas.
W rzeczywistości na filmie widzimy jedynie aktorów grających w dekoracjach wnętrza rakiety, zaś cała rakieta pokazana w filmie była jedynie niewielkim modelem, co oczywiście wychwycili krytycy:
"Pamiętam, oglądałem ten film we Lwowie i na programie byłem z kolegą moim, wówczas asystentem Politechniki we Lwowie, dziś jednym z najtęższych konstruktorów w Polsce (...). Oglądaliśmy film z całem zainteresowaniem, rzecz prosta, szczegóły techniczne interesowały nas najbardziej. W pewnej chwili kolega mój chwyta mnie za rękę:"
"– Przypatrz się, tam po lewej stronie, widzisz, klapa zamknięta śrubkami ze „szlicem"!"
"– Wykluczone."
"– No więc, przypatrz się dokładniej."
"Istotnie, śruby, które sądząc z wielkości rakiety powinny były mieć przynajmniej po pół metra średnicy, posiadały „szlic", t. zn. można je było przykręcić takim zwyczajnym śrubociągiem, np. od maszyny do szycia. Świetny kawał. Były to zatem maleńkie śrubki, a tem samem model nie mógł być większy, jak półtora do dwu metrów. Pan Fritz Lang przeoczył ten szczegół, albo nie liczył sią z tem, że model jego będzie oglądał tak świetny technik o tak bystrem spojrzeniu, jak kolega M. Ale wrażenie, jakie wywołała rakieta było niezrównane i prof. Oberth zyskał szeroką popularność i nawet otrzymał grubsze sumy na swoje już rzeczywiste eksperymenty. Film sam zyskał duże powodzenie, bo pan Fritz Lang jest zdolnym reżyserem i posiada zacięcie techniczne."
Później film ten stał się popularny w otoczeniu konstruktora rakiet Wernhera von Brauna. Pierwsza rakieta V-2 odpalona z sukcesem z Peenemünde miała wymalowany motyw graficzny z filmu.

</doc>
<doc id="1277758" url="https://pl.wikipedia.org/wiki?curid=1277758" title="Melodia Broadwayu">
Melodia Broadwayu

Melodia Broadawayu (ang. "The Broadway Melody", 1929) − amerykański musical z muzyką Nacio Herba Browna. Obraz nagrodzony został Oscarem za lata 1928/29 dla najlepszego filmu. Został zrealizowany w erze Pre-Code.
Obsada.
i inni

</doc>
<doc id="1277759" url="https://pl.wikipedia.org/wiki?curid=1277759" title="Psyence Fiction">
Psyence Fiction

Psyence Fiction – debiutancki album grupy Unkle, powstały w roku 1998, wydany nakładem wytwórni Mo' Wax. 

</doc>
<doc id="1277761" url="https://pl.wikipedia.org/wiki?curid=1277761" title="Friedrich Gideon Wölcky">
Friedrich Gideon Wölcky

Friedrich Gideon Wölcky (ur. 1735 – zm. 1803) – pruski generał-lejtnant, jeden z dowódców wojsk pruskich stacjonujących w Polsce w czasie powstania kościuszkowskiego.

</doc>
<doc id="1277763" url="https://pl.wikipedia.org/wiki?curid=1277763" title="Rey Volpato">
Rey Volpato

Rey Volpato (ur. 27 sierpnia 1986 w Dolo) – włoski piłkarz występujący na pozycji napastnika. Obecnie gra w Bari.
Zawodową karierę rozpoczynał w Calcio Padova, z którego w 2004 roku przeniósł się do Juventusu. Co sezon był jednak wypożyczany do różnych klubów, w których miał szansę na grę. Na tej zasadzie trafiał kolejno do Sieny oraz Arezzo. W 2007 roku połowę praw do karty Volpato za milion euro wykupiło Empoli FC, a w 2008 roku drugą połowę za pięć milionów euro nabyło Bari. W 2009 roku został wypożyczony do Piacenzy Calcio. Latem 2009 stał się definitywnie zawodnikiem AS Bari, a 29 stycznia 2010 roku został wypożyczony do Gallipoli Calcio, a latem wrócił do Bari.

</doc>
<doc id="1277764" url="https://pl.wikipedia.org/wiki?curid=1277764" title="Never, Never, Land">
Never, Never, Land

Never, Never, Land – drugi album brytyjskiej grupy muzycznej Unkle. Album ten wydany został we wrześniu 2003 przez wytwórnię Mo' Wax. Rok później, pod nazwą "Never, Never, Land Revisited", wydano jego rozszerzoną wersję, "Never, Never, Land Revisited", nakładem wytwórni Global Underground.

</doc>
<doc id="1277769" url="https://pl.wikipedia.org/wiki?curid=1277769" title="Birçe Hasko">
Birçe Hasko

Birçe Hasko (ur. 15 marca 1942 we wsi Dukat, okręg Wlora) – albański aktor.
Życiorys.
Po ukończeniu szkoły średniej o profilu pedagogicznym Jani Minga we Wlorze pracował jako nauczyciel w Memaliaj, a następnie jako dyrektor szkoły we wsi Marikaj. Tam też związał się z amatorskim ruchem teatralnym. W 1965 rozpoczął studia aktorskie w Instytucie Sztuk w Tiranie. Po ich ukończeniu w 1969, pracował w szkole jako wykładowca, sporadycznie występował także w teatrze. Obecnie jest zatrudniony na stanowisku profesora wydziału sztuk scenicznych Uniwersytetu Sztuk w Tiranie (tytuł ten uzyskał w 1995).
Na dużym ekranie zadebiutował w 1971 rolą ballisty Sulo w filmie fabularnym "Kur zbardhi nje dite". Łącznie, zagrał 25 ról filmowych. W 1989 uhonorowany tytułem Zasłużonego Artysty (alb. "Artist i Merituar"), w 2002 Wielkiego Mistrza (Mjeshter i Madh), a także tytułem Honorowego Obywatela Orikum. Odznaczony Orderem Naima Frasheriego II klasy.

</doc>
<doc id="1277773" url="https://pl.wikipedia.org/wiki?curid=1277773" title="Detektyw (czasopismo)">
Detektyw (czasopismo)

Detektyw – najstarszy polski miesięcznik w całości poświęcony tematyce kryminalnej. Ukazuje się od 1987 roku.
Pismo zawiera reportaże, felietony oraz sprawozdania oparte na autentycznych wydarzeniach z kraju i ze świata. Przeznaczone jest ono wyłącznie dla osób pełnoletnich. Funkcję redaktora naczelnego pełni Krzysztof Kilijanek, natomiast wydawcą jest Polska Grupa Wydawnicza Monika Frączak, Krzysztof Kilijanek sc, która w październiku 2020 otrzymała bezterminową licencję na jego wydawanie od Polskiej Agencji Prasowej (do 31 stycznia 2019 wydawcą było Przedsiębiorstwo Wydawnicze Rzeczpospolita od 1 lutego 2019 do września 2020 Polska Agencja Prasowa).
Liczba numerów rocznie.
Rocznie ukazuje się 12 zwykłych numerów "Detektywa" oraz cztery "Wydania specjalne." Polska Grupa Wydawnicza zrezygnowała z wydawania "Detektywa Extra", w którym opisywano głośne sprawy kryminalne z czasów PRL-u.
Wydania specjalne.
"Detektyw. Wydanie specjalne" ukazuje się co trzy miesiące. Od zwykłych numerów różni się tylko tematyką – w "Wydaniu specjalnym" wszystkie zamieszczone teksty są poświęcone jednemu tematowi (m.in. "Skazani na dożywocie", "„Słaba płeć”", "Plamy na mundurze"). Redaktorem naczelnym jest Monika Frączak.

</doc>
<doc id="1277774" url="https://pl.wikipedia.org/wiki?curid=1277774" title="Parlamentarny Zespół na rzecz Tybetu">
Parlamentarny Zespół na rzecz Tybetu

Parlamentarny Zespół na rzecz Tybetu ("Zespół Polsko-Tybetański") – jedna z kilkudziesięciu grup bilateralnych działających w Sejmie RP.
Początki działalności.
Początki działalności polskich parlamentarzystów na rzecz Tybetu sięgają roku 1994. Pod koniec III kadencji Sejmu zespół przyjął "Deklarację Solidarności z Narodem Tybetu". Na formalne trudności z ukonstytuowaniem natrafił w czasie IV kadencji Sejmu, gdy jego rejestracji w dotychczasowej formule odmówił przewodniczący Polskiej Grupy Unii Międzyparlamentarnej poseł Jan Chaładaj z SLD. Decyzję odmowną poparł także ówczesny marszałek Sejmu Marek Borowski, tłumacząc, iż "skoro w Polskiej Grupie Unii Międzyparlamentarnej są tylko zespoły współpracujące na zasadzie bilateralnych kontaktów, to nie może być zespołu na rzecz Tybetu".
V i VI kadencja Sejmu.
W czasie trwania V kadencji Sejmu Zespół ukonstytuował się w dniu 24 maja 2006, natomiast w czasie VI kadencji – 7 lutego 2008. Od początku jego istnienia w obecnej formie przewodniczy mu posłanka Platformy Obywatelskiej Beata Bublewicz. Powstaniu Zespołu usiłowała przeszkodzić sekretarz chińskiej ambasady Yu Ruilin. Zespół powołano również w Sejmie VII kadencji - ukonstytuował się 27 stycznia 2012.
Reakcja na wydarzenia w Tybecie w 2008 roku.
15 marca 2008 w związku z pacyfikacją przez ChRL antyrządowych wystąpień w Tybecie parlamentarzyści z Zespołu na rzecz Tybetu wystosowali do chińskiego ambasadora – Sun Rongmina – pismo, w którym zwrócili uwagę na fakt, że w związku z nieprzestrzeganiem zobowiązań wobec respektowania praw człowieka, pojawia się groźba międzynarodowego bojkotu Igrzysk Olimpijskich organizowanych w Pekinie. W piśmie tym pojawiło się również żądanie uwolnienia więźniów politycznych oraz zaprzestania stosowania represji wobec demonstrantów. Parlamentarzyści powołali się na artykuł 5. Karty Olimpijskiej, głoszący iż: "Każda forma dyskryminacji w stosunku do kraju lub osoby ze względu na rasę, wyznanie religijne, poglądy polityczne, płeć lub jakiegokolwiek innego względu, jest niemożliwa do pogodzenia z przynależnością do Ruchu Olimpijskiego". Działania Zespołu spotkały się wówczas ponownie z reakcją Yu Ruilin.
Skład Zespołu.
VIII kadencja Sejmu.
Zespół nie został powołany. 

</doc>
<doc id="1277775" url="https://pl.wikipedia.org/wiki?curid=1277775" title="Zespół Polsko-Tybetański">
Zespół Polsko-Tybetański



</doc>
<doc id="1277776" url="https://pl.wikipedia.org/wiki?curid=1277776" title="Zespół polsko-tybetański">
Zespół polsko-tybetański



</doc>
<doc id="1277778" url="https://pl.wikipedia.org/wiki?curid=1277778" title="Abominator">
Abominator

Abominator – australijska grupa muzyczna grająca black/death metal, która powstała w Melbourne w roku 1994.
Historia.
Abominator został stworzony w Melbourne w Australii przez Andrew Undertakera i Chrisa Volcano (który wcześniej grał w zespole Destroyer 666). Swoje pierwsze demo ("Barbarian War Worship") zespół wydał własnym nakładem w maju 1995 roku; zawierało ono cztery utwory. Pod koniec 1995 roku do zespołu dołączyli Dave Deathsaw (gitara) i Gary Gestapo (gitara basowa); od tego czasu zespół zaczął dawać liczne koncerty, w tym z Bestial Warlust. W tym samym czasie wokalista Bestial Warlust Damon Bloodstorm (gitara basowa) zastąpił Gary’ego Gestapo.
W roku 1997 zespół wydał kolejne demo noszące tytuł "The Conquerer Possessed". Rok później Dave Deathsaw wyjechał z Australii. Ważnym momentem w historii grupy Abominator było podpisanie kontraktu z Necropolis Records. Dla tej wytwórni nagrał on "Damnations Prophecy" oraz utwór na wydaną w 1999 roku kompilację Necropolis pt. "Holocaust". W 2000 roku zespół rozpoczął pracę nad materiałem na nowym album zatytułowany "Subersives for Lucifer". Necropolis zdecydowało jednak o wstrzymaniu wsparcia dla grupy i kontrakt został zerwany. Pomimo tego szybko udało się nawiązać współpracę z Osmose Records co pozwoliło na wydanie "Subersives for Lucifer". Po wydaniu tego albumu Damon Bloodstorm wyjechał z Australii.
Na początku 2001 Max Krieg dołączył do grupy jako nowy wokalista. W 2002 roku grupa wzięła udział w DVD Osmose Records pt. "World Domination" a następnie nagrała kolejny album - limitowaną wersję LP "Nuctemeron Descent", który wydany został w 2003 roku. Kampania reklamowa tego albumu obejmowała wiele koncertów, w tym z takimi zespołami, jak Deströyer 666, Hobb’s Angel of Death oraz Mayhem. Koncert zespołu znalazł się również na "Osmose NoisyMotions"- dwu i półgodzinnym DVD, na którym znalazły się także takie grupy, jak Immortal, Dark Tranquility i Absu. Abominator miał zagrać podczas festiwalu Bloodlust 2004 lecz na skutek niespodziewanego wyjazdu z kraju Max'a Krieg'a, zespół został bez wokalisty. W 2004 roku Osmose wydało jeszcze jeden album zespołu po czym nastąpiła zmiana wytwórni. Abominator podpisał kontrakt na dwie płyty z Displeased. Pierwszym wydawnictwem wydanym przez tę wytwórnię było "The Eternal Conflagration" (maj, 2006).

</doc>
<doc id="1277780" url="https://pl.wikipedia.org/wiki?curid=1277780" title="Hope Lange">
Hope Lange

 
Hope Elise Ross Lange (ur. 28 listopada 1931 w Redding, zm. 19 grudnia 2003 w Santa Monica) – amerykańska aktorka filmowa i teatralna.
W 1958 roku była nominowana do Nagrody Akademii Filmowej za drugoplanową rolę w filmie "Peyton Place". Zdobyła dwie nagrody Emmy za występ w sitcomie "The Ghost and Mrs. Muir" (1968–1970).
Trzykrotnie zamężna. W latach 1956–1961 jej mężem był Don Murray, z którym miała dwójkę dzieci. Reżyser Alan J. Pakula był jej partnerem przez osiem lat: od 1963 do 1971 roku. Od 29 stycznia 1986 roku aż do jej śmierci jej mężem był Charles Hollerith, Jr.

</doc>
<doc id="1277786" url="https://pl.wikipedia.org/wiki?curid=1277786" title="Cylinder (motoryzacja)">
Cylinder (motoryzacja)



</doc>
<doc id="1277788" url="https://pl.wikipedia.org/wiki?curid=1277788" title="Antoni Aleksander Soldenhoff">
Antoni Aleksander Soldenhoff

Antoni Aleksander Soldenhoff – generał-major wojsk koronnych, kolejno dyrektor generalny i dzierżawca huty w Miedzianej Górze 1782-1797, członek konfederacji targowickiej.
Z pochodzenia był czeskim Niemcem. Ze służby austriackiej przeszedł do rosyjskiej, w 1773 roku został pułkownikiem wojsk polskich. W Warszawie służył kolejnym ambasadorom i posłom Katarzyny II, pobierając od nich żołd. W czasie sejmu grodzieńskiego w 1793 roku, stale przebywał u boku Jakoba Sieversa. Po zwycięstwie insurekcji warszawskiej aresztowany 20 kwietnia 1794, uwolniony po indagacji przeprowadzonej 13 lipca. Po upadku powstania zasiadał w przybocznej kancelarii komendanta Warszawy, Friedricha von Buxhoevedena.
Odznaczony Orderem Świętego Stanisława w 1784 roku.

</doc>
<doc id="1277789" url="https://pl.wikipedia.org/wiki?curid=1277789" title="Podział administracyjny Kosowa">
Podział administracyjny Kosowa

Kosowo podzielone jest na 5 regionów, które z kolei są podzielone na 30 gmin. Regiony zostały utworzone w 1999 roku przez administrację ONZ (UNMIK) i pokrywają się częściowo z wcześniejszymi okręgami wprowadzonymi przez władze serbskie, z tym, że mają inne nazwy. Regiony są wyłącznie pomocniczymi jednostkami, a głównymi jednostkami podziału terytorialnego kraju są gminy.
Do celów statystycznych Kosowo dzielone jest na 7 rejonów, czasami mylonych z jednostkami administracyjnymi.
Gminy Kosowa.
Zmiany wprowadzone ustawą z 2008
Parlament Kosowa 20 lutego 2008 przyjął nową ustawę o granicach gmin. Ustawa ta weszła w życie 2 czerwca 2008. Ustawa ta zwiększa liczbę gmin Kosowa z 30 na 38, likwidując jedną gminę, a 9 dodając.
Gminy zlikwidowane:
Gminy ustanowione:

</doc>
<doc id="1277792" url="https://pl.wikipedia.org/wiki?curid=1277792" title="64. Pomorski Pułk Strzelców Murmańskich">
64. Pomorski Pułk Strzelców Murmańskich



</doc>
<doc id="1277794" url="https://pl.wikipedia.org/wiki?curid=1277794" title="Hugo Claus">
Hugo Claus

Hugo Claus (ur. 5 kwietnia 1929 w Brugii, zm. 19 marca 2008 w Antwerpii) – flamandzki pisarz, poeta, dramaturg, reżyser filmowy i malarz, jeden z najczęściej nagradzanych pisarzy niderlandzkojęzycznych.
Życiorys.
Posługiwał się licznymi pseudonimami tj. Dorothea van Male, Jan Hyoens i Thea Streiner.
W 1983 opublikował swoje najsłynniejsze dzieło "Cały smutek Belgii", powieść częściowo autobiograficzną.
Był wielokrotnie typowany na laureata Literackiej Nagrody Nobla. Kilkakrotnie tłumaczony na język polski.
W latach pięćdziesiątych należał do awangardowej grupy artystycznej Cobra, która zrzeszała pisarzy, poetów i malarzy z Danii, Belgii i Holandii. Wcześniej przebywał w Paryżu, gdzie znalazł się w kręgu surrealistów, był pod silnym wpływem Antonina Artaud.
Był kilkakrotnie żonaty. Jedną z jego żon była aktorka Sylvia Kristel, odtwórczyni głównej roli we francuskim filmie erotycznym "Emmanuelle" z 1974 roku.
Cierpiał na chorobę Alzheimera, postanowił zakończyć swoje życie poprzez eutanazję w Middelheim Ziekenhuis w Antwerpii 19 marca 2008.

</doc>
<doc id="1277798" url="https://pl.wikipedia.org/wiki?curid=1277798" title="Łoże władcy">
Łoże władcy

Łoże władcy – albański krótkometrażowy film fabularny z roku 1973 w reżyserii Endri Keko, na podstawie powieści Dritëro Agollego "Partizani Meke".
Opis fabuły.
Akcja filmu rozgrywa się w czasie II wojny światowej. Partyzanci, dowodzeni przez Mekę w pierwszym dniu po wyzwoleniu wkraczają do pałacu, w którym mieszkał kiedyś król, który uciekł wraz z okupantami.

</doc>
<doc id="1277799" url="https://pl.wikipedia.org/wiki?curid=1277799" title="Adelina Ismaili">
Adelina Ismaili

Adelina Ismaili (ur. 14 grudnia 1979 w Prisztinie) – albańska piosenkarka i modelka.
Pierwsze lekcje muzyki pobierała w wieku 6 lat u znanego w Prisztinie muzyka i kompozytora Musy Piperku. Jej siostrą jest piosenkarka Zanfina Ismaili.
Dyskografia.
1. Nuk jam sex bombë
2. 100% Zeshkane
3. Prej fillimit
4.Feniks 2008

</doc>
<doc id="1277800" url="https://pl.wikipedia.org/wiki?curid=1277800" title="RZT">
RZT



</doc>
<doc id="1277801" url="https://pl.wikipedia.org/wiki?curid=1277801" title="RNN">
RNN



</doc>
<doc id="1277802" url="https://pl.wikipedia.org/wiki?curid=1277802" title="Lechia Gdańsk">
Lechia Gdańsk

Lechia Gdańsk – polski klub sportowy, założony w sierpniu 1945 w Gdańsku jako "Klub Sportowy Biura Odbudowy Portów "Baltia"". W 1946 jego nazwę zmieniono na "Lechia".

</doc>
<doc id="1277804" url="https://pl.wikipedia.org/wiki?curid=1277804" title="Matriculated">
Matriculated



</doc>
<doc id="1277805" url="https://pl.wikipedia.org/wiki?curid=1277805" title="Kid's Story">
Kid's Story



</doc>
<doc id="1277807" url="https://pl.wikipedia.org/wiki?curid=1277807" title="Kobra środkowoazjatycka">
Kobra środkowoazjatycka

Kobra środkowoazjatycka ("Naja oxiana") – gatunek jadowitego węża z rodziny zdradnicowatych (Elapidae). Występuje na terenach od Morza Kaspijskiego, aż po północne Indie. Jako jedna z dwóch kobr azjatyckich nie potrafi pluć jadem, tylko jej ukąszenie może stanowić śmiertelne zagrożenie dla ludzi.
Opis: osiąga długość do 1,7 m; ciemnożółta lub jasnobrązowa.

</doc>
<doc id="1277808" url="https://pl.wikipedia.org/wiki?curid=1277808" title="Ignacy Zajączek">
Ignacy Zajączek

Ignacy Zajączek herbu Świnka (ur. ok. 1756, zm. 1810) – wojskowy i urzędnik polski okresu I Rzeczypospolitej oraz Księstwa Warszawskiego, członek władz insurekcji kościuszkowskiej, młodszy brat generała Józefa Zajączka.
Życiorys.
Syn Antoniego Zajączka, pułkownika milicji nadwornej Zamoyskich, oraz Marianny z Cieszkowskich. Do 1783 służył w szeregach III Brygady Kawalerii Narodowej w Dywizji Ukraińskiej i Podolskiej na stanowisku chorążego adiutanta. Następnie przeszedł do armii austriackiej, by w 1789 powrócić do Polski. Ponownie podjął służbę w kawalerii narodowej w stopniu majora, w 1791 wziął dymisję z wojska w stopniu pułkownika i został superintendentem skarbu koronnego prowincji mazowieckiej.
Był członkiem Zgromadzenia Przyjaciół Konstytucji Rządowej. Po II rozbiorze, przymuszony złożył przysięgę na wierność konfederacji targowickiej.
W okresie insurekcji kościuszkowskiej (1794) był członkiem Rady Zastępczej Tymczasowej, brał udział również w posiedzeniach klubu jakobinów warszawskich, którego zadaniem było wpływać na rządy powstańcze i na sądownictwo rewolucyjne, był też zastępcą członka Rady Najwyższej Narodowej.
Po upadku powstania, m.in. razem z bratem Józefem i Hugonem Kołłątajem, został w 1795 uwięziony przez Austriaków w Ołomuńcu, a następnie w twierdzy Josephstadt, którą opuścił, po 40 miesiącach więzienia, w 1798 roku.
Po zwolnieniu, przez Drezno udał się do Paryża, gdzie przybył jesienią 1798 wraz z rodziną, tj. żoną i córkami. Dzięki poparciu francuskiego rządu złożonego wówczas z jakobinów, został inspektorem żywnościowym Armii Italii (w armii francuskiej służył już jego brat Józef). We Francji nawiązał kontakty z generałem Janem Henrykiem Dąbrowskim, który przystąpił do organizowania polskich Legionów. W 1800 roku został wysłany przez Dąbrowskiego do Napoleona, by przedstawić plan wkroczenia Legionów Polskich przez Morawy do Galicji, co jednak nie zyskało akceptacji Napoleona.
W tym czasie I. Zajączek planował, iż będzie przedstawicielem Legionów i gen. Dąbrowskiego w Paryżu, jednak jego plany pokrzyżowało w 1801 uwięzienie związane z aferą finansową (rozprowadzanie fałszywych bankocetli). Z zarzutów został oczyszczony i uniewinniony.
Pod koniec 1801 wrócił do Polski. Po utworzeniu Księstwa Warszawskiego, korzystając z poparcia brata Józefa, ale będąc również zdolnym organizatorem, został 22 stycznia 1807 dyrektorem generalnym Dyrekcji Poczt i członkiem Izby Najwyższej Wojennej i Administracji Publicznej. W tym czasie opiekował się powracającym z niewoli rosyjskiej Kołłątajem. Organizował również dla marszałka Davouta tzw. „czarny gabinet”, zbierający informacje o charakterze policyjnym i wywiadowczym.
W okresie Księstwa Warszawskiego Ignacy Zajączek razem z odgrywającym pierwszoplanową rolę bratem Józefem, należał do post-jakobińskiej opozycji, dążącej do demokratyzacji ustroju Księstwa
Zmarł w grudniu 1810 roku.
Rodzina.
Ożenił się z Elżbietą z Glazerów (Glasserów), córką Fryderyka i Anny z domu Strasser. Miał córki Pelagię i Gabrielę, zamężną za Józefem Radoszewskim. Elżbieta, żona Ignacego, zmarła 25 kwietnia 1836.

</doc>
<doc id="1277809" url="https://pl.wikipedia.org/wiki?curid=1277809" title="Jean-Baptiste Santerre">
Jean-Baptiste Santerre

Jean-Baptiste Santerre (ur. w 1658 roku w Magny-en-Vexin k. Pontoise, zm. 21 października 1717 roku w Paryżu) - barokowy malarz francuski, uczeń Bon Boullogne'a.
Rozpoczynał karierę jako portrecista, choć zasłynął jako malarz aktów.

</doc>
<doc id="1277810" url="https://pl.wikipedia.org/wiki?curid=1277810" title="Zagłębie Lubin">
Zagłębie Lubin



</doc>
<doc id="1277815" url="https://pl.wikipedia.org/wiki?curid=1277815" title="Paweł P. Liberski">
Paweł P. Liberski

Paweł P. Liberski (ur. 25 listopada 1954 w Zgierzu) – polski neurolog i neuropatolog. 
Ukończył Szkołę Podstawową nr 49 i XI Liceum Ogólnokształcące w Łodzi. Od 1973 do 1979 studiował na Wydziale Lekarskim Akademii Medycznej w Łodzi. Habilitował się w 1987, profesorem nadzwyczajnym został w 1993, w 1999 został profesorem zwyczajnym.
Kierownik Zakładu Patologii Molekularnej Katedry Onkologii Uniwersytetu Medycznego w Łodzi, kierownik Krajowego Ośrodka Referencyjnego Chorób Wywoływanych przez Priony, autor ponad 270 artykułów zaindeksowanych w bazie MEDLINE, autor i współautor kilku książek z dziedziny neurologii i neuropatologii.

</doc>
<doc id="1277816" url="https://pl.wikipedia.org/wiki?curid=1277816" title="Kobra pospolita">
Kobra pospolita

Kobra pospolita lub kobra chińska ("Naja atra") – gatunek jadowitego węża z rodziny zdradnicowatych. Występuje na terenach południowo-wschodnich Chin, północnego Wietnamu, północnego Laosu i Tajwanu.
Opis: Osiąga długość do 150 cm; ubarwienie od żółtego do ciemnobrązowego. Brzuch kremowy. Na płaszczu widnieją charakterystyczne znaczenia.

</doc>
<doc id="1277817" url="https://pl.wikipedia.org/wiki?curid=1277817" title="Jacek Bartłomiej Ogrodzki">
Jacek Bartłomiej Ogrodzki

Jacek Bartłomiej Józef Ogrodzki (ur. 13 sierpnia 1711 – zm. 15 maja 1780 w Warszawie) – dyrektor gabinetu króla Stanisława Augusta Poniatowskiego, sekretarz wielki koronny, pisarz wielki koronny w latach 1764-1771, sekretarz Departamentu Interesów Cudzoziemskich Rady Nieustającej 1775-1780, dyrektor w latach 1764-1780, pracownik gabinetu Stanisława Augusta Poniatowskiego.
Życiorys.
W 1723 zapisał się na studia na Akademii Krakowskiej. Następnie ojciec oddał go na praktykę w kancelarii grodzkiej, a w 1732 na dwór Stanisława Poniatowskiego. W grudniu 1740 mianowany został regentem kancelarii większej koronnej. W lipcu 1742 na wniosek kanclerza Andrzeja Załuskiego zapadła decyzja, że będzie sprawował funkcje regenta kancelarii koronnej przebywając stale w Dreźnie. W 1748 otrzymał on starostwo trechtymirowskie. W 1764 tytułowany był starostą lubczańskim, nie wiemy jednak, kiedy otrzymał tę królewszczyznę. Po ustąpieniu Załuskiego z kanclerstwa przestał być regentem kancelarii koronnej i przeszedł do gabinetu saskiego, odtąd tytułowany był w korespondencji radcą. W 1764 został sekretarzem sejmu konwokacyjnego, w sejmie elekcyjnym uczestniczył jako poseł województwa pomorskiego. Konsyliarz konfederacji Czartoryskich w 1764 roku. We wrześniu 1764 został szefem tworzącego się Gabinetu Królewskiego, 25 grudnia 1764. mianowany został pisarzem wielkim koronnym. 8 maja 1765 został kawalerem ustanowionego w tym dniu Orderu Świętego Stanisława. W 1766 roku był posłem na Sejm Czaplica z ziemi zakroczymskiej. 
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł ziemi warszawskiej na sejm 1767 roku. 7 czerwca 1771 został sekretarzem wielkim koronnym. W 1775 został sekretarzem Departamentu Interesów Cudzoziemskich Rady Nieustającej. Urząd ten sprawował do kwietnia 1780. Dzięki temu król miał pełną kontrolę nad całą polską korespondencją dyplomatyczną. Członek konfederacji Andrzeja Mokronowskiego w 1776 roku i poseł na sejm 1776 roku z ziemi zakroczymskiej. Na sejm w październiku 1778 był posłem z ziemi liwskiej otrzymał wówczas Order Orła Białego. Na parę miesięcy przed śmiercią chorował i nie mógł wypełniać swych obowiązków urzędowych. Zmarł w Warszawie.
Adam Naruszewicz napisał wiersz "Na pogrzebie Jacka Ogrodzkiego sekretarza wielkiego koronnego", Jacek Przybylski "Wiersz żałobny na śmierć Jacka Ogrodzkiego".

</doc>
<doc id="1277818" url="https://pl.wikipedia.org/wiki?curid=1277818" title="GKS Tychy">
GKS Tychy



</doc>
<doc id="1277819" url="https://pl.wikipedia.org/wiki?curid=1277819" title="GKS 71 Tychy">
GKS 71 Tychy



</doc>
<doc id="1277820" url="https://pl.wikipedia.org/wiki?curid=1277820" title="Franz Maria von Thugut">
Franz Maria von Thugut

Franz Maria von Thugut, właśc. Johann Amadeus Franz de Paula, baron von Thugut (ur. 24 maja 1736 w Linzu, zm. 28 maja 1818 w Wiedniu) – austriacki dyplomata i polityk.
Urodził się w Linzu. Jego ojcem był skarbnik austriacki Johann Thugut, a matką Eva Maria Mösbauer, córka młynarza. Ojciec zmarł w 1760, pozostawiając rodzinę w nędzy. Zaopiekowała się nią wówczas Maria Teresa Habsburg.
Stambuł.
Thuguta wysłano do szkoły języków orientalnych, po której ukończeniu został dragomanem ambasady Austrii w Konstantynopolu. W roku 1769 został tamtejszym cesarskim "Chargé d’affaires". W roku 1771 uczyniono go internuncjuszem ("internuncio") Austrii w stolicy tureckiej. W roku 1771 doszło do incydentu, kiedy policjanci tureccy ścigali pewnego Armeńczyka aż do ambasady austriackiej. Jeden z nich stłukł wystrzałem szybę. Skazano go potem na śmierć, a resztę policjantów rząd turecki zesłał na wygnanie do Azji. W Stambule von Thugut urzędował do momentu, gdy 7 maja 1775 doprowadził do tego, ze Imperium osmańskie oddało Austrii Bukowinę. Jego działaniami kierował bezpośrednio z Wiednia kanclerz Wenzel Anton von Kaunitz.
Francja, Włochy, Polska, Neapol.
Po 1775 roku podróżował po Francji i Włoszech, częściowo w misjach dyplomatycznych. W 1778 roku Maria Teresa Habsburg nawiązała za jego pośrednictwem pokojowe rokowania z Fryderykiem II w Berlinie.
W latach 1780–1783 był posłem austriackim w Warszawie. W 1783 roku poprosił o zwolnienie z tego stanowiska, po czym mieszkał czas jakiś w Paryżu.
Od roku 1787 do 1789 był posłem-ministrem w Neapolu, gdzie wykazał wielki takt doradzając córce Marii Teresy Marii Karolinie Habsburg.
W 1790 cesarz Józef II Habsburg wysłał go do Bukaresztu jako komisarza przy hospodarze Wołoszczyzny. Jego zadaniem było prowadzić rokowania pokojowe z Turkami.
Kariera polityczna w Austrii.
W latach 1793–1800 był Kanclerzem i Ministrem Spraw Zagranicznych Austrii. Jako szef MSZ był zwolennikiem walki z rewolucjonistami francuskimi i Napoleonem, aż do zwycięskiego końca. Niepowodzenia z lat 1799 i 1800 spowodowały, że utrzymywał się na stanowisku już tylko dzięki potężnemu wstawiennictwu Brytyjczyków, którzy płacili wówczas Austrii subsydia wojenne. Przegrana bitwa pod Hohenlinden (3 XII 1800) zakończyła jednak karierę Thuguta.

</doc>
<doc id="1277822" url="https://pl.wikipedia.org/wiki?curid=1277822" title="Michka Assayas">
Michka Assayas

Michka Assayas fr: mi'ʃka asajas, (ur. 2 listopada 1958) – francuski pisarz i dziennikarz, zajmujący się tematyką muzyki rockowej. Redaktor naczelny wydanego w 2000 roku trzytomowego wydawnictwa "Dictionnaire du rock".

</doc>
<doc id="1277824" url="https://pl.wikipedia.org/wiki?curid=1277824" title="Paweł Liberski">
Paweł Liberski



</doc>
<doc id="1277826" url="https://pl.wikipedia.org/wiki?curid=1277826" title="Herbarz Scheiblerów">
Herbarz Scheiblerów

Herbarz Scheiblerów (niem. "Das Scheiblersche Wappenbuch", ang. "Scheibler Armorial") – niemiecki rękopiśmienny herbarz. rozpoczęty ok. 1450 roku, zawierający 476 wizerunków herbów. W XVII wieku uzupełniony dalszymi 148 ilustracjami. Nazwa rękopisu pochodzi od nazwiska jego długoletnich posiadaczy, rodu Freiherrów von Scheibler z Nadrenii. Herbarz przechowywany jest w "Bayerische Staatsbibliothek" (Bawarskiej Bibliotece Państwowej) pod sygnaturą Cod.icon. 312 c. 
Herbarz składa się z dwóch zasadniczych części. Starsza powstała ok. lat 1450-1480, zawiera 470 całostronnicowych wizerunków herbów, w stylu późnogotyckim.
Część młodsza pochodząca z XVI-XVII w. dodaje 148 herbów, z których wiele pozostało nieukończonych.
Dzieło zawiera herby rodów panujących Rzeszy, wyższej szlachty i rycerstwa Bawarii, Frankonii, Alzacji, Miśni, Niderlandów, Lotaryngii, Burgundii, Szwabii i Tyrolu.
Przykłady herbów z Herbarza Scheiblerów
Herbarz on-line
- Scheibler'sches Wappenbuch - BSB Cod.icon. 312 c 

</doc>
<doc id="1277827" url="https://pl.wikipedia.org/wiki?curid=1277827" title="Kobra nepalska">
Kobra nepalska

Kobra nepalska ("Naja kaouthia") – gatunek jadowitego węża z rodziny zdradnicowatych. Występuje na obszarze od północnych Indii, aż po Malezję i Wietnam. Spotykana także na wyspach Andaman oraz w środkowej i południowej części Tajlandii.
Opis: Osiąga długość 2 m, czasem więcej. Ma jedno oczko (białe koło w czarnej obwódce z czarnym punktem w środku, rzadziej dwa lub trzy) na grzbietowej części płaszcza.

</doc>
<doc id="1277828" url="https://pl.wikipedia.org/wiki?curid=1277828" title="Cobra Dane">
Cobra Dane



</doc>
<doc id="1277829" url="https://pl.wikipedia.org/wiki?curid=1277829" title="Herbarz Scheiblera">
Herbarz Scheiblera



</doc>
<doc id="1277830" url="https://pl.wikipedia.org/wiki?curid=1277830" title="Ferdinand von Trauttmansdorff">
Ferdinand von Trauttmansdorff

Hrabia ("graf") Franz Ferdinand von und zu Trauttmansdorff-Weinsberg (ur. 12 stycznia 1749 w Wiedniu, zm. 27 sierpnia 1827 tamże) – austriacki dyplomata i polityk.
W latach 1787–1789 był ministrem austriackim w Austriackich Niderlandach.
W latach 1800–1801 był kanclerzem ("Staatskanzler") i ministrem spraw zagranicznych Austrii.
18 maja 1772 roku poślubił w Wiedniu hrabinę Karoline von Colloredo-Mannsfeld (1752–1832). Mieli pięcioro dzieci:

</doc>
<doc id="1277831" url="https://pl.wikipedia.org/wiki?curid=1277831" title="Johann Karl Philipp von Cobenzl">
Johann Karl Philipp von Cobenzl

Johann Karl Philipp von Cobenzl (ur. 21 lipca 1712 w Lublamie, zm. 20 stycznia 1770) dyplomata austriacki, ojciec Johanna Ludwiga von Cobenzl (1753-1809), również dyplomata.
Ludwig von Cobenzl szybko wszedł do służb dyplomatycznych. W kwietniu 1743 roku był komisarzem wyborczym ("Wahlcomissar") w Moguncji. Następnie był agentem austriackim w okręgach rzeszy Niemieckiej: nadreńskim, szwabskim i westfalskim.
W 1753 roku uzyskał stanowisko ministra pełnomocnego w Brukseli.
W Brukseli urodził się jego syn Johann Ludwig von Cobenzl, minister spraw zagranicznych. W 1769 roku założył w Brukseli "Towarzystwo Literackie" ("Literarische Gesellschaft"), które było zaczątkiem przyszłej Belgijskiej Akademii Nauk.

</doc>
<doc id="1277833" url="https://pl.wikipedia.org/wiki?curid=1277833" title="Zushi">
Zushi

 – miasto w Japonii, w prefekturze Kanagawa, na wyspie Honsiu.
Położenie.
Miasto leży na półwyspie Miura nad brzegami zatoki Sagami. Port rybacki. Graniczy z:
Historia.
1 kwietnia 1889 roku, w wyniku połączenia mniejszych wsi, w powiecie Miura powstała . 1 kwietnia 1913 roku wioska zdobyła status miasteczka (町) i została przemianowana na Zushi. 1 kwietnia 1943 roku miasteczko zostało włączone do miasta Yokosuka. 1 lipca 1950 Zushi zostało oddzieliło się z miasta jako osobne miasteczko. 15 kwietnia 1954 roku Zushi zdobyło status miasta.
Populacja.
Zmiany w populacji Zushi w latach 1970–2015:

</doc>
<doc id="1277834" url="https://pl.wikipedia.org/wiki?curid=1277834" title="Arcubalista">
Arcubalista



</doc>
<doc id="1277835" url="https://pl.wikipedia.org/wiki?curid=1277835" title="Heart. Beats">
Heart. Beats

Heart. Beats – debiutancki album pochodzącego ze Szwecji wokalisty Danny’ego. Wydany po raz pierwszy w Szwecji w 2007 roku, w kolejnych miesiącach album ukazywał się w innych krajach Europy.
W przygotowaniu płyty uczestniczył Jonas Von der Burg, który jest współtwórcą sukcesów grupy September. W Polsce pierwszym singlem promującym płytę została piosenka "If Only You feat. Therese".
Lista utworów.
Utwory bonusowe
Utwory ukryte

</doc>
<doc id="1277837" url="https://pl.wikipedia.org/wiki?curid=1277837" title="Johann Ludwig von Cobenzl">
Johann Ludwig von Cobenzl

Johann Ludwig von Cobenzl (ur. 21 listopada 1753 w Brukseli, zm. 22 lutego 1809 w Wiedniu) – austriacki mąż stanu i dyplomata. Jego ojcem był hrabia Johann Karl Philipp von Cobenzl (1712–1770), a dyplomata i polityk Philipp von Cobenzl (1741–1810) był jego kuzynem.
W roku 1772 J.L. von Cobenzl wstąpił do austriackich służb dyplomatycznych. Pierwsze kroki w służbach tych spędził w Galicji pod rozkazami jej namiestnika hrabiego Pergena, przyjaciela jego ojca. W Johann Ludwig von Cobenzl roku 1774 został posłem austriackim w Kopenhadze, następnie w roku 1777 w Berlinie i w roku 1779 w Petersburgu, gdzie przebywał i pracował aż do roku 1797.
Jako poseł w Berlinie miał postarać się, aby Królestwo Prus nie włączyło się do wojny o bawarską sukcesję. Nie udało mu się jednak osiągnąć tego celu.
Katarzyna Wielka przyjęła go w poczet najbliższych swoich doradców i współpracowników. Gdy w 1795 zadekretowano III rozbiór Polski, Coblenzl zagwarantował duży udział dla Austrii, pominiętej przy II rozbiorze.
We wrześniu roku 1795 Austria Wielka Brytania i Rosja zawiązały sojusz przeciw Francuzom. Coblenzl negocjował w roku 1797 z Napoleonem Bonaparte pokój w mieście Udine. 17 października tego roku Coblenzl podpisał w imieniu Austrii pokój w Campo Formio.
Podobnie wyruszył potem na kongres w Rastatt i podpisał w 1801 pokój w Lunéville.
W latach 1801–1805 był kanclerzem ("Staatskanzler") i ministrem spraw zagranicznych Austrii (od 1804 roku „Cesarstwa Austriackiego”).
Coblezl był konserwatystą, monarchistą, absolutystą i wrogiem rewolucji

</doc>
<doc id="1277838" url="https://pl.wikipedia.org/wiki?curid=1277838" title="Warta Poznań">
Warta Poznań



</doc>
<doc id="1277844" url="https://pl.wikipedia.org/wiki?curid=1277844" title="Podwyściółczak">
Podwyściółczak

Podwyściółczak (łac. "subependymoma", ang. subependymoma) – pierwotny guz ośrodkowego układu nerwowego, o bardzo małej złośliwości (I° według WHO),wywodzący się z macierzystych komórek glejowych różnicujących się w kierunku ependymocytów lub astrocytów. Klinicznie i histologicznie przypomina wyściółczaka ("ependymoma"). Bardzo długo rozwija się bezobjawowo i częściej rozpoznawany jest w badaniu sekcyjnym niż przyżyciowo. Typowo lokalizuje się w okolicy IV komory mózgu, w sąsiedztwie otworów bocznych (Luschki) lub w komorze bocznej w okolicy rogów czołowych. Leczenie jest chirurgiczne. 
Guz został opisany po raz pierwszy przez Scheinkera w 1945 roku. Opisywany był też jako podwyściółkowy gwiaździak kłębkowaty (subependymal glomerulate astrocytoma) i podwyściółkowy gwiaździak mieszany (subependymal mixed glioma).

</doc>
<doc id="1277845" url="https://pl.wikipedia.org/wiki?curid=1277845" title="Subependymoma">
Subependymoma



</doc>
<doc id="1277849" url="https://pl.wikipedia.org/wiki?curid=1277849" title="Song to Woody">
Song to Woody

Song to Woody – piosenka skomponowana przez Boba Dylana i nagrana przez niego na pierwszym albumie "Bob Dylan" w listopadzie 1961.
Historia utworu.
Dylan skomponował tę piosenkę 14 lutego 1961 w barze hotelu „Mills” w Greenwich Village, zaraz po jego spotkaniu się z ciężko chorym Guthriem u jego przyjaciół Gleasonów, którzy urządzili małe muzyczne zgromadzenie w ich domu w East Orange w New Jersey.
Po raz pierwszy piosenka została nagrana podczas wspólnego koncertu Dylana z Dave’em Vanem Ronkiem w „Gaslight Cafe” 6 września 1961.
Mimo tego, że jest to najlepsza z jego wczesnych kompozycji, była wykonywana niezwykle rzadko. Najpierw zapewne dlatego, iż był to może zbyt osobisty hołd Dylana dla Woody’ego Guthrie, jego mistrza, którego starał się naśladować. Później, gdy już znalazł własną drogę, nie musiał przypominać o swojej wczesnej fascynacji.
Z muzycznego punktu widzenia piosenka wykazuje wpływy kompozycji Guthriego „1913 Massacre”. Także i tekst powstał pod wpływem tekstu Guthriego – tym razem „Pastures of Plenty”.
Artysta powrócił do tego utworu dopiero w 1974 r., podczas swojego pierwszego tournée od wypadku w 1966 r. (z grupą The Band), następnie podczas tury koncertowej z Tom Petty and the Heartbreakers, potem w trakcie niektórych koncertów w czasie „Nigdy nie kończącego się tournée” (ang. „Never Ending Tour”) i wreszcie utwór został wykonany podczas koncertu z okazji trzydziestej rocznicy wydania pierwszego albumu (1992) i wydany na "The 30th Anniversary Concert Celebration" w 1993 r.
Tematyka.
Piosenka ta jest zarówno hołdem złożonym Guthriemu, jak również jego „błogosławieństwem” i pożegnaniem z nim. Utwór ten jest przedostatnim nagraniem na albumie, a więc jakby go podsumowuje. Dylan czuje się zupełnie wartościowym spadkobiercą Guthriego – wędruje jego śladami po zakurzonych traktach. Czuje się w pełni „hard travelin' man” – człowiekiem w nieustannej podróży.
Inne wersje.
Piosenkę tę nagrało wielu wykonawców.

</doc>
<doc id="1277851" url="https://pl.wikipedia.org/wiki?curid=1277851" title="Take Me Away">
Take Me Away

Take Me Away – piosenka napisana przez Avril Lavigne i Evana Taubenfelda na drugi studyjny album Lavigne – "Under My Skin". Utwór jest pierwszą ścieżką na krążku. Jako singel ukazał się po raz pierwszy w marcu 2004 roku, kiedy to został wydany jako utwór promocyjny w kanadyjskich stacjach radiowych, a także jako strona B singla „Don’t Tell Me”. W 2005 roku utwór ukazał się w australijskich stacjach radiowych jako piąty singel z "Under My Skin". Do utworu nie nagrano teledysku.
Stowarzyszenie ASCAP ogłosiło, iż w 2002 roku Lavigne nagrała inny utwór zatytułowany „Take Me Away”, który miał się zawierać na trackliście jej pierwszego albumu zatytułowanego "Let Go", jednak piosenka ta nigdy ostatecznie nie została wydana. Napisana przez samą artystkę oraz grupę „The Matrix”, piosenka miała 3:29 minuty długości oraz była znacznie weselsza od utworu z "Under My Skin".

</doc>
<doc id="1277852" url="https://pl.wikipedia.org/wiki?curid=1277852" title="Zespół nadciśnienia śródczaszkowego">
Zespół nadciśnienia śródczaszkowego



</doc>
<doc id="1277853" url="https://pl.wikipedia.org/wiki?curid=1277853" title="Johann Christoph von Bartenstein">
Johann Christoph von Bartenstein

Johann Christof baron von Bartenstein (ur. 23 października 1689 w Strasburgu, zm. 6 sierpnia 1767 w Wiedniu) – austriacki mąż stanu, polityk i dyplomata.
Pochodzenie i nauka.
Mieszczański ród Bartenstein (wyniesiony do stanu szlacheckiego w roku 1719) miał swe korzenie w Strasbourgu. Ojciec przyszłego męża stanu Johann Philipp Bartenstein (1650-1726) był pochodzącym z Turyngii profesorem filozofii, dyrektorem sztrasburskiego gimnazjum, matka zaś wywodziła się z rodziny uczonych.
Młody Bartenstein studiował w ojczystym mieście historię, języki i prawo. Studia historyczne zakończył w roku 1709 pracą o wojnach Maurycego Saskiego przeciw cesarzowi Karolowi V. Studia prawnicze ukończył w 1711.
W wieku lat 19 odwiedził Paryż, a stamtąd udał się do Wiednia, gdzie poznał Leibniza, który poparł jego karierę w administracji.
Kariera polityczna.
W roku 1715 przyjął katolicyzm by móc zostać austriackim urzędnikiem. W 1719 został uszlachcony. Karierę baron von Bartenstein rozpoczął jako sekretarz i protokolant wiedeńskiej tzw. „Tajnej Konferencji” ("Geheime Konferenz") – rządu Imperium. W roku 1727 został kanclerzem, a cesarz Karol VI Habsburg uczynił go w roku 1732 swym bliskim doradcą, od tego momentu, aż do 1753 roku był naczelna postacią polityki zewnętrznej i wewnętrznej Austrii. Od 1742 roku tytuł kanclerza nosił też jego współpracownik Anton Corfiz von Ulfeldt (1699-1760).
W roku 1753 młody dyplomata, mający na koncie wiele sukcesów dyplomatycznych Wenzel Anton Graf von Kaunitz, wywalczył sobie resort spraw zagranicznych. Von Bartensteinowi pozostała polityka wewnętrzna i wicekanclerstwo „Dyrektorium” ekonomicznego ("Vizekanzler des Directoriums in publicis et cameralibus"), lecz po jakimś czasie Kaunitz doprowadził do dalszego zepchnięcia go, tym razem w opiekę nad Archiwami ("Geheime Hausarchiv").
Jako szef MSZ Austrii Bartenstein doprowadził min do tego, że do końca lat dwudziestych Sankcja pragmatyczna została uznana przez niemal wszystkie kraje Europy. I to on uratował jedność ziem Imperium Habsburgów w trudnych latach wojny (1741-1748).
Był wychowawcą i nauczycielem następcy tronu arcyksięcia Józefa.

</doc>
<doc id="1277857" url="https://pl.wikipedia.org/wiki?curid=1277857" title="York (Pensylwania)">
York (Pensylwania)

York, zwane też Miastem Białej Róży – miasto położone w południowo-centralnej Pensylwanii. W 2010 roku populacja miasta wynosiła 43 806 ludzi. York jest centralną siedzibą hrabstwa Yorku.
W mieście rozwinął się przemysł maszynowy, odzieżowy, papierniczy, elektrotechniczny, meblarski oraz spożywczy.

</doc>
<doc id="1277858" url="https://pl.wikipedia.org/wiki?curid=1277858" title="Strzelcy">
Strzelcy

Strzelcy – żołnierze formacji strzelczych posługujący się ręczną bronią miotającą, głównie palną. Dla oddziałów posługujących się białą bronią miotającą stosuje się zazwyczaj bardziej precyzyjne określenia: łucznicy, kusznicy, procarze.
Znaczenie ogólne.
Mianem "strzelców" określane są różne formacje o charakterze strzelczym:
Piechota:
Kawaleria:
Znaczenie szczegółowe.
W ściślejszym znaczeniu nazwa "strzelcy" używana jest w stosunku do

</doc>
<doc id="1277860" url="https://pl.wikipedia.org/wiki?curid=1277860" title="York, miasto w stanie Pensylwania">
York, miasto w stanie Pensylwania



</doc>
<doc id="1277862" url="https://pl.wikipedia.org/wiki?curid=1277862" title="Chad Gracey">
Chad Gracey

Chad Gracey (ur. 23 lipca 1971 roku w York) – perkusista zespołu Live. Prowadzi także własną firmę motoryzacyjną o nazwie Cage Off-Road, specjalizującą się w ulepszaniu samochodów oraz zawieszeń samochodowych.

</doc>
<doc id="1277863" url="https://pl.wikipedia.org/wiki?curid=1277863" title="Horton słyszy Ktosia">
Horton słyszy Ktosia

Horton słyszy Ktosia (ang. "Horton Hears a Who!" lub "Dr. Seuss’ Horton Hears A Who!", 2008) – amerykański film animowany wykonany przy pomocy CGI na podstawie opowiadania Dr. Seussa. Od 3 maja 2014 roku oglądanie tego filmu jest dozwolone bez ograniczeń wiekowych (według KRRiT).
Fabuła.
Horton to słoń, który prowadzi beztroskie, spokojne życie. Mieszka w dżungli. Pewnego razu w powietrzu dostrzega latający kawałek kurzu. W tym samym czasie wydaje mu się, że słyszy jakieś dźwięki z kłębka, jakby ktoś po cichu prosił o pomoc. Niedowierzając w to co usłyszał, postanowił podzielić się tym z pozostałymi mieszkańcami dżungli, jednak nikt mu nie wierzy. Horton powoli zdaje sobie sprawę z tego, że w kłębku kurzu może ktoś mieszkać. Postanawia ich uratować, lecz inni mieszkańcy dżungli myślą, że zwariował. 
Wersja polska.
Opracowanie i udźwiękowienie wersji polskiej: Studio Sonica
Nagrań dokonano w: Studio Mafilm w Budapeszcie
Reżyseria: Miriam Aleksandrowicz
Dialogi polskie: Joanna Kuryłko
Narracja – tekst i wykonanie: Rafał Bryndal
Realizacja dźwięku: György Fék, Jacek Osławski, Agnieszka Stankowska, Thomas Markus
Kierownik muzyczny: Agnieszka Tomicka
Kierownictwo produkcji: Agnieszka Kudelska
W wersji polskiej udział wzięli:
i inni
Wykonanie piosenek:
Bartosz Opania,
Michał Żebrowski,
Mirosław Zbrojewicz,
Magdalena Stużyńska-Brauer
Jakub Molęda
Ktosiowo:
Katarzyna Pysiak, Beata Wyrąbkiewicz, Jacek Czyż, Adam Krylik, Robert Kudelski, Modest Ruciński, Agnieszka Tomicka
oraz Chór „PRO FORMA” pod kierownictwem Marcina Wawruka

</doc>
<doc id="1277865" url="https://pl.wikipedia.org/wiki?curid=1277865" title="Anton Corfiz von Ulfeldt">
Anton Corfiz von Ulfeldt

hrabia Anton Corfiz von Ulfeldt (ur. 15 czerwca 1699, zm. 31 grudnia 1760) był austriackim dyplomatą i politykiem.
Od roku 1742 nosił tytuł kanclerza ("Staatskanzler") Austrii (aż do 1753 roku) i był współpracownikiem Johanna Christopha von Bartensteina.
W roku 1741 otrzymał Order Złotego Runa – najwyższe habsburskie odznaczenie państwowe
Jego żona była księżna Maria von Lobkowicz (1726-1786), którą poślubił 16 kwietnia 1743 roku. Ich córką była Elisabeth, księżna von Ulfeldt (1747-1791).

</doc>
<doc id="1277866" url="https://pl.wikipedia.org/wiki?curid=1277866" title="Patrick Dahlheimer">
Patrick Dahlheimer

Patrick Dahlheimer (ur. 30 maja 1971 w York, Pensylwania, USA) – amerykański basista rockowy, muzyk zespołu Live.

</doc>
<doc id="1277869" url="https://pl.wikipedia.org/wiki?curid=1277869" title="Isehara">
Isehara

 – miasto w Japonii, w prefekturze Kanagawa, w środkowej części wyspy Honsiu ("Honshū").
Położenie.
Miasto leży w centrum prefektury Kanagawa. Graniczy z:
Historia.
1 kwietnia 1889 roku, po restauracji Meiji, w wyniku połączenia kilku miejscowości w powiecie Ōsumi powstało miasteczko Isehara ("-chō"). 1 kwietnia 1896 roku miejscowość stała się częścią powiatu Naka. 1 grudnia 1954 miasteczko powiększyło się o miasteczko Ōyama i wioski: Naruse, Ōta, Takabeya i Hibita. 
Isehara miastem rangi "-shi" (pow. 50 tys. ludności) stała się 1 marca 1971 roku.
Populacja.
Zmiany w populacji Isehary w latach 1995–2020:

</doc>
<doc id="1277870" url="https://pl.wikipedia.org/wiki?curid=1277870" title="Chad Taylor">
Chad Taylor

Chad Taylor (ur. 24 listopada 1970 roku w Baltimore) – amerykański gitarzysta.
Współzałożyciel, muzyk, a także współtwórca tekstów oraz współproducent wydań zespołu Live. Swych współtowarzyszy z zespołu poznał w szkole średniej, do której uczęszczał, w mieście York. Poza działalnością w zespole, zaangażowany jest także w produkcję nagrań dla innych artystów. Taylor obecnie mieszka w mieście Lancaster w stanie Pensylwania.

</doc>
<doc id="1277873" url="https://pl.wikipedia.org/wiki?curid=1277873" title="See That My Grave Is Kept Clean">
See That My Grave Is Kept Clean

See That My Grave Is Kept Clean (inne tytuły: „One Kind Favor”, „See That My Grave Is Kept Green”, „Six White Horses”, „Two White Horses in a Line”) – utwór skomponowany przez Blind Lemona Jeffersona i nagrany przez Boba Dylana na pierwszym albumie "Bob Dylan" w listopadzie 1961.
Historia utworu.
Chociaż Blind Lemon Jefferson jest uważany przede wszystkim za bluesmana, i to jednego z najważniejszych, to w czasie swojej krótkotrwałej kariery dokonał także nagrań pieśni religijnych. Nadawał im jednak mocny bluesowy charakter, więc można je zaliczyć do "blues spiritual".
Jefferson nagrał ten utwór ok. października 1927 w Chicago i wkrótce stał on się jednym z jego najbardziej znanych bluesów.
Chociaż jest to jego kompozycja, można ją wywieść z brytyjskiego folku, zwłaszcza z utworu „Two White Horses in a Line”, który został zaadaptowany do bluesa w XIX w. przez Afroamerykanów. Inne elementy utworu mają z kolei związek z XIX-wieczną piosenką brytyjską „Who Killed Cock Robin”. Trzecim źródłem jest oczywiście Biblia.
Jest także pewne, iż motywem powstania utworu była trauma po wojnie secesyjnej i widok tysięcy nowych grobów, indywidualnych i masowych, często nieoznaczonych. „See That My Grave Is Kept Clean” stał się samotnym protestem przeciwko śmierci, co całkowicie zanegowało źródła tego bluesa – zwykłe sentymentalne piosenki.
Wersje Dylana.
W początkowym okresie kariery (1961, 1962) Dylan dokonał kilkakrotnych nagrań tego utworu.
Pod koniec września 1961 został nagrany jego występ w „Gerde’s Folk City”; wśród wykonywanych piosenek była także „See That My Grave Is Kept Clean'”.
22 listopada nagrał swoją wersję na pierwszym albumie; John Hammond wybrał trzecie nagranie, z co najmniej czterech alternatywnych nagrań.
22 grudnia 1961 podczas podróży do domu w Hibbing Dylan zatrzymał się w Minneapolis u Bonnie Beecher i tam Tony Glover nagrał jego występ. Taśma ta uchodzi za najlepsze nagranie Dylana z tego okresu i przewyższa artystycznie pierwszy album Dylana. Nagrania te stały się głównym źródłem pierwszego w historii bootlegu "Great White Wonder".
Tego samego dnia Dylan został także nagrany przez Dave’a Whittakera. Jest to tak zwana "Minnesota Hotel Tape".
We wrześniu 1962 Eva i Mac McKenzie po raz kolejny dokonali nagrań Dylana.
Prawdopodobnie jedno z ostatnich nagrań „See That My Grave Is Kept Clean” zostało zrobione podczas występu w „Gaslight Cafe”. Jest to tzw. "The Second Gaslight Tape".
Podczas odosobnienia w Woodstock Dylan nagrał ten utwór razem grupą The Band w czasie październikowo-listopadowych sesji w 1967 r.

</doc>
<doc id="1277879" url="https://pl.wikipedia.org/wiki?curid=1277879" title="Kampania sześciodniowa">
Kampania sześciodniowa

Kampania sześciodniowa (fr. "Campagne des Six-Jours") pomiędzy 10 a 14 lutego 1814, to seria ostatnich zwycięstw cesarza Napoleona I w wojnie z wojskami VI koalicji antyfrancuskiej w obronie Franche-Comté i Paryża. 
Z armią liczącą jedynie 30 tysięcy ludzi, cesarz stawił czoła ponad półmilionowym siłom, podzielonym na kilka armii dowodzonym przez feldmarszałków Blüchera i Schwarzenberga nie licząc innych. 
W czasie tej krótkiej kampanii Napoleon I pokonał Blüchera czterokrotnie. W bitwach pod Champaubert, Montmirail, Château-Thierry i Vauchamps Napoleon I zdołał zadać straty w wysokości 17 750 zabitych i rannych 120-tysięcznej armii Blüchera z wojskiem, którego liczebność nie przekraczała 30 tysięcy. Młode wojsko cesarza zdało egzamin. Od czasu kampanii włoskiej nigdy nie wymagał tak wiele od żołnierzy, co zimą 1814. Potwierdziła się jedna z jego maksym, że wojny wygrywa mądry wódz nogami swych żołnierzy. Kampania sześciodniowa, mimo błędów marszałków i generałów, okazała się zwycięską, co doprowadziło do uznania jej przez historyków za najznakomitszą kampanię cesarza. 
W rzeczywistości zwycięstwa Napoleona I, choć błyskotliwe, nie były na tyle znaczącymi, by zmienić w sposób decydujący strategicznego obrazu wojny, a armia Blüchera, choć pobita, wciąż zagrażała stolicy Francji, która wpadła w ręce koalicjantów 31 marca (obrona Paryża).

</doc>
<doc id="1277881" url="https://pl.wikipedia.org/wiki?curid=1277881" title="Zespół Diogenesa">
Zespół Diogenesa

Zespół Diogenesa – zaburzenie osobowości objawiające się skrajnym zaniedbywaniem higieny osobistej oraz minimum sanitarnego w mieszkaniu. Dotyka głównie ludzi w podeszłym wieku, żyjących samotnie. Na ogół towarzyszy mu niekontrolowane kompulsywne zbieractwo ogromnej ilości niepotrzebnych przedmiotów, które są potem traktowane jako niezbędne. Charakterystyczne jest też zrywanie kontaktów z najbliższymi i unikanie towarzystwa innych ludzi. Człowiek z zespołem Diogenesa sprawia wrażenie bezdomnego nędzarza, co może nie mieć związku z jego rzeczywistym statusem materialnym.

</doc>
<doc id="1277882" url="https://pl.wikipedia.org/wiki?curid=1277882" title="The Times They Are a-Changin’">
The Times They Are a-Changin’



</doc>
<doc id="1277883" url="https://pl.wikipedia.org/wiki?curid=1277883" title="Minamiashigara">
Minamiashigara

 – miasto w Japonii, w prefekturze Kanagawa, w środkowej części wyspy Honsiu.
Położenie.
Miasto leży w zachodniej części prefektury Kanagawa. Graniczy z:
Historia.
W 1889 roku, wraz z wprowadzeniem nowego podziału administracyjnego, w powiecie Ashigarakami powstała wioska Minamiashigara. 1 kwietnia 1940 wioska zdobyła status miejscowości, a 1 kwietnia 1972 roku – status miasta.
Populacja.
Zmiany w populacji Minamiashigary w latach 1970–2015:

</doc>
<doc id="1277885" url="https://pl.wikipedia.org/wiki?curid=1277885" title="Odawara">
Odawara

 – miasto w Japonii, w prefekturze Kanagawa, na wyspie Honsiu ("Honshū"). 
Położenie.
Miasto leży w zachodniej części prefektury Kanagawa nad zatoką Sagami. Graniczy z:
Gospodarka.
W mieście rozwinął się przemysł chemiczny, środków transportu, celulozowo-papierniczy, włókienniczy, metalowy, maszynowy oraz elektrotechniczny.
Historia.
Miasto było jedną ze stacji na trasie Tōkaidō w okresie Edo. 
20 grudnia 1940 roku w wyniku połączenia miasteczek , i wsi , i powstało miasto Odawara. 
W dniu 15 sierpnia 1945 miasto było ostatnim bombardowanym w Japonii.
W mieście urodził się Hiroyuki Kawai.
Populacja.
Zmiany w populacji Odawary w latach 1970–2015:

</doc>
<doc id="1277886" url="https://pl.wikipedia.org/wiki?curid=1277886" title="Wciąż bardziej obcy">
Wciąż bardziej obcy

Wciąż bardziej obcy – trzeci singel zespołu Lady Pank, drugi pochodzący z debiutanckiego albumu "Lady Pank". Utwór tytułowy jest rockową balladą połączoną z tekstem opisującym uczucia zmęczonej gwiazdy. Na singlu na stronie A znalazł się utwór tytułowy, śpiewany przez Jana Borysewicza, oraz na stronie B „Zamki na piasku”. Do utworu „Wciąż bardziej obcy” został nakręcony teledysk. Kompozytorem obu utworów jest Jan Borysewicz, a autorem tekstów Andrzej Mogielnicki.

</doc>
<doc id="1277892" url="https://pl.wikipedia.org/wiki?curid=1277892" title="Raport z N.">
Raport z N.

Raport z N. – czwarty singel zespołu Lady Pank. Utwory pochodzące z tego singla znalazły się tylko jako bonusy na albumach zespołu. Na singlu na stronie A znalazł się utwór tytułowy oraz na stronie B „Rysunkowa postać”. W utworze „Raport z N”. wykorzystano rzadki w muzyce rockowej saksofon, a jego tekst opisuje zdarzenie, które dotknęło wokalistę zespołu przed koncertem w Nowym Sączu - stąd tytuł utworu. Utwór ten został po raz pierwszy zaprezentowany w sylwestrowym programie telewizyjnym 1984/1985. „Rysunkowa postać” miała ilustrować serial animowany O dwóch takich, co ukradli księżyc jednak nie znalazła się na ścieżce dźwiękowej serialu ani też na albumach: "O dwóch takich, co ukradli księżyc" i "O dwóch takich, co ukradli księżyc cz. 2". Kompozytorem obu utworów jest Jan Borysewicz, a autorem tekstów Andrzej Mogielnicki.
Do nagrania partii saksofonu zespół zaprosił saksofonistę grupy Jan Kowalski – Wojciecha Szczęcha, jednak w teledysku instrument ten przewrotnie obsługiwał perkusista Jarosław Szlagowski.

</doc>
<doc id="1277894" url="https://pl.wikipedia.org/wiki?curid=1277894" title="Johan Walem">
Johan Walem

Johan Walem (ur. 1 lutego 1972 roku w Soignies) – były belgijski piłkarz występujący na pozycji pomocnika.
Kariera klubowa.
Johan Walem zawodową karierę rozpoczynał w 1991 roku w RSC Anderlechcie. Już w pierwszym występów w Brukseli belgijski piłkarz został uznany najlepszym piłkarzem młodego pokolenia w kraju. Wraz z belgijskim zespołem Walem trzy razy z rzędu zdobywał mistrzostwo Belgii, zwyciężył także w rozgrywkach o puchar kraju. Po sześciu sezonach spędzonych w Anderlechcie Johan trafił do Serie A, gdzie podpisał kontrakt z Udinese Calcio. Z ekipą "Bianconerich" zajął trzecie miejsce w ligowej tabeli, jednak wystąpił tylko w dwóch spotkaniach, w których strzelił dwie bramki. W kolejnych rozgrywkach Walem zanotował już 30 występów i w dużym stopniu przyczynił się do zajęcia przez swój zespół szóstej lokaty w lidze. Sezon 1999/2000 belgijski pomocnik spędził na wypożyczeniu w Parmie, z którą wywalczył Superpuchar Włoch. Johan powrócił do Udinese, by po sezonie przenieść się do Standardu Liège. W barwach zespołu "Les Rouches" Walem od razu wywalczył sobie miejsce w podstawowej jedenastce. Zajmował kolejno piąte i siódme miejsce w rozgrywkach Jupiler League, a następnie ponownie trafił do Włoch. Tam związał się umową z Torino FC, gdzie w 21 meczach strzelił dwa gole. Ostatni sezon w karierze Johan spędził w Calcio Catania. Jako zawodnik "Rossazzurrich" zagrał w czternastu pojedynkach i wraz z drużyną zajął trzynastą lokatę w tabeli Serie B.
Kariera reprezentacyjna.
W reprezentacji Belgii Walem zadebiutował w 1991 roku. W 2000 roku razem z drużyną narodową pojechał na mistrzostwa Europy, na których "Czerwone Diabły" zostały wyeliminowane już w pierwszej fazie turnieju. W 2002 roku Johan zagrał natomiast na mistrzostwach świata. Na tej imprezie Belgowie zajęli drugie miejsce w swojej grupie i awansowali do 1/8 finału. W tej fazie turnieju zespół Roberta Waseige przegrał 2:0 z późniejszymi zwycięzcami mundialu - Brazylijczykami. Po mistrzostwach Walem zakończył reprezentacyjną karierę. Dla drużyny narodowej zaliczył łącznie 36 występów, w których zdobył dwa gole.

</doc>
<doc id="1277895" url="https://pl.wikipedia.org/wiki?curid=1277895" title="Wylam">
Wylam

Wylam - miasto i civil parish w Wielkiej Brytanii, w północnej Anglii, w hrabstwie Northumberland. Jest położone 15 km od Newcastle upon Tyne. W 2011 roku civil parish liczyła 1924 mieszkańców. 9 czerwca 1781 roku urodził się tam George Stephenson, brytyjski inżynier, który jako pierwszy zaprojektował lokomotywę parową.

</doc>
<doc id="1277896" url="https://pl.wikipedia.org/wiki?curid=1277896" title="Seminarium Duchowne w Kownie">
Seminarium Duchowne w Kownie

Seminarium Duchowne w Kownie (lit. "Kauno kunigų seminarija", "Žemaičių kunigų seminarija") - seminarium duchowne w Kownie przy ul. A. Jakšto 1.
Uczelnia powstała w 1864 roku po tym, jak przeniesiono stolicę diecezji żmudzkiej z Worni do Kowna. Rektorem uczelni jest Aurelijus Žukauskas, jego zastępcą Vytautas Paukštis.

</doc>
<doc id="1277897" url="https://pl.wikipedia.org/wiki?curid=1277897" title="Alexander Dyce">
Alexander Dyce

Alexander Dyce (ur. 30 czerwca 1798 w Edynburgu, zm. 15 maja 1869) – szkocki historyk literatury, którego staraniem ukazały się doskonałe wydania pisarzy angielskich (m.in. Marlowe, Shakespeare).

</doc>
<doc id="1277899" url="https://pl.wikipedia.org/wiki?curid=1277899" title="Sacramento (rzeka)">
Sacramento (rzeka)

Sacramento – rzeka w USA, w Kalifornii o długości 640 km, powierzchni dorzecza 153 000 km² oraz średnim przepływie 650 m³/s. Źródła rzeki znajdują się w górach Klamath, a uchodzi ona do zatoki San Francisco. Jednym z jej dopływów jest Feather River.
Rzeka Sacramento tworzy rozległą dolinę o tej samej nazwie. Jest wykorzystywana do nawadniania pól uprawnych oraz w energetyce. W 1945 roku otwarto zaporę Shasta oraz elektrownię o mocy 633 MW.
Jedyne większe miasto zlokalizowane nad rzeką to Sacramento.

</doc>
<doc id="1277900" url="https://pl.wikipedia.org/wiki?curid=1277900" title="MPix">
MPix



</doc>
<doc id="1277901" url="https://pl.wikipedia.org/wiki?curid=1277901" title="Luzula">
Luzula



</doc>
<doc id="1277902" url="https://pl.wikipedia.org/wiki?curid=1277902" title="Zsyp">
Zsyp



</doc>
<doc id="1277903" url="https://pl.wikipedia.org/wiki?curid=1277903" title="Eric Van Meir">
Eric Van Meir

Eric Van Meir (ur. 28 lutego 1968 w Brecht) – były belgijski piłkarz występujący na pozycji obrońcy, a od 2015 trener Lierse SK.
Kariera klubowa.
Eric Van Meir zawodową karierę rozpoczynał w 1985 roku w zespole Berchem Sport. Miejsce w podstawowej jedenastce tej drużyny wywalczył sobie w sezonie 1986/1987, kiedy to rozegrał 30 spotkań. W sezonie 1990/1991 belgijski obrońca ani razu nie pojawił się na boisku, a kolejne rozgrywki rozpoczął już jako zawodnik Sportingu Charleroi. W ekipie "Les Zèbres" regularnie grywał od sezonu 1992/1993, w którym razem z drużyną dotarł do finału pucharu Belgii. Łącznie dla Charleroi Van Meir wystąpił w 115 meczach, w których strzelił czternaście goli.
Latem 1996 roku Eric przeniósł się do Lierse SK. Już w pierwszym sezonie gry dla "De Pallieters" zdobył mistrzostwo oraz superpuchar kraju. Wówczas należał także do czołówki ligowych strzelców. W 30 pojedynkach Van Meir szesnaście razy wpisał się na listę strzelców, a w czasie rozgrywek grał na swojej nominalnej pozycji obrońcy. W późniejszym czasie Eric dołożył do swoich trofeów puchar i po raz drugi superpuchar Belgii. W sezonach 1998/1999 i 1999/2000 znów imponował skutecznością, strzelając w rozgrywkach ligowych kolejno czternaście i piętnaście bramek.
W 2001 roku Van Meir podpisał kontrakt ze Standardem Liège. Na Stade Maurice Dufrasne spędził dwa sezony, w czasie których zaliczył 35 występów, w których dwa razy wpisał się na listę strzelców. Po zakończeniu sezonu 2002/2003 belgijski defensor został asystentem trenera w Lierse SK.
Kariera reprezentacyjna.
W reprezentacji Belgii Van Meir zadebiutował w 1993 roku. W 1994 roku znalazł się w kadrze drużyny narodowej na mistrzostwa świata. Pełnił tam jednak rolę rezerwowego i na murawie nie pojawił się w żadnym ze spotkań. Cztery lata później Georges Leekens powołał Erica na kolejny mundial. Na turnieju tym Belgowie nie zdołali wyjść z grupy, a Van Meir ponownie nie wystąpił w żadnym z pojedynków.
W 2000 roku belgijski piłkarz pojechał na mistrzostwa Europy, w których "Czerwone Diabły" po raz kolejny zostały wyeliminowane już w pierwszej fazie turnieju. Ostatnią wielką imprezą w karierze Erica były mistrzostwa świata w 2002 roku, na których Belgowie zajęli drugie miejsce w grupie i awansowali do 1/8 finału. W tym etapie turnieju zespół Roberta Waseige przegrał 2:0 z późniejszymi zwycięzcami mundialu – Brazylijczykami. Van Meir dla drużyny narodowej zaliczył łącznie 35 występów, w których strzelił jedną bramkę.

</doc>
<doc id="1277904" url="https://pl.wikipedia.org/wiki?curid=1277904" title="Eric van Meir">
Eric van Meir



</doc>
<doc id="1277905" url="https://pl.wikipedia.org/wiki?curid=1277905" title="John Dyer">
John Dyer

John Dyer (ur. 1699, zm. 1757) – walijski duchowny anglikański, malarz i poeta, który pisał w języku angielskim.
Życiorys.
John Dyer urodził się w Aberglasney, w Carmarthenshire, w roku 1699 (lub 1700). Został wysłany do Westminster School. Miał zostać prawnikiem, ale po śmierci ojca rozpoczął studia w dziedzinie malarstwa. Wędrował po południowej Walii, szkicując krajobrazy i rysując portrety. Równocześnie zajął się poezją. W 1741 roku został ordynowany na pastora Kościoła Anglikańskiego. Sprawował funkcje duszpasterskie w Calthorp w Leicestershire oraz w Belchford (1751), Coningsby (1752) i Kirby-on-Bane (1756) w Lincolnshire. W 1741 roku ożenił się z kobietą, będącą rzekomo potomkinią brata Williama Szekspira. John Dyer zmarł na gruźlicę w Coningsby.
Twórczość.
Wydał poemat opisowy "Grongar Hill" (1726), porównywany z dziełem Alexandra Pope'a "Windsor-Forest", wyróżniający się życiem i ciepłem oraz odczuciem piękna gór, dydaktyczny poemat białym wierszem "The Fleece" (1757), który, obok komicznej pochwały angielskiego przemysłu wełnianego, zawiera pełne powabu obrazki realistyczne z życia pasterzy, "The Ruins of Rome" (1740), "Poems", i inne.

</doc>
<doc id="1277907" url="https://pl.wikipedia.org/wiki?curid=1277907" title="Nicoleta Matei">
Nicoleta Matei

Nicoleta Matei, znana także jako Nico (ur. 1 lutego 1973 w Ploeszti) – rumuńska piosenkarka, reprezentantka Rumunii podczas 53. Konkursu Piosenki Eurowizji w 2008 roku razem z Vladem Mirițą.
Początki.
Matei zainteresowała się muzyką już w dzieciństwie. W 1990 roku ukończyła Popularną Szkołę Artystyczną. W 1996 roku zaczęła występować w rumuńskich konkursach wokalnych, podczas których zdobywała nagrody.
Kariera muzyczna.
W 2003 roku Matei wydała swój debiutancki album studyjny zatytułowany "Gând pentru ei", w 2005 – drugą płytę zatytułowaną "Așa cum vrei", a w 2007 – trzeci krążek pt. "Cast Away".
W 2008 roku zgłosiła się do udziału w krajowych eliminacjach eurowizyjnych z utworem „Pe-o margine de lume” nagranym w duecie z Valdem Miriţą. Na początku lutego wystąpili w pierwszym półfinale selekcji i awansowali do finału, w którym ostatecznie zdobyli największą liczbę 271 punktów po zsumowaniu głosów jurorów i telewidzów, dzięki czemu zostali reprezentantami Rumunię podczas 53. Konkursu Piosenki Eurowizji organizowanego w Belgradzie. 20 maja wystąpili w pierwszym półfinale widowiska i z siódmego miejsca awansowali do finału, w którym wystąpili jako pierwsi w kolejności i zajęli ostatecznie 20. miejsce z 45 punktami na koncie, w tym m.in. z maksymalnymi notami 12 punktów od Mołdawii i Hiszpanii.
Pod koniec kwietnia 2010 roku premierę miała czwarta płyta studyjna Matei zatytułowana "Love Mail".

</doc>
<doc id="1277908" url="https://pl.wikipedia.org/wiki?curid=1277908" title="Luzula alpino-pilosa">
Luzula alpino-pilosa



</doc>
<doc id="1277910" url="https://pl.wikipedia.org/wiki?curid=1277910" title="Białoruska Samopomoc Ludowa">
Białoruska Samopomoc Ludowa

Białoruska Samopomoc Ludowa (biał. Беларуская народная самапомач, BNS) – białoruski kolaboracyjny organ samorządowy na okupowanej Białorusi podczas II wojny światowej.
Historia.
Gauleiter Okręgu Generalnego „Białoruś” Wilhelm Kube prowadził politykę pozyskiwania ludności białoruskiej dla interesów niemieckich. Postanowił utworzyć centralny organ administracyjny, reprezentujący Białorusinów. Początkowo na początku września 1941 powołał tzw. Nebenbureau, które było lokalnym odpowiednikiem generalnego komisariatu i postawił na jego czele Radosława Ostrowskiego. W końcu października zdymisjonował go jednak z powodu oskarżeń o współpracę w okresie międzywojennym z komunistami i władzami polskimi. 22 października wydał wspólnie z Iwanem Jermaczenką odezwę do ludności białoruskiej, ogłaszającą oficjalnie utworzenie Białoruskiej Samopomocy Ludowej, której celem miała być opieka nad ludnością w zakresie ochrony zdrowia i warunków bytowych, samopomoc oraz działalność kulturalno-propagandowa. BNS miała swoje oddziały terenowe na szczeblu wszystkich okręgów i rejonów. W Baranowiczach na jego czele stanął Wiktor Wojtanka, a następnie Michaś Tuliejka, w Nowogródku – Barys Rahula, w Słonimie – Ryhor Zybajła, w Lidzie – Adolf Klimowicz, w Słucku – Siargiej Lichadzieuski, w Borysowie – Barys Szczors, w Mińsku – Leanid Marakoj, w okręgu mińskim – Julian Sakowicz, w Wilejce – Czasłau Najdziuk, a następnie Iwan Kasiak, w Głębokiem – Janka Hińko, w Bobrujsku – Anton Sokał-Kutyłouski. W zachodniej części okupowanej Białorusi do lokalnych struktur BNS często wchodzili przedstawiciele polskiej ludności zamieszkującej te obszary. W początkowym okresie działalności BNS zajmowała się jedynie swoimi zadaniami statutowymi, np. w Mińsku utworzyła 2 ambulatoria, aptekę, 2 przychodnie, zakład fotograficzny. Wydawała gazety, jak „Менская газэта” (od lutego 1942 г. „Беларуская газета”), czy „Голас вёскi”.
Wobec coraz większego zagrożenia przez partyzantkę komunistyczną W. Kube, opierając się na jedynej legalnej organizacji białoruskiej, tj. Białoruskiej Samopomocy Ludowej, 29 czerwca 1942 mianował jej szefa I. Jermaczenkę swoim doradcą i mężem zaufania „narodu białoruskiego” oraz zapowiedział powołanie 3 dalszych mężów zaufania w komisariacie generalnym i po jednym – w każdym komisariacie okręgowym. Jednocześnie zapowiedział – prawdopodobnie bez zgody władz III Rzeszy – utworzenie tzw. Wolnego Korpusu Białoruskiej Samoobrony, polecając działaczom BNS przygotowanie odezwy wzywającej Białorusinów do ochotniczego zaciągu. Korpus pod względem formalnym miał podlegać I. Jermaczence jako szefowi BNS. W nowej sytuacji W. Kube zezwolił w lipcu 1942 r. na powołanie 12-osobowej Rady Głównej Białoruskiej Samopomocy Ludowej z I. Jermaczenką na czele. W jej skład weszli Janka Stankiewicz (zastępca przewodniczącego), dr Uładzimier Walkiewicz (po kilku miesiącach zastąpił J. Stankiewicza), duchowny ojciec Filarej, ksiądz Wincenty Godlewski, Wacław Iwanowski, Pawał Swiryd, Kastuś Mikałajewicz, Anton Adamowicz, Symon Kandybowicz, Uładzimier Szawiel, Jazep Najdziuk, Iwan Kasiak, Julian Sakowicz. Rada Główna składała się z kilku resortowych wydziałów, m.in. spraw wojskowych, polityki wewnętrznej, propagandy, oświaty, kultury i ochrony zdrowia. W każdym okręgu powstały ponadto rady okręgowe. W ten sposób był tworzony aparat administracyjny, który w przyszłości mógłby przejąć władzę z rąk Niemców.
Działania gauleitera spotykały się jednak ze sprzeciwem ze strony wyższego dowódcy SS i policji w Okręgu Generalnym „Białoruś” Kurta von Gottberga. Na początku 1943 r. zaatakował on działalność firmowanej przez W. Kubego Białoruskiej Samopomocy Ludowej i jej przywódcy I. Jermaczenki. Na jego polecenie SD w okupowanym Mińsku podjęło akcję rozpracowującą przeciwko niemu, ale rozbiło się to o zdecydowaną obronę I. Jermaczenki przez W. Kubego, który tym samym bronił podstaw swojej polityki i osobistej pozycji. W tej sytuacji sprawę przejął Główny Urząd Bezpieczeństwa Rzeszy (RSHA), doprowadzając ostatecznie w kwietniu do dymisji I. Jermaczenki. Ponadto rozwiązaniu uległa Białoruska Samopomocy Ludowa wraz z Wolnym Korpusem Samoobrony.

</doc>
<doc id="1277911" url="https://pl.wikipedia.org/wiki?curid=1277911" title="ZSYP">
ZSYP



</doc>
<doc id="1277912" url="https://pl.wikipedia.org/wiki?curid=1277912" title="Eurobandið">
Eurobandið

Eurobandið – islandzki duet muzyczny, wykonujący muzykę pop, w którego skład wchodzą Friðrik Ómar i Regína Ósk.
W 2008 reprezentowali Islandię z piosenką „This Is My Life” w 54. Konkursie Piosenki Eurowizji w Belgradzie.

</doc>
<doc id="1277913" url="https://pl.wikipedia.org/wiki?curid=1277913" title="Otmęt Krapkowice">
Otmęt Krapkowice

KS „Otmęt” Krapkowice – klub sportowy pochodzący z Krapkowic
KS „Otmęt” Krapkowice przez lata funkcjonował jako Fabryczny Klub Sportowy działający przy Śląskich Zakładach Przemysłu Skórzanego „Otmęt”. Początkowo klub działał jako wielosekcyjny: piłka nożna, piłka ręczna kobiet, mężczyzn, szachy, kolarstwo, boks. Z czasem działacze klubu postanowili skoncentrować się na żeńskim szczypiorniaku i męskim futbolu.
Największe triumfy krapkowicka piłka ręczna kobiet święciła w latach 1970 i 1971, kiedy to piłkarki klubu zdobyły tytuł Mistrzyń Polski i zapewniły sobie udział w europejskich pucharach. W roku 1972 i 1973 Krapkowiczanki zdobyły wicemistrzostwo kraju. Aktualnie żeńska drużyna piłkarek ręcznych „Otmętu” reprezentuje klub na szczeblu centralnym w rozgrywkach I ligi piłki ręcznej kobiet w Polsce oraz w rozgrywkach młodzieżowych na szczeblu wojewódzkim.

</doc>
<doc id="1277914" url="https://pl.wikipedia.org/wiki?curid=1277914" title="Ion Timofte">
Ion Timofte

Ion Timofte (ur. 16 grudnia 1967 w Aninie) – piłkarz rumuński grający na pozycji bocznego pomocnika.
Kariera klubowa.
Piłkarską karierę Timofte rozpoczynał w rodzinnej Aninie w klubie Minerul Anina. W 1988 roku przeszedł do drugoligowej CSM Reşiţa, a już w 1989 był zawodnikiem Politehniki Timişoara. W lidze zadebiutował 23 sierpnia w przegranym 1:2 meczu z Bihorem Oradea. W Politehnice był czołowym strzelcem i w sezonie 1989/1990 zdobył 9 goli, a w 1990/1991 - 10.
W 1991 roku Timofte wyjechał do Portugalii. Został zawodnikiem FC Porto i już w pierwszym sezonie wywalczył miejsce w podstawowym składzie. Zdobył 9 bramek w lidze i 2 w Pucharze Zdobywców Pucharów oraz wywalczył tytuł mistrza Portugalii. W sezonie 1992/1993 wystąpił w Lidze Mistrzów, a w lidze zdobywając 12 goli przyczynił się do obrony tytułu mistrzowskiego przez Porto. Natomiast w 1994 roku został wicemistrzem Portugalii.
Latem 1994 Timofte przeszedł do lokalnego rywala FC Porto, Boavisty. Tam, podobnie jak w poprzednim klubie, był członkiem wyjściowej jedenastki. W 1996 roku zajął 4. pozycję w Superlidze, a w 1997 roku wywalczył z Boavistą Puchar Portugalii. W sezonie 1998/1999 był najlepszym strzelcem zespołu (15 goli) i został wicemistrzem Portugalii. W sezonie 1999/2000 wystąpił w fazie grupowej Ligi Mistrzów, a latem 2000 zakończył karierę.
Kariera reprezentacyjna.
W reprezentacji Rumunii Timofte zadebiutował 3 kwietnia 1991 roku w zremisowanym 0:0 towarzyskim meczu ze Szwajcarią. W swoim drugim występie w kadrze dwa tygodnie później zdobył gola, a Rumunia wygrała 2:0 z Hiszpanią. Karierę reprezentacyjną zakończył w 1995 roku. W kadrze narodowej wystąpił 10 razy i zdobył 1 gola.

</doc>
<doc id="1277917" url="https://pl.wikipedia.org/wiki?curid=1277917" title="Pontiac Bonneville">
Pontiac Bonneville

Pontiac Bonneville – samochód osobowy klasy luksusowej produkowany pod amerykańską marką Pontiac w latach 1958–2005.
Pierwsza generacja.
Pontiac Bonneville I został zaprezentowany po raz pierwszy w 1958 roku.
Po tym, jak nazwa "Bonneville" była stosowana dotychczas jako nazwa wariantu wyposażeniowego modelu Star Chief, w 1958 rok przyniósł użycie jej dla odrębnej linii modelowej.
Pierwsza generacja Pontiaka Bonneville została oparta na platformie "B-body", wyróżniając się masywnym, dwukolorowym nadwoziem z wyraźnie zarysowanymi błotnikami, a także charakterystycznym dwukolorowym malowaniem nadwozia widocznym z bocznej strony nadwozia.
Druga generacja.
Pontiac Bonneville II został zaprezentowany po raz pierwszy w 1959 roku.
Po niespełna rok trwającej produkcji dotychczasowego wcielenia, Pontiac zdecydował się ponownie obszernie zmodernizować swój sztandarowy model, prezentując drugą generację Bonneville opracowaną na platformie "B-body".
Wzorem pokrewnego modelu Catalina, z przodu pojawiła się duża, podwójna atrapa chłodnicy o łukowym kształcie, za to tył zdobiły strzeliste nadkola z owalnymi lampami.
Lifting.
W 1960 roku Pontiac Bonneville trzeciej generacji przeszedł obszerną modernizację, która przyniosła zmiany głównie w wyglądzie przedniej części nadwozia. Pojawiła się duża, jednoczęściowa chromowana atrapa chłodnicy i inaczej rozmieszczone reflektory.
Trzecia generacja.
Pontiac Bonneville III został zaprezentowany po raz pierwszy w 1961 roku.
Trzecia generacja Bonneville powstała na zmodernizowanej platformie poprzednika – "B-body". Samochód ponownie zachował masywne proporcje nadwozia, z szeroko rozstawionymi podwójnymi reflektorami. Pojawił się charakterystyczny układ atrapy chłodnicy, ze strzelistym przedzieleniem z dużym logo producenta. Z kolei z tyłu zamontowano tym razem potrójne, okrągłe lampy pod niezależnymi kloszami.
Restylizacje.
Podczas trwającej 4 lata produkcji trzeciej generacji Bonneville samochód przeszedł dwie obszerne restylizacje, z czego pierwsza, przeprowadzona w 1963 roku, przyniosła szczególnie rozległe modyfikacje. Pojawiły się pionowo umieszczone, podwójne reflektory, a także szersza podwójna atrapa chłodnicy. Rok później, producent zdecydował się zmodyfikować wzór atrapy chłodnicy.
Rynki eksportowe.
Pod nazwą Pontiac Parisienne samochód produkowany i oferowany był także na sąsiednim względem Stanów Zjednoczonych rynku Kanady, a ponadto – także w Australii i Nowej Zelandii.
Czwarta generacja.
Pontiac Bonneville IV został zaprezentowany po raz pierwszy w 1965 roku.
Czwarta generacja Bonneville w początkowych latach produkcji stanowiła rozwinięcie koncepcji stylistycznej poprzednika. Przednią część nadwozia ponownie zdobiły pionowo umieszczone, podwójne reflektory, a także duża szeroka atrapa chłodnicy. Zyskała ona tym razem duże, chromowane poprzeczki.
Restylizacje.
Podczas cyklu produkcyjnego czwartej generacji, samochód przeszedł trzy rozległe modernizacje, z czego każda niosła obszerne zmiany w wyglądzie. W 1966 roku zmienił się kształt błotników i kloszy reflektorów, za to rok później dotychczasowy projekt pasa przedniego został całkowicie porzucony na rzecz bardziej kanciastej atrapy chłodnicy z poziomo umieszczonymi reflektorami. W ostatnim pełnym roku produkcji ponownie zmieniony został wygląd atrapy chłodnicy i reflektorów.
Rynki eksportowe.
Podobnie jak w przypadku poprzednika, czwarta generacja Bonneville była produkowana i sprzedawana w Kanadzie pod nazwą Pontiac Parisienne. Pod tą samą nazwą samochód wytwarzano także w zakładach Holdena w Australii i Nowej Zelandii, a ponadto – także w zakładach Chevroleta w Republice Południowej Afryki.
Piąta generacja.
Pontiac Bonneville V został zaprezentowany po raz pierwszy w 1971 roku.
Piąta generacja modelu Bonneville przeszła obszerną modernizację pod kątem proporcji nadwozia. Samochód zyskał równie masywną sylwetkę co poprzednik, otrzymując jednak bardziej kanciasto zarysowane błotniki.
Z przodu pojawiły się kanciaste obudowy dwuczęściowych, okrągłych reflektorów, a także szpiczasta, nisko osadzona atrapa chłodnicy.
Lifting.
W 1974 roku piąta generacja Pontiaka Bonneville przeszła obszerną modernizację, w ramach której pas przedni zyskał bardziej prostokątne kształty atrapy zarówno błotników, jak i większej, chromowanej atrapy chłodnicy oraz zderzaków i reflektorów.
Szósta generacja.
Pontiac Bonneville VI został zaprezentowany po raz pierwszy w 1977 roku.
W ramach nowego trendu tzw. "downsizingiem" zyskującego popularność wśród amerykańskich procentów samochodów, szósta generacja modelu Bonneville stała się znacznie mniejsza pod kątem ogólnych wymiarów zewnętrznych. Nadwozie zachowało kanciaste kształty nadwozia z licznymi chromowanymi ozdobnikami nadwozia, a także zabudowanym tylnym nadkolem.
Następca.
W 1981 roku Pontiac zdecydował się zmienić nazwę szóstej generacji Bonneville, zastępując ją modelem Parisienne. Odtąd nie była to już lokalna nazwa Bonneville w Kanadzie, lecz emblemat stosowany także w Stanach Zjednoczonych dla sztandarowej limuzyny Pontiaka.
Siódma generacja.
Pontiac Bonneville VII został zaprezentowany po raz pierwszy w 1981 roku.
Po przemianowaniu szóstej generacji Bonneville na sztandarowy model Parisienne w 1981 roku, Pontiac zdecydował się przedstawić kolejną generację tego pojazdu – tym razem, jako jeszcze mniejszy model.
Pontiac Bonneville siódmej generacji został zbudowany w oparciu o platformę "G-body", zyskując bardziej zaokrąglone kanty nadwozia, podłużny bagażnik z opadającą linią oraz szerokie, podłużne prostokątne lampy.
Ósma generacja.
Pontiac Bonneville VIII został zaprezentowany po raz pierwszy w 1986 roku.
Ósma generacja Bonneville ponownie została oparta na innej platformie koncernu General Motors. Tym razem, wykorzystana została opracowana z myślą o przednim napędzie architekturę "H-body", którą wykorzystano także dla bliźniaczych modeli Buick LeSabre i Oldsmobile 88.
Charakterystycznymi cechami wyglądu Bonneville ósmej generacji był podłużny, opadający ku krawędzi przód, a także krótki, kanciasty bagażnik wraz z tylną szybą umieszczoną prostopadle do klapy. Przód przyozdobiły podłużne, wąskie reflektory – podobnie jak tylną część nadwozia.
Dziewiąta generacja.
Pontiac Bonneville IX został zaprezentowany po raz pierwszy w 1991 roku.
Dziewiąta generacja Bonneville ponownie została opracowana wraz z bliźniaczymi modelami marek Buick i Oldsmobile, opierając się na zmodernizowanej platformie "H-body".
Nadwozie utrzymane zostało w nowym kierunku stylistycznym firmy Pontiac, charakteryzując się licznymi ostrymi kantami, mniejszą i węższą atrapą chłodnicy, a także obłą, zaokrągloną sylwetką nadwozia. Podobnie do bliźniaczych konstrukcji, przednia szyba była przedzielona poprzeczką.
Lifting.
We wrześniu 1995 roku wraz z bliźniaczymi modelami Buicka i Oldsmobile, dziewiąta generacja Pontiaka Bonneville'a przeszła obszerną modernizację nadwozia. Krawędzie reflektorów zostały zaokrąglone, przemodelowano także atrapę chłodnicy, zderzaki i tylne lampy.
Dziesiąta generacja.
Pontiac Bonneville X został zaprezentowany po raz pierwszy w 1999 roku.
Dziesiąta i ostatnia generacja Bonneville ponownie opracowana została na unowocześnionej platformie "H-body", na której opracowano także inne bliźniacze konstrukcje koncernu General Motors – ostatnią generację modelu Buick LeSabre oraz drugie wcielenie Oldsmobile Aurora.
Nadwozie samochodu zyskało bardziej obłe proporcje, z wyżej poprowadzoną linią okien i dużymi, podłużnymi reflektorami. Charakterystycznymi cechami wyglądu była tym razem podwójna atrapa chłodnicy, a także odblaskowy pas łączący tylne lampy. Topowy wariant nosił nazwę "SSEi", wyróżniając się innym wyglądem atrapy chłodnicy i dodatkowymi halogenami.
Koniec produkcji i następca.
Po 46 latach rynkowej obecności, Pontiac Bonneville trwale zniknął z rynku w lutym 2005 roku. Następca trafił do sprzedaży 2 lata później pod nową nazwą – G8.

</doc>
<doc id="1277918" url="https://pl.wikipedia.org/wiki?curid=1277918" title="Vesna Jovanović">
Vesna Jovanović

Vesna Jovanović (ur. 27 października 1983 roku w Suboticy) – serbska siatkarka, środkowa.
Obecnie występuje we francuskim klubie Quimper Volley 29.

</doc>
<doc id="1277919" url="https://pl.wikipedia.org/wiki?curid=1277919" title="Juncus gerardi">
Juncus gerardi



</doc>
<doc id="1277920" url="https://pl.wikipedia.org/wiki?curid=1277920" title="Juncus tenageia">
Juncus tenageia



</doc>
<doc id="1277923" url="https://pl.wikipedia.org/wiki?curid=1277923" title="Żaneta Nalewajk">
Żaneta Nalewajk

Żaneta Nalewajk-Turecka (ur. 19 września 1977) – doktor habilitowana, polska literaturoznawczyni, historyk literatury, komparatystka, edytorka, krytyczka literacka, animatorka kultury. Współzałożycielka (w 2005) kwartalnika „Tekstualia” oraz fundacji Between.Pomiędzy. Pracuje w Zakładzie Komparatystyki Instytutu Literatury Polskiej na Wydziale Polonistyki Uniwersytetu Warszawskiego. Specjalizuje się między innymi w historii literatury XX wieku i XXI wieku oraz w badaniach porównawczych (komparatystyka historyczna, pogranicza między literaturoznawstwem i filozofią, antropologia literatury). Interesują ją także literatura światowa oraz teoria i metodologia badań porównawczych. Jest autorką ponad stu publikacji literaturoznawczych. Jej teksty tłumaczone są na języki angielski, ukraiński, francuski, czeski, słoweński, bułgarski, węgierski, serbski i rosyjski.
Życiorys.
Pochodzi z Ostrołęki. W 2000 debiutowała jako krytyk na łamach ostrołęckiej „Pracowni”. W 2001 ukończyła studia na Wydziale Polonistyki Uniwersytetu Warszawskiego, gdzie w 2008 obroniła pracę doktorską „Problematyka cielesności w prozie Brunona Schulza i Witolda Gombrowicza” napisaną pod kierunkiem prof. dr hab. Hanny Gosk. W latach 2006–2008 wykładała na polonistyce i kulturoznawstwie w Szkole Wyższej Psychologii Społecznej w Warszawie. W latach 2006–2008 pracowała jako animatorka kultury i instruktorka w Domu Kultury Śródmieście w Warszawie, nadal współpracuje z tą instytucją. W latach 2005–2011 koordynowała tam spotkania literackie Stowarzyszenia Pisarzy Polskich oraz w latach 2006–2012 prowadziła autorskie zajęcia dla osób piszących „Laboratorium Literackie” oraz „Warsztaty krytycznoliterackie”. W latach 2008–2012 pracowała jako asystentka w Zakładzie Literatury XX wieku Instytutu Literatury Polskiej na Wydziale Polonistyki Uniwersytetu Warszawskiego, od grudnia 2012 podjęła pracę w Zakładzie Komparatystyki tego instytutu. Pracuje tam do dnia dzisiejszego na stanowisku adiunkta. W 2016 uzyskała stopień naukowy doktor habilitowanej za pracę „Leśmian międzynarodowy – relacje kontekstowe. Studia komparatystyczne”.

</doc>
<doc id="1277924" url="https://pl.wikipedia.org/wiki?curid=1277924" title="Juncus stygius">
Juncus stygius



</doc>
<doc id="1277925" url="https://pl.wikipedia.org/wiki?curid=1277925" title="Juncus triglumis">
Juncus triglumis



</doc>
<doc id="1277926" url="https://pl.wikipedia.org/wiki?curid=1277926" title="Juncus subnodulosus">
Juncus subnodulosus



</doc>
<doc id="1277927" url="https://pl.wikipedia.org/wiki?curid=1277927" title="Pontiac Grand Am">
Pontiac Grand Am

Pontiac Grand Am – samochód osobowy klasy wyższej, a następnie klasy średniej produkowany pod amerykańską marką Pontiac w latach 1972 – 2005.
Pierwsza generacja.
Pontiac Grand Am I został zaprezentowany po raz pierwszy w 1972 roku.
Pierwsza generacja Pontiaca Grand Am trafiła na rynek w 1972 roku, poszerzając ofertę marki o luksusowe coupe plasujące się poniżej modelu Grand Prix. Samochód zyskał w porównaniu do niego mniej masywną sylwetkę, wyróżniającą się charakterystycznym szpicem dzielącym atrapę chłodnicy i optycznie poziomo położonymi tylnymi lampami.
W 1974 roku zaprezentowano model po modernizacji, która objęła głównie wygląd zderzaków i atrapę chodnicy. Zyskała ona nowe, chromowane wypełnienie. Ponadto paletę poszerzyły nowe jednostki napędowe.
Druga generacja.
Pontiac Grand Am II został zaprezentowany po raz pierwszy w 1977 roku.
Druga generacja Pontiaca Grand Am zyskała bardziej zachowawcze proporcje, gdzie dominowało więcej kantów i prostych kształtów bliższych innym modelom Pontiaca z drugiej połowy lat 70. Samochód nie przeszedł większych restylizacji, ponieważ jego produkcja i obecność rynkowa trwała niespełna 3 lata.
Trzecia generacja.
Pontiac Grand Am III został zaprezentowany po raz pierwszy w 1984 roku.
Konstruując trzecią generacją na nowej modułowej platformie General Motors o nazwie "N-body", Pontiac Grand Am przeszedł gruntowną metamorfozę i zupełnie zmienił rolę w ofercie marki. Odtąd przyjął on rolę średniej wielkości modelu plasującego się w ofercie poniżej modeli Bonneville i Grand Prix, a zarazem wyżej od kompaktowego Sunfire. 
Tym razem podstawową odmianą nadwozia stał się po raz pierwszy 4-drzwiowy sedan. Samochód przyjął charakterystyczne proporcje z pochyłą, długą maską i tylną szybą położoną względem klapy bagażnika pod kątem prostym.
W 1989 roku Pontiac Grand Am III przeszedł gruntowną modernizację. Zmienił się wygląd pasa przedniego, gdzie pojawiła się większa atrapa chłodnicy i inne, większe reflektory.
Czwarta generacja.
Pontiac Grand Am IV został zaprezentowany po raz pierwszy w 1991 roku.
Czwarta generacja Pontiaka Grand Am przeszła ewolucyjny kierunek zmian w stosunku do poprzednika. Sylwetka zyskała bardziej krągłe proporcje, przód zyskał szpiczasty, aerodynamiczny kształt, a charakterystyczna pionowa tylna szyba została tym razem umieszczona pod kątem. 
Pojawiła się też duża, podwójna atrapa chłodnicy oraz większe, zaokrąglone tylne lampy. Zupełnie nowy model powstał na tej platformie, co u poprzednika - opracowane przez General Motors "N-body".
W 1996 roku Grand Am IV przeszło dużą modernizację. Zmieniono wygląd pasa przedniego, gdzie pojawił się inny kształt reflektorów, które stały się bardziej zaokrąglone. Ponadto przestylizowano przedni zderzak i zmieniono wygląd atrapy chłodnicy.
Piąta generacja.
Pontiac Grand Am V został zaprezentowany po raz pierwszy w 1998 roku.
Piąta i ostatnia generacja Pontiaka Grand Am zadebiutowała wiosną 1998 roku, powstając tym razem jako bliźniacza konstrukcja względem Oldsmobile Alero zbudowana na kolejnej, zmodernizowanej wersji platformy General Motors o nazwie "N-body".
Samochód przyjął zupełnie nowe, zaokrąglone proporcje z wysoko poprowadzoną linią klapy bagażnika i podłużnym przodem. Linię okien poprowadzono wyżej, a nadwozie stało się przestronniejsze.
Koniec produkcji.
Trwająca z drobnymi przerwami od 1972 roku produkcja Pontiaka Grand Am została zakończona 10 maja 2005 roku, po czym producent zdecydował się trwale zrezygnować ze stosowania tej nazwy. Następcą został model o zupełnie nowej nazwie zgodnej z przyjętą wówczas nomenklaturą firmy - G6.

</doc>
<doc id="1277928" url="https://pl.wikipedia.org/wiki?curid=1277928" title="Zespół przyrodniczo-krajobrazowy „Rzeki Prusiny”">
Zespół przyrodniczo-krajobrazowy „Rzeki Prusiny”

Zespół przyrodniczo-krajobrazowy „Rzeki Prusiny” – zespół przyrodniczo-krajobrazowy położony na terenie Wdeckiego Parku Krajobrazowego, w gminie Osie w województwie kujawsko-pomorskim.
Charakterystyka.
Ochroną została objęta dolina rzeki Prusiny na odcinku Tleń-Szarłata o łącznej powierzchni 234,32 ha.
Na obszarze zespołu występuje wiele rzadkich gatunków roślin charakterystycznych dla siedlisk grądowych. Jest zróżnicowany zarówno pod względem geomorfologicznym, jak i krajobrazowym.

</doc>
<doc id="1277930" url="https://pl.wikipedia.org/wiki?curid=1277930" title="Jinx (DC Comics)">
Jinx (DC Comics)

Jinx – fikcyjna postać (złoczyńca) występująca w komiksach z udziałem drużyny Teen Titans, wydawanych przez DC Comics. Autorami postaci są scenarzysta Marv Wolfman i rysownik Chuck Patton. Postać zadebiutowała w komiksie "Tales of the Teen Titans vol. 1 #56" (sierpień 1985). Jinx jest pochodzącą z Indii złą czarodziejką i wrogiem Teen Titans. Przynależy do drużyny Fearsome Five. Charakteryzuje ją ogolona na łyso głowa. 
Postać Jinx występowała w serialach animowanych i grach komputerowych na podstawie komiksów o przygodach Teen Titans. Pierwszy raz na srebrnym ekranie zadebiutowała w emitowanym na Cartoon Network serialu animowanym "Młodzi Tytani" ("Teen Titans"), a później też pojawiała się w serialu "" ("Teen Titans Go!").
Opis postaci.
Pochodząca z wschodnich Indii, Jinx była z początku uczennicą mistrzyni mocy okultystycznych. Po poznaniu wszelkich tajników czarnoksięstwa od swojej nauczycielki, nikczemna czarodziejka zamordowała ją. Później została zwerbowana przez Gizmo do grupy superzłoczyńców o nazwie Fearsome Five. Miała stanowić dla grupy wzmocnieniu w walce z drużyna nastoletnich superbohaterów - Teen Titans. Piątka złoczyńców była pewna tego, iż odtąd bez trudu uda im się wzbogacić się dzięki przestępczości. Zamiast tego drużyna Fearsome Five została pokonana, a Jinx odesłana do Indii, by postawić ja przed sądem. Mimo to udało jej się wrócić do Stanów, gdyż lokalnym władzom nie udało się ujarzmić potężnej czarodziejki.
Później Jinx dołączyła do organizacji Villainy Inc. i niedługo potem została pobita przez ich głównego przeciwnika – Wonder Woman. W końcu przyłączyła się ponownie do odrodzonej Fearsome Five i przyszło jej się zmierzyć z superbohaterami z Outsiders. 
Moce i umiejętności.
Jinx jest potężnym magiem o gorącym temperamencie, która potrafi wytwarzać miażdżące ładunki energii, jak również spowodować rozpad wybranej przez siebie materii. 
W innych mediach.
Seriale i filmy animowane.
"Teen Titans".
W serialu animowanym "Młodzi Tytani" ("Teen Titans") z lat 2003–2006 postać ta został ukazana w całkowicie odmienny sposób niż w mainstreamowych komiksach DC Comics. W serialu ma różowe włosy, fioletowe ubranie, rajstopy w czarne paski. Razem z Gizmo i Mamutem jest adeptką akademii H.I.V.E. i razem z nimi dokonuje zuchwałych kradzieży i rozbojów. Ma moc strzelania różowymi piorunami, które powodują m.in. rozkruszenie się skały. Jest najpoważniejsza i najbardziej dojrzała z uczniów akademii, sama także chce być przez innych traktowana poważnie. W jednym z odcinków zakochała się w Cyborgu, który udawał, że jest po stronie Brata Krwiaka, aby zdobyć informacje o tajnej misji. W piątym sezonie jest jednym z wielu członków Brotherhood of Evil. Opuszcza jednak grupę po spotkaniu z Kid Flashem oraz z powodu traktującą ją z nieukrywaną wyższością Madame Rouge. Postanawia także przemyśleć swoje dotychczasowe życie i zastanowić się, do czego ono ją zaprowadzi. W finalnym odcinku sezonu, wspólnie z Kid Flashem bierze udział w ostatecznej walce przeciwko Bractwu, dzięki czemu zostaje honorowym Tytanem. W oryginalnej wersji językowej głosu postaci użyczyły kolejno Lauren Tom i Tara Strong, natomiast w polskiej wersji językowej Izabela Dąbrowska i Julia Kołakowska.
"Teen Titans Go!".
W serialu animowanym "" ("Teen Titans Go!"), Jinx debiutuje w odcinku "Babski wieczór" ("Girl’s Night Out") pierwszego sezonu. Ponownie w wersji oryginalnej głosu użycza jej Lauren Tom, zaś w polskiej – Marta Dobecka.
Gry komputerowe.
Jinx pojawia się w następujących grach komputerowych:

</doc>
<doc id="1277931" url="https://pl.wikipedia.org/wiki?curid=1277931" title="Simon Eder">
Simon Eder

Simon Eder (ur. 23 lutego 1983 w Saalfelden) – austriacki biathlonista, z zawodu żołnierz. dwukrotny medalista olimpijski i czterokrotny medalista mistrzostw świata.
Kariera.
Pierwszy sukces w karierze osiągnął w 2002 roku, kiedy na mistrzostwach świata juniorów w Ridnaun zwyciężył w biegu indywidualnym. Na rozgrywanych dwa lata później mistrzostwach świata juniorów w Haute Maurienne był trzeci w sprincie.
W zawodach Pucharu Świata zadebiutował 18 stycznia 2003 roku w Ruhpolding, gdzie nie ukończył sprintu. Pierwsze punkty wywalczył 13 grudnia 2006 roku w Hochfilzen, zajmując 22. miejsce w tej samej konkurencji. Na podium zawodów tego cyklu po raz pierwszy stanął 24 stycznia 2009 roku w Anterselvie, kończąc rywalizację w biegu pościgowym na drugiej pozycji. W zawodach tych rozdzielił Szweda Björna Ferry'ego i Emila Hegle Svendsena z Norwegii. W kolejnych startach jeszcze wielokrotnie stawał na podium, odnosząc przy tym trzy zwycięstwa: 29 marca 2009 roku w Chanty-Mansyjsku triumfował w biegu masowym, a 22 marca 2014 roku w Oslo i 9 stycznia 2016 roku w Ruhpolding był najlepszy w biegu pościgowym. Najlepsze wyniki osiągnął w sezonach 2013/2014 i 2015/2016, kiedy zajmował piąte miejsce w klasyfikacji generalnej. W sezonie 2009/2010 był drugi w klasyfikacji biegu pościgowego, w sezonie 2013/2014 także był drugi w tej klasyfikacji oraz w klasyfikacji biegu indywidualnego, ponadto w sezonie 2015/2016 kolejny raz był drugi w klasyfikacji biegu indywidualnego.
W 2009 roku wystąpił na mistrzostwach świata w Pjongczangu, gdzie wspólnie z Danielem Mesotitschem, Dominikiem Landertingerem oraz Christophem Sumanem zdobył srebrny medal w sztafecie. Był tam też ósmy w sprincie i biegu masowym. Kolejny medal w zawodach tego cyklu zdobył podczas mistrzostw świata w Oslo w 2016 roku, gdzie zajął trzecie miejsce w biegu indywidualnym. Lepsi okazali się jedynie Francuz Martin Fourcade i Dominik Landertinger. Ponadto na rozgrywanych rok później mistrzostwach świata w Hochfilzen wywalczył kolejne dwa brązowe medale. Najpierw razem z Mesotitschem, Landertingerem i Julianem Eberhardem był trzeci w sztafecie, a następnie trzecie miejsce zajął w biegu masowym, ulegając Niemcowi Simonowi Schemppowi i Norwegowi Johannesowi Thingnesowi Bø. Podczas mistrzostw świata w Pokljuce w 2021 roku był drugi w sztafecie mieszanej.
Na igrzyskach olimpijskich w Vancouver w 2010 roku w Austriacy w składzie: Eder, Mesotitsch, Landertinger i Sumann zdobyli srebro w sztafecie. Był też między innymi czwarty w biegu pościgowym, przegrywając walkę o podium z Francuzem Vincentem Jayem o 2,8 sekundy. Na rozgrywanych cztery lata później igrzyskach w Soczi Austriacy w tym samym składzie tym razem zajęli trzecie miejsce. Eder był też czwarty w biegu indywidualnym, w którym walkę o brązowy medal wygrał o 3,3 sekundy Rosjanin Jewgienij Garaniczew. Brał też udział w igrzyskach olimpijskich w Pjongczangu w 2018 roku, gdzie jego najlepszym wynikiem był czwarte miejsce w sztafecie. Był też między innymi jedenasty w biegu indywidualnym.
Jego ojciec, Alfred Eder, również był biathlonistą.

</doc>
<doc id="1277933" url="https://pl.wikipedia.org/wiki?curid=1277933" title="Kampania 6-dniowa">
Kampania 6-dniowa



</doc>
<doc id="1277934" url="https://pl.wikipedia.org/wiki?curid=1277934" title="Silvretta">
Silvretta

Silvretta (niem. "Silvrettagruppe") – masyw górski w Alpach Retyckich w Centralnych Alpach Wschodnich, położony na granicy austriacko-szwajcarskiej. Jego najwyższy szczyt to Piz Linard (3411 m). 
Topografia.
Silvretta obok Berninagruppe, Bergell, Rätikonu, Ferwallu i Samnaungruppe jest wysokim, wyodrębnionym masywem w obrębie Alp Retyckich. Zarazem stanowi kontynuację głównej grani Wschodnich Alpach Centralnych, biegnącej od wschodu poprzez Niskie Taury, Wysokie Taury, Alpy Zillertalskie, Stubaier Alpen, Alpy Ötztalskie, Samnaungruppe.
Od położonego na północy masywu Ferwall Silvretta oddzielona jest głębokimi dolinami Paznaun oraz Montafon. Z masywem tym łączy się poprzez przełęcz Zeinisjoch (1842 m). Od położonego na południe Masywu Berniny Silvrettę odgranicza fragment doliny Innu, znany jako Dolna Engadyna. Od południowego zachodu z masywem graniczy dolina Prättigau.
Silvretta łączy się bezpośrednio z położonym od niej na wschód pasmem Samnaungruppe. Granicą między obydwoma grupami górskimi jest przełęcz Cuolmen d'Fenga oraz doliny Val Fenga i Val Chöglia. Natomiast od strony zachodniej Silvretta przechodzi w znacznie niższy od niej masyw Rätikon. Granicę między obydwoma masywami stanowią przełęcz Schlappiner Joch oraz dolina Gargellental.
Geologia.
Silvretta zbudowana jest ze skał metamorficznych. Przeważają twarde gnejsy, które miejscami przechodzą w łupki krystaliczne. Spotyka się też często amfibolity, których głównym składnikiem jest hornblenda. Taki skład wskazuje, że amfibolity są produktem głębokiej metamorfizacji alkalicznych, magmowych skał wylewnych.
Silvretta charakteryzuje się typowo alpejską rzeźbą. Występują wybitne szczyty i ostre granie. Towarzyszą im wysokogórskie kotły i głębokie doliny, przeważnie U-kształtne. Rzeźba jest wynikiem działalności lodowców pokrywających w okresie plejstoceńskim całość masywu. Lodowce zachowane są obecnie w wyższych partiach gór. Wypełniają one wysoko położone wielkie kotły polodowcowe położone zarówno po północnej, jak i południowej stronie głównej grani masywu, np. Silvretta-Gletscher, Ochsentaler Gletscher, Jamtalferner, Vadretta da Chalus, Vadretta d'Urezas, Vadretta da Fenga.
Etnologia.
W średniowieczu doliny otaczające Silvrettę zamieszkiwała ludność mówiąca dialektami języka romansz należącego do starożytnej grupy języków retoromańskich. Świadczy o tym sama nazwa masywu, a także liczne toponimy, tj. nazwy szczytów (np. Piz Buin, Piz Fenga, Piz Davo Lais), przełęczy (np. Culmen d'Fenga, Cairuna Lade), dolin (np. Montafon, Val Fenga, Val Urschai), rzek (np. Tisanna, La Biancla). W czasach nowożytnych dialekty retoromańskie wypierane były stopniowo przez dialekty języka wysokoniemieckiego i kilka wieków temu zanikły całkowicie po północnej stronie masywu. Dialekty języka romansz zachowały się jednak do chwili obecnej po południowej stronie Silvretty, będącej pod administracją szwajcarską i należącej do kantonu Gryzonia. W kantonie tym język romansz jest jednym z oficjalnych języków urzędowych.
Turystyka.
Region jest często odwiedzany przez turystów. Zwiedzanie umożliwiają schroniska wysokogórskie, znajdujące się zarówno po północnej (austriackiej) jak i południowej (szwajcarskiej) stronie masywu. Jednakże główne szczyty są dość trudno dostępne, a wejście na nie wymaga doświadczenia wysokogórskiego i użycia sprzętu alpinistycznego.
Przez przełęcz Bielerhöhe prowadzi dostępna dla samochodów asfaltowa szosa wysokogórska (płatna). Na przełęczy położone jest duże sztuczne jezioro zaporowe Silvretta. Z przełęczy, na której znajdują się obszerny parking, restauracja i hotel, podziwiać można szerokie widoki.
Doliny Paznaun oraz Montafon są wielkimi ośrodkami narciarskimi. Corocznie przyjeżdżają tu dziesiątki tysięcy turystów i narciarzy.
Gospodarka.
Tradycyjnym zajęciem ludności było rolnictwo, hodowla zwierząt i ich wypas na wysokogórskich halach, a także drobne rzemiosło. Obecnie podstawą gospodarki całego regionu jest rozwinięta turystyka.

</doc>
<doc id="1277935" url="https://pl.wikipedia.org/wiki?curid=1277935" title="Huta Norma">
Huta Norma

Huta Norma − historyczna huta cynku w Kolonii Norma − dawnej kolonii robotniczej, na wschodzie Katowic, położonej pomiędzy obecnymi dzielnicami Dąbrówka Mała i Bogucice, która działała w latach 1842–1906.
Huta została uruchomiona w 1842 przez Aleksandra Schreibera, właściciela Dziećkowic (obecnie Mysłowice). Jej kolejnym właścicielem był Friedrich Edouard von Löbbecke (w latach 1851−1868), następnie kupiec Adolf Wolff (w latach 1868−1871), po jego śmierci zakład przejęła jego żona. W 1881 huta stała się własnością koncernu Georg von Giesches Erben. W hucie pracowało około 50 osób. Jako zakład przestarzały i zbędny huta została zamknięta 1 kwietnia 1906 roku, po otworzeniu huty cynku Bernhardi.

</doc>
<doc id="1277938" url="https://pl.wikipedia.org/wiki?curid=1277938" title="Mingaladon">
Mingaladon

Mingaladon - miejscowość w Mjanmie, niedaleko stolicy kraju, Rangunu. Zlokalizowany jest tu międzynarodowy port lotniczy.

</doc>
<doc id="1277939" url="https://pl.wikipedia.org/wiki?curid=1277939" title="Zemer-Lach">
Zemer-Lach

Chór Zemer-Lach – oficjalny chór miasta Herclijja w Izraelu.
Chór Zemer-Lach został założony w 1980 roku przez kompozytora Jaakowa Hollendra (ur. 1929 w Krakowie). Repretuar chóru składa się z muzyki międzynarodowej oraz tradycyjnych ludowych utworów izraelskich.
19 marca 2008 roku chór dał koncert w synagodze im. Małżonków Nożyków w Warszawie. Występowi akompaniował na pianinie Dawid Sebba.

</doc>
<doc id="1277941" url="https://pl.wikipedia.org/wiki?curid=1277941" title="Rezerwat przyrody Jezioro Trzebidzkie">
Rezerwat przyrody Jezioro Trzebidzkie

Rezerwat przyrody Jezioro Trzebidzkie – faunistyczny rezerwat przyrody położony w gminie Przemęt, powiecie wolsztyńskim (województwo wielkopolskie). Zajmuje powierzchnię 90,71 ha.
Został utworzony w 2000 roku w celu ochrony eutroficznego zbiornika wodnego z roślinnością wodną i szuwarową, stanowiącego ostoję oraz miejsce lęgowe ptactwa wodno-błotnego, oraz w celu zachowania ekosystemów lasów liściastych.
W skład rezerwatu wchodzi płytkie i zarastające Jezioro Trzebidzkie z przylegającym trzcinowiskiem, fragmenty drzewostanu mieszanego z dorodnymi bukami i starymi sosnami, porastającego zbocze wału morenowego oraz zespół olsu porzeczkowego ze starodrzewiem olszy czarnej.
Do występujących na terenie rezerwatu gatunków ptaków należą m.in. gęgawa, żuraw, błotniak zbożowy, wąsatka, bąk, łyska, kaczki i perkozy. Ze ssaków można tu spotkać m.in. wydry i rodzinę bobrów.

</doc>
<doc id="1277942" url="https://pl.wikipedia.org/wiki?curid=1277942" title="Pontiac Firebird">
Pontiac Firebird

Pontiac Firebird – samochód sportowy typu pony car klasy średniej produkowany pod amerykańską marką Pontiac w latach 1967 – 2002.
Pierwsza generacja.
 Pontiac Firebird I został zaprezentowany po raz pierwszy w 1967 roku.
Pontiac zaprezentował model Firebird 23 lutego 1967, pół roku po premierze Chevroleta Camaro. Za wygląd nowego modelu, w modnym wówczas stylu "coke bottle", odpowiadał John DeLorean. Pomimo zastosowania uniwersalnych, w obu pojazdach, błotników oraz drzwi, Firebirda został upodobniony do pozostałych modeli Pontiaca. Firebird nie wykorzystywał wszystkich podzespołów Chevroleta, pojazdy różniła rama pomocnicza, przednie zawieszenie, Pontiac zastosował wzmocnione resory tylne. Układ przeniesienia napędu Firebirda pochodził z większego Pontiaca GTO. Przez cały roku produkcji występowały dwa warianty nadwozia - coupe typu hardtop oraz kabriolet.
1967.
Jako bazowe źródło napędu służył silnik R6 o pojemności 3,8 l (230 in³), zasilany jednogardzielowym gaźnikiem, osiągający 178 KM. Była to jednostka OHC 6, opracowana przez Johna DeLoreana, wykorzystująca nowoczesny układ - napędzany paskiem wałek rozrządu nad blokiem silnika. OHC 6 cechował się wysoką kulturą pracy i dużo większą mocą, względem silnika 3,8 OHV montowanego w Chevrolecie Camaro. Mocniejszy wariant jednostki OHC 6 występował w odmianie Sprint, otrzymał on jednak czterogardzielowy gaźnik, poniesiono także stopień sprężania, dzięki czemu moc wzrosła do 218 KM, zaś moment obrotowy do 325 Nm. Sześciocylindrowe silniki były sprzężone z 3-biegową skrzynią ręczną, opcjonalnie występowała skrzynia 4-biegowa, bądź automatyczna o dwóch przełożeniach. Firebird Sprint otrzymał bardziej wytrzymałe sprzęgło oraz kolektor wydechowy o swobodniejszym przepływie. Firebird Sprint był wówczas jedynym modelem marki, oferowany z jednostką napędową Pontiaca na rynku Kanadyjskim. Podstawowy silnik V8 o pojemności 5,3 l (326 in³) również był dostępny w dwóch wariantach - z dwugardzielowym gaźnikiem (253 KM), lub z czterogardzielowym (wersja High Output - H.O) 289 KM. Mocniejszy ośmiocylindrowiec 6,6 l (400 in³) został przejęty z modelu GTO, generował on moc 330 KM. Dostępny był także wysokoobrotowy wariant jednostki 6,6 - Ram Air - z ostrzejszym wałkiem rozrządu i lepszymi zaworami oraz kolektorem wydechowym.
1968.
Wobec nowej ustawy federalnej o oświetleniu pojazdów, w kolejnym roku modelowym zmieniono położenie kierunkowskazów przednich, dodano także lampy obrysowe za tylnymi błotnikami. Wprowadzono nowe resory osi tylnej z amortyzatorami, opcjonalnie Firebird mógł otrzymać także składane oparcia siedzeń tylnych. Bazowy silnik 3.8 został zastąpiony przez większy 4.1 (250 in³) o mocy 178. Odmiana Sprint 4.1 osiągała 218 KM z przekładnią automatyczną, natomiast z ręczną 230 KM. Jednostka 326 in³ została zastąpiona przez większą 350 in³ (5,7 l) o mocy 265 KM. Nowy silnik występował również w wariancie H.O. z czterogardzielowym gaźnikiem i podwójnym wydechem, osiągając moc 320 KM. Jednostka 400 generowała moc 330 KM, pojawił się również nieznacznie mocniejszy wariant H.O (335 KM). Ram Air o tej samej mocy został zastąpiony przez Ram Air II - 345 KM.
1969.
W 1969 przeprowadzono znaczną modernizację nadwozia, poprawie uległa ergonomia wnętrza, pojawiły się osłony przeciwsłoneczne oraz system alarmowy, a także układ wspomagania kierownicy o zmiennym przełożeniu.
W marcu 1969 pojawiła się odmiana Trans Am, występująca z silnikiem 400 H.O. lub 400 Ram Air IV o mocy 345 KM. Trans Am wyróżniał się spoilerem oraz nadwoziem w kolorze białym z dwoma niebieskimi pasami, przebiegającymi od klapy tylnej, do chwytów powietrza w masce silnika. Produkcja odmiany Trans Am była niewielka, powstało 689 egzemplarzy z nadwoziem coupe oraz 8 kabrioletów.
Wielkość produkcji.
Z powodu opóźnienia praca nad drugą generacją, model z 1969 roku był sprzedawany dłużej, niż początkowo planowano, doprowadziło to do nieładu w dokumentacji, toteż nie są znane dokładne dane o wielkości produkcji wszystkich odmian silnikowych w ostatnim roku.
Druga generacja.
 Pontiac Firebird II został zaprezentowany po raz pierwszy w 1970 roku.
Debiut drugiej generacji modelu Firebird odbył się w lutym 1970 roku. Nowy pojazd cechował się opływowym nadwoziem typu fastback, z przodu zastosowano pojedyncze reflektory, oraz dzieloną atrapę chłodnicy. Samochód otrzymał zderzaki w kolorze nadwozia, wykonane z gumy Endura. W przypadku drugiej generacji zrezygnowano z produkcji nadwozia typu kabriolet. Ze względu na niewielki popyt Firebird nie otrzymał również silników OHC 6 znanych z poprzedniej generacji, ich miejsce wypełniły słabsze R6 OHV Chevroleta. 
1970.
W pierwszym roku produkcji Firebird występował standardowo z jednostką R6 o pojemności 250 in³ i mocy 157 KM. Odmiana Firebird Esprit była napędzana przez jednostkę 350 in³ o mocy 259 KM. Stosowano także jednostki 400 in³ w wariancie Ram Air III (335 KM) i Ram Air IV (345 KM), współpracujące z przekładniami automatycznymi Turbo Hydra-Matic 350/400 o trzech przełożeniach.Aby przystosować silniki do zasilania paliwem o niższej zawartości ołowiu, zarząd GM wyznaczył maksymalny stopień sprężania na poziomie 8,5: 1. W roku 1971 wszystkie marki koncernu GM rozpoczęły publikowanie mocy netto zamiast mocy brutto, starając się złagodzić rosnące stawki ubezpieczeniowe w segmencie pony car.
Rocznik 1971 doczekał się kilku niewielkich poprawek technicznych, zastosowano również kubełkowe fotele przednie, kołpaki kół oraz dłuższe drzwi, ułatwiające wsiadanie. Podstawowym źródłem napędu pozostawała sześciocylindrowa jednostka 4,1 l o mocy 147 KM. Esprit występował z jednostką 350 in³ (L30) o mocy 253 KM, która, wykorzystując podwójny układ wydechowy, była także standardem odmiany Formula. Dostępne były również jednostki 400 in³ mocy 304 KM. Odmiana Trans Am otrzymała zupełnie nową jednostkę o pojemności 455 in³ (7,5 l), która występowała w dwóch wariantach - L75 i LS5. Pierwsza z nich legitymowała się mocą 325 KM, zaś LS5 (455 H.O.) osiągała 335 KM. W owym czasie powszechnie podawano moc silnika w normach bhp i whp.
W roku 1972 rynek muscle cars znalazł się w głębokim kryzysie, rozważano zaprzestanie produkcji modelu Firebird. Poziom sprzedaży spadł o prawie połowę w porównaniu z ubiegłym rokiem, jedną z przyczyn był blisko półroczny strajk pracowników fabryki w Norwood. 1100 egzemplarzy zezłomowano jeszcze w fabryce, gdyż nie mogły one spełnić nowych przepisów zderzeniowych. Nowe przepisy federalne wymagały wzmocnienia pasa przedniego. Postępowało obniżanie mocy maksymalnej silników. Firebird dostępny był z jednostkami napędowymi 250 o mocy 112 KM, 350 o mocy 162 KM, lub 177 KM z podwójnym układem wydechowym. Nadal oferowano silniki 400 o mocy 177 KM lub 253 KM oraz 455 (304 KM).
Rocznik 1973 charakteryzował się nieznacznie zmodernizowanym pasem przednim nadwozia z nową atrapą chłodnicy oraz poprawionym zderzakiem Endura spełniającym ostrzejsze normy bezpieczeństwa. Podczas gdy konkurencyjne pojazdy segmentu muscle cars stopniowo wycofywano z produkcji, Pontiac zaoferował mocną jednostkę 455 Super Duty, osiągającą 290 KM. Silnik ten odznaczał się kutymi tłokami, okrągłymi kanałami wydechowymi oraz suchą miską olejową. 455-SD stanowił alternatywne źródło napędu odmian Formula oraz Trans Am, które stały się wówczas najmocniejszymi samochodami drogowymi produkcji amerykańskiej. Słabszy wariant 455 (L-75) osiągał 259 KM i został standardowym źródłem napędu odmiany Trans Am, wycofano natomiast jednostkę 455 H.O. Bazowy R6 250 został osłabiony do mocy 101 KM, 350 generował moc 152 KM. Nieznacznie mocniejszy był 400 - 172 KM.
1974.
W 1974 roku przeprowadzono modernizację pojazdu, wprowadzono pochylony zderzak przedni z gumowymi ,kłami", spełniającymi nową ustawę federalną. Ustawa ta wymagała, by po zderzeniu z prędkością 8 km/h, pojazd nie posiadał odkształceń. Obniżono także linię tylnego zderzaka, wszystkie modele otrzymały nowe, innowacyjne lampy tylne, w których zintegrowano światła stopu, cofania oraz kierunkowskazy. Paleta jednostek napędowych obejmowała silniki 250 o niezmienionej mocy, 350 (157 KM), 400 w dwóch wariantach (177 KM lub 228 KM), 455 o mocy 253 KM, oraz 455 Super Duty - 294 KM. Sprzedaż zmodernizowanego modelu wzrosła, zaś mocne jednostki napędowe pozwoliły przetrwać segmentowi muscle car, który został porzucony przez większość producentów.
W modelu z 1975 kierunkowskazy przednie zostały przeniesione ze zderzaka na atrapę chłodnicy. Model ten wyróżniał się tylną szybą, zachodzącą na słupki B, która pozostała niezmieniona do końca produkcji. Wszystkie odmiany silnikowe otrzymały katalizatory, po raz kolejny spadł stopień sprężania większości jednostek. Dostępne silniki to: 250 o mocy 101 KM, 350 o mocy 157 KM,400 o mocy 188 KM. Montaż topowego 455 został wstrzymany, jednak, ze względu na duży popyt, w połowie 1975 roku jednostka ta znów zasiliła paletę silnikową odmiany Trans Am, generowała wówczas moc 203 KM. Produkcja modelu Firebird gwałtownie wzrastała. 
Kolejny rocznik cechował się nowymi zderzakami, zarówno przednim, jak i tylnym. Po raz pierwszy wprowadzono do oferty nadwozie z dachem typu targa (T-Top), pojawiły się także edycje limitowane Black Trans Am oraz Gold Trans Am. Firebird w odmianie Formula otrzymał standardową jednostkę 350 z gaźnikiem dwugardzielowym. Wariant z czterogardzielowym gaźnikiem był opcjonalny. Moc jednostek 400 i 455 pozostawała niezmieniona, sześciocylindrowy 250 osiągał 112 KM. 
1977.
Po raz kolejny przeprowadzono gruntowną modernizację modelu Firebird. Model z roku 1977 otrzymał jednoczęściowy zderzak przedni, nową atrapę wlotu powietrza oraz cztery kwadratowe reflektory. Wraz z częstymi zmianami przepisów w zakresie emisji spalin, wydawanie homologacji dla silników z wielu oddziałów GM stało się kosztowne i czasochłonne. W ramach ujednolicenia produkcji, od 1977 roku GM rozpoczęło sukcesywne zmniejszanie typoszeregu jednostek napędowych we wszystkich markach koncernu. Po siedmiu latach produkcji zrezygnowano z jednostki R6 250 opracowanej przez Chevroleta, zastępując ją nowym 231 (3,8 l) V6 konstrukcji Buicka. Choć silnik R6 nie był zbyt popularny, zastąpienie go komercyjną jednostką wywołało mieszane uczucia wśród fanów marki. Wzrost niezadowolenia wywołało pojawienie się ośmiocylindrowych jednostek, opracowanych przez innych producentów. GM zaoferowało nawet program odkupienia samochodów od klientów, którzy nie byli zadowoleni z nowych samochodów.
Wśród jednostek V8, nowością była konstrukcja Pontiaca o pojemności 301 (4,9 l) o mocy 135 KM. Na terenie Kalifornii Firebird oferowany był z nieco większymi 305 V8, konstrukcji Chevroleta. Nadal dostępna była jednostka 350 Pontiaca, w Kalifornii zastąpiona silnikami Oldsmobile o tej samej pojemności. Wciąż dostępne były dwa warianty 6.6 l - podstawy L78, o mocy 180 KM, był standardowym wyposażeniem odmiany Trans Am (opcjonalnie w Formula), nowy W72, dzięki podwójnemu układowi wydechowemu, osiągał 200 KM i był opcją dla odmian Trans Am i Formula. Także te jednostki nie były dostępne w Kalifornii, ich miejsce wypełniał Oldsmobile 403, zakończono natomiast produkcję silników 455.
Pontiac rozpoczął również stosowanie oznaczeń pojemności silników w systemie litrażowym.
Firebird w odmianie Trans Am wystąpił w filmie Mistrz kierownicy ucieka (Smokey and the Bandit), który znacząco zwiększył popularność Firebirda wśród młodych nabywców. Ogółem sprzedano 155 735 egzemplarzy, blisko połowę sprzedaży stanowiła odmiana Trans Am.
Rocznik 1978 różnił się nieznacznie od poprzednika, niewielkie zmiany zaszły w gamie jednostek napędowych. Firebird Esprit występował także w specjalnych odmianach Sky Bird oraz Red Bird, które otrzymały felgi aluminiowe w kolorze nadwozia.Zaprzestano produkcji silników 350 Pontiaca, które zastąpiono konstrukcjami Chevroleta - odpowiednio 305 LG3 oraz 350 LM1. Nadal oferowano odmianę Trans Am z jednostkami 400, moc wariantu W72 wzrosła do 220 KM. Na rynku kalifornijskim wciąż występowała jednostka Oldsmobile 403 (L80). Odmiany Trans Am oraz Formula mogły zostać wyposażone w pakiet WS6, obejmujący większy stabilizator poprzeczny oraz specjalne felgi aluminiowe.
1979.
Po raz kolejny znacznie zmodernizowano nadwozie. Wlot powietrza został umieszczony pod nowym zderzakiem o klinowym kształcie, zastosowano także nowe lampy tylne na całej szerokości nadwozia, które zostały przyciemnione w odmianach Trans Am oraz Formula. Zaoferowano jubileuszowy model specjalny, przy okazji 10. rocznicy istnienia odmiany Trans Am. Był to także ostatni rok montażu silników 400 Pontiaca (223 KM) i 403 (188 KM) Oldsmobile. W niektórych regionach USA wciąż możliwe było nabycie modelu Firebird z jednostką 350 (157 KM) Chevroleta, który nadal dostarczał mniejsze silniki 305 (135 KM), spełniające zaostrzone normy emisji na terenie Kalifornii. Wzmocniony 301 osiągał 142 KM lub 152 KM, niezmieniona pozostawała moc podstawowego silnika 231 V6.
W 1979 roku odnotowano rekordowy wynik sprzedaży Firebirda, który nigdy nie został pobity, nabywców znalazło aż 211 453 egzemplarze.
Sprzedaż gwałtownie zmalała w roku 1980-tym, głównie za sprawą ogłoszenia przybliżonej daty debiutu kolejnej generacji. Ze względu na coraz większe ograniczenia emisji spalin, zrezygnowano ze stosowania jednostek o dużej pojemności skokowej, pontiac uzupełnił paletę silnikową nowo opracowaną jednostką V8 o pojemności 265 (4,3 l), która była alternatywą silnika 231 V6 o mocy podniesionej do 112 KM. 301 (L37) osiągał 140 KM, mocniejszy W72 (155 KM) standardowo zasilał odmiany Trans Am oraz Formula. W Kalifornii nie była oferowana żadna z jednostek konstrukcji Pontiaca, zaś ich miejsce wypełniał 305 Chevroleta. Uzupełnienie palety stanowiła nowa jednostka 301 Turbo (LU8), osiągająca moc 213 KM oraz moment obrotowy na poziomie 468 N·m. LU8 występował w odmianach Turbo Trans Am oraz Turbo Formula. Doładowanie zapewniała turbosprężarka Garrett TBO-305, silnik charakteryzował się niższym stopniem sprężania, posiadał także kute tłoki, łagodniejszy wałek rozrządu i wysokociśnieniową pompę olejową. Nowością była seria limitowana - Indianapolis 500 Pace Car Edition, bazująca na odmianie Turbo Trans Am. Całkowicie zrezygnowano z przekładni ręcznych, które nie były w stanie spełnić nowych wymogów EPA.
W ostatnim roku produkcji (1981), Trans Am korzystał z niezmienionej palety jednostek zasilanych gaźnikiem sterowanym elektronicznie. Moc silnika 301 Turbo obniżono do 200 KM. Odmiana Esprit nie obejmowała występowała już z pakietem Red Bird oraz Yellow Bird. Wyprodukowano kolejną serię limitowaną, bazującą na samochodzie bezpieczeństwa w wyścigu serii Daytona w 1980 roku. Firebird Daytona Pace Car również bazował na odmianie Turbo Trans Am. Ponownie oferowano ręczną skrzynię biegów o czterech przełożeniach, która współpracowała z silnikiem 305 Chevroleta w odmianach Trans Am oraz Formula.
Jednostki 265 oraz 301 były ostatnimi silnikami V8 konstrukcji Pontiaca, po roku 1981 zostały całkowicie wyparte przez nowo powstałe V8, zbudowane przy współpracy Chevroleta i Oldsmobile.
Trzecia generacja.
 Pontiac Firebird III został zaprezentowany po raz pierwszy w 1982 roku.
W styczniu 1982 roku zaprezentowano trzecią generację Pontiaca Firebird. Nowy Firebird był ok 225 kg lżejszy od poprzednika, otrzymał też bardzo aerodynamiczne nadwozie typu liftback, z tylną klapą podnoszoną wraz z szybą, a także opływowe lusterka. W porównaniu z Chevroletem Camaro, który adresowany był do bardziej konserwatywnej grupy klientów, Firebird cechował się znacznie agresywniejszą stylistyką. Współczynnik oporu powietrza CD osiągał wartość 0.33 w odmianie podstawowej, czyniąc Firebirda jednym z najbardziej opływowych samochodów w historii motoryzacji. Opływowa karoseria i spadek masy przyczyniły się do zmniejszenia zużycia paliwa i poprawy właściwości jezdnych, które usprawniały również sprężyny śrubowe tylnego zawieszenia oraz kolumny MacPherson na osi przedniej.
1982.
Firebird trzeciej generacji otrzymał zupełnie paletę jednostek napędowych o różnej pojemności. W celu zmniejszenia emisji spalin zrezygnowano z jednostek 231 V6 oraz 301 V8, z poprzedniego modelu przetrwał jedynie 305 V8 konstrukcji Chevroleta. Podstawową jednostką napędową Firebirda był czterocylindrowy silnik Iron Duke o pojemności 2,5 litra, opracowany przez Pontiaca, oznaczony kodem wewnętrznym LQ9. Za zasilanie paliwem odpowiadał układ monowtryskowy (TPi), na rynku kanadyjskim oferowano także wariant LQ8, zasilany dwugardzielowym gaźnikiem, obie odmiany osiągały moc 90 KM. Jednostki te był późną odpowiedzią GM na czterocylindrowy silnik Forda, 2.3 Pinto, stosowany w Fordzie Mustangu. Współpracując z przekładnią ręczną, Firebird zużywał średnio 10,5 l / 100 km, co było w owym czasie dobrym wynikiem. W praktyce Firebird napędzany jednostką Iron Duke był często krytykowany, głównie ze względu na niewielką moc, zaś w połączeniu z przekładnią automatyczną nie był też oszczędnym pojazdem. Znacznie chętniej wybieranym źródłem napędu był wyposażony w gaźnik LC1 - sześciocylinrowiec o pojemności 2,8 l, opracowany wspólnie przez GM. Silnik 2,8 V6 początkowo generował moc 102 KM. Paletę silnikową zamykały ośmiocylindrowe 305 z rodziny "Small block", które były najliczniej montowanymi jednostkami napędowymi. Początkowo oferowano dwie odmiany silnika V8 - LG4 oraz LU5. Pierwsza z nich wykorzystywała czterogardzielowy gaźnik, legitymując się mocą 145 KM. Odmiana LU5 otrzymała podwójny układ monowtryskowy (Crossfire Injection), co zaowocowało wzrostem mocy do 165 KM. Wszystkie jednostki współpracowały z przekładnią ręczną o czterech przełożeniach, lub z trzystopniową automatyczną.
W pierwszym roku modelowym oferowano 3 standardy wyposażenia: Firebird, Firebird S/E (Special Edition) oraz Trans Am. Firebird S/E posiadał lepsze wyposażenie seryjne, występował w standardzie z sześciocylindrowym silnikiem, za dopłatą mógł otrzymać wszystkie opcje dodatkowe. Trans Am wyróżniał się spoilerem na tylnej klapie oraz przetłoczeniem po lewej stronie maski. Na życzenie klienta, modele S/E oraz Trans AM mogły zostać wyposażone w hamulce tarczowe na wszystkich kołach.
Trans Am występował również z pakietem Recaro, obejmującym sportowo wyprofilowane fotele, tempomat, elektrycznie sterowane lusterka, mechanizm różnicowy o ograniczonym poślizgu, opcjonalnie Recaro Trans Am mógł posiadać aluminiową żaluzję tylnej szyby.
1983.
W roku 1983 rozpoczęto sprzedaż mocniejszej odmiany V6. Jednostka 2,8 H.O. (High Output) nosiła oznaczenie kodowe LL1 i osiągała moc 125 KM, występowała standardowo w odmianie Firebird S/E na rynku kalifornijskim. Nadal oferowano słabszy wariant silnika 2.8 (LC1), którego moc wzrosła do 107 KM. Podniesiono także moc silnika LG4 (do 150 KM). Przed końcem roku zrezygnowano z montażu skomplikowanych silników LU5, które zastąpiono znacznie prostszymi i mocniejszymi 5.0 H.O. (L69), o mocy 190 KM. L69 wykorzystywał zasilanie w postaci czterogardzielowego gaźnika. Za przeniesienie napędu odpowiadała wyłącznie ręczna przekładnia Borg Warner o pięciu przełożeniach, która zastąpiła skrzynię czterobiegową w pozostałych odmianach, w przypadku jednostek czterocylindrowych wymagała jednak dopłaty. Przekładnia automatyczna o trzech przełożeniach pozostawała standardem jednostek LQ8, LQ9 oraz LC1, opcjonalnie mogła zostać zastąpiona przez czterostopniową, która nie wymagała dopłaty, w przypadku silnika LL1 oraz wszystkich V8. Dla uczczenia 25 rocznicy wyścigu Daytona 500, sprzedano limitowaną serię pojazdów, opatrzonych długą nazwą ,25th Anniversary Daytona 500 Limited Edition Trans Am". W samochodach zastosowano dwutonowe malowanie w kolorze białym oraz szarym. Nadwozie zdobiły jubileuszowe napisy. Poza charakterystycznym malowaniem, pojazdy otrzymały fotele Recaro, czerwone podświetlenie przyrządów, tempomat oraz pakiet aerodynamiczny w postaci zestawu spoilerów, obniżających linię dachu. Wyprodukowano 2500 pojazdów, z czego około 520 egzemplarzy z przekładnia ręczną.
1984.
Przez kolejny rok modelowy nie wprowadzano większych zmian. Bazowy motor Iron Duke otrzymał nową głowice, wzrósł także stopień sprężania, co zaowocowało nieznacznym wzrostem mocy (92 KM). Na liście wyposażenia dodatkowego, w modelu Trans Am, znalazł się pakiet Aero. Z okazji 15-lecia modelu Trans Am, wyprodukowano limitowaną serię 1500 egzemplarzy. 15th Anniversary Trans Am wyróżniał się nadwoziem i felgami w kolorze białym oraz niebieskimi akcentami zewnętrznymi.
1985.
W roku 1985 Firebird przeszedł modernizację. Zmiany zewnętrzne obejmowały nowy zderzak i lampy tylne. Gruntownie przestylizowano wnętrze pojazdu: wprowadzono nową deskę rozdzielczą i konsolę centralną, dzięki czemu wygospodarowano dodatkowy schowek na mapę. Nowe fotele charakteryzowały się lepszym podparciem bocznym, przestylizowano panele drzwi, dźwignię zmiany biegów, kierownicę, poprawiono także system nagłośnienia. Panele dachu targa otrzymały nowe mocowania. Trans Am otrzymał m.in. deskę rozdzielczą z wyświetlaczem cyfrowym oraz przedni zderzak ze zintegrowanymi światłami przeciwmgielnymi. Nowością był mechanizm różnicowy Borg Warner 9. Bazowy Iron Duke został osłabiony do 88 KM. Jednostki 2.8 V6 (LC1 oraz LL1) zostały zastąpione przez LB8. Nowy silnik otrzymał wielopunktowy wtrysk paliwa i generował 135 KM. L69 ustąpił miejsca LB9 o tej samej pojemności. LB9 posiadał zmodyfikowany wtrysk paliwa TPi (Tuned Port Injected). Nowy silnik osiągał 215 KM, występował tylko z przekładnią automatyczną. Nowe zderzaki zaowocowały znaczną poprawą aerodynamiki. Felgi z kołpakami Aero zmniejszały współczynnik oporu powietrza do 0.29, tym samym Firebird osiągnął wynik lepszy niż ówczesny Chevrolet Corvete C4.
1986.
Zmiana przepisów federalnych w 1986 roku, wymusiła zastosowanie we wszystkich odmianach modelu Firebird centralnie montowanych świateł stopu w górnej części tylnej szyby. Zrezygnowano ze stosowania czterocylindrowych silników - tym samym jednostka LB8 stała się podstawowym źródłem napędu. Był to również ostatni rok montażu wersji S/E, której sprzedaż spadała od drugiego roku produkcji.
1987.
W obliczu wzrostu zainteresowania samochodami o coraz lepszych osiągach, GM wprowadziło w 1987 roku silnik 5,7L TPi (L98). Dostępny tylko z automatyczną skrzynią biegów, generował on początkowo 225 KM. Nowością był również lepiej wyposażony Trans Am GTA, dostępny z silnikiem L98 oraz mniejszym LB9, który, od tego samego roku, mógł współpracować z przekładnią ręczną. Nadal oferowano niezmienioną jednostkę LG4. Trans Am GTA wyróżniał się 16-calowymi kołami szprychowymi. Reaktywowano odmianę Firebird Formula, którą wyróżniały jednostki napędowe, maska silnika oraz tylny spoiler, zapożyczone z odmiany Trans Am. Formula charakteryzowała się mniejszą masą własną, względem modelu Trans Am, zachowując lepsze właściwości jezdne przy niższej cenie.
1988.
W 1988 roku LG4 został zastąpiony przez niskoobrotowy LO3, zasilany monowtryskiem i generujący 170 KM. Moc jednostki L98 wzrosła do 230 KM. Nowością była kierownica wielofunkcyjna w modelu Trans AM GTA, opcjonalnie mógł on także otrzymać klapę bagażnika typu ,notchback", zamiast klapy z dużą tylną szybą. Klapa ,notchback" została wykonana z włókna szklanego i zmieniała linię nadwozia - posiadała pionową tylną szybę. Odmiany Formula oraz Trans Am mogły otrzymać wyczynowy pakiet 1LE. Modyfikacja ta obejmowała większe tarcze hamulcowe oraz zaciski, aluminiowe półosie oraz zbiorniki paliwa z przegrodami, przekładnię główną o wydajniejszym przełożeniu, mechanizm różnicowy o ograniczonym poślizgu, chłodnica oleju silnikowego i wydajniejszy wydech. Pojazdy te budowano w celu homologacyjnym, na potrzebę wyścigów Showrrom Stock Racing, organizowanych przez SCCA. Wszystkie pojazdy biorące udział w wyścigach musiały być bezwzględnie samochodami produkcyjnymi. Opcja 1LE Pontiaca nie wyróżniała się zewnętrznie w żaden sposób. Podobnie jak Camaro, Firebird w odmianach Trans Am / Formula 1LE nie był wówczas znany przez prasę, w 1988 roku sprzedano 3 egzemplarze.
1989.
W kolejnym roku wprowadzono większe tarcze hamulcowe oraz zaciski na osi tylnej. W związku z licznymi kradzieżami nowych modeli Firebird, wprowadzono system zabezpieczeń (VATS), znany z Cadillaca. VATS zmniejszał ryzyko uruchomienia pojazdu przy użyciu nieoryginalnego klucza - w fabrycznym kluczu zabudowano rezystor, który umożliwiał przepływ prądu przez stacyjkę. Samochody wyposażone w system VATS posiadały napisy ostrzegające potencjalnego włamywacza w narożnikach tylnych szyb. Nowością był odtwarzacz CD oraz podwójne katalizatory, zwiększające moc silników LB9 i L98 do 13%, które były standardem w przypadku odmiany 1LE. Wprowadzono do sprzedaży model Turbo Trans Am, będący repliką pojazdu, który wziął udział w wyścigu Indianapolis 500 jako samochód bezpieczeństwa. Turbo Trans Am został wyposażony w turbodoładowaną jednostkę 3.8 V6 (LC2), opracowaną przez Buicka. Silnik LC2 wykorzystywał sekwencyjny wtrysk paliwa (SFi). Turbo Trans Am występował wyłącznie z przekładnią automatyczną i tylko w kolorze białym. Zbudowano 1555 egzemplarzy, w tym 5 pojazdów testowych.
1990.
Od 1990 roku poduszka powietrzna kierowcy znalazła się na liście wyposażenia standardowego, tym samym wnętrze Firebirda zostało nieznacznie przeprojektowane. Podstawowa jednostka LB8 została zastąpiona przez większy LH0 o pojemności 3,1 l. Nowy sześciocylindrowiec posiadał mniejszy stopień sprężania od poprzednika i generował moc 140 KM. Wzrosła natomiast kompresja topowego L98, zaowocowało to wzrostem mocy do 245 KM. Po dwóch latach od pojawienia się odmian 1LE, czasopisma motoryzacyjne oraz przedstawiciele handlowi przedstawili modyfikację szerszej publiczności.
1991.
W 1991 przeprowadzono facelifting, który korzystnie wpłynął na wyniki sprzedaży. Zmianie uległ pas przedni, spoilery tylne oraz boczne, a także tylny zderzak. Trans Am otrzymał nowe światła tylne oraz spojlery skrzydełkowe z włókna szklanego, które występowały także w odmianie Formula. Silnik L98 występował standardowo z podwójnym katalizatorem. Po raz pierwszy, od 1969, wprowadzono model Firebird z nadwoziem kabriolet, dostępny w odmianie bazowej oraz Trans Am. Kabriolety były oficjalnie montowane przez warsztaty American Specialty Cars, które już wcześniej podejmowały się przebudowy modeli Firebird, znajdujących się w rękach prywatnych.
1992.
1992 był ostatnim rokiem produkcyjnym trzeciej generacji modelu Firebird. Wprowadzono niewielkie zmiany w oznakowaniu pojazdu. Sprzedaż spadła o blisko połowę, nieznacznie wzrosło zainteresowanie odmianą Convertible. Dużą część produkcji stanowiła jednostka L98, którą wycofano z palety Chevroleta Corvette. 25 egzemplarzy modelu Firebird Formula zostało zmodyfikowanych przez firmę Street Legal Performance, z siedzibą w Toms River. SLP było w owym czasie renomowanym tunerem pojazdów koncernu GM. Układ wtryskowy został zmodyfikowany, zastosowano kolektory wydechowe ze stali nierdzewnej oraz 6 biegową skrzynie manualną ZF6, znaną z Chevroleta Corvette. Za dopłatą Firehawk otrzymywał wentylowane tarcze hamulcowe o średnicy 13 cali, czterotłoczkowe zaciski hamulców na osi przedniej, pięciopunktowe pasy oraz klatkę bezpieczeństwa. Firehawk wykorzystywał silniki 5.7 TPi, generujący moc 350 KM oraz moment obrotowy wynoszący 529 NM.
Czwarta generacja.
 Pontiac Firebird IV został zaprezentowany po raz pierwszy w 1992 roku.
Czwarta i ostatnia generacja Pontiaka Firebird zastąpiła produkowanego wówczas od 10 lat poprzednika, przyjmując zupełnie nową koncepcję. Razem z bliźniaczym Chevroletem Camaro, Firebird powstał na płycie podłogowej General Motors o nazwie "F-body". Samochód stał się przez to wyraźnie dłuższy, co korelowało ze smukłą i aerodynamiczną sylwetką. Charakterystycznym elementem stylistki ponownie stały się chowane przednie reflektory, a także zaokrąglona tylna szyba podnoszona z klapą bagażnika.
Lifting.
W 1999 roku Pontiac Firebird IV przeszedł gruntowną modernizację - pojawił się zupełnie nowy pas przedni, gdzie zrezygnowano z kantów na rzecz bardziej strzelistych kształtów i większej ilości przetłoczeń.
Trans Am.
Po raz czwarty i ostatni ofertę Pontiaca Firebird wzbogaciła w 1992 roku także sportowa, droższa odmiana Trans Am. Była ona oferowana równolegle do końca produkcji w 2002 roku i wyróżniała się innymi jednostkami napędowymi, jak i drobnymi modyfikacjami wizualnymi.

</doc>
<doc id="1277943" url="https://pl.wikipedia.org/wiki?curid=1277943" title="Achilles Puchała">
Achilles Puchała

Achilles (Józef) Puchała OFMConv. (ur. 18 marca 1911 Kosinie, zm. 19 lipca 1943 we wsi Borowikowszczyzna) – polski franciszkanin konwentualny z klasztoru oo. Franciszkanów z Iwieńca, błogosławiony Kościoła katolickiego.
Życiorys.
W wieku 16 lat został przyjęty do zakonu oo. Franciszkanów. W latach 1932-1937 odbywał studia filozoficzno-teologiczne w Krakowie. Święcenia kapłańskie przyjął w 1936 r. Po studiach został duszpasterzem w klasztorze franciszkanów w Grodnie. Następnie w 1939 roku był drugim wikariuszem w Iwieńcu.
Po wybuchu II Wojny Światowej, został przeniesiony do odległej o 20 km wsi Pierszaje, aby pełnić obowiązki proboszcza w parafii pw. św. Marii Magdaleny. Po antyniemieckim powstaniu w Iwieńcu, w czerwcu 1943 roku miejscowa ludność (ok. 300 osób – w tym uciekinierów z Iwieńca) została aresztowana przez Niemców z zamiarem ich wymordowania. O. Achilles Puchała nie skorzystał z możliwości ucieczki. Wraz z o. Hermanem Stępniem dobrowolnie dołączył do aresztowanych, stwierdzając: „Pasterze nie mogą opuścić wiernych!”.
19 lipca 1943 Niemcy pognali mieszkańców Pierszaj do wsi Borowikowszczyzna. Tam franciszkanie zostali okrutnie zamordowani, a ich zwłoki spalono w stodole przez Gestapo. Mieszkańców Pierszaj nie zabito – wysłano ich na roboty przymusowe.
Miejsce kaźni zamordowanych upamiętnione zostało kaplicą-sanktuarium. Szczątki męczenników znajdują się w relikwiarzu w kościele św. Jerzego w Pierszajach.
Beatyfikacja.
Trzydziestotrzyletni zakonnicy–męczennicy wykazali się heroiczną miłością do ludzi, co wyniosło ich na ołtarze 13 czerwca 1999 w grupie 108 polskich męczenników II wojny światowej. Do dziś pod krzyżem upamiętniającym miejsce ich męczeństwa wierni spotykają się na modlitwie.
Papież Jan Paweł II ogłosił Józefa Puchałę błogosławionym w gronie 108 męczenników II wojny światowej 13 czerwca 1999 r. w Warszawie wraz z drugim franciszkaninem – o. Hermanem Stępniem.
Dzień obchodów.
Wspomnienie liturgiczne bł. Achillesa Puchały obchodzone jest w Kościele katolickim w dies natalis (19 lipca) lub 12 czerwca w grupie 108 błogosławionych męczenników.

</doc>
<doc id="1277944" url="https://pl.wikipedia.org/wiki?curid=1277944" title="Kamila Pawluś">
Kamila Pawluś

Kamila Pawluś (ur. 1979) – poetka, tłumaczka, redaktorka.
Absolwentka Międzywydziałowych Indywidualnych Studiów Humanistycznych na Uniwersytecie Warszawskim. Zastępca redaktora naczelnego kwartalnika „Tekstualia”. Laureatka nagrody głównej Ogólnopolskiego Konkursu na Debiutancką Książkę Poetycką, organizowanego przez Kwartalnik Kulturalny „Opcje” (Stowarzyszenie Inicjatyw Wydawniczych), Górnośląskie Centrum Kultury i Regionalny Ośrodek Kultury w Katowicach. Teksty literackie publikowała w „Tekstualiach”, "Czasie kultury" „RED”, "Wyspie", "Portrecie", "Pro Arte" oraz w Śląskiej Strefie Gender.
Twórczość.
Tomiki poetyckie:
Antologie:
Tłumaczenia:

</doc>
<doc id="1277946" url="https://pl.wikipedia.org/wiki?curid=1277946" title="Emilia Rogucka">
Emilia Rogucka

Emilia Rogucka, z d. Węsierska (ur. 18 czerwca 1984 w Starogardzie Gdańskim) – polska piłkarka ręczna, zawodniczka reprezentacji Polski grająca na pozycji prawoskrzydłowej.
Życiorys.
W młodości uprawiała akrobatykę sportową i lekkoatletykę. Piłkę ręczną zaczęła trenować w zespole Doraeko Starogard. Od 1999 była zawodniczką Nata AZS AWF Gdańsk. W sezonie 2001/2002, w którym gdański zespół zdobył brązowy medal mistrzostw Polski była jednak kontuzjowana, zdobyła natomiast jako zawodniczka rezerwowa brązowy medal w sezonie 2002/2003 ( pod koniec rozgrywek została przez klub zawieszona). Odeszła z tego klubu po sezonie 2002/2003. Po przerwie związanej z macierzyństwem została w 2004 zawodniczką Łącznościowca Szczecin, występowała w tym zespole do 2006. W latach 2006-2009 występowała w I-ligowej niemieckiej drużynie FHC Frankfurt/oder. W kolejnych latach grała w klubach niższych lig z Niemiec (HSG Hattorf/Schwiegershausen (2009/2010), po przekształceniu HSG Osterode/Harz (2010/2011 i 2012/2013), TSG Ober-Eschbach (2013/2014)) i Luksemburga (Roude Leiw Bascharage (2011/2012) i po zmianie nazwy Handball Käerjeng (od 2015)). Z tym ostatnim klubem występowała w latach 2019-2021 w europejskich pucharach, odeszła z niego w 2022.
Była powoływana do reprezentacji Polski juniorek. W 2003 znalazła się w szerokiej kadrze młodzieżowej reprezentacji Polski przed eliminacjami do młodzieżowych mistrzostw świata. W reprezentacji Polski seniorek wystąpiła w latach 2006-2008 w 22 spotkaniach, zdobywając 34 bramki. Zagrała m.in. w meczach eliminacji mistrzostw Europy w 2006 przeciwko Litwie (27.05 i 3.06.2006), przegranych eliminacjach do Igrzysk Olimpijskich w 2008 (28.03.2008 przeciwko Węgrom, 29.03.2008 przeciwko Japonii) oraz meczu eliminacji mistrzostw świata w 2008 (25.11.2008 przeciwko Łotwie).
Z akademicką reprezentacją Polski zdobyła brązowy medal akademickich mistrzostw świata w 2012.

</doc>
<doc id="1277948" url="https://pl.wikipedia.org/wiki?curid=1277948" title="Pontiac Firefly">
Pontiac Firefly

Pontiac Firefly – samochód osobowy klasy miejskiej produkowany pod amerykańską marką Pontiac w latach 1985 – 2000.
Pierwsza generacja.
Pontiac Firefly I został zaprezentowany po raz pierwszy w 1985 roku.
W 1985 roku posiadający dużą autonomię kanadyjski oddział General Motors postanowił rozbudować lokalną ofertę Pontiaca o tani, miejski samochód będący bliźniaczą konstrukcją względem debiutujących równolegle konstrukcji opracowanych we współpracy GM i Suzuki - modeli Chevrolet Sprint i Suzuki Forsa.
Pontiac Firefly pierwszej generacji, oferowany wyłącznie w Kanadzie, odróżniał się od bliźniaków minimalnymi różnicami wizualnymi, z innymi oznaczeniami producenta i zmodyfikowaną atrapą chłodnicy.
Druga generacja.
Pontiac Firefly II został zaprezentowany po raz pierwszy w 1989 roku.
W 1989 roku General Motors zaprezentowało drugą generację miejskiego hatchbacka opracowanego razem z Suzuki. Tym razem samochód oferowano jako Suzuki Swift, a pod nazwą Chevrolet Sprint samochód oferowano już tylko w Kanadzie - w USA pojawił się model Geo Metro.
Kanadyjski oddział Pontiaka ponownie zdecydował się poszerzyć swoje portfolio o model Firefly, którego druga generacja oferowana była w 4 wersjach nadwoziowych i z minimalnymi różnicami wizualnymi. Ponownie, Pontiac Firefly wyróżniał się jedynie logotypami producenta.
Trzecia generacja.
Pontiac Firefly III został zaprezentowany po raz pierwszy w 1994 roku.
Na początku lat 90. General Motors postanowiło opracować kolejną, trzecią już odsłonę miejskich modeli dla Ameryki Północnej, które tym razem powstały niezależnie od pozostałych rynków - w czasie gdy dalej trwała produkcja poprzedniego Suzuki Swift, w 1994 roku zadebiutował północnoamerykański model.
Poza Suzuki, samochód oferowano jako drugą generację Geo Metro (po likwidacji marki przemianowane na Chevroleta) i wyłącznie w Kanadzie jako Pontiac Firefly trzeciej generacji. 
Koniec produkcji i następca.
Produkcja modelu zakończyła się rok przed wycofaniem bliźniaczych konstrukcji w 2000 roku, a następcą Firefly został tym razem model Wave będący bliźniaczą konstrukcją względem koreańskiego Chevroleta Aveo.

</doc>
<doc id="1277951" url="https://pl.wikipedia.org/wiki?curid=1277951" title="Rezerwat przyrody Kawęczyńskie Brzęki">
Rezerwat przyrody Kawęczyńskie Brzęki

Rezerwat przyrody Kawęczyńskie Brzęki – florystyczny rezerwat przyrody położony w gminie Babiak, powiecie kolskim (województwo wielkopolskie).
Charakterystyka.
Rezerwat o powierzchni 49,86 ha (akt powołujący podawał 49,64 ha) został utworzony w 1959 roku w celu ochrony lasu dębowo-grabowego z jarzębem brekinią ("Sorbus torminalis"). "Brzęk" to miejscowa nazwa jarzębu brekinii. W tym miejscu znajduje się najdalej na wschód wysunięte stanowisko tego gatunku na Nizinie Wielkopolsko-Kujawskiej. Populacja wykazuje tu dynamikę wzrostową. W latach 1998–2013 liczba drzew wzrosła z 76 do 144 sztuk przy jednoczesnej poprawie zdrowotności poszczególnych egzemplarzy. Niekorzystnie na wzrost brekinii wpływa natomiast duże zagęszczenie jaworu.
Obszar rezerwatu podlega ochronie czynnej.

</doc>
<doc id="1277953" url="https://pl.wikipedia.org/wiki?curid=1277953" title="Cephalanthera">
Cephalanthera



</doc>
<doc id="1277954" url="https://pl.wikipedia.org/wiki?curid=1277954" title="Rezerwat przyrody Klasztorne Modrzewie koło Dąbrówki Kościelnej">
Rezerwat przyrody Klasztorne Modrzewie koło Dąbrówki Kościelnej

Rezerwat przyrody Klasztorne Modrzewie koło Dąbrówki Kościelnej – leśny rezerwat przyrody położony w gminie Murowana Goślina, powiecie poznańskim (województwo wielkopolskie). Rezerwat znajduje się na terenie Parku Krajobrazowego Puszcza Zielonka.
Powierzchnia: 6,19 ha (akt powołujący podawał 5,95 ha).
Został utworzony w 1962 roku w celu ochrony najstarszego w Wielkopolsce drzewostanu modrzewiowo-sosnowego wraz z dębem ("Quercus sp."), bukiem ("Fagus silvatica") i daglezją. Administracyjnie położony jest na terenie leśnictwa Dąbrówka (nadleśnictwo Łopuchówko) – oddziały 199A i 199B. Pierwsze piętro drzewostanu tworzy modrzew i sosna w wieku ponad 200 lat. Przeciętna wysokość najwyższych drzew to 38 metrów, a pierśnica ma 58 cm. Drugie piętro to dąb, buk i grab w wieku od 130 do 190 lat. Dziewięć modrzewi ma status drzew doborowych.
Obszar rezerwatu podlega ochronie ścisłej.

</doc>
<doc id="1277955" url="https://pl.wikipedia.org/wiki?curid=1277955" title="Kupres">
Kupres

Kupres – miasto w Bośni i Hercegowinie, w Federacji Bośni i Hercegowiny, w kantonie dziesiątym, siedziba gminy Kupres. W 2013 roku liczyło 2883 mieszkańców, z czego większość stanowili Chorwaci.
Funkcjonują tu cztery wyciągi narciarskie. Działa tu centrum rekreacyjno-sportowe "Adria-Ski", które współpracuje z Klubem Narciarskim Striž.

</doc>
<doc id="1277956" url="https://pl.wikipedia.org/wiki?curid=1277956" title="Bronisław Skibniewski">
Bronisław Skibniewski

Bronisław Skibniewski herbu Ślepowron (ur. 23 maja 1830 roku w Wołkowcach na Podolu, zm. 27 czerwca 1904 roku w Balicach koło Przemyśla) – syn Wiktora i Antoniny z Zaleskich, ziemianin, właściciel majątku Balice, finansista, wiceprezes Banku Rolniczego we Lwowie, ojciec Aleksandra, Stefana Leona i Mariusza.
Dzieciństwo spędził w Porzeczu Nowym. Uczęszczał do gimnazjum w Odessie. Po śmierci ojca przejął nabyty przez niego w 1850 roku od Wincentego Krasińskiego klucz dunajowiecki, obecnie Dunayivtsi, na Podolu.
W 1874 roku zakupił od Henryka Łączyńskiego, wcześniej należące do rodziny Drohojowskich, dobra Balice w ziemi przemyskiej (obecnie Bałyczi w powiecie mościskim), w 1892 roku – od Adama Sapiehy dobra Hliboka na Bukowinie, a następnie – Maćkowice koło Przemyśla.
Był znanym rolnikiem i hodowcą. Sprawował liczne funkcje honorowe. W 1881 roku biskup przemyski, Maciej Hirschler, udzielił mu – z pełnomocnictwa papieża Leona XIII – przywileju kaplicy prywatnej. W ostatnim dziesięcioleciu swego życia został wybrany na wiceprezesa Banku Rolniczego we Lwowie.
Z małżeństwa z Olgą z domu Dzieduszyckich, córką Aleksandra Dzieduszyckiego - posła do Rady Państwa Austriackiego i Sejmu krajowego Galicji - miał dziesięcioro dzieci:

</doc>
<doc id="1277957" url="https://pl.wikipedia.org/wiki?curid=1277957" title="Glen De Boeck">
Glen De Boeck

Glen De Boeck (ur. 22 sierpnia 1971 w Antwerpii) – belgijski piłkarz występujący na pozycji środkowego obrońcy.
Kariera klubowa.
Glen De Boeck zawodową karierę rozpoczynał w 1990 w zespole Boom F.C. Grał tam przez dwa sezony, w trakcie których zanotował 36 występów. Następnie przeniósł się do KV Mechelen, gdzie od razu wywalczył sobie miejsce w podstawowej jedenastce. W pierwszym sezonie występów w drużynie "Malinwa" Be Boeck zajął trzecie miejsce w rozgrywkach belgijskiej ekstraklasy. Łącznie dla Mechelen rozegrał 93 spotkania, w których pięć razy wpisał się na listę strzelców. Latem 1995 De Boeck postanowił zmienić klub i podpisał kontrakt z RSC Anderlechtem. W Brukseli przez dziesięć sezonów wystąpił w 206 pojedynkach ligowych. Razem z ekipą "Fiołków" trzy razy wywalczył mistrzostwo oraz dwa razy superpuchar kraju. Regularnie grywał także w rozgrywkach Pucharu UEFA oraz Ligi Mistrzów. W 2005 De Boeck z powodu problemów z kolanem zdecydował się zakończyć piłkarską karierę. Pozostał jednak w Anderlechcie, gdzie został asystentem trenera.
Kariera reprezentacyjna.
W reprezentacji Belgii De Boeck zadebiutował 6 października 1993 w towarzyskim spotkaniu przeciwko Gabonowi. W 1998 znalazł się w kadrze Georges'a Leekensa na mistrzostwa świata. Na turnieju tym wystąpił tylko w zremisowanym 2:2 meczu z Meksykiem, kiedy to w 67 minucie zmienił Franky'ego Van Der Elsta. Cztery lata później De Boeck został powołany na kolejny mundial. Na boiskach Korei Południowej i Japonii Belgowie zajęli drugie miejsce w swojej grupie i awansowali do 1/8 finału. W tej fazie turnieju zespół Roberta Waseige przegrał 2:0 z późniejszymi zwycięzcami mistrzostw – Brazylijczykami. Łącznie dla drużyny narodowej De Boeck rozegrał 36 meczów, w których strzelił jednego gola.
Kariera trenerska.
W 2005 De Boeck został asystentem trenera Franky'ego Vercauterena w RSC Anderlechcie. Stanowisko to piastował do 2007, kiedy to został szkoleniowcem Cercle Brugge. W 2010 został trenerem Germinalu Beerschot.

</doc>
<doc id="1277963" url="https://pl.wikipedia.org/wiki?curid=1277963" title="Rezerwat przyrody Kolno Międzychodzkie">
Rezerwat przyrody Kolno Międzychodzkie

Rezerwat przyrody Kolno Międzychodzkie – leśny rezerwat przyrody położony w gminie Międzychód, powiecie międzychodzkim (województwo wielkopolskie). Rezerwat znajduje się na Pojezierzu Międzychodzko-Sierakowskim (mezoregion Pojezierze Poznańskie), w obrębie ewidencyjnym Kolno, około 3 km na wschód od Międzychodu.
Rezerwat obejmuje obszar gruntów leśnych o powierzchni 14,71 ha (akt powołujący podawał 13,89 ha). Obszar rezerwatu podlega ochronie czynnej.
Został utworzony w 1959 roku w celu ochrony wielogatunkowego lasu liściastego, malowniczo położonego pomiędzy jeziorami: Kludno oraz Koleńskim Wielkim połączonymi rzeką Kamionką. Takie położenie sprzyjało rozwojowi lasów wilgotnych. Na obszarach najbardziej wilgotnych występuje ols, czyli las olchowy.
Teren rezerwatu ukształtował się w okresie poznańskiego zlodowacenia bałtyckiego.
Na terenie rezerwatu zostały wyróżnione następujące zespoły roślinne:
Przez teren rezerwatu przebiegają dwa znakowane szlaki turystyczne:

</doc>
<doc id="1277970" url="https://pl.wikipedia.org/wiki?curid=1277970" title="Ronon Dex">
Ronon Dex



</doc>
<doc id="1277972" url="https://pl.wikipedia.org/wiki?curid=1277972" title="Szkoła Podstawowa nr 386 im. Marszałka Józefa Piłsudskiego w Warszawie">
Szkoła Podstawowa nr 386 im. Marszałka Józefa Piłsudskiego w Warszawie

Szkoła Podstawowa nr 386 im. Marszałka Józefa Piłsudskiego w Warszawie – szkoła podstawowa na warszawskiej Woli.
Historia.
Szkoła została wybudowana w 1926 r. jako Szkoła Podstawowa nr 125. Jej pierwszym dyrektorem był Zygmunt Czarniecki.
W 1944 r. podczas powstania warszawskiego szkoła została spalona, a jej wnętrze nie nadawało się do użycia. Po wyzwoleniu w 1945 r. zaczęła znowu funkcjonować.
W 1999 r., wraz z reformą oświaty, szkoła podstawowa przekształciła się w gimnazjum. Dnia 18 maja 2004 r. w gimnazjum odbyła się uroczystość nadania placówce imienia marszałka Józefa Piłsudskiego.

</doc>
<doc id="1277974" url="https://pl.wikipedia.org/wiki?curid=1277974" title="Chua Soi Lek">
Chua Soi Lek

Chua Soi Lek (; ur. 2 stycznia 1947) - malezyjski polityk chińskiego pochodzenia. Do 1 stycznia 2008 roku pełnił funkcję ministra zdrowia i posła. Zrezygnował, gdy ujawniono video ukazujące jego seks z przyjaciółką. Złożył także swój mandat parlamentarny. Jest żonaty, ma trójkę dzieci .

</doc>
<doc id="1277976" url="https://pl.wikipedia.org/wiki?curid=1277976" title="Glen de Boeck">
Glen de Boeck



</doc>
<doc id="1277979" url="https://pl.wikipedia.org/wiki?curid=1277979" title="Rezerwat przyrody Kozie Brody">
Rezerwat przyrody Kozie Brody

Rezerwat przyrody Kozie Brody – torfowiskowy rezerwat przyrody położony w gminie Jastrowie, powiecie złotowskim (województwo wielkopolskie).
Powierzchnia: 0,72 ha. Obszar rezerwatu objęty jest ochroną czynną.
Został utworzony w 1965 roku w celu ochrony torfowiska niskiego z brzozą niską ("Betula humilis") oraz bogatego stanowiska storczyków ("Orchis sp."). Rosną tu m.in.: skalnica torfowiskowa, listera jajowata i kruszczyk błotny. 

</doc>
<doc id="1277980" url="https://pl.wikipedia.org/wiki?curid=1277980" title="Zbigniew Stolarek">
Zbigniew Stolarek

Zbigniew Stolarek (pseud. "Zbigniew Szary", "Jan Krępień", "St. Regue", ur. 20 marca 1920 r. w Łodzi, zm. 6 kwietnia 1988 r. w Warszawie) – polski reportażysta, tłumacz literatury pięknej, poeta, redaktor książek.
Syn Jana Stolarka i Marii Skórzewskiej. Uczył się w szkołach w Łodzi, Łukowie, Sokołowie, Radzyniu i Warszawie. Podczas II wojny światowej przebywał w Warszawie, gdzie studiował na tajnym Uniwersytecie Ziem Zachodnich (Uniwersytet Poznański działający w stolicy). Debiutował na łamach konspiracyjnego czasopisma "Kuźnia" (1943 r., wiersz pt. "Fragment"). Należał do grupy literackiej "Dźwigary", publikując w związanym z nią miesięczniku „Dźwigary”. Po powstaniu warszawskim, gdzie walczył w batalionie "Bełt", przebywał w niewoli (lazaret dla jeńców wojennych w Gross-Lübers i Lubece). Następnie we Francji, gdzie pracował jako dziennikarz tamtejszej "Gazety Polskiej". Podjął studia na paryskiej Sorbonie i École Supérieure de Journalisme. W latach 1946-1947 był korespondentem tygodnika "Pokolenie". W 1948 r. wrócił na krótko do Warszawy, gdzie pracował w Domu Wojska Polskiego (dział literacki). W 1949 r. powrócił do Paryża, gdzie nadal był członkiem redakcji "Gazety Polskiej" (w tym w latach 1951-1952 redaktor naczelny). W 1952 został wydalony z Francji (m.in. za przynależność do Francuskiej Partii Komunistycznej). Od 1952 r. w Warszawie. Wieloletni pracownik wydawnictwa "Iskry", gdzie zorganizował, przy współpracy z Krystyną Goldbergową, redakcję literatury reportażowej (m.in. wydawaną przez wiele lat serię reportażu podróżniczego "Naokoło świata").
Swoje teksty reportażowe, przekłady literackie i wiersze drukował m.in. w "Trybunie Wolności" (członek redakcji w 1956 r.), "Kraju" (członek redakcji w 1957 r.), tygodniku "Świat" (stała współpraca w 1953 r., sporadyczna w latach 1955-1956 i 1966 r.), "Dialogu" (lata 1957-1958, 1962-1963, 1968-1970), "Kulturze" (m.in. członek redakcji w latach 1968-1970).
Tłumaczył dramaty Michela de Ghelderode'a, oraz reportaże autorów zagranicznych, publikowane w serii "Naokoło świata".
Członek Związku Zawodowego Literatów Polskich (od 1947 r., od 1949 r. Związek Literatów Polskich), działacz Klubu Literatury Faktu przy ZLP.
Odznaczenia, wyróżnienia i nagrody: "Zasłużony Działacz Kultury" (1967), Krzyż Kawalerski Orderu Odrodzenia Polski (1976), Nagroda miesięcznika "Literatura na świecie" za przekład (1976, za tłumaczenie książki Ahmadou Korouma "Fama Dumbuya, najprawdziwszy Dumbuya na białym koniu", Państwowy Instytut Wydawniczy 1975).
Pochowany na cmentarzu Bródnowskim (kwatera 57M-4-10).

</doc>
<doc id="1277982" url="https://pl.wikipedia.org/wiki?curid=1277982" title="Beverly Todd">
Beverly Todd

Beverly Todd (ur. 11 lipca 1946 w Chicago) − amerykańska aktorka.

</doc>
<doc id="1277984" url="https://pl.wikipedia.org/wiki?curid=1277984" title="Unione Sportiva Cremonese">
Unione Sportiva Cremonese



</doc>
<doc id="1277985" url="https://pl.wikipedia.org/wiki?curid=1277985" title="Gymnadenia">
Gymnadenia



</doc>
<doc id="1277986" url="https://pl.wikipedia.org/wiki?curid=1277986" title="Pasta kanapkowa">
Pasta kanapkowa

Pasta kanapkowa – rodzaj produktu spożywczego o konsystencji pasty, służącego jako składnik kanapek. Typowymi, głównymi składnikami past kanapkowych są sery, mięsa (gotowane lub pieczone), wędliny, ryby lub jaja na twardo. W kuchni wegańskiej przygotowuje się np. pasty z roślin strączkowych. Pasty kanapkowe można wyciskać ozdobnie na pieczywo (lub np. krakersy) uprzednio posmarowane masłem. 

</doc>
<doc id="1277988" url="https://pl.wikipedia.org/wiki?curid=1277988" title="Zbigniew Horodyński">
Zbigniew Horodyński

Zbigniew Leon Horodyński herbu Korczak (ur. 19 lutego 1851 w Zbydniowie, zm. 19 czerwca 1930 w Krakowie) – ziemianin, wojskowy, marszałek powiatu tarnobrzeskiego.
Życiorys.
Po ukończeniu gimnazjum w Krakowie i odbyciu stażu na Politechnice w Pradze studiował we Francji, gdzie ukończył uczelnię wojskową Saint-Cyr. Potem był oficerem kolejno w Galicyjskim Pułku Ułanów Nr 10 i Galicyjskim Pułku Ułanów Nr 4; prowadził także kursy jazdy konnej dla kawalerii w austriackich szkołach kadeckich. Awansował na koljne stopnie: kadeta (starszeństwo z 1 listopada 1871), porucznika (starszeństwo z 1 listopada 1872) i nadporucznika.
Po ojcu odziedziczył majątek ziemski Zbydniów w zaborze austriackim. Był także właścicielem majątku Kotowa Wola. Oprócz gospodarstwa prowadził działalność społeczną. Był marszałkiem (prezesem Rady powiatowej) powiatu tarnobrzeskiego (przez 30 lat) i wójtem honorowym w gminie Zbydniów. Członek Towarzystwa Kółek Rolniczych we Lwowie, prezes jego Zarządu Powiatowego w Tarnobrzegu (1914). Jak pisał Jan Słomka w "Pamiętnikach włościanina": „Dla powiatu szczególnie zasłużony jest Zbigniew Horodyński ze Zbydniowa, długoletni marszałek, który przyczynił się wybitnie do lepszego zagospodarowania i podniesienia powiatu, a nadto odznaczał się wielką szlachetnością i godnością w postępowaniu”.
Przyczynił się do założenia w 1899 r. Powiatowej Kasa Oszczędności, udzielającej długoterminowych pożyczek na inwestycje. Był Horodyński również prezesem i założycielem Okręgowego Towarzystwa Rolniczego. Do końca życia był prezesem rady wyższej Towarzystwa św. Wincentego à Paulo w Krakowie (jego następcą został Edmund Makowski).
Na jego grobie w Zaleszanach, widnieje napis: "„Żyłem – Bo chciałeś. Umarłem – Bo musiałem. Zbaw mnie – Bo możesz”."
Rodzina.
Syn Bogusława (1802–1866), powstańca i spiskowca i Zofii Tekli z Wierzbickich (1825–1900). Z małżeństwa z Marią Podleską (1861–1933), córką Wincentego, pułkownika w wojsku austriackim, miał dzieci: Zofię (1884–1949) za Aleksandrem Skibniewskim, Marię (1885–1943) za Stanisławem Kowerskim, Zbigniewa Bogusława (1887-1943) oż. z Zofią Gieczewicz (zob.: Zbigniew Maria Horodyński) i Dominika Antoniego (1889–1915). 

</doc>
<doc id="1277991" url="https://pl.wikipedia.org/wiki?curid=1277991" title="Teyla Emmagan">
Teyla Emmagan



</doc>
<doc id="1277992" url="https://pl.wikipedia.org/wiki?curid=1277992" title="Custom publishing">
Custom publishing

Custom publishing - narzędzie marketingowe, wykorzystujące techniki wydawnicze w celu osiągnięcia przewagi konkurencyjnej z zakresu pozyskiwania nowych klientów, budowania lojalności, zwiększania świadomości marki oraz jej wzmacniania, a także narzędzie komunikacji wewnętrznej z pracownikami lub innymi grupami wewnętrznymi w przedsiębiorstwie, służące: informowaniu, motywowaniu, integrowaniu, edukowaniu, budowaniu kultury firmowej. Publikacja jest realizowana na zlecenie i sprzyja osiąganiu celów marketingowych, public relations (PR), komunikacyjnych.
Do wydawnictw tego typu zalicza się 
Firmy dostarczające usługę custom publishing łączą w sobie działania agencji reklamowej, agencji public relations, firmy wydawniczej, redakcyjnej, a także drukarni.

</doc>
<doc id="1277993" url="https://pl.wikipedia.org/wiki?curid=1277993" title="Kobra wodna">
Kobra wodna

Kobra wodna ("Naja annulata") – gatunek jadowitego węża z rodziny zdradnicowatych (Elapidae).

</doc>
<doc id="1277998" url="https://pl.wikipedia.org/wiki?curid=1277998" title="Lee S. Dreyfus">
Lee S. Dreyfus

Lee Sherman Dreyfus (ur. 20 czerwca 1926 w Milwaukee, zm. 2 stycznia 2008 w Waukesha) – amerykański polityk Partii Republikańskiej. W latach 1979–1983 pełnił funkcję gubernatora stanu Wisconsin.

</doc>
<doc id="1278001" url="https://pl.wikipedia.org/wiki?curid=1278001" title="Pierre Louis Angeli">
Pierre Louis Angeli

Pierre Louis Angeli (ur. 1921 na Korsyce, zm. 5 stycznia 2008 w Paryżu) – francuski polityk. W latach 1969–1973 gubernator, a od 1986 do 1987 roku wysoki komisarz Polinezji Francuskiej.

</doc>
<doc id="1278002" url="https://pl.wikipedia.org/wiki?curid=1278002" title="Stanisław Dniestrzański">
Stanisław Dniestrzański



</doc>
<doc id="1278005" url="https://pl.wikipedia.org/wiki?curid=1278005" title="Bereśnik (Beskid Sądecki)">
Bereśnik (Beskid Sądecki)

Bereśnik (843 m) – szczyt w Paśmie Radziejowej w Beskidzie Sądeckim. Znajduje się na południowo-wschodnim grzbiecie Przysłopu. Grzbiet ten poprzez Kotelnicę (847 m), Cieluszki (811 m), Bereśnik (843 m), Guckę (763 m) i Bryjarkę (677 m) opada do doliny Grajcarka w Szczawnicy, oddzielając dolinę Sopotnickiego Potoku od doliny Skotnickiego Potoku i jego dopływu – Czarnego Potoku. Na mapie Geoportalu szczyt Bereśnika opisany jest jako Góra Popa.
Nazwa wzniesienia pochodzi od łemkowskiego słowa "bereza" oznaczającego brzozę.
Na wierzchołku Bereśnika grzbiet Dzwonkówki skręca na południowy zachód w kierunku szczytu Gucka, natomiast na południowy wschód odchodzi krótkie ramię zakończone stokiem opadającym do doliny Sopotnickiego Potoku. Stoki pokryte są lasem prawie całkowicie, z wyjątkiem obniżających się ku Szczawnicy stoków południowych zalesionych w niewielkim stopniu, dzięki czemu roztaczają się stamtąd widoki na Szczawnicę, Małe i Właściwe Pieniny, a także Tatry. Pod względem administracyjnym Bereśnik należy do Szczawnicy. Na eksponowanym na południe stoku Bereśnika znajdują się wysoko (do 800 m n.p.m.) położone zabudowania należących do Szczawnicy osiedli Języki i Węglarzyska.
Na południowo-zachodnich stokach Bereśnika znajduje się schronisko turystyczne – bacówka pod Bereśnikiem, obok którego biegnie żółty szlak turystyczny. Szlak ten omija sam wierzchołek Bereśnika, prowadząc przełęczą między nim a Cieluszkami.

</doc>
<doc id="1278007" url="https://pl.wikipedia.org/wiki?curid=1278007" title="Cattleya">
Cattleya



</doc>
<doc id="1278008" url="https://pl.wikipedia.org/wiki?curid=1278008" title="Aculeata">
Aculeata



</doc>
<doc id="1278009" url="https://pl.wikipedia.org/wiki?curid=1278009" title="Raymond Forni">
Raymond Forni

Raymond Forni (ur. 20 maja 1941 w Belfort, zm. 5 stycznia 2008 w Paryżu) – francuski polityk, prawnik i samorządowiec, działacz Partii Socjalistycznej, w latach 2000–2002 przewodniczący Zgromadzenia Narodowego, od 2004 do 2008 przewodniczący rady regionalnej Franche-Comté.
Życiorys.
W wieku 17 lat po śmierci ojca przerwał naukę i podjął pracę jako robotnik w fabryce Peugeota, gdzie angażował się również w działalność związkową. Powrócił później do szkoły średniej, następnie ukończył prawo na Uniwersytecie w Strasburgu, podejmując w 1968 praktykę w zawodzie adwokata w rodzinnej miejscowości. Zaangażował się w działalność polityczną w ramach SFIO i następnie Partii Socjalistycznej.
W 1973 po raz pierwszy został wybrany do Zgromadzenia Narodowego. W niższej izbie francuskiego parlamentu zasiadał do 1985 i ponownie w latach 1988–1993 i 1997–2002. Od 1991 do 1993 i od 1997 do 2000 był wiceprzewodniczącym Zgromadzenia Narodowego, w latach 2000–2002 pełnił funkcję przewodniczącego tej izby przez połowę XI kadencji. W parlamencie reprezentował jeden z okręgów wyborczych departamentu Territoire-de-Belfort.
Od początku lat 70. pełnił także szereg funkcji w administracji samorządowej. Był radnym miejskim różnych miejscowości, merem Delle (1991–2004) oraz zastępcą mera tej gminy, radnym rady generalnej Territoire-de-Belfort, radnym Franche-Comté. W 2004 został prezydentem tego regionu. Funkcję tę pełnił do czasu swojej śmierci w 2008 na skutek białaczki.
Odznaczony Orderem Narodowym Zasługi V klasy oraz Krzyżem Wielkim Orderu Zasługi Rzeczypospolitej Polskiej.

</doc>
<doc id="1278012" url="https://pl.wikipedia.org/wiki?curid=1278012" title="Glen Hansard">
Glen Hansard

Glen Hansard (ur. 21 kwietnia 1970 w Dublinie) − irlandzki tekściarz, aktor oraz wokalista i lider zespołu The Frames. Laureat Oscara za najlepszą piosenkę skomponowaną do filmu "Once", w którym grał główną rolę.
Życiorys.
Wychował się w północnej, biedniejszej części Dublinu. Cała jego rodzina od strony mamy jest bardzo muzykalna. Wyprowadził się z domu rodzinnego stosunkowo szybko.
Hansard opuścił szkołę w wieku 13 lat, by grać na ulicach Dublina. Po ukończeniu New York Film Academy School of Acting, zagrał gitarzytę Outspana Fostera w filmie Alana Parkera "The Commitments", dzięki tej roli stał się rozpoznawalny. W 2003 był prezenterem z programie Other Voices, który pokazywał irlandzkie talenty w RTÉ.
22 kwietnia 2006 roku wydał album "The Swell Season" z wytwórnią Overcoat Recordings z czeską piosenkarką i multiinstrumentalistką Marketą Irglovą. Także w 2006 Glen zagrał główną rolę w filmie Once.
Życie prywatne.
Hansard jest katolikiem, lecz preferuje wolność myślenia w sprawach religii. Posiada jedenaścioro rodzeństwa.

</doc>
<doc id="1278013" url="https://pl.wikipedia.org/wiki?curid=1278013" title="Dave Butz">
Dave Butz

Dave Roy Butz (ur. 23 czerwca 1950 w Lafayette, zm. 4 listopada 2022) - amerykański sportowiec, zawodnik futbolu amerykańskiego. Jego wujkiem był polityk Earl Butz.

</doc>
<doc id="1278018" url="https://pl.wikipedia.org/wiki?curid=1278018" title="Psusennes I">
Psusennes I

Psusennes I – faraon, trzeci władca starożytnego Egiptu z XXI dynastii, panował prawdopodobnie w latach 1039-991 p.n.e. lub 1044/1040 razem ze swym starszym, przyrodnim bratem Amenemnesu, później samodzielnie do 996 roku p.n.e., po czym do 994 p.n.e. wspólnie ze swym synem Amenemope. lub 1040-993 p.n.e. 
Istnieje kilka, rozbieżnych opinii, dotyczących jego pochodzenia. Być może był synem Pinodżema I i Henuttaui II, lub Smendesa I i Mutnodżmet I. W 1979 roku zabezpieczono na Tell Sami płytę ofiarną kultu pośmiertnego Psusennesa, która wcześniej znajdowała się w Tanis.
Rodzina.
Psusennes I ożenił się ze swoją siostrą Mutnodżmet II. Rodzeństwem króla była m.in. boska małżonka Amona Maatkare i zakładając, że był synem Pinodżema I – arcykapłani Amona – Masaharta, Dżedchonsuiufanch oraz Mencheperre. Jego dziećmi była m.in. Isetemachbit III, urodzona ze związku z konkubiną Wiai oraz Mutnodżmet III.
Panowanie.
Prawdopodobnie panował wraz ze swym starszym, przyrodnim bratem – Amenemnesu przez około cztery lata, następnie samodzielnie przez 44 lata i, pod koniec panowania wraz ze swym synem Amenemope. Na temat polityki zagranicznej władcy wiadomo niewiele. Niewątpliwie skupiała się ona na zabezpieczaniu granic państwa. O kontaktach z zagranicą świadczy inskrypcja pismem klinowym na jednej z pereł jego naszyjnika, zawierająca dedykację dla najstarszej córki asyryjskiego wezyra Ibaszszi-Ilu. Działalność budowlana ograniczała się do miasta Tanis, gdzie wybudował gruby na 20 m wewnętrzny wał okalający zespół świątynny i pierwszą budowlę Wielkiej Świątyni Amona. Psusennes przyjął tytuł "arcykapłana Amona-Rasontera".
Nie zostawił po sobie żadnych budowli w Tebach, gdzie arcykapłanem był wówczas Mencheperre. Ograniczona działalność budowlana poświadczona jest w Gizie, gdzie postawiono świątynię dla "Izydy, Pani piramid" przy trzeciej piramidzie królowych piramidy Cheopsa. Istnieją pewne źródła świadczące o budowlach w oazie Dachla. Kult Psusennesa I (lub II) istniał w Tebach za czasów XXII dynastii.
Pod koniec panowania sprawował władzę wspólnie z Amenemope jako koregentem.
Pochowany został w Tanis.
Grobowiec.
Grobowiec Psusennesa I (nr 3) odkryty został w lutym 1940 roku przez Pierre Monteta. Razem z królem pochowano jego małżonkę Mutnodżmet, księcia Anchefenmuta i generała oraz naczelnika kapłanów Wendżebaendżeda. Psusennes uzurpował sobie sarkofag należący do Merenptaha. Wewnątrz znaleziono drugi sarkofag z czarnego granitu, który krył z kolei trumnę z litego srebra. Oprócz wspaniałej złotej maski (porównywanej często do maski Tutanchamona) wyposażenie grobowe zawierało także naczynia złote i srebrne, naszyjniki i bransolety. Jedną z bransolet ufundował Smendes II, następca Mencheperre. Mumia Psusennesa całkowicie się rozpadła.

</doc>
<doc id="1278023" url="https://pl.wikipedia.org/wiki?curid=1278023" title="Ja-Ela">
Ja-Ela

Ja-Ela – miasto w Sri Lance. Położone jest ono w pobliżu Kolombo, stolicy kraju.

</doc>
<doc id="1278025" url="https://pl.wikipedia.org/wiki?curid=1278025" title="Gospodarka Unii Europejskiej">
Gospodarka Unii Europejskiej

Gospodarka Unii Europejskiej – gospodarka wszystkich państw tworzących Unię Europejską rozpatrywanych łącznie, jakby stanowiły jedno państwo. W 2010 roku PKB Unii Europejskiej wynosił 12,279 biliona € (16,282 biliona $), co oznacza że gospodarka Unii Europejskiej była większa od największej gospodarki pojedynczego państwa, Stanów Zjednoczonych.
Gospodarka krajów członkowskich.
"Zobacz też: Gospodarka Austrii, Gospodarka Belgii, Gospodarka Bułgarii, Gospodarka Chorwacji, Gospodarka Cypru, Gospodarka Czech, Gospodarka Danii, Gospodarka Estonii, Gospodarka Francji, Gospodarka Grecji, Gospodarka Hiszpanii, Gospodarka Holandii, Gospodarka Irlandii, Gospodarka Litwy, Gospodarka Luksemburga, Gospodarka Łotwy, Gospodarka Malty, Gospodarka Niemiec, Gospodarka Polski, Gospodarka Portugalii, Gospodarka Rumunii, Gospodarka Słowacji, Gospodarka Słowenii, Gospodarka Szwecji, Gospodarka Węgier, Gospodarka Włoch."
W państwach panuje dosyć wysoki stopień redystrybucji dochodów, dochodzący do 60% PKB (w Szwecji). Główną gałąź gospodarki tych krajów stanowią usługi: telekomunikacyjne, bankowe, budowlane, transportowe – w tym samochodowe, morskie i lotnicze itd. W dalszej kolejności przemysł oraz schemizowane i zautomatyzowane rolnictwo.
Większość PKB wytwarza sektor prywatny, jednak dosyć duży udział w nim ma sektor państwowy: w Szwecji – około 30% (w latach 80. ponad 40%), w Polsce obecnie około 25%, we Francji w rękach państwowych pozostaje kolej, elektrownie (EDF, który posiada kilka elektrowni w Polsce), dystrybucja gazu (GDF) i wiele innych przedsiębiorstw, które są dochodowe i zasilają budżet państwa.
Unia Europejska, składająca się z 27 państw ma łącznie najwyższy na świecie produkt krajowy brutto. Pod względem dochodu na głowę mieszkańca kraje „starej” Unii są w światowej czołówce a niektóre regiony Europy, na przykład Bawaria czy Île-de-France, mają prawie dwukrotnie wyższy poziom PKB per capita od średniej dla wszystkich 28 państw członkowskich.
14 marca 2008 roku ekonomiści banku Goldman Sachs obliczyli, że gospodarka 15 państw strefy euro stała się największą gospodarką świata. Przyczyną jest osłabiający się dolar. W poprzedzającym roku PKB Stanów Zjednoczonych osiągnął ponad 13,84 bln dolarów, podczas gdy strefy euro prawie 8,85 bln euro. Przy kursie 1,5688 dol. za euro (według kursu z 14 marca 2008), daje to ponad 13,88 bln dol. Euroland pobił więc USA o blisko 40 mld dolarów.
Wzrost gospodarczy.
Obecnie kraje starej Unii znajdują się w słabszej kondycji: ich wzrost gospodarczy waha się między 0% a 2%. Jednocześnie mają niski przyrost naturalny i większe ograniczenia imigracyjne niż w krajach zamożnych o mniejszym zaludnieniu. Niemcy są pierwsi na świecie pod względem wartości eksportu swoich produktów, nawet przed ludniejszą Japonią. W Szwecji, Finlandii i Danii wzrost wynosi ponad 3%. W słabiej rozwiniętych państwach nowej Unii wynosi on zwykle 4–7% (Polska), 5–8% (Słowacja) czy 8–12% (Estonia). Należy jednak zauważyć, że PKB tych państw tuż po wprowadzeniu gospodarki rynkowej notował gwałtowny spadek w związku z utratą rynku radzieckiego: w Polsce było to –17%, w przypadku Bułgarii nawet –40%, a poziom PKB z czasów socjalizmu odzyskała dopiero w 2003 r.
Polityka gospodarcza Unii Europejskiej.
Przemysł.
Rozwinięty też jest przemysł produkujący sprzęt gospodarstwa domowego (Bosch, Electrolux, Zanussi), chemiczny, petrochemiczny (Shell, BP), elektroniczny (Philips), farmaceutyczny, stoczniowy i spożywczy. Ważną funkcję pełnią telekomunikacyjne satelity europejskie Eutelsat i Astra, należące do luksemburskiego SES S.A.
We Francji swoją siedzibę ma jeden z dwóch największych koncernów lotniczych Airbus, w Szwecji produkuje się samoloty Saab. W Europie produkuje się superszybkie pociągi (TGV firmy Alstom).
Przemysł motoryzacyjny.
Niemcy zajmują trzecie miejsce na świecie pod względem produkcji samochodów, cała Unia zaś pierwsze. Najważniejsze motoryzacyjne koncerny europejskie to DaimlerChrysler (Mercedes-Benz, Chrysler, Maybach, także udziały w Mitsubishi), BMW, Volkswagen (do tego koncernu należą także Audi, Skoda, Seat, Bentley, Lamborghini i Bugatti), Porsche, MAN AG, PSA (Citroën i Peugeot), Renault, Fiat (także Ferrari i Iveco), Volvo AB (nadal należy do Szwedów). Montownie swoich samochodów mają także amerykański Ford (także samochody osobowe Volvo, Jaguar i DAF) i GM (Opel, Scania i Saab) oraz przedsiębiorstwa azjatyckie.
Energetyka.
Unia Europejska ujednoliciła przepisy dotyczące wytwarzania, przesyłu, dystrybucji i dostaw energii elektrycznej, wzbogacając je o przepisy dotyczące ochrony konsumentów. W celu ulepszenia i zintegrowania konkurencyjnych rynków energii w UE dyrektywą Parlamentu i Rady nr 2009/72/WE ustanowiono zasady dotyczące organizacji i funkcjonowania sektora elektroenergetycznego, otwartego dostępu do rynku, składania ofert, udzielania zezwoleń i eksploatacji systemów. W UE dużą wagę przywiązuje się do produkcji energii ze źródeł odnawialnych. Narodowe cele dotyczące udziału energii pozyskiwanej z tych źródeł w ogólnej ilości energii wytwarzanej w państwach członkowskich określono w dyrektywie 2001/77/WE. Wysiłki państw członkowskich zmierzające do realizacji celów wyznaczonych w tej dyrektywie monitoruje Komisja Europejska.
Turystyka.
Francja, Wielka Brytania i Włochy są najczęściej odwiedzanymi krajami na świecie, z czego czerpią ogromne korzyści drobni przedsiębiorcy oraz budżety tych państw, gdyż obcokrajowcy płacą podatek od towarów i usług przy wszelkich zakupach. W Austrii istnieją najdłuższe i najlepsze na świecie trasy narciarskie. Danię odwiedza co roku 5 mln turystów, czyli tyle, ile wynosi liczba mieszkańców.
Finanse UE.
Budżet.
Unia Europejska posiada własną samodzielność finansową (od 1970 roku – od traktatu budżetowego). Źródła własne WE to:
Pierwsze dwa źródła stanowią ok. 14% budżetu WE, ok. 35% – wpływy z podatku pośredniego, a 51% – to wpłaty państw członkowskich. Głównym płatnikiem netto są Niemcy, a następnie Wielka Brytania. W latach osiemdziesiątych rządzący w Brytanii brytyjscy konserwatyści uzyskali rabat, ze względu na małą kwotę subwencji rolniczych. Ostatnio zrodził się pomysł stworzenia podatku europejskiego. Miałoby to być na przykład dwa punkty procentowe z podatku od towarów i usług. Wtedy najwięcej płaciłyby te kraje, w których najwięcej się konsumuje. Byłby to sposób na zmniejszenie brytyjskiego rabatu, a Niemcy, ponieważ są największą gospodarką Unii i najbardziej ludnym krajem, pozostałyby największym płatnikiem. Największym odbiorcą funduszów Unii była przez lata Hiszpania: w Madrycie wybudowano za te pieniądze na przykład metro. Francja zaś jest największym odbiorcą dotacji unijnych dla rolnictwa. Same dotacje stanowią zwrot 98% francuskiej kontrybucji brutto. Jeżeli liczyć również zyski francuskich rybaków i zyski mieszkańców Strasburga, Francja jest beneficjentem netto UE.

</doc>
<doc id="1278030" url="https://pl.wikipedia.org/wiki?curid=1278030" title="Epipactis albensis">
Epipactis albensis



</doc>
<doc id="1278034" url="https://pl.wikipedia.org/wiki?curid=1278034" title="Markéta Irglová">
Markéta Irglová

Markéta Irglová (ur. 28 lutego 1988 w Valašském Meziříčí) − czeska autorka tekstów, aktorka i piosenkarka. Laureatka Oscara za najlepszą piosenkę oryginalną („Falling Slowly” z filmu "Once").
Życiorys.
Zajmuje się muzyką od siódmego roku życia, odkąd rodzice kupili jej pierwsze pianino i zapisali do szkoły muzycznej. W wieku dziewięciu lat dostała od swojego ojca gitarę, na której sama nauczyła się grać.
W wieku 13 lat rozpoczęła współpracę z Glenem Hansardem, którego poznała podczas jego pobytu w Valašském Meziříčí z grupą The Frames. Później nagrali album pt. "The Swell Season" (2006), od tego czasu nagrywają i występują w duecie, również nazwanym The Swell Season. Ich cover piosenki Boba Dylana „You Ain't Goin' Nowhere” znalazł się na ścieżce dźwiękowej do filmu "I’m Not There. Gdzie indziej jestem" (2007). 
W 2008 nagrodzona Oscarem za najlepszą piosenkę („Falling Slowly”) skomponowaną do filmu "Once", w którym również zagrała główną rolę. 3 marca 2008 otrzymała czeską nagrodę Akademie populární hudby jako odkrycie roku.
W 2022 uczestniczyła w programie "Söngvakeppnin" wyłaniającym reprezentanta Islandii w 66. Konkursie Piosenki Eurowizji. W 2023 weźmie udział w programie "ESCZ 2023", czeskich eliminacjach do 67. Konkursu Piosenki Eurowizji.
Życie prywatne.
W 2006 związała się z Glenem Hansardem, który partnerował jej na planie filmu "Once". Para rozstała się w 2009, deklarując jednak, że pozostaną przyjaciółmi. W lipcu 2011 poślubiła producenta swojego solowego albumu, Tima Iselera. Małżeństwo przetrwało rok. Od 2012 pozostaje w nieformalnym związku z realizatorem dźwięku Sturla Mio Thorissonem, z którym ma troje dzieci.
Mieszkała w Irlandii i Stanach Zjednoczonych, obecnie żyje na Islandii.

</doc>
<doc id="1278035" url="https://pl.wikipedia.org/wiki?curid=1278035" title="Epipactis purpurata">
Epipactis purpurata



</doc>
<doc id="1278037" url="https://pl.wikipedia.org/wiki?curid=1278037" title="Zygmuntów (przystanek kolejowy)">
Zygmuntów (przystanek kolejowy)

Zygmuntów – przystanek kolejowy w Karczówce, w województwie mazowieckim. Znajdują się tu 2 perony.
W roku 2017 przystanek obsługiwał 0–9 pasażerów na dobę.

</doc>
<doc id="1278038" url="https://pl.wikipedia.org/wiki?curid=1278038" title="Igor Lediachow">
Igor Lediachow

Igor Anatoljewicz Lediachow (ros. Игорь Анатольевич Ледяхов, ur. 22 maja 1968 w Soczi) – rosyjski piłkarz grający na pozycji ofensywnego pomocnika.
Kariera klubowa.
Lediachow urodził się w Soczi, a piłkarską karierę rozpoczynał w zespole Torpedo Taganrog. W 1988 roku przeszedł do SKA Rostów nad Donem i w jego barwach przez dwa sezony występował w drugiej lidze ZSRR. W 1990 roku został piłkarzem Dnipra Dniepropetrowsk, jednak nie udało mu się wywalczyć miejsca w podstawowym składzie i w 1991 roku odszedł do Rotoru Wołgograd, z którym wywalczył mistrzostwo drugiej ligi. Po utworzeniu nowego państwa w 1992 roku – Federacji Rosyjskiej – Lediachow przeszedł do Spartaka Moskwa i już w pierwszym sezonie wywalczył mistrzostwo nowo powstałej ligi rosyjskiej. Rok później wystąpił ze Spartakiem w Lidze Mistrzów, a zarówno w 1993, jak i 1994 roku zostawał mistrzem kraju. W tym drugim przypadku zdobył także Puchar Rosji.
We wrześniu 1994 Lediachow wyjechał do Hiszpanii. Został piłkarzem Sportingu Gijón. W Primera División zadebiutował 4 września w wygranym 2:1 spotkaniu z Barceloną. W Sportingu grał w pierwszym składzie, jednak w każdym sezonie bronił się przed spadkiem do Segunda División. W końcu fakt ten nastąpił w sezonie 1997/1998, gdy Sporting zajął ostatnią pozycję w La Liga. Kolejne sezony Igor grał na drugim froncie, ale w 1999 roku był wypożyczony do japońskiego Yokohama Flügels. W 2002 roku odszedł z Gijón i na rok trafił do innego drugoligowca SD Eibar. W 2003 roku zakończył piłkarską karierę.
Kariera reprezentacyjna.
25 stycznia 1992 roku Lediachow zadebiutował w reprezentacji Wspólnoty Niepodległych Państw w wygranym 1:0 towarzyskim meczu ze Stanami Zjednoczonymi. W 1992 roku został powołany przez Anatolija Byszowca do kadry na Euro 92, jednak nie wystąpił we tam w żadnym meczu. W 1994 roku wystąpił na Mistrzostwach Świata w USA w wygranym 6:1 meczu z Kamerunem. W kadrze WNP rozegrał 7 meczów i strzelił 1 gola, a w kadrze Rosji – 9 meczów.

</doc>
<doc id="1278042" url="https://pl.wikipedia.org/wiki?curid=1278042" title="Ligula">
Ligula



</doc>
<doc id="1278045" url="https://pl.wikipedia.org/wiki?curid=1278045" title="Darkeden">
Darkeden

Darkeden – gra komputerowa z gatunku MMORPG, wyprodukowana i wydana w 1997 roku przez południowokoreańskie studio SOFTON Entertainment, Inc.

</doc>
<doc id="1278046" url="https://pl.wikipedia.org/wiki?curid=1278046" title="Storczyk Russowa">
Storczyk Russowa



</doc>
<doc id="1278047" url="https://pl.wikipedia.org/wiki?curid=1278047" title="Tomasz Dykas">
Tomasz Dykas

Tomasz Dykas (ur. 25 września 1850 w Gumniskach, zm. 19 kwietnia 1910 we Lwowie) – polski rzeźbiarz.
Życiorys.
Urodził się w rodzinie chłopskiej w dobrach Sanguszków w Gumniskach koło Tarnowa. Wysłany przez nich do szkół ukończył szkołę realną, a w latach 1875–1878 kształcił się w Akademii Sztuk Pięknych w Krakowie, potem w wiedeńskiej Akademii Sztuk Pięknych pod opieką . Osiadł we Lwowie. Pierwsze nauki pobierał u Edmunda Jaskólskiego (autor pomnika Józefa Torosiewicza na Łyczakowie).
Wiele podróżował, wystawiał swe prace w Krakowie, gdzie w latach 1881 i 1895 otrzymał nagrody za projekt pomnika Mickiewicza. We Lwowie wykonał wiele portretów, grobowców, 4 figury marmurowe i płaskorzeźbę „Niesienie krzyża” dla Katedry rzymskokatolickiej, oraz rzeźby dla Katedry Ormiańskiej. Według jego projektu zostały zrealizowane pomniki Mickiewicza dla Przemyśla, Tarnopola i Złoczowa.
Pochowany na cmentarzu łyczakowskim we Lwowie.

</doc>
<doc id="1278049" url="https://pl.wikipedia.org/wiki?curid=1278049" title="Orchis russowii">
Orchis russowii



</doc>
<doc id="1278053" url="https://pl.wikipedia.org/wiki?curid=1278053" title="Philippe de Commines">
Philippe de Commines

Philippe de Commines (ur. 1477, zm. ok. 1511) był francuskim dyplomatą. 
Mimo że nie był ani historykiem, ani kronikarzem, jego analizy czasów mu współczesnych przeszły do historii i uczyniły go jednym z najbardziej unikatowych ludzi tamtego okresu. De Commines służył na dworze Ludwika XI i Karola VIII.

</doc>
<doc id="1278055" url="https://pl.wikipedia.org/wiki?curid=1278055" title="Piotr Ziętara">
Piotr Ziętara

Piotr Ziętara (ur. 22 listopada 1988) – polski hokeista.
Syn Walentego i brat Marka, byłych hokeistów i trenerów hokejowych.
Kariera.
Wychowanek Podhala Nowy Targ. Absolwent NLO SMS PZHL Sosnowiec z 2007. 1 września 2010, w wieku niespełna 22 lat, postanowił przerwać karierę sportową, po czym zajął się biznesem. W czerwcu 2011 podjął treningi wraz z drużyną KTH Krynica. Wskutek nie otrzymania licencji na grę w PLH przez klub z Krynicy, we wrześniu trafił ponownie do Nowego Targu. Od czerwca do drugiej połowy listopada 2012 zawodnik Cracovii. Po 17 meczach sezonu 2013/2014 był najskuteczniejszym zawodnikiem MMKS (13 punktów za 9 goli i 4 asysty); wówczas na początku listopada postanowił definitywnie zakończył karierę zawodniczą i skupić się na innych działalnościach.
Wraz z ojcem Walentym organizują obozy hokejowe dla młodzieży trenującej hokej na lodzie.

</doc>
<doc id="1278056" url="https://pl.wikipedia.org/wiki?curid=1278056" title="Dactylorhiza traunsteineri">
Dactylorhiza traunsteineri



</doc>
<doc id="1278058" url="https://pl.wikipedia.org/wiki?curid=1278058" title="Bat (jednostka miary)">
Bat (jednostka miary)

Bat – hebrajska miara objętości płynów stosowana w starożytności; równa 72 logom, różnie przeliczana na inne jednostki objętości.
Bat równy był ok. 21 lub 40 litrom, a w czasach Nowego Testamentu – ok. 22 litrom.

</doc>
<doc id="1278060" url="https://pl.wikipedia.org/wiki?curid=1278060" title="Dactylorhiza sambucina">
Dactylorhiza sambucina



</doc>
<doc id="1278063" url="https://pl.wikipedia.org/wiki?curid=1278063" title="Jean Hagen">
Jean Hagen

Jean Shirley Verhagen (ur. 3 sierpnia 1923 w Chicago, zm. 29 sierpnia 1977 w Los Angeles) − amerykańska aktorka teatralna, filmowa i telewizyjna, nominowana do Oscara za rolę drugoplanową w filmie "Deszczowa piosenka".

</doc>
<doc id="1278067" url="https://pl.wikipedia.org/wiki?curid=1278067" title="Guilherme Oliveira Santos">
Guilherme Oliveira Santos

Guilherme, właśc. Guilherme Oliveira Santos (ur. 5 lutego 1988 w Jequié) – brazylijski piłkarz występujący na pozycji obrońcy. Zawodnik klubu Tombense.
W Campeonato Brasileiro Série A rozegrał 72 spotkania i zdobył 2 bramki.

</doc>
<doc id="1278068" url="https://pl.wikipedia.org/wiki?curid=1278068" title="Sziakanie">
Sziakanie



</doc>
<doc id="1278070" url="https://pl.wikipedia.org/wiki?curid=1278070" title="Thalia Sodi">
Thalia Sodi



</doc>
<doc id="1278073" url="https://pl.wikipedia.org/wiki?curid=1278073" title="Donna Reed">
Donna Reed

Donna Belle Mullenger (ur. 27 stycznia 1921 w Denison, zm. 14 stycznia 1986 w Beverly Hills) − amerykańska aktorka filmowa i telewizyjna, laureatka Oscara za rolę drugoplanową w filmie "Stąd do wieczności".
Życiorys.
Donna Reed urodziła się jako Donna Belle Mullenger na farmie w pobliżu Denison, w stanie Iowa, jako córka Hazel Jane Shives (1899–1975) i Williama Richarda Mullengera (1893–1981). Najstarsza z piątki dzieci, była wychowywana w nurcie metodyzmu. Po ukończeniu High School Denison Reed planowała zostać nauczycielką, ale nie była w stanie zapłacić za studia. Postanowiła przeprowadzić się do Kalifornii, by kształcić się w Los Angeles City College, za radą ciotki. Podczas gdy uczestniczyła w college’u, występowała w różnych produkcjach scenicznych, ale nie miała żadnych planów, aby zostać aktorką. Po otrzymaniu kilku ofert do testów ekranowych dla studia filmowego Reed ostatecznie podpisała kontrakt ze studiem MGM, lecz zastrzegła sobie prawo do skończenia edukacji.
Po podpisaniu kontraktu ze studiem aktorka debiutowała w 1941 roku na dużym ekranie, występując w filmie "The Get-Away". W filmie wystąpiła pod nazwiskiem Donna Adams, jednak studio MGM postanowiło zmienić jej pseudonim na Donna Reed. W 1943 roku pojawiła się w "Komedii ludzkiej" z Mickey Rooneyem oraz zagrała w "Portrecie Doriana Graya" i "Ci, których przewidziano na straty", oba obrazy zarówno z 1945 roku.
W 1946 roku wypożyczono aktorkę do studia RKO Pictures, gdzie zagrała Mary Bailey w filmie Franka Capry "To wspaniałe życie". Film ten został wymieniony jako jeden ze 100 najlepszych filmów w historii amerykańskiego kina przez Amerykański Instytut Filmowy i jest regularnie emitowany w telewizji w okresie Bożego Narodzenia.
Po sukcesie filmu "To wspaniałe życie", Reed pojawiła się w obrazie "Ulica zielonego delfina" (1947) z Laną Turner i Vanem Heflingiem. W 1953 zagrała rolę Almy „Lorene” Burke, prostytutki i kochanki postaci granej przez Montgomery'ego Clifta w dramacie wojennym o II wojnie światowej "Stąd do wieczności". Reed za rolę otrzymała Oscara dla najlepszej aktorki drugoplanowej w 1953 roku.
Począwszy od roku 1958 występowała w autorskim serialu "The Donna Reed Show", gdzie grała postać Donny Stone, wyidealizowanej gospodyni domowej. Serial nie schodził z anteny ABC przez osiem sezonów. Reed zdobyła Złoty Glob i cztery nominacje do nagrody Emmy za swoją pracę w serialu.
Po zakończeniu pracy w serialu w 1966 roku, Reed miała czas wolny od pracy, co pomogło formowaniu grupy poparcia "Another Mother For Peace" w 1967 roku. Reed została również przeciwnikiem wojny w Wietnamie i użycia broni jądrowej. Wróciła do zawodu w latach 70., występując w różnych serialach i filmach telewizyjnych, w epizodycznych rolach.
W 1984 roku zgodziła się zastąpić aktorkę Barbarę Bel Geddes w roli panny Ellie w popularnym serialu "Dallas" w sezonie 1984/85. Gdy Bel Geddes zgodziła się na powrót do roli w sezonie 1985/86, Reed została nagle zwolniona. Aktorka pozwała producentów serialu za naruszenie umowy, a później uzgodniła ugodę w wysokości miliona dolarów.
Reed zmarła na raka trzustki w Beverly Hills 14 stycznia 1986 roku, na trzynaście dni przed swoimi 65 urodzinami. Chorobę rozpoznano u niej na trzy miesiące przed śmiercią. Została pochowana na Westwood Village Memorial Park Cemetery w Los Angeles.
Aktorka posiada swoją gwiazdę w Hollywood Walk of Fame, znajdującą się przy 1610 Vine Street.

</doc>
<doc id="1278077" url="https://pl.wikipedia.org/wiki?curid=1278077" title="Minister pracy i polityki społecznej">
Minister pracy i polityki społecznej



</doc>
<doc id="1278078" url="https://pl.wikipedia.org/wiki?curid=1278078" title="Pandi Raidhi">
Pandi Raidhi

Pandi Raidhi (ur. 14 kwietnia 1921 w Korczy, zm. 1 lipca 1999 w Tiranie) – albański aktor. 
Życiorys.
W wieku 15 lat, po ukończeniu szkoły zaczął terminować w jednym z warsztatów w Korczy. Pierwszy raz zetknął się z teatrem amatorskim w czasie nauki w szkole. Zadebiutował na scenie w 1936 roku, rolą w „Dasma korçare” (Ślub w Korczy) w reżyserii Dhimitra Trajce. W 1941 roku przystąpił do ruchu oporu, działając w organizacji „Młodzież Antyfaszystowska” (Rinia Antifashiste), od 1943 roku walczył w jednym z oddziałów partyzanckich. Po wyzwoleniu Korczy w 1944 roku razem z Thimi Filipi rozpoczął pracę w szpitalu.
Powrót na scenę w 1948 zakończył się krótkim epizodem współpracy z Teatrem Ludowym (alb. "Teatri Popullor") w Tiranie, po czym rok później wrócił do rodzinnego miasta by tam tworzyć grupę teatralną przy miejscowym domu kultury. W 1950 roku powstał Teatr Andon Zako Cajupi (pierwsza scena zawodowa w Korczy), w którym rozpoczął pracę Raidhi. W teatrze tym zagrał ponad 100 ról.
Debiutował w filmie w roku 1958 epizodyczną rolą w filmie "Tana". Zagrał w 36 filmach fabularnych. W 1975 roku został uhonorowany tytułem Artysty Ludu (alb. "Artist i Popullit"). Imię Raidhiego nosi jedna z ulic w południowej części Korczy.
Od młodych lat interesował się sportem, w 1950 roku został mistrzem kraju w narciarstwie. Imię aktora nosi jedna z ulic w Korczy.

</doc>
<doc id="1278085" url="https://pl.wikipedia.org/wiki?curid=1278085" title="Chiroqchi">
Chiroqchi

Chiroqchi – miasto w Uzbekistanie, w wilajecie kaszkadaryjskim, siedziba administracyjna tumanu Chiroqchi. Zamieszkiwane jest przez 20 000 ludzi, głównie Uzbeków, w mniejszej części także Rosjan i Tatarów. Chiroqchi założono w XIV wieku.
Linki zewnętrzne.
Mapa Chiroqchi

</doc>
<doc id="1278087" url="https://pl.wikipedia.org/wiki?curid=1278087" title="Helena Datner">
Helena Datner

Helena Datner, także Datner-Śpiewak (ur. 19 grudnia 1949) – polska historyczka, socjolożka i działaczka społeczności żydowskiej, w latach 1999–2000 przewodnicząca Gminy Wyznaniowej Żydowskiej w Warszawie.
Życiorys.
Jest córką historyka Szymona Datnera (1902–1989) i Edwardy Orłowskiej (1906–1977). Jej dwie starsze siostry: Lilka i Mika zginęły podczas powstania w getcie białostockim. Zajmuje się społeczną historią Żydów w XIX wieku, historią społeczności żydowskiej w Polsce po II wojnie światowej oraz socjologicznymi badaniami nad antysemityzmem. Była dyrektorem Centrum Edukacji Kultury Żydowskiej. Jako pierwsza kobieta w historii zasiadła w zarządzie Związku Gmin Wyznaniowych Żydowskich w RP. Jest pracownikiem naukowym Żydowskiego Instytutu Historycznego. Od 2009 jest członkinią Rady Naukowej ŻIH.
W 2007 w Instytucie Stosowanych Nauk Społecznych na Wydziale Stosowanych Nauk Społecznych i Resocjalizacji Uniwersytetu Warszawskiego uzyskała stopień doktora nauk humanistycznych w zakresie socjologii za rozprawę "Żydowska inteligencja Warszawy drugiej połowy XIX wieku. Studium historyczno-socjologiczne" (promotorka – Małgorzata Melchior).
Jej mężem był Paweł Śpiewak, z którym ma syna Jana Śpiewaka. 

</doc>
<doc id="1278089" url="https://pl.wikipedia.org/wiki?curid=1278089" title="Helena Datner-Śpiewak">
Helena Datner-Śpiewak



</doc>
<doc id="1278093" url="https://pl.wikipedia.org/wiki?curid=1278093" title="Geraldine Page">
Geraldine Page

Geraldine Sue Page (ur. 22 listopada 1924 w Kirksville, zm. 13 czerwca 1987 w Nowym Jorku) − amerykańska aktorka filmowa i teatralna, laureatka Oscara za rolę w filmie "Podróż do Bountiful" (1985). Pprócz tego była również siedmiokrotnie nominowana do tej nagrody za role pierwszo- i drugoplanowe.

</doc>
<doc id="1278095" url="https://pl.wikipedia.org/wiki?curid=1278095" title="1 Szturmowa Brygada Przeciwpancerna Russland">
1 Szturmowa Brygada Przeciwpancerna Russland

1 Szturmowa Brygada Przeciwpancerna "Russland" (ros. 1-я ударная противотанковая бригада "Россия") – kolaboracyjny związek taktyczny Sił Zbrojnych Komitetu Wyzwolenia Narodów Rosji pod koniec II wojny światowej.
Sformowanie.
Na pocz. 1945 r. został sformowany spośród oficerów i żołnierzy ochrony sztabu gen. Andrieja A. Własowa oraz kursantów oficerskiej szkoły ROA ponad 500-osobowy samodzielny oddział niszczycieli czołgów. Składał się z trzech plutonów. Jego dowódcą został płk Igor K. Sacharow, zaś zastępcą – kpt. G. Lamsdorf. Uzbrojony jedynie w broń strzelecką oraz panzerfausty 9 lutego wszedł do walki nad Odrą w rejonie Kostrzyna w celu zlikwidowania sowieckiego przyczółka na zachodnim brzegu rzeki zajętego przez oddziały 230 dywizji strzeleckiej Armii Czerwonej. Jego osiągnięcia były tak duże, że Rosjanie dostali pochwały od niemieckiego dowództwa, zaś gen. A. A. Własowowi gratulacje złożył Reichsführer SS Heinrich Himmler. 
W tej sytuacji rozkazem głównodowodzącego Sił Zbrojnych KONR sformowano 1 Szturmową Brygadę Przeciwpancerną "Russland". Liczyła ona ok. 1,2 tys. żołnierzy. W jej skład wchodziły 10, 11, 12, 13 i 14 samodzielne dywizjony przeciwpancerne (12 dywizjon składał się z przedstawicieli narodów Kaukazu). Każdy dywizjon dzielił się na trzy szturmowe grupy. Dowódcą brygady został płk Gałkin. Miała ona na swoim uzbrojeniu ok. 1,2 tys. karabinów maszynowych i ok. 2,4 tys. panzerfaustów.
Historia.
Niemcy podporządkowali ją nowo formowanej Dywizji Przeciwpancernej "Weichsel" w składzie 9 Armii gen. Theodora Busse Grupy Armii "Weichsel" (brygada stanowiła odwód). W trakcie walk nad Odrą jej pododdziały sukcesywnie wchodziły do walki przeciwko sowieckim przyczółkom. 6 marca na froncie nad Odrą znalazła się 1 Dywizja Piechoty ROA, zaś brygada została jej podporządkowana. 
8 kwietnia doszło do konfliktu z Niemcami, którzy żołnierzom 13 i 14 dywizjonu odebrali większość karabinów maszynowych. Rosyjski dowódca mjr Wtorow ostro zaprotestował przeciwko temu, za co został aresztowany i uwięziony. Wypuszczono go na wolność dopiero pod wpływem interwencji szefa oddziału inspekcji OKH ppłk. Hanzena. Rosjanie po zakończeniu wojny – tak jak żołnierze innych jednostek Sił Zbrojnych KONR – zostali wydani Sowietom.

</doc>
<doc id="1278115" url="https://pl.wikipedia.org/wiki?curid=1278115" title="Adolf Dyroff">
Adolf Dyroff

Adolf Dyroff (ur. 2 lutego 1866 w Damm, zm. 3 lipca 1943 w Monachium) – niemiecki filozof.
Od 1903 profesor w Bonn, wyszedł od filozofii starożytnej i scholastycznej i połączył ją w organiczną całość z teoriami nowszej filozofii Hertlinga, Külpe’go i szkoły Martina Deutingera. Filozofię wartości Windelbanda opracował w ujęciu realistycznym.

</doc>
<doc id="1278118" url="https://pl.wikipedia.org/wiki?curid=1278118" title="Port lotniczy Nawakszut">
Port lotniczy Nawakszut

Port lotniczy Nawakszut (IATA: NKC, ICAO: GQNN) – międzynarodowy port lotniczy położony w Nawakszut. Jest największym portem lotniczym w Mauretanii. Do końca 2010 r. służył jako węzeł Mauritania Airways. Od początku 2011 jest węzłem Mauretania Airlines International.

</doc>
<doc id="1278120" url="https://pl.wikipedia.org/wiki?curid=1278120" title="Herb Saksonii">
Herb Saksonii

Herb Wolnego Państwa Saksonii (niem.: "Landeswappen des Freistaates Sachsen") występuje w dwóch wersjach:
jako herb państwowy, używany tylko przez instytucje państwowe, i jako oznaka herbu, którą może używać każdy.
Historia.
Zasadniczy "Herb Ruciany" ("Rautenkranzwappen") Saksonii – obecny herb republiki – pochodzi od herbu Królestwa Saksonii i składa się z dwóch elementów: tarczy herbowej z pięcioma złotymi i pięcioma czarnymi poziomymi pasami, która pojawia się w XII wieku jako godło panującej wówczas w Saksonii–Wittenberdze dynastii askańskiej, posiadającej godność elektorów Rzeszy i wygasłej w 1422 w linii męskiej. 6 stycznia 1423 margrabia Miśni Fryderyk I Saski z rodu Wettynów przejął księstwo Wittenberga i godność elektora Rzeszy ("kurfirsta") i przybrał jako herb Saksonii dawną askańską tarczę herbową z drugim elementem herbu, położonym ukośnie na prawo zielonym paskiem symbolizującym gałązkę ruty (według legendy książę Bernard III Askańczyk (1180-1212) założył na hełm wieniec z ruty jako koronę przy nadaniu mu Saksonii jako lenna, ale gałązka ruty pojawiła się w herbie Saksonii dopiero w 1262). Od tej pory "Ruciany Herb" jest głównym godłem Saksonii.
Herbu tego używały wszystkie księstwa saskie (jak. np. Saksonia-Coburg, Saksonia-Altenburg, itp.) rządzone przez dynastię Wettynów.
W herbie Polski (złożonym) występuje jako element centralny za rządów królów Augusta Mocnego i Augusta III oraz w dwupolowym herbie Księstwa Warszawskiego za czasów Fryderyka Augusta I.
Herby dzielnicowe w dzisiejszej Saksonii.
Konstytucja Republiki Saksonii (Art.2) zezwala na używanie na terenie osiedlenia Serbołużyczan ich własnej flagi i godła narodowego, oraz na używanie na terenie należącej do Saksonii części Dolnego Śląska (okolice Görlitz, właściwie: Śląskie Łużyce) flagi i godła dolnośląskiego na równych prawach z godłem i flagą państwową.

</doc>
<doc id="1278121" url="https://pl.wikipedia.org/wiki?curid=1278121" title="Nina Foch">
Nina Foch

Nina Foch, właśc. Nina Consuelo Maud Fock (ur. 20 kwietnia 1924 w Lejdzie, zm. 5 grudnia 2008 w Los Angeles) − amerykańska aktorka, nominowana do Oscara za rolę drugoplanową w filmie "Rada nadzorcza".

</doc>
<doc id="1278122" url="https://pl.wikipedia.org/wiki?curid=1278122" title="Oswald Külpe">
Oswald Külpe

Oswald Külpe (ur. 3 sierpnia 1862 w Kandavie, zm. 30 grudnia 1915 w Monachium) – niemiecki psycholog i filozof.
Życiorys.
Studiował historię na uniwersytecie w Lipsku, gdzie spotkał Wilhelma Wundta i wkrótce został jego asystentem. Przez pewien czas pozostawał pod dużym wpływem swego mistrza, lecz później doszedł do odmiennych przekonań. Uczniem Külpego był, między innymi, Ernst Bloch.

</doc>
<doc id="1278123" url="https://pl.wikipedia.org/wiki?curid=1278123" title="Kościół Wniebowzięcia Najświętszej Maryi Panny w Skierbieszowie">
Kościół Wniebowzięcia Najświętszej Maryi Panny w Skierbieszowie

Kościół pw. Wniebowzięcia Najświętszej Maryi Panny w Skierbieszowie – wybudowany został w II połowie XVII wieku. Jest to kościół jednonawowy, utrzymany w stylu renesansowym.
Historia.
Skierbieszowski kościół parafialny Wniebowzięcia NMP wybudowany został w XVII wieku. Konsekracji kościoła dokonał biskup chełmski Józef Eustachy Szembek w 1743 r. Kościół skierbieszowski, bogaty za czasów biskupich, został w 1828 r. doszczętnie okradziony z wszelkich pamiątek i kosztowności. W 1915 r. podczas I wojny światowej 2 pociski armatnie uderzyły w kościół. Kule te wmurowane są w północnej ścianie. Po wysiedleniu ludności Skierbieszowa w 1942 r. Niemcy urządzili w świątyni magazyn zbożowy.
Architektura.
Kościół był kilkukrotnie restaurowany.
W późnych czasach dobudowano przypory dla zabezpieczenia murów. Przy prezbiterium mieści się zakrystia, z przeciwnej strony znajduje się wieża z kruchtą w przyziemiu.
Wyposażenie.
Ołtarz główny wykonany jest w stylu barokowym. W ołtarzu znajduje się obraz Matki Bożej z Dzieciątkiem w posrebrzanym koronach i sukience. Pochodzenie obrazu nie jest znane. Dokumenty wspominają o licznych wotach przy obrazie świadczące o żywym dawniej kulcie i łaskach. 
Wnętrze jest wyposażone w 5 drewnianych ołtarzy. Po prawej stronie św. Walentego i św. Anny, zaś po lewej Przemienienia Pańskiego i Pana Jezusa Ukrzyżowanego. W nawie stoją drewniane ławy i konfesjonały.
Na chórze muzycznym znajdują się organy 10-głosowe, wykonane przez Antoniego Szydłowskiego z Wrocławia, prospekt organów i prospektowe piszczałki z 2 połowy XVIII wieku. Aparat brzmieniowy wykonany przez Stanisława Romańskiego z Lublina w r. 1860. 
Na pamiątkowej tablicy znajdują się nazwiska 250 mieszkańców Skierbieszowa, którzy zginęli w obozach zagłady. 
Parafia.
Parafia Wniebowzięcia Najświętszej Maryi Panny w Skierbieszowie należy do diecezji zamojsko-lubaczowskiej.
Główny odpust parafialny przypada 26 lipca, w uroczystość św. Anny.
Msze święte i nabożeństwa:
Kościół parafialny
Księża pracujący w parafii:
Proboszcz:
Wikariusz:

</doc>
<doc id="1278132" url="https://pl.wikipedia.org/wiki?curid=1278132" title="Edelweiss Air">
Edelweiss Air

Edelweiss Air – szwajcarska regularna linia lotnicza z siedzibą w Zurychu. Głównym węzłem jest port lotniczy Zurych-Kloten. Edelwiss Air jest spółka zależną Swiss International Air Lines.

</doc>
<doc id="1278136" url="https://pl.wikipedia.org/wiki?curid=1278136" title="Albrecht II Habsburg (ks. cieszyński)">
Albrecht II Habsburg (ks. cieszyński)

Albrecht Franciszek Józef Karol Fryderyk Jerzy Hubert Maria Habsburg (niem. "Albrecht Franz Josef Karl Friedrich Georg Hubert Maria von Habsburg", ur. 24 lipca 1897 w Weilburgu, zm. 23 lipca 1955 w Buenos Aires) – arcyksiążę austriacki, książę Węgier, tytularny książę cieszyński, syn Fryderyka Habsburga, ostatniego ks. cieszyńskiego.
Życiorys.
Albrecht urodził się 24 lipca 1897 roku. Był synem Fryderyka Habsburga, ostatniego ks. cieszyńskiego i Izabeli de Croÿ. Jego przodkami byli Karol Ferdynand Habsburg i Karol Ludwik Habsburg, zwycięzca Napoleona w bitwie pod Aspern-Essling. Kształcił się w Bratysławie. W czasie I wojny światowej przeszedł przyśpieszone szkolenie wojskowe. Do czynnej służby wojskowej został powołany w 1916 roku w stopniu porucznika. Brał udział w wielu bitwach, między innymi na froncie włoskim. Po zakończeniu I wojny światowej arcyksiążę zamieszkał wraz z rodzicami i rodzeństwem na Węgrzech. Tam rozpoczął studia ekonomiczne, które ukończył w 1922 roku. Ojciec Albrechta, arcyksiążę Fryderyk próbował osadzić swego syna na węgierskim tronie.
Albrecht cieszył się znacznym uznaniem rojalistów i konserwatystów. W 1930 po zawarciu małżeństwa z Ireną Lalbach zrzekł się swoich praw do korony. Po śmierci ojca 1936 roku arcyksiążę rozwiódł się i ponownie ożenił z 18-letnią hrabianką Katalin Bocskay de Felsö-Banya.
Oficjalnie uznany za księcia Węgier przez admirała Horthyego. Wspierał czynnie i finansowo partię strzałokrzyżowców, był również tajnym współpracownikiem RSHA. Był odpowiedzialny za pomoc w ucieczce osobom odpowiedzialnym za masakrę ludności serbskiej i żydowskiej w Nowym Sadzie. Po wojnie uznany przez władze komunistyczne za winnego przestępstw wojennych. Ukrywał się w Ameryce Południowej i Środkowej (m.in. w Argentynie, Dominikanie i Paragwaju) pod nazwiskiem hrabiego Sirina.
Małżeństwa i dzieci.
Arcyksiążę Albert był trzykrotnie żonaty w latach:
Jego dziećmi są:

</doc>
<doc id="1278137" url="https://pl.wikipedia.org/wiki?curid=1278137" title="Damaged (singel Danity Kane)">
Damaged (singel Danity Kane)

Damaged – piosenka pop stworzona przez Jonathana Yipa oraz Jeremy’ego Reevesa na drugi studyjny album amerykańskiego girlsbandu Danity Kane, "Welcome to the Dollhouse" (2008). Wyprodukowany przez Stereotypes, utwór wydany został jako pierwszy singel z krążka dnia 29 stycznia 2008 roku.
Historia.
W styczniu 2008 roku zespół Danity Kane umieścił na swojej oficjalnej witrynie MySpace informację, iż za pośrednictwem oficjalnej strony internetowej wytwórni Bad Boy Records oraz Atlantic Records, fani grupy będą mogli wybrać który z udostępnionych utworów ma zostać wydany jako pierwszy singel z albumu "Welcome to the Dollhouse" (2008). Z kompozycji „Pretty Boy” i „Damaged” internauci wybrali tę drugą; dzięki temu dnia 29 stycznia 2008 oficjalnie wydany został główny singel promujący krążek. Po raz pierwszy „Damaged” zaprezentowany został na żywo podczas programu „Spotlight on Bad Boy R&amp;B Night”.
Wydanie singla.
Legalnie w sprzedaży, singel „Damaged” ukazał się w systemie digital download dnia 29 stycznia 2008 roku. Utwór zadebiutował na pozycji #44 listy Mediabase; „Damaged” obecnie jest jedną z najczęściej granych piosenek w amerykańskich stacjach radiowych. Singel zajął również wysokie miejsca #6 w notowaniu iTunes Store najczęściej ściąganych, popowych utworów oraz #12 na liście najczęściej zakupowanych, przez pośrednictwo witryny iTunes, piosenek.
Teledysk.
Teledysk do singla miał premierę dnia 11 marca 2008 roku na stacji MTV w programie "TRL" oraz na oficjalnej stronie internetowej tegoż kanału muzycznego.
Klip ukazuje członkinie grupy na futurystycznym, różowym tle symbolizującym serca wokalistek. Teledysk skupia się głównie na choreografii oraz efektach specjalnych. Każda z członkiń przydzielone ma własne pomieszczenie, w którym tańczy bądź leży na futurystycznych łóżkach. W finalnej części teledysku, fabuła przenosi się na salę operacyjną, na której girlsband dowodzi będąc chirurgami. Ranną osobą na łóżku okazuje się mężczyzna, który skrzywdził okłamując każdą z założycielek Danity Kane. W końcowym ujęciu ów bohater budzi się w swojej sypialni z kartką „Mamy dość krzywdy – DK”.

</doc>
<doc id="1278138" url="https://pl.wikipedia.org/wiki?curid=1278138" title="Zachariasz Dzwonowski">
Zachariasz Dzwonowski

Zachariasz Dzwonowski (XVII wiek) – malarz, uczeń Astolfa Vagioli, pomocnika Tomasza Dolabelli, przedstawiciel tzw. szkoły Dolabelli. W roku 1636 ukończył w Krakowie 8 wielkich obrazów olejnych, ze scenami z życia św. Augustyna cechujących się bardzo jasnym kolorytem dla klasztoru augustianów w Krakowie.

</doc>
<doc id="1278141" url="https://pl.wikipedia.org/wiki?curid=1278141" title="Etrap Abadan">
Etrap Abadan

Etrap Abadan (turkm. "Abadan etraby") – dawny etrap (jednostka administracyjna drugiego rzędu) w północno-zachodnim Aszchabadzie, stolicy Turkmenistanu, nad Kanałem Karakumskim, do 2013 roku oddzielne miasto. W 1989 roku liczyło ok. 32 tys. mieszkańców. Ośrodek przemysłu włókienniczego (przędzalnia bawełny) oraz produkcji wina, konserw pomidorowych, materiałów budowlanych i dywanów. W etrapie znajduje się także elektrownia wodna.
Historia.
Miejscowość do 2002 roku nosiła nazwę Büzmeýin (Bezmein, Biuzmein). W 1963 roku osiedle typu miejskiego otrzymało prawa miejskie. W 2013 roku miasto zostało wydzielone z wilajetu achalskiego i włączone do Aszchabadu jako etrap (jednostka administracyjna drugiego rzędu). W 2018 roku etrap został zniesiony.
7 lipca 2011 roku w miejscowym składzie amunicji miały miejsce silne wybuchy, w wyniku których zniszczone bądź uszkodzone zostały liczne zabudowania. Według danych oficjalnych zginęło wówczas 15 osób (2 wojskowych i 13 cywilów). Organizacje ochrony praw człowieka szacowały liczbę ofiar na ponad tysiąc, niektóre źródła mówiły też o kilkuset zabitych. Zaraz po wybuchach w mieście wyłączono usługi telekomunikacyjne oraz wstrzymano dostawy wody i energii elektrycznej. Rok po katastrofie turkmeński sąd wskazał ok. 40 osób mających odpowiadać za eksplozje i wymierzył im kary wieloletniego więzienia. Opracowano także plany całkowitej odbudowy miasta.

</doc>
<doc id="1278144" url="https://pl.wikipedia.org/wiki?curid=1278144" title="Damaged">
Damaged



</doc>
<doc id="1278150" url="https://pl.wikipedia.org/wiki?curid=1278150" title="Boulengerina annulata">
Boulengerina annulata



</doc>
<doc id="1278157" url="https://pl.wikipedia.org/wiki?curid=1278157" title="Abruptum">
Abruptum

Abruptum – szwedzka grupa muzyczna grająca połączenie black metalu i dark ambientu. 
Zespół został stworzony w 1989, przez IT-a (Tony’ego Särkkä), Alla (Jim Berger) i Exta. IT planował już w 1987 założyć ten zespół, lecz brakowało mu odpowiednich ludzi, aby to zrobić. W tym samym roku nagrali swoje dwa pierwsze dema. Po nagraniu pierwszego dema, wyrzucili z grupy basistę Exta. Po wydaniu EP 7” zatytułowanej po prostu "Evil", w 1991 (później wydana została reedycja przez Psychoslaughter), All zaczął mieć problemy alkoholowe przez co został zmuszony do odejścia z zespołu. IT później znalazł nowego członka, którym został gitarzysta grupy Marduk – Evil (Morgan Steinmeyer Håkansson). Tymczasem IT ponownie połączył siły z Allem, aby stworzyć poboczny projekt Vondur. W tym samym czasie IT był jednym z wewnętrznych liderów Satanic Black Circle, będącego częścią blackmetalowej sceny w Szwecji.
Abruptum wydało dwa albumy poprzez wytwórnię Euronymousa, Deathlike Silence Productions. Euronymous opisał ich w następujący sposób: „audio esencja czystego czarnego zła”, zaś IT oceniał Euronymousa, jako „prawdziwego sprzymierzeńca”. Po morderstwie Euronymousa, nagrali utwór, który otwiera album "Nornic Metal: A Tribute To Euronymous".
IT opuścił zespół i blackmetalową scenę w okresie roku 1996, z powodu wielu gróźb skierowanych do niego i jego rodziny. Evil wciąż ciągnął Abruptum, wydał jeden album poprzez swoją własną wytwórnię Blooddawn Productions, przed 2005, kiedy ogłosił koniec Abruptum.
Tematyka i Styl.
Abruptum jest klasyfikowane do gatunku black metal/dark ambient, lecz nie jest to do końca zgodne z prawdą. Nie koncentrowali się na tworzeniu ułożonych czy skomplikowanych utworów, lecz głównie na robieniu hałasu (noise). Wczesne materiały zawierały krótkie utwory, lecz późniejsze wydawnictwa zazwyczaj składały się z jednego lub dwóch utworów, które trwały dłużej, niż cztery minuty. Głównie używali standardowej perkusji, gitar, gitar basowych, klawiszy czy inne, różnych instrumentów, lecz rzecz, który najbardziej zadziwiała, to wrzaski. Po tym jak IT opuścił Abruptum, Evil zmienił styl na bardziej dark ambientowy/noise'owy i odrzucił większość metalowych wpływów.
Po rozpadzie Abruptum.
IT zajmuje się projektem 8th Sin (techno/industrial). Współpracował również z Allem nad (Total) War (black metal), lecz po tym jak odszedł, zespół rozpadł się. All również z pomocą IT-a pracował nad Ophthalamia, lecz i ten projekt został zamknięty. Evil wciąż gra w Marduku i Devil Whorehouse. Brak informacji na temat jakiejkolwiek działalności Exta.

</doc>
<doc id="1278158" url="https://pl.wikipedia.org/wiki?curid=1278158" title="Richard Earlom">
Richard Earlom

Richard Earlom (ochrz. 14 maja 1743 w Londynie, zm. 9 października 1822 tamże) – angielski rysownik i rytownik. 
Życiorys.
Łączył technikę akwafortową z mezzotintą. Rytował m.in. dzieła Rubensa, van Dycka, wykonał też ilustracje według rysunków Claude’a Lorraina do "Liber veritatis" (1777, 2 t.).

</doc>
<doc id="1278159" url="https://pl.wikipedia.org/wiki?curid=1278159" title="Cantus Polonicus">
Cantus Polonicus

Cantus Polonicus – chór kameralny z Zielonej Góry, istniejący od 2006. CANTUS POLONICUS ma charakter ponadregionalny i powstał dzięki współpracy członków dawnego CANTORES VIRIDIMONTANI z zespołem HARMONOLOGIA podczas wielu projektów koncertowych i nagraniowych, jakie miały miejsce na przestrzeni ostatnich lat. Obecnie zespół tworzą śpiewacy związani między innymi z Krakowem, Poznaniem i Wrocławiem, ale podstawowy skład regularnie odbywa próby w Zielonej Górze:
Dotychczasowe działania.
CANTUS POLONICUS wykonuje typowy repertuar oratoryjny od klasycyzmu po muzykę współczesną oraz barokowe dzieła w stylu koncertującym i tradycyjny repertuar a cappella.
Dotychczasowe projekty zespołu CANTUS POLONICUS to między innymi:
rok 2006: koncerty w ramach ŚwidnickiegoFestiwalu Bachowskiego, podczas których zabrzmiały polichóralne Stabat Mater Palestriny i romantyczny program z Missą choralis Liszta i Geistliches Lied op. 30 Brahmsa oraz Missa Sancta Anna Mielczewskiego przy współudziale HIS MAJESTY'S SAGBUTTS &amp; CORNETTS; koncert w ramach Festiwalu „Pieśni Naszych Korzeni” w Jarosławiu rejestrowany dla II programu POLSKIEGO RADIA; koncerty w ramach festiwalu Wratislavia Cantans wraz z zespołem MUSICA FIATA z programem obejmującym dzieła Schütza i Mielczewskiego. 
rok 2007: cykl koncertów o wspólnym tytule „Muzyka w Zabytkach]” oraz koncert w ramach cyklu Koncerty Organowe, HAYDN Mała Msza Organowa - kościół św. Krzyża w Świdnicy, a także koncert w ramach VIII Międzynarodowego Festiwalu Bachowskiego w Świdnicy, gdzie zespół wykonał Messe de Requiem mało znanego francuskiego kompozytora TABARTa pod kierownictwem Yves'a Bilgera (Francja). 
rok 2008: koncert z cyklu „Trzy Pasje”, który odbył się we Wrocławiu w Kościele Uniwersyteckim pw. Najśw. Imienia Jezus oraz koncert z cyklu „Muzyka w Zabytkach"

</doc>
<doc id="1278160" url="https://pl.wikipedia.org/wiki?curid=1278160" title="Cykl powieściowy o Muminkach">
Cykl powieściowy o Muminkach



</doc>
<doc id="1278161" url="https://pl.wikipedia.org/wiki?curid=1278161" title="Naja kaouthia">
Naja kaouthia



</doc>
<doc id="1278166" url="https://pl.wikipedia.org/wiki?curid=1278166" title="Buzmeyin">
Buzmeyin



</doc>
<doc id="1278167" url="https://pl.wikipedia.org/wiki?curid=1278167" title="Edward de Bono">
Edward de Bono

Edward Charles Francis Publius de Bono (ur. 19 maja 1933 na Malcie, zm. 9 czerwca 2021 tamże) – maltański psycholog i lekarz.
Życiorys.
Urodził się na Malcie. Studiował w St Edward’s College w Bormli. Studia medyczne ukończył na Uniwersytecie Maltańskim. Następnie był stypendystą w kolegium Christ Church w Oxfordzie, gdzie uzyskał tytuł magistra (MA) w dziedzinach filozofii i fizjologii. Stopień doktora nauk medycznych zdobył w Trinity College w Cambridge. Jest światowym autorytetem w bezpośrednim nauczaniu tzw. „myślenia twórczego” oraz twórcą określenia „lateral thinking” (myślenie „w bok”, czyli w poprzek stereotypom).
Prowadził odczyty i wykłady w 57. krajach świata, był wykładowcą na Harvardzie, Uniwersytecie Londyńskim, Oksfordzkim i w Cambridge. Upowszechniane przez niego metody weszły do programu szkolnego w niektórych krajach, są także stosowane przez potężne międzynarodowe korporacje takie jak NTT, Exxon, Shell, DuPont, IBM. Jest autorem ponad 70. książek przetłumaczonych na 38 języków świata, w tym polski, chiński, koreański, japoński, arabski, hebrajski, a także wszystkie języki zachodnioeuropejskie. Najbardziej znane pozycje to: "Myślenie lateralne" oraz "Sześć kapeluszy myślowych".
W 1992 Uniwersytet Maltański utworzył we współpracy z profesorem Instytut Myślenia Twórczego i Innowacji Edwarda de Bono (The Edward de Bono Institute for Creative Thinking and Innovation) zajmujący się obszarami takimi jak: kreatywność, zarządzanie innowacjami, przedsiębiorczość, foresight.
W 2005 był nominowany do Nagrody Banku Szwecji im. Alfreda Nobla w dziedzinie nauk ekonomicznych.

</doc>
<doc id="1278171" url="https://pl.wikipedia.org/wiki?curid=1278171" title="Oswald Kulpe">
Oswald Kulpe



</doc>
<doc id="1278173" url="https://pl.wikipedia.org/wiki?curid=1278173" title="Oswald Kuelpe">
Oswald Kuelpe



</doc>
<doc id="1278175" url="https://pl.wikipedia.org/wiki?curid=1278175" title="Nerw oczny">
Nerw oczny

Nerw oczny (łac. "nervus ophthalmicus") – pierwsza i zarazem najmniejsza gałąź nerwu trójdzielnego, nerw zaopatrujący górną część twarzy człowieka. Jest to nerw czuciowy.
Rodzaj.
Jest to nerw tylko czuciowy, aczkolwiek posiada on kontakt ze zwojami przywspółczulnymi.
Przebieg.
Nerw ten rozpoczyna się w zwoju trójdzielnym, miejscu podziału nerwu trójdzielnego. Kieruje się do przodu, będąc najwyżej położoną gałęzią wychodzącą z tego zwoju. Oddaje szybko gałąź namiotową, unerwiającą namiot móżdżku, po czym przechodzi poprzez szczelinę oczodołową górną ("fissura orbitalis superior"), by wejść do oczodołu. Tam dzieli się na nerwy łzowy, czołowy i nosowo-rzęskowy.

</doc>
<doc id="1278176" url="https://pl.wikipedia.org/wiki?curid=1278176" title="Marketa Irglova">
Marketa Irglova



</doc>
<doc id="1278181" url="https://pl.wikipedia.org/wiki?curid=1278181" title="Johann August Eberhard">
Johann August Eberhard

Johann August Eberhard (ur. 31 sierpnia 1739 w Halberstadt, zm. 6 stycznia 1809 w Berlinie) – niemiecki filozof. Wykładał w Halle, bronił przeciw Kantowi stanowiska szkoły Leibniza i Wolff’a. Autor "Neue Apologie des Sokrates oder Untersuchung der Lehre von der Seeligkeit der Heiden" (1772), "Allgemeine Theorie des Denkens und Empfindens" (1776), "Sittenlehre der Vernunft" (1781), "Handbuch der Aesthetik für gebildete Leser aus allen Ständen" (1803-05).

</doc>
<doc id="1278184" url="https://pl.wikipedia.org/wiki?curid=1278184" title="Naja oxiana">
Naja oxiana



</doc>
<doc id="1278185" url="https://pl.wikipedia.org/wiki?curid=1278185" title="Naja atra">
Naja atra



</doc>
<doc id="1278187" url="https://pl.wikipedia.org/wiki?curid=1278187" title="Eurobandid">
Eurobandid



</doc>
<doc id="1278189" url="https://pl.wikipedia.org/wiki?curid=1278189" title="Igor Korniejew">
Igor Korniejew

Igor Władimirowicz Korniejew (ros. Игорь Владимирович Корнеев, ur. 4 września 1967 w Moskwie), piłkarz rosyjski grający na pozycji bocznego pomocnika.
Kariera klubowa.
Korniejew urodził się w Moskwie. Przygodę z piłką rozpoczął w szkółce piłkarskiej Spartaka Moskwa, jednak nie przebił się do pierwszego zespołu i w 1985 roku został graczem CSKA Moskwa. W pierwszej lidze ZSRR zadebiutował w 1987 roku (po awansie klubu z zaplecza pierwszej ligi), jednak na koniec roku spadł z nim do drugiej ligi. W 1989 roku wrócił z CSKA do radzieckiej ekstraklasy. W 1990 roku wywalczył z CSKA mistrzostwo Związku Radzieckiego, a w 1991 roku osiągnął kolejny sukces – zdobył Puchar ZSRR. Został też uznany Piłkarzem Roku w Rosji. W CSKA wystąpił w 166 meczach i strzelił 50 goli.
Na początku 1992 roku Korniejew przeszedł do hiszpańskiego Espanyolu. W jego barwach zadebiutował 5 stycznia w zremisowanym 0:0 meczu z Realem Burgos. W sezonie 1992/1993 był drugim najlepszym strzelcem zespołu, jednak spadł z nim do Segunda División. W 1994 roku pomógł Espanyolowi w powrocie do La Liga, a pod koniec roku trafił do lokalnego rywala, FC Barcelona. W niej swój pierwszy ligowy mecz rozegrał 15 stycznia, a "Barca" pokonała 3:0 CD Logroñés. Natomiast w Lidze Mistrzów zdobył gola w spotkaniu z Paris Saint-Germain (1:1). W Barcelonie grał do końca sezonu, a latem odszedł z zespołu nie mając miejsca w podstawowym składzie.
Latem 1995 Korniejew wyjechał do Holandii. Podpisał kontrakt z SC Heerenveen i dwukrotnie z rzędu zajął z nim 7. miejsce w Eredivisie. W 1997 roku został ściągnięty przez Leo Beenhakkera do Feyenoordu. W sezonie 1998/1999 został mistrzem Holandii, a w mistrzowskim sezonie wystąpił w 17 spotkaniach i strzelił 5 goli. W sezonie 1999/2000 zagrał w Lidze Mistrzów i zajął 3. miejsce w lidze. W 2001 roku został wicemistrzem Holandii, a w 2002 roku znów był z Feyenoordem trzeci. W sezonie 2002/2003 występował w NAC Breda i w jego trakcie zakończył piłkarską karierę.
Kariera reprezentacyjna.
W reprezentacji ZSRR Korniejew zadebiutował 21 maja 1991 roku w przegranym 1:3 towarzyskim meczu z Anglią. W 1992 roku został powołany przez Anatolija Byszowca do reprezentacji Wspólnoty Niepodległych Państw na Euro 92 i wystąpił tam jedynie w przegranym 0:3 grupowym meczu ze Szkocją. W 1994 roku wystąpił na Mistrzostwach Świata w USA w wygranym 6:1 meczu z Kamerunem. W kadrze ZSRR rozegrał 5 meczów, a w kadrze Rosji – 8 meczów.

</doc>
<doc id="1278190" url="https://pl.wikipedia.org/wiki?curid=1278190" title="Eurobandieth">
Eurobandieth



</doc>
<doc id="1278191" url="https://pl.wikipedia.org/wiki?curid=1278191" title="Sly">
Sly

Sly – szósty singel zespołu Lady Pank. Utwory pochodzące z tego singla znalazły się tylko jako bonusy na płytach długogrających zespołu. Na stronie A singla znalazł się utwór tytułowy (muz. i sł. Phil Garland) oraz na stronie B „This Is Only Rock’n’Roll”. Singel został wydany z okazji koncertu zespołu we Francji podczas gali XX Targów MIDEM w Cannes. Kompozytorem drugiego utworu jest Jan Borysewicz a autorem tekstów Andrzej Mogielnicki (przekład Tom Wachtel). Utwór ze strony B jest angielską wersją „To jest tylko rock and roll” z płyty "Ohyda".

</doc>
<doc id="1278202" url="https://pl.wikipedia.org/wiki?curid=1278202" title="Aleja Wolności">
Aleja Wolności



</doc>
<doc id="1278204" url="https://pl.wikipedia.org/wiki?curid=1278204" title="Birce Hasko">
Birce Hasko



</doc>
<doc id="1278206" url="https://pl.wikipedia.org/wiki?curid=1278206" title="Ploska">
Ploska



</doc>
<doc id="1278208" url="https://pl.wikipedia.org/wiki?curid=1278208" title="Deindustrializacja">
Deindustrializacja



</doc>
<doc id="1278209" url="https://pl.wikipedia.org/wiki?curid=1278209" title="Syrian Camel">
Syrian Camel



</doc>
<doc id="1278214" url="https://pl.wikipedia.org/wiki?curid=1278214" title="Dobri Otok">
Dobri Otok

Wysepka Dobri Otok znajduje się na południe od wyspy Sveti Klement, 6,5 km na południowy zachód od miasta Hvar. W najwęższym miejscu cieśnina między wyspą Dobri Otok a Sveti Klement ma ok. 200 m i minimalną głębokość 6 m. Jej powierzchnia wynosi 29,73 ha. Długość linii brzegowej wynosi 2 791 m - ma ona bardzo nieregularny kształt. Najwyższy punkt ma 52 m n.p.m. Wyspa jest trzecią co do wielkości wyspą w archipelagu Paklińskim.

</doc>
<doc id="1278215" url="https://pl.wikipedia.org/wiki?curid=1278215" title="Susanna Kaysen">
Susanna Kaysen

Susanna Kaysen (ur. 11 listopada 1948 w Cambridge w stanie Massachusetts, USA) – amerykańska powieściopisarka. 
Przez blisko 2 lata była pacjentką szpitala psychiatrycznego McLean, co stało się kanwą dla jej powieści "Przerwana lekcja muzyki" ("Girl, Interrupted"). Zdiagnozowano wówczas u niej osobowość borderline, którą tłumaczono jej tylko jako zaburzenia osobowości. Rzeczywistą diagnozę poznała po zdobyciu z pomocą prawnika swojej kartoteki szpitalnej. W roku 1999 na podstawie książki powstał film "Przerwana lekcja muzyki" z Winoną Ryder i Angeliną Jolie w rolach głównych.

</doc>
<doc id="1278216" url="https://pl.wikipedia.org/wiki?curid=1278216" title="Edward De Bono">
Edward De Bono



</doc>
<doc id="1278217" url="https://pl.wikipedia.org/wiki?curid=1278217" title="Joanne Kathleen Rowling">
Joanne Kathleen Rowling



</doc>
<doc id="1278219" url="https://pl.wikipedia.org/wiki?curid=1278219" title="Sulmo">
Sulmo



</doc>
<doc id="1278220" url="https://pl.wikipedia.org/wiki?curid=1278220" title="Trohaniec">
Trohaniec

Trohaniec (938,8 m n.p.m.) – najwyższa kulminacja pasma Otrytu w Bieszczadach Zachodnich, niekiedy jednak zaliczana do Gór Sanocko-Turczańskich jako ich najwyższy polski szczyt. Położony jest na wschodnim krańcu Otrytu, pomiędzy miejscowościami Dwerniczek i Lutowiska. Stoki są całkowicie zalesione. Na wierzchołek nie prowadzą znakowane szlaki turystyczne, aczkolwiek z przebiegającego nieopodal szlaku zielonego z Lutowisk do Chaty Socjologa można dotrzeć na szczyt znakowaną ścieżką przyrodniczą (kolor zielony).

</doc>
<doc id="1278231" url="https://pl.wikipedia.org/wiki?curid=1278231" title="Ryt">
Ryt



</doc>
<doc id="1278232" url="https://pl.wikipedia.org/wiki?curid=1278232" title="Obrządek">
Obrządek

Obrządek (także ryt liturgiczny albo liturgia) – utrwalony specyficzny sposób sprawowania liturgii, charakterystyczny dla danego regionu.
W chrześcijaństwie obrządek stanowi odzwierciedlenie duchowości – nauki, tradycji – danego kościoła sui iuris, ich zewnętrzną formę. Pojęcie obrządku obejmuje zazwyczaj również rozwiązania z zakresu organizacji kościoła, organizacji roku liturgicznego i podobnych zagadnień.
Kościół katolicki z założenia dopuszcza wielość obrządków, o ile tylko wyrastają one z tradycji danego Kościoła partykularnego i nie sprzeciwiają się nauce katolickiej. Świadectwem tego podejścia jest obowiązywanie w Kościele katolickim odrębnego Kodeksu kanonów Kościołów wschodnich. Konsekwencją jest to, że osoba konwertująca na katolicyzm nie powinna zmieniać obrządku, ale wręcz pielęgnować go nadal, o ile tylko dany obrządek funkcjonuje w Kościele katolickim.
Obrządku nie należy mylić z językiem, w którym jest sprawowana liturgia, ani z wyznaniem, któremu służy. Dane wyznanie może znać wiele obrządków, z których każdy może być odprawiany w wielu językach. Stosowanie określonego języka może stać się integralną częścią obrządku (język liturgiczny), jak również wyznanie może stosować wyłącznie jeden obrządek, nie są to jednak sytuacje typowe. Często natomiast zdarza się, że różne wyznania używają tego samego obrządku (z drobnymi – formalnie – różnicami wynikającymi z odmiennej doktryny). Najlepszymi przykładami są tu Kościół katolicki obrządku koptyjskiego i przedchalcedoński Koptyjski Kościół Ortodoksyjny, używające tego samego obrządku koptyjskiego. Powszechnie popełnianym błędem przy klasyfikacji obrządków jest ich utożsamianie z językami, w których są sprawowane, co prowadzi do wyodrębnienia nieistniejących w rzeczywistości obrządków typu „rosyjskiego” czy „ukraińskiego”. Dodatkową komplikację we właściwym rozróżnianiu poszczególnych obrządków stanowi często spotykane zbiorcze określenie obrządków Wschodu jako „rytu greckiego”, co jest dużym uproszczeniem. Tak samo potoczny charakter mają określenia typu „obrządek wschodni” bądź „zachodni”.
Same obrządki czasem ulegają zmianom, czego przykładem może być gruntowna reforma obrządku rzymskiego dokonana przez papieża Pawła VI.
W liturgice wyróżnia się następujące ryty (obrządki, liturgie):

</doc>
<doc id="1278235" url="https://pl.wikipedia.org/wiki?curid=1278235" title="Planikovac">
Planikovac

Wysepka Planikovac znajduje się 2 km na południowy zachód od miasta Hvar, między wyspami Borovac i Marinkovac, od których oddzielona jest cieśninami "Malo ždrilo" (min. szerokość 75 m, min. głębokość 1 m) i "Ždrilca" (min. szerokość 180 m, min. głębokość 1 m). Jej powierzchnia wynosi 10,08 ha; długość linii brzegowej 1 259 m, długość ok. 500 m, a szerokość do 250 m. Najwyższy punkt ma 27 m n.p.m. Wyspa należy do archipelagu Paklińskiego.

</doc>
<doc id="1278236" url="https://pl.wikipedia.org/wiki?curid=1278236" title="Stubai">
Stubai



</doc>
<doc id="1278238" url="https://pl.wikipedia.org/wiki?curid=1278238" title="Stubaier Alpen">
Stubaier Alpen

Stubaier Alpen — grupa górska w Alpach Centralnych położona w Tyrolu na granicy austriacko-włoskiej. Najwyższym szczytem grupy jest Zuckerhütl (3507 m n.p.m.).
Topografia.
Stubaier Alpen stanowią wyraźnie wyróżniający się masyw górski w obrębie Alp Centralnych. Nazwa masywu pochodzi od nazwy doliny Stubaital ("tal" to po niemiecku "dolina") przecinającej pasmo z południowego zachodu na północny wschód, biegnącej od najwyższych szczytów grupy (z Zuckerhütlem włącznie) do swojego wylotu koło Schönberg im Stubaital, miejscowości położonej kilka kilometrów na południe od Innsbrucku.
Od wschodu ogranicza je Wipptall, dolina rzeki Sill (dopływ Innu), od zachodu - dolina Ötztal. Północne ograniczenie Sztubajów stanowi dolina rzeki Inn. Natomiast nie zalicza się do Stubaier Alpen położonych na południowy wschód od nich Sarntaler Alpen, mimo iż leżą one na północ od Doliny Adygi.
Stubaier Alpen tworzą fragment głównej grani Alp, stanowiącej zarazem granicę hydrogeograficzną. Ich północne stoki odwadniane są przez Inn (dopływ Dunaju, zlewisko Morza Czarnego), południowe stoki przez Adygę (dopływ Padu, zlewisko Adriatyku).
Sąsiednie grupy górskie.
Według "AVE" z pasmem tym sąsiadują następujące grupy górskie:
Geologia.
Stubaier Alpen zbudowane są ze skał metamorficznych (głównie gnejsy i łupki krystaliczne), wchodzących w skład krystalicznego rdzenia Alp Centralnych. Skały krystaliczne fragmentarycznie pokryte są resztami wapiennych skał osadowych. Dotyczy to zwłaszcza północnych części masywu, choć czapy osadowe spotyka się również w jego południowej części, np. w rejonie szczytu Tribulaun. Pasmo ma charakter wysokogórski z ostrymi graniami i głębokimi dolinami. W wyższych partiach gór występują lodowce. 
Turystyka.
Przekraczanie Stubaier Alpen jest trudne, gdyż nie posiadają one łatwo dostępnych przełęczy. Znaczenie komunikacyjne mają jedynie znajdujące się na obrzeżach masywu przełęcze: Brenner z linią kolejowa, szosą i autostradą oraz Timmelsjoch z prowadzącą przez nią szosą wysokogórską. 
Stubaier Alpen są ważnym ośrodkiem turystyki, alpinizmu i narciarstwa alpejskiego. Dojazd do podnóża masywu najlepszy jest od strony Innsbrucku. Najważniejszym ośrodkiem narciarskim jest dolina Stubai Tal oferująca możliwość jazdy na nartach również latem. Innym ważnym ośrodkiem narciarskim jest miejscowość Küchtai. 
Szczyty tej grupy zaliczane są w zdecydowanej większości do trudnych i wymagających dobrego przygotowania alpinistycznego. Zwiedzanie masywu ułatwiają liczne, ogólnie dostępne schroniska m.in. Sulzenau Hütte, Amberger Hütte i Innsbrucker Hütte.

</doc>
<doc id="1278242" url="https://pl.wikipedia.org/wiki?curid=1278242" title="Offenbach (Main) Ost">
Offenbach (Main) Ost

Offenbach (Main) Ost – stacja kolejowa w Offenbach am Main, w kraju związkowym Hesja, w Niemczech.
Charakterystyka.
Dworzec obsługuje obecnie wyłącznie linie S1, S2, S8 oraz S9 szybkiej kolei miejskiej S-Bahn. Pociągi Regional-Express oraz Intercity-Express przejeżdżają przez stację bez zatrzymywania się, po torowisku oddzielonym od peronów płotem.
Dworzec został wybudowany w celu przedłużenia linii szybkiej kolei miejskiej S-Bahn do Offenachu i Hanau i oddany do użytku w 1996 roku. Dworzec jest pierwszym dworcem naziemnym w Offenbachu, gdyż bezpośrednio za nim znajduje się wyjazd z tunelu średnicowego ("City-Tunnel Offenbach") jadąc od strony Frankfurtu nad Menem. Pozostałe dworce kolei S-Bahn w kierunku Frankfurtu są dworcami podziemnymi.
Dworzec wybudowany został na nasypie kolejowym, bezpośrednio pod dworcem przebiega droga federalna B43. Po obu jej stronach zbudowano, oddzielone od głównej drogi, równoległe przejazdy dla autobusów wraz z przystankami. Dworzec Offenbach Ost jest jednym z centralnych miejsc przesiadkowych miasta, można się stąd dostać do praktycznie dowolnego miejsca w mieście i sąsiednich miejscowości znajdujących się na wschód od Offenbachu.
Miasto Offenbach am Main planuje przeniesienie pozostałego ruchu z dworca głównego na dworzec Offenbach (Main) Ost, gdzie istniałaby możliwość przesiadki między czterema liniami S-Bahn, Regional-Express oraz lokalną komunikacją autobusową. Do chwili obecnej plany te czekają na decyzję ze strony Deutsche Bahn, która z powodu bliskości dworców we Frankfurcie nad Menem i w Hanau nieprzychylnie odnosi się do planów zagospodarowania przestrzennego terenu przygotowanych przez magistrat Offenbachu.
Linie S-Bahn.
Od zmiany rozkładu jazdy w grudniu 2003, przez dworzec Offenbach (Main) Ost prowadzą następujące linie:
Komunikacja autobusowa.
Offenbach Ost jest ważnym punktem przesiadkowym, autobusy lokalnego przedsiębiorstwa komunikacyjnego OVB zatrzymują się pod dworcem skąd istnieje możliwość przesiadki do lub z S-Bahn:

</doc>
<doc id="1278244" url="https://pl.wikipedia.org/wiki?curid=1278244" title="Misery Business">
Misery Business

Misery Business – pierwszy singel, z drugiego albumu zespołu Paramore – "Riot!". Wydany został 18 czerwca 2007 roku.
Reżyserem klipu jest Shane Drake, który w przeszłości stworzył już dwa klipy dla młodych amerykanów.
Videoklip do tego utworu był nominowany w kategorii „Best Video” na Kerrang! Awards 2007. Utwór został wykorzystany w grze "Guitar Hero World Tour".
Lista Nagrań.
U.S. CD Single
Vinyl 1
Vinyl 2
Australian CD Single

</doc>
<doc id="1278248" url="https://pl.wikipedia.org/wiki?curid=1278248" title="Marek Zająkała">
Marek Zająkała

Marek Zająkała (ur. 25 kwietnia 1955 w Gdańsku) – polski urzędnik państwowy. W latach 2006–2007 wiceminister obrony narodowej, w latach 2007–2011 wiceprezes NIK.
Życiorys.
Ukończył studia z zakresu filologii polskiej na Uniwersytecie Gdańskim. Był zatrudniony m.in. w RKS „Stoczniowiec”, pracował też w Spółdzielni Pracy Usług Wysokościowych „Gdańsk”. W latach 1991–1992 zajmował stanowisko dyrektora departamentu w BBN. W latach 1992–2005 pełnił kierownicze funkcje w Najwyższej Izbie Kontroli (był m.in. doradcą prezesa i dyrektorem departamentów).
Od 3 stycznia 2006 do 25 sierpnia 2006 był podsekretarzem stanu, następnie do 7 września 2007 sekretarzem stanu w Ministerstwie Obrony Narodowej. Został odwołany w związku z powołaniem na stanowisko wiceprezesa Najwyższej Izby Kontroli, które objął 7 września 2007. 2 września 2011 zakończył urzędowanie na tej funkcji, kontynuując pracę w tej instytucji.

</doc>
<doc id="1278250" url="https://pl.wikipedia.org/wiki?curid=1278250" title="Problem synoptyczny">
Problem synoptyczny

Problem synoptyczny – określenie w biblistyce nowotestamentowej dotyczące podobieństwa między trzema pierwszymi Ewangeliami kanonicznymi: Mt, Mk, Łk (Ewangelie synoptyczne). Podobieństwa te obserwuje się w treści, strukturze, kompozycji, słownictwie oraz składni; wspólna jest chronologia, kolejność wypowiedzi i wygłoszonych mów. 
Ewangelie synoptyczne łączy również wspólny schemat kompozycyjny: Jan Chrzciciel, chrzest Jezusa, działalność w Galilei, powrót do Jerozolimy, męka, śmierć i zmartwychwstanie. Jan natomiast koncentruje się na działalności Jezusa w Jerozolimie. U Synoptyków wzmiankowane są dwie Paschy w czasie misji Jezusa, u Jana natomiast trzy (Jn 2,13; 6,4; 13,1).
Od czasów Augustyna po wiek XVIII problem synoptyczny usiłowano wyjaśnić przy pomocy hipotezy wzajemnej zależności. W XIX wieku zaczęto odwoływać się do zaginionych źródeł, z których mieliby korzystać Ewangeliści (przede wszystkim źródło Q).
Podobieństwo trzech pierwszych Ewangelii.
Ewangelia Jana w sposób znaczący odróżnia się od trzech pierwszych. Dlatego już w starożytności nazwano ją pneumatyczną w sensie duchową (z gr. "Pneuma" – "duch"), podczas gdy trzy pierwsze – somatycznymi (z gr. σῶμα soma – "ciało"). Dzisiaj określane są jako synoptyczne. Słowo synoptyczna pochodzi od greckiego συνοψις (tu: wspólny punkt widzenia). Po raz pierwszy nazwy tej, w formie rzeczownikowej (synopsa), użył Johann Jakob Griesbach (1745–1812), który też sporządził pierwszą synopsę (1774). Formę przymiotnikową (synoptyczny) zaczęto stosować w połowie XIX wieku. Przedtem określano je jako „trzy pierwsze ewangelie” ("die drei ersten Evangelien"). 
Wyniki porównania trzech pierwszych Ewangelii są następujące: 
Według obliczeń Westcotta: 
Historia badań.
Dawne próby wyjaśnienia problemu.
Hipoteza wzajemnej zależności.
Najstarszą teorią, mającą wyjaśnić zależność literacką między trzema pierwszymi Ewangeliami, jest hipoteza wzajemnej zależności. Twórcą jej jest Augustyn (354–430), który był przekonany, że pierwszą Ewangelię napisał apostoł Mateusz. Marek, uczeń apostoła Pawła i Piotra, streścił Ewangelię Mateusza, Łukasz zaś przy pisaniu swojej Ewangelii posłużył się Ewangelią Mateusza i Marka. Za Augustynem opowiadali się Hugo Grocjusz, John Mill, Richard Simon, Calmet, Wettstein, Leonard Hug, Wolfius. 
 
J.J. Griesbach w 1789 roku przyjął hipotezę zależności, ale ją zmodyfikował. Uznał, że Ewangelia Marka jest najmłodsza, Ewangelista Marek posłużył się pierwszą i trzecią Ewangelią synoptyczną. Stanowisko to poparli: Fritzsche, Meyer, De Wette, Baur. 
G.C. Storr uznał, że Mateusz wykorzystał Ewangelię Marka, natomiast Łukasz wykorzystał zarówno Ewangelię Marka, jak i Mateusza. Stanowisko to poparli Weisse i Wilke.
Vogel uważał, że Marek wykorzystał Ewangelię Łukasza, a Mateusz Ewangelię Marka i Łukasza.
Hipoteza pierwotnej Ewangelii.
Gotthold Efraim Lessing (1729–1781), nie zgadzając się z hipotezą zależności Augustyna, wysunął w 1778 roku tzw. hipotezę pierwotnej Ewangelii. Powołując się na pewne doniesienia ojców Kościoła, był przekonany, że synoptycy, pisząc swoje Ewangelie, posłużyli się nieznaną dzisiaj Ewangelią, napisaną w języku aramejskim. W 1794 roku hipotezę Lessinga rozwinął J.G. Eichhorn, który sądził, że ewangeliści posłużyli się różnymi recenzjami ewangelii aramejskiej. Hipoteza Lessinga i Eichhorna nie wyjaśniała, dlaczego większość paralelnych wierszy w Ewangeliach synoptycznych ma niemal identyczne brzmienie. Dokonano więc korekty hipotezy Lessinga, według której synoptycy mieli korzystać z greckiego przekładu aramejskiej ewangelii.
Hipoteza diegez.
Dotychczas zajmowano się głównie podobieństwami Ewangelii synoptycznych. Natomiast Daniel Schleiermacher, autor hipotezy diegez, konstruując swoją hipotezę, skupił uwagę przede wszystkim na występujących u synoptyków różnicach. Według Schleiermachera ewangeliści mieli posłużyć się uprzednio spisanymi krótkimi historiami na temat cudów, męki i śmierci Jezusa, nazwanych przezeń diegezami. Ewangeliści zbierali te diegezy i wykorzystywali według własnej koncepcji. Kontynuatorami tej myśli byli C. Lachmann i C. Weizsäcker.
Hipoteza ustnej tradycji.
G. Herder twierdził, że u źródeł Ewangelii kanonicznych znajduje się wyłącznie ustna tradycja, wykorzystana przez ewangelistów zgodnie z ich własnymi założeniami. Hipoteza Herdera nie uwzględnia często występującej pomiędzy Ewangeliami werbalnej zgodności, co najlepiej tłumaczyć literacką zależnością. 
S.P. Tregelles (1813–1875) krytycznie ocenił wszystkie zgłoszone dotychczas propozycje, wskazał na ich niedociągnięcia. Według niego żadna nie wyjaśnia problemu synoptycznego. Nadal więc trwało poszukiwanie teorii, która w pełni wyjaśni wzajemną zależność Ewangelii synoptycznych. Poszukiwaniom towarzyszyły badania nad strukturą i treścią Ewangelii. Prowadzili je głównie bibliści ze szkoły religijno-historycznej (Ch.G. Wilke, Ch.H. Weisse, B. Weiss, C. Weizsäcker, H.J. Holtzmann).
Teoria dwóch źródeł.
Weisse i Holtzmann, korzystając z badań Weizsackera i Weissa, stworzyli teorię dwóch źródeł, która wyjaśnia podobieństwa i różnice synoptyków. Klasyczne sformułowanie tej teorii zawiera dzieło P. Wernlego "Die synoptische Frage" (Freiburg 1899): teksty zgodne z Markiem pozostali synoptycy mieli od niego zaczerpnąć, natomiast teksty jedynie im wspólne pochodziły ze źródła Q (ustnego lub pisanego, aramejskiego lub greckiego). 
Teoria dwóch źródeł opiera się zasadniczo na dwóch tezach. Pierwsza wiąże się z przekonaniem, że Ewangelia Marka jest najstarszą Ewangelią kanoniczną. Mateusz i Łukasz, pisząc swoje Ewangelie, korzystali z Ewangelii Marka. Druga teza autorów teorii dwóch źródeł opiera się na przekonaniu, że Mateusz i Łukasz korzystali z różnych źródeł. Ponadto mieli wspólne źródło, a mianowicie dzieło zawierające słowa i mowy Jezusa, które niestety zaginęło. Nazwano je źródłem Q (od niem. "Quelle" – źródło). Po raz pierwszy terminem tym posłużył się P. Wernle. Tezę o istnieniu drugiego pisanego źródła wysunął już J.G. Eichhorn. Później rozwinęli ją Ch.H. Weisse i Ch.G. Wilke. Wspólny materiał pochodzący ze źródła Q obejmuje przede wszystkim mowy Jezusa (a nie narracje): kazanie Jana Chrzciciela, kuszenie Jezusa na pustyni, Kazanie na górze (u Łukasza na równinie), historię setnika z Kafarnaum, wypowiedź Jezusa o Janie Chrzcicielu, mowę przy rozesłaniu uczniów, Modlitwę Pańską i przypowieści o ziarnku gorczycznym, o kwasie, o wielkiej uczcie, o talentach oraz napomnienia w związku z nadejściem końca świata. 
Za istnieniem źródła Q, tj. źródła mów i słów Jezusa, przemawia przekaz Euzebiusza z Cezarei, który powtarza za Papiaszem: „Mateusz zaś, posługując się dialektem hebrajskim, zebrał razem słowa Jezusa” (Hist. Eccl. III, 39, 16). Papiasz prawdopodobnie mówi o aramejskiej wersji zbioru logiów Jezusa, którego autorem byłby jeden z uczniów Jezusa. Poza źródłem Q zbiorów logiów Jezusa mogło być więcej. Dowodzi tego odkryta w 1945 roku Ewangelia Tomasza, która jest zbiorem mów Jezusa, jakkolwiek innego typu, i tym samym nie może być identyfikowana ze źródłem Q. 
Próbowano zrekonstruować źródło Q, jednak z nie najlepszym rezultatem. Wciąż aktualnym pozostaje pytanie, który z ewangelistów synoptycznych zaczerpnął najwięcej ze źródła Q i najwierniej przekazał jego treść. Innym problemem jest nieobecność historii męki, śmierci i zmartwychwstania Jezusa w źródle. Łukaszowe cytaty ze źródła Q przekazują bardziej pierwotną chrystologię, natomiast Mateuszowe cytaty mają wiele akcentów polemicznych. Mateusz miałby zachować raczej zawartość Q, a Łukasz przede wszystkim kolejność. Mateusz i Łukasz korzystali także z innych źródeł. Materiał, niezaczerpnięty z Ewangelii Marka ani ze źródła Q, nazywany jest dobrem własnym (niem. "Sondergut") Mateusza lub dobrem własnym Łukasza. Jednak część dobra własnego mogła pochodzić ze źródła Q.
Głównym zarzutem podnoszonym przez przeciwników teorii dwóch źródeł są tzw. mniejsze zgodności (ang. "minor agreements") – to ok. 1000-2000 miejsc (w zależności od autora), w których Mt i Łk zgadzają się przeciwko Mk (np. jakieś słowo u Mk poprawione u Mt i Łk na dokładnie to samo, inne słowo; albo zarówno Mt jak i Łk opuszczają dokładnie to samo z tekstu Mk). To sugerowałoby jakiś rodzaj ich wzajemnej zależności, którą teoria dwóch źródeł "a priori" odrzuca. Stąd próby wytłumaczenia takich ewentualnych zależności. Na gruncie samej teorii dwóch źródeł poszczególne przypadki takich zgodności dzieli się na mniejsze grupy i próbuje wyjaśniać różnymi sposobami.
Teoria czterech źródeł.
Jest wersją rozwiniętą (i najczęściej dziś przyjmowaną) teorii dwóch źródeł. Burnett Hillman Streeter (1875–1937) uznał, że dokładniej opisuje problem synoptyczny wielość źródeł (nie negując jednocześnie dwóch podstawowych źródeł: Mk i Q). Dobro własne Ewangelii Mateusza i Ewangelii Łukasza pochodzi z dwóch odrębnych źródeł pisanych (M – związany z Jerozolimą i L – związany z Cezareą). Doszukiwał się judaistycznych tendencji w M. Natomiast źródło Q związane było z Antiochią, skomponowane zostało w języku aramejskim, prawdopodobnie przez apostoła Mateusza dla chrześcijan z Galilei. Mateusz nie znał źródła, z którego korzystał Łukasz, a Łukasz nie znał źródła, z którego korzystał Mateusz. Mateusz powstał pod wpływem Mk, M i Q (źródło M częściowo pokrywa się z Markiem), natomiast Ewangelia Łukasza powstawała w dwóch etapach. Pierwsza redakcja była wynikiem kompilacji materiału ze źródła Q i źródła L, znanego jedynie Proto-Łukaszowi. Natomiast w drugim etapie Ewangelia Proto-Łukasza została rozbudowana pod wpływem Ewangelii Marka. Pierwsza Ewangelia jest kombinacją tradycji Jerozolimy, Antiochii i Rzymu, natomiast trzecia – Cezarei, Antiochii i Rzymu.
Inne rozwinięcia teorii dwóch źródeł.
Joachim Jeremias, zwracając uwagę na rozbieżności pomiędzy dwiema wersjami błogosławieństw i Modlitwy Pańskiej, zaproponował, że część materiału zaszeregowanego do źródła Q pochodzi z tradycji ustnej. 
Q nie mogło być napisane w języku greckim, ponieważ Mateusz i Łukasz, tłumacząc aramejskie terminy, bardzo często posługują się innymi greckimi ekwiwalentami. Niektóre semickie formy gramatyczne, niemające ścisłych odpowiedników w języku greckim, zostają wyrażone inną formą u Mateusza, a inną u Łukasza. O ile powyższe rozbieżności mogłyby wynikać z odmiennego przekładu zapisanego słowa aramejskiego (hebrajskiego), to jednak zachodzą również i poważniejsze różnice, niedające się w podobny sposób wytłumaczyć różnice: 
Idea jest ta sama, ale zachodzące różnice trudno wyjaśniać pochodzeniem z tego samego źródła literackiego. Można je wyjaśnić pochodzeniem z tradycji ustnej. Wspólne Mateuszowi i Łukaszowi teksty pochodzą z ustnej relacji tego samego świadka. Jednak pewne argumenty świadczą za źródłem pisanym. Sprzeczności tej nie można rozwikłać przy pomocy teorii dwóch źródeł. Dlatego część biblistów uznało, że teoria ta nie wyjaśnia w zadowalający sposób problemu synoptycznego. Spowodowało to pojawienie się kolejnych teorii, mnożące liczbę recenzji źródła Q bądź liczbę źródeł. 
C.S. Patton, przyjmując teorię dwóch źródeł, rozróżnia trzy kolejne edycje źródła Q (Q1, Q2, Q3). W. Bussmann za możliwe do przyjęcia uznał istnienie jedynie dwóch redakcji źródła Q, mianowicie Qa i Qb. Najbardziej rozwinął analizę różnych hipotetycznych stadiów redakcji źródła Q J.S. Kloppenborg. Dla innych jakiekolwiek próby wydań „krytycznych” wciąż hipotetycznego Q pozostają przesadą i brak im naukowości.
Inni badacze sugerowali dodatkowe wyjaśnienie zachodzących nieregularności hipotetycznym faktem korzystania przez Mt i Łk z różniących się między sobą manuskryptów Mk albo istnieniem różnych etapów redakcji samego Mk, z których ten z którego skorzystano byłby inny od tego, do którego mamy dostęp dzisiaj. To zakładołoby istnienie jakiegoś albo wcześniejszego Mk ("Ur-Marcus") albo późniejszego ("Deutero-Mark"). Procedury redakcji do których dochodzi się w takich teoriach stają już bardzo skomplikowane.
Teoria wielu źródeł.
Twórcą rozbudowanej i bardzo skomplikowanej teorii wielu źródeł jest Marie-Émile Boismard (1916–2004). Przyjął on dla Ewangelii synoptycznych istnienie czterech podstawowych źródeł pisanych: A, B, C, Q. Ewangelie synoptyczne powstały w wyniku dwustopniowej redakcji. Dokument A był pochodzenia palestyńskiego. Miały się w nim znajdować proste i rzeczowe relacje z życia Jezusa, zawierające jedynie pewne elementy interpretacyjne. Dokument B miał być adaptacją dokumentu A, dokonaną dla potrzeb chrześcijan wywodzących się z pogaństwa. Dokument C zawierał starą tradycję palestyńską o Jezusie. Na jego istnienie wskazują te perykopy Ewangelii Marka, które są wyraźną kompilacją trzech tekstów. Natomiast dokument Q zawierał zasadniczo materiał wspólny dla Ewangelii Mateusza i Ewangelii Łukasza. Na pierwszym etapie kształtowania się Ewangelii synoptycznych tzw. Pośredni-Mateusz korzystał z dokumentu A i Q. Pośredni-Marek oparł głównie swoje dzieło na dokumencie B. Korzystał jednak również z dokumentu A i C. Proto-Łukasz korzystał z dokumentu B, C i Q. Najwięcej jednak materiału zaczerpnął z Pośredniego-Mateusza. W końcowej redakcji Mateusz korzystał z Pośredniego-Marka, Marek z Pośredniego-Mateusza i Proto-Łukasza, Łukasz zaś z Pośredniego-Marka. 
Jakkolwiek hipoteza Boismarda wyjaśnia wszystkie zachodzące między Ewangeliami zależności, w dalszym ciągu pozostaje kwestia do rozstrzygnięcia: w jaki sposób w tak krótkim czasie mogło dojść do tak skomplikowanych zależności. Wszystkie źródła oddziaływać miałyby jedynie na pośrednie redakcje poszczególnych Ewangelii, nie mając żadnego wpływu na etap końcowy.
Inne wyjaśnienia.
Ponieważ żadna z zaproponowanych dotąd hipotez nie wyjaśnia przekonująco wszystkich zależności, wciąż podejmowane są nowe próby rozwiązania problemu synoptycznego. Thomas L. Brodie w roku 2006 odrzucił źródło Q, a w jego miejsce zaproponował Proto-Łukasza. Proto-Łukasz miał zawierać prawie połowę obecnej Ewangelii Łukasza oraz Dziejów Apostolskich. Struktura Proto-Łukasza jest wzorowana na historii Eliasza-Elizeusza (1 Krl 16,29 – 2 Krl 13,25) i składa się z ośmiu części: 
Każda z tych ośmiu części składa się z dwóch dalszych podczęści i struktura ta odpowiada historii Eliasza-Elizeusza. Tej samej struktury Brodie doszukuje się w Księdze Sędziów. Z Proto-Łukasza mieli korzystać Marek, Mateusz i Łukasz.
Za najważniejsze konkurencyjne teorie wobec wciąż najpowszechniej uznawanej (a jednocześnie posiadającej nadal słabe punkty) teorii dwóch źródeł uważa się obecnie:
Każda z powyższych teorii polega na polemizowaniu z jednym z dwóch podstawowych fundamentów teorii dwóch źródeł: pierwsza z pierwszeństwem Mk, a z druga z istnieniem źródła Q.

</doc>
<doc id="1278253" url="https://pl.wikipedia.org/wiki?curid=1278253" title="Dyskografia OneRepublic">
Dyskografia OneRepublic

Artykuł przedstawia całkowitą dyskografię amerykańskiego zespołu poprockowego OneRepublic. Grupa muzyczna w sumie wydała pięć albumów studyjnych, jeden album koncertowy, trzydzieści jeden singli oraz teledysków we współpracy z wytwórnią Mosley Music Group/Interscope Records.
Zespół po raz pierwszy zyskał komercyjny sukces kiedy remiks utworu „Apologize” wykonany przez amerykańskiego producenta Timbalanda został oficjalnie wydany w 2007 roku. Utwór dotarł do miejsca pierwszego w szesnastu krajach świata. Od momentu wydania singel nabyto w ilości 6 milionów egzemplarzy w rodzimym kraju grupy. Debiutancki album studyjny OneRepublic, "Dreaming Out Loud" wydany został 20 listopada 2007 roku. Album dotarł do czternastej pozycji amerykańskiego notowania "Billboard" 200 oraz został odznaczony certyfikatem złotej płyty przyznanym przez RIAA. Ponadto album pokrył się platyną w Wielkiej Brytanii, Niemczech i Austrii. Drugi singel promujący wydawnictwo, „Stop and Stare” zajął dwunaste miejsce na liście "Billboard" Hot 100 i znalazł się w pierwszej piątce oficjalnych notowań w Austrii oraz Wielkiej Brytanii. Kolejne trzy utwory promujące album „Say (All I Need)”, „Mercy” i „Come Home” nie zyskały tak dużego sukcesu komercyjnego.
Drugi album studyjny grupy, "Waking Up" został wydany 17 listopada 2009 roku. Album dotarł do dwudziestej pierwszej pozycji notowania "Billboard" 200 i odznaczony został certyfikatem platynowej płyty w Niemczech i w Austrii oraz złotej płyty w Stanach Zjednoczonych. Album promowały cztery single, „All the Right Moves”, „Secrets”, „Marchin On” oraz „Good Life”, które zyskały komercyjny sukces w rodzimym kraju zespołu oraz w krajach niemieckojęzycznych, ugruntowując pozycję zespołu na tamtejszych rynkach muzycznych.
Trzeci album studyjny grupy, "Native" ukazał się 22 marca 2013 i dotarł do czwartego miejsca notowania "Billboard" 200. Album uzyskał status platynowej płyty w Stanach Zjednoczonych, Kanadzie, Australii, Szwecji, Niemczech, Austrii oraz Wielkiej Brytanii. Został również odznaczony certyfikatem potrójnej platynowej płyty w Polsce. Drugi singel z albumu, „If I Lose Myself” zremiksowany przez szwedzkiego DJ’a Alesso odniósł sukces w Szwecji, Austrii, Polsce i Wielkiej Brytanii, zajmując wysokie pozycje w oficjalnych notowaniach. Jednak największym sukcesem z płyty okazał się kolejny singel „Counting Stars”, który osiągnął pozycje w pierwszej piątce na oficjalnych notowaniach najlepiej sprzedających się singli w ponad dwudziestu krajach świata. W Wielkiej Brytanii singel dotarł do miejsca pierwszego, co jest najwyższą pozycją singla zespołu w tym kraju, a w USA utwór dotarł do miejsca drugiego na liście "Billboard Hot 100", powtarzając tym samym sukces pierwszego singla zespołu „Apologize”. Kolejny utwór z płyty „Something I Need” zyskał popularność głównie w Australii, pokrywając się potrójną platyną i Nowej Zelandii, zdobywając status platynowej płyty, a także w Polsce docierając do szczytu listy AirPlay – Top. Kolejny singel „Love Runs Out”, który promował wydaną 14 kwietnia 2014 roku reedycję albumu "Native", osiągnął pozycje w pierwszej piątce na oficjalnych listach w Niemczech, Austrii, Szwajcarii, Kanadzie i Wielkiej Brytanii, zdobywając status platynowej płyty w Szwajcarii, Kanadzie, Szwecji i we Włoszech. Ostatni singel z albumu, „I Lived” zyskał popularność we Włoszech, pokrywając się platyną.
7 października 2016 roku zespół wydał czwarty album zatytułowany "Oh My My". Album dotarł do trzeciego miejsca listy "Billboard 200", a także zajął wysokie pozycje na listach w Kanadzie, Szwajcarii, Irlandii czy Nowej Zelandii. Singel promujący płytę, „Wherever I Go” dotarł do miejsca pięćdziesiątego piątego na liście "Billboard Hot 100", ciesząc się większą popularnością w Wielkiej Brytanii i we Włoszech. Kolejne single „Kids” oraz „Let’s Hurt Tonight” cieszyły się popularnością głównie we Włoszech zdobywając certyfikaty platynowej płyty. 19 maja 2017 roku zespół wydał utwór „No Vacancy”, a 14 lipca tego samego roku utwór „Rich Love” nagrany wspólnie z norweskim trio SeeB. Obie piosenki zyskały dużą popularność w Szwecji i we Włoszech. 16 maja 2018 roku zespół we współpracy z raperem Logic wydał utwór „Start Again”, który znalazł się na ścieżce dźwiękowej drugiego sezonu serialu "Trzynaście powodów". 26 czerwca 2018 roku ukazał się kolejny utwór zespołu, „Connection”.
W maju 2019 roku ukazał się singel „Rescue Me” zapowiadający piąty album studyjny grupy. Singel pokrył się podwójną platyną w Australii i platyną w kilku krajach świata, m.in. w USA, Włoszech, a także w Polsce. Kolejne single zapowiadające album to „Wanted”, „Didn’t I” oraz „Better Days”. Piątym singlem został utwór „Run”, który osiągnął wysokie pozycje na światowych listach przebojów, także w Polsce zajmując 7. pozycję w notowaniu AirPlay – Top. 27 sierpnia ukazał się album "Human", który szybko zdobył status złotej płyty w Szwajcarii. Kolejny singel z albumu – „Someday” został wydany w dzień premiery krążka. W listopadzie ukazał się singel „Sunshine”, miesiąc później minialbum "Sunshine. The EP" zawierający remiksy utworu. 4 lutego 2022 grupa wydała swój pierwszy album koncertowy zatytułowany "One Night in Malibu", będący zapisem koncertu o tym samym tytule.
W lutym 2022 roku ukazał się singel „West Coast”. 13 maja 2022 ukazał się singel „I Ain’t Worried” będący częścią ścieżki dźwiękowej do filmu "".

</doc>
<doc id="1278256" url="https://pl.wikipedia.org/wiki?curid=1278256" title="Djurslandsmotorvejen">
Djurslandsmotorvejen

Djurslandsmotorvejen – autostrada w Danii o długości 18,6 kilometrów położona na północ od Aarhus i przebiegająca od węzła "Århus-Nord" gdzie skrzyżuje się z autostradą Østjyske Motorvej (M60) oraz Nordjyske Motorvej (M70). Początkowo przebiega po trasie drogi krajowej nr 505, a następnie drogi krajowej nr 15 do istniejącej obwodnicy Skødstrup.

</doc>
<doc id="1278260" url="https://pl.wikipedia.org/wiki?curid=1278260" title="Mondial Australian Women’s Hardcourts 2007">
Mondial Australian Women’s Hardcourts 2007

Tenisowy turniej WTA Australian Women’s Hardcourts 2007 odbył się w dniach 29 grudnia 2006 - 6 stycznia 2007 w australijskim Gold Coast na kortach twradych. Pula nagród wyniosła 175 000 dolarów amerykańskich.

</doc>
<doc id="1278263" url="https://pl.wikipedia.org/wiki?curid=1278263" title="Weselina Kacarowa">
Weselina Kacarowa

Weselina Kacarowa, bułg. Веселина Кацарова (ur. 18 lipca 1965 w Starej Zagorze) – bułgarska śpiewaczka, mezzosopran.
Życiorys.
Rozpoczęła swoją edukację muzyczną we wczesnym dzieciństwie biorąc lekcje fortepianu w wieku 4 lat. Jej pierwszy poważny występ sceniczny miał miejsce w 1981 roku, kiedy miała 16 lat – wykonywała wówczas sonaty fortepianowe Mozarta w swoim rodzinnym mieście.
Po uzyskaniu dyplomu pianistycznego w roku 1987, Kacarowa rozpoczęła naukę śpiewu u Resy Kolewej w Akademii Muzycznej w Sofii. Kolewa nakłoniła ją do zwrócenia się w kierunku muzyki Mozarta i Rossiniego. Swój pierwszy występ wokalny dała w Starej Zagorze, śpiewając "Habanerę" z opery "Carmen" Bizeta. Później, jeszcze jako studentka, występowała w Bułgarskiej Operze Narodowej w Sofii. Wykonywała partię Rozyny w "Cyruliku sewilskim" w ramach egzaminu końcowego.
Kariera.
W 1988 roku, jeszcze jako studentka, przedstawiła swoje nagranie demo Herbertowi von Karajanowi, który po jego przesłuchaniu zaproponował młodej śpiewaczce występy w Operze Wiedeńskiej. Niestety, Karajan umarł tydzień później. Jego następca zaproponował Kacarowej dwuletni kontrakt rozpoczynający się w 1991 roku.
Kacarowa kończyła sofijskie konserwatorium w roku 1989, później, przez dwa lata, była zaangażowana do zespołu śpiewaczego opery w Zurychu Do jej pierwszych ról należały mniejsze partie w dziełach Wagnera (druga Norna i Wellgunda) w "Zmierzchu bogów". Tego samego roku zdobyła pierwszą nagrodę na międzynarodowym konkursie wokalnym „"Neue Stimmen" (New Voices)” w Gütersloh, w Niemczech, sponsorowanym przez Bertelsmanna, właściciela wytwórni BMG Classics. W 1991 roku zadebiutowała podczas Festiwalu Mozartowskiego w Salzburgu występując podczas dwóch koncertów zorganizowanych z okazji dwusetnej rocznicy śmierci Mozarta. Wystąpiła także jako "Annio" w operze "Łaskawość Tytusa", pod dyrekcją Sir Colina Davisa. W tym samym roku opuściła Zurych, by rozpocząć występy w Wiedniu, gdzie zadebiutowała jako Rozyna w "Cyruliku sewilskim" Gioacchino Rossiniego. Zgodnie z kontraktem występowała w Wiedniu przez dwa lata, w tym czasie też wyszła za mąż za Szwajcara.
W 1992roku zaśpiewała w koncertowym wykonaniu opery "Tankred" Rossiniego. Od tego momentu była regularnym gościem na salzburskim festiwalu występując w takich operach Mozarta, jak: "Łaskawość Tytusa", "Idomeneo", "Così fan tutte", "Mitridate", "Ombra Felice" i w operze Berlioza "Potępienie Fausta". Występowała także na festiwalach muzycznych w Bregencji, St. Moritz, Glyndebourne i Pesaro.
Kacarowa specjalizuje się w wykonywaniu partii mozartowskich i bel canto (Rossini, Bellini, Donizetti), ale dodaje do swojego repertuaru także role z oper barokowych takich jak "Orfeusz" z "Orfeusza i Eurydyki" Glucka, "Ruggiero" z Alciny Händla, "Penelope" z „Il ritorno d’Ullise in Patria” Monteverdiego, "Neron" i "Poppea" z "Koronacji Poppei" Monteverdiego oraz "Ariodante" z „Ariodante” Händla. Realizuje nagrania płytowe prezentujące partie operowe, pieśni, szczególnie kompozytorów francuskich.
W 2003 roku rozpoczęła współpracę z bułgarskim kompozytorem Krasimirem Kjurkczijskim. Owocem tej współpracy jest płyta zatytułowana ‘Bulgarian Soul’. Śpiewa tam z zespołem Cosmic Voices from Bulgaria oraz z ‘Soloists Orchestra’. Płyta zawiera zbiór bułgarskich pieśni ludowych.
„Wielu ludzi nie zna mojego rodzinnego kraju. Chciałabym odkryć przed nimi bułgarską duszę” – powiedziała o płycie artystka. Płyta zdobyła nagrodę "German ECHO Award" w kategorii „śpiewak roku” w 2003 oraz nagrodę "Merkur Preis" w 2005 roku.
Repertuar (od 2005) (partia/dzieło/kompozytor):
Mając na uwadze dbałość o zdrowie, rodzinę i karierę, Kacarowa przykłada ogromną wagę do wybierania odpowiednich propozycji. Rocznie występuje maksymalnie w 50 przedstawieniach.
Wraz z mężem i synem mieszka niedaleko Zurychu, w Szwajcarii, gdzie daje regularne koncerty i występuje w tamtejszej Opernhaus.

</doc>
<doc id="1278268" url="https://pl.wikipedia.org/wiki?curid=1278268" title="Hallelujah (singel Paramore)">
Hallelujah (singel Paramore)

Hallelujah to kolejny singel zespołu Paramore, który pochodzi z ich drugiej płyty – Riot!. Singel został wydany 18 września 2007 roku w Wielkiej Brytanii. 
Singel był na #139 miejscu na liście UK Singles Chart.
30 lipca 2007 roku ukazał się w Wielkiej Brytanii teledysk do piosenki. Teledysk zawiera materiały z koncertów i backstage Paramore.

</doc>
<doc id="1278270" url="https://pl.wikipedia.org/wiki?curid=1278270" title="Jan Ludwik Strzesz">
Jan Ludwik Strzesz

Jan Ludwik Strzesz, "(Strzeż)", ur. 1610 w Jodłówce, zm. 29 kwietnia 1678 w Chełmży, archidiakon chełmiński.
Pochodził z drobnej szlachty małopolskiej, kształcił się w Akademii Krakowskiej, a następnie studiował prawo w Padwie, gdzie był asesorem nacji polskiej. Edukację uwieńczył doktoratem obojga praw. W 1658 został prepozytem sanockim. W 1665 r. z nominacji bpa Andrzeja Olszowskiego został kanonikiem chełmińskim, najpierw jako penitencjarz, potem jako kustosz, a od 1677 jako archidiakon chełmiński. W latach 1665-1678 proboszcz i archiprezbiter chełmiński. Od 1669 r. był audytorem generalnym diecezji, reprezentując ordynariusza, a od 1677 wikariuszem "in spiritualibus" i oficjałem generalnym biskupstwa. Aktywnie włączył się w życie diecezji, reprezentując stanowisko bpa Andrzeja Olszowskiego, uporządkował wiele spraw gospodarczych, włączył się też w tworzenie seminarium duchownego w Chełmnie. Jego najważniejszym dziełem było przeprowadzenie w latach 1667-1672 wizytacji biskupstwa, której akta posiadają znaczą wartość źródłową. W latach 1668-1669 i 1671 był deputatem do Trybunału Głównego Koronnego.
W 1667 r. otrzymał godność sekretarza królewskiego i w tej roli wielokrotnie reprezentował podkanclerzego koronnego bpa A. Olszowskiego w sprawach dotyczących Prus Królewskich i miasta Torunia, przyczyniając się także do reformy ustrojowej tego miasta.
Wydał drukiem panegiryk żałobny po śmierci królowej Cecylii Renaty: "Maeror Europeus in Funere Serenissimae Caeciliae Renatae Reginae Poloniarum", Cracoviae 1644 oraz kazanie które wygłosił podczas przekazywania benedyktynkom kościoła św. Jakuba w Toruniu: "Mowa Kościelna Przy Odebraniu Kościoła Toruńskiego, Jakuba Świętego, ... przez I.M.X. Jana Ludwika Strzesza, kustosza katedralnego, ... IKM sekretarza wyprawiona", Kraków 1667.
W czasie swojej działalności w diecezji chełmińskiej dał się poznać jako bibliofil. Posiadał on pokaźną bibliotekę, którą w testamencie przekazał w znacznej części toruńskim jezuitom.

</doc>
<doc id="1278276" url="https://pl.wikipedia.org/wiki?curid=1278276" title="Rok 1984">
Rok 1984

Rok 1984 (tytuł oryginalny: "Nineteen Eighty-Four") – futurystyczna dystopia o licznych podtekstach politycznych, napisana przez George’a Orwella i opublikowana w roku 1949. Autor napisał ją pod wpływem kontaktu z praktyczną stroną systemu stalinowskiego, do jakiego po raz pierwszy doszło w Hiszpanii w 1936 roku (w czasie wojny domowej), gdzie pojechał jako dziennikarz i sympatyk strony republikańskiej. Wspomnienia niedalekiej przeszłości pozwoliły wykreować mu antyutopijny porządek świata w fikcyjnej przyszłości. Książka była ostatnim dziełem George’a Orwella. Pracę nad nią rozpoczął w 1948 roku, kiedy jego zdrowie uległo znacznemu pogorszeniu (cierpiał na zaawansowaną formę gruźlicy).
Jako sympatyk antystalinowskiej partii POUM był zmuszony uciec przed zorganizowaną przez INO NKWD (por. Aleksandr Orłow) nagonką i egzekucją. Swoje przeżycia opisał w zbiorze reportaży "W hołdzie Katalonii".
Pierwsze polskie tłumaczenie – Juliusza Mieroszewskiego – opublikowane zostało na emigracji w Instytucie Literackim w Paryżu w roku 1953. W PRL powieść Orwella była zakazana przez cenzurę, pierwsze oficjalne wydanie (PIW) w roku 1988; od roku 1980 była jednak publikowana w postaci przedruków z wydania paryskiego w wydawnictwach niezależnych – tzw. „drugiego obiegu”. Od 1988 roku oficjalne wydania krajowe ukazywały się w tłumaczeniu Tomasza Mirkowicza oraz Barłomieja Zborskiego, a w 2021 opublikowano tłumaczenia Doroty Konowrockiej-Sawy i Roberta Sudóła. W tym samym roku nakładem Wydawnictwa Jaguar została opublikowana powieść graficzna "Rok 1984" w tłumaczeniu Małgorzaty Kaczorowskiej. Autorem adaptacji i ilustracji jest brazylijski grafik Fido Nesti.
Do kultury masowej przeniknęły pewne pojęcia z tej powieści np. Wielki Brat (ang. "Big Brother"), nowomowa (ang. "newspeak"), myślozbrodnia (ang. "thoughtcrime") czy nieosoba (ang. "unperson" – polityk odsunięty od wpływów lub obywatel o wrogich lub nieortodoksyjnych poglądach politycznych).
Tytuł.
Przez jakiś czas Orwell wahał się między dwoma tytułami książki: "Nineteen Eighty-Four" (ang. Tysiąc dziewięćset osiemdziesiąt cztery) i "The Last Man in Europe" (ang. Ostatni człowiek w Europie). Ostatecznie zdecydował się na ten pierwszy, idąc za radą wydawcy, Freda Warburga.
Istnieje kilka hipotez dotyczących tytułu książki:
Fabuła.
Powieść opisuje Londyn w Oceanii w niezbyt odległej przyszłości (w czasie powstawania powieści; obecnie jest to niedawna przeszłość), gdzie życie jednostek zostaje podporządkowane wszechpotężnej władzy państwa. Społeczeństwo podzielone jest na trzy klasy społeczne:
Prole mieszkają w osobnych dzielnicach, do których co prawda wolno zachodzić członkom Partii, co może jednak świadczyć o ich niepożądanej indywidualności. W dzielnicach tych inwigilacja wydaje się być znikoma (nie ma wszechobecnych "teleekranów" ani podsłuchów). Nie jest ona konieczna, ponieważ prole nie są uświadomieni społecznie i zajmują się wyłącznie zaspokajaniem podstawowych potrzeb. Pomimo tego, że stanowią zdecydowaną większość (ok. 85%) społeczeństwa i mogliby w dowolnej chwili zniszczyć Partię, nie odczuwają potrzeby buntu. Pośród nich krążą prawdopodobnie agenci Policji Myśli, którzy wyłapują nieliczne jednostki inteligentne, mogące potencjalnie zorganizować proli w liczącą się siłę.
Członkowie Partii Zewnętrznej są odpowiednikami dzisiejszej klasy średniej. Zajmują się głównie sprawami administracyjnymi, ale także pisaniem książek, tworzeniem filmów (głównie pornograficznych) i komponowaniem kiczowatej muzyki dla proli. Każdy członek Partii jest całkowicie podporządkowany doktrynie angsocu, czyli „angielskiego socjalizmu”. Angsoc nie przewiduje wolności słowa ani nawet wolności myśli. Wszechobecne teleekrany, które pełnią jednocześnie funkcję kamer szpiegowskich, wymuszają bezwzględne posłuszeństwo. Nawet najdrobniejsze wykroczenie poza normę (np. wściekły lub niezadowolony wyraz twarzy) jest natychmiast wykrywane i kończy się ewaporacją, czyli śmiercią i całkowitym wymazaniem z historii. Osoba, która została ewaporowana, oficjalnie nigdy nie istniała.
O członkach Partii Wewnętrznej wiadomo niewiele: nie kontaktują się z nikim, czasem pojawiają się na teleekranach lub na pełnych nienawiści manifestacjach, urzędują na najwyższych piętrach Ministerstw. Żyją we względnym dobrobycie, choć oficjalnie nie są bardziej uprzywilejowani niż członkowie Partii Zewnętrznej. Sprawują bezwzględną kontrolę nad życiem tych ostatnich. Tylko członkowie Partii Wewnętrznej posiadają świadomość tego, co dzieje się na świecie. Ich zadaniem jest niedopuszczenie do zmiany układu sił i utrzymywanie partii przy władzy. Dostęp do wysokiej jakości jedzenia i używek oraz pewna doza swobody (jak choćby luksus wyłączenia na jakiś czas teleekranu) sprawia, że wszyscy są posłuszni Partii i bez mrugnięcia okiem wykonują swoje obowiązki. Ich jedynym celem jest władza sama w sobie, nie mają wyższych ideałów czy potrzeb.
Kodeks karny uproszczony jest do minimum – osoba podejrzana jest winna i wykazanie tej winy jest jedynym zadaniem sądu. Kara jest tylko jedna – „ewaporacja”, która jest czymś więcej niż karą śmierci. Jest to nie tylko fizyczne unicestwienie człowieka, ale również usunięcie wszelkich śladów jego istnienia: zniszczenie książek czy gazet, w których występowało nazwisko skazanego i wydrukowanie nowych, już bez niego. Wszelka rozmowa o unicestwionym jest zabroniona i karalna. Ewaporacja osoby nie jest jawna ani rejestrowana. Jedynie skazani członkowie Partii Wewnętrznej biorą udział w publicznych procesach, które organizowane są po to, by zastraszyć pozostałych obywateli. Czasem tacy skompromitowani członkowie Partii Wewnętrznej na jakiś czas są pozostawiani przy życiu i mają możliwość poruszania się po Londynie. Nie są już groźni – zostali „złamani” torturami i poddani praniu mózgu.
Na aparat państwowy Oceanii, w której rozgrywa się akcja powieści, składają się cztery ministerstwa:
Głównym bohaterem powieści jest Winston Smith, mężczyzna w średnim wieku, członek Zewnętrznej Partii, pracownik Ministerstwa Prawdy. Zajmuje się on ciągłym „aktualizowaniem” prasy. Do jego obowiązków należy między innymi usuwanie nazwisk ewaporowanych osób, poprawianie błędnych prognoz rządu (tak, aby jego przewidywania wydawały się trafne), wymazywanie niespełnionych obietnic rządu czy nawet pisanie od nowa całych artykułów, jeżeli są w całości niezgodne z „rzeczywistością”.
Winston, rozczarowany swoim życiem i dostrzegający szaleństwo systemu, stara się dociec, czy to, co mówi Partia, jest prawdą i czy to, co robi, ma jakikolwiek sens. Swój cichy bunt rozpoczyna od poważnej myślozbrodni – w kupionym w dzielnicy proli zeszycie zapisuje swoje myśli. Notatka z niewinnego opisu obejrzanego dzień wcześniej filmu zamienia się w deklarację nienawiści do Wielkiego Brata. W późniejszym czasie Winston niejednokrotnie dopuszcza się myślozbrodni. Któregoś dnia poznaje Julię – młodą pracownicę innego działu Ministerstwa Prawdy. Zakochują się w sobie, współżyją ze sobą w ukryciu – takie uczucia jak miłość, lojalność czy przyjaźń są zabronione. Razem buntują się przeciwko Partii. Za pośrednictwem O’Briena, członka Partii Wewnętrznej, domniemanego członka Braterstwa, wchodzą w posiadanie tajemniczej Księgi autorstwa Goldsteina, znienawidzonego wroga Partii, postaci ukazywanej przez propagandę i plotki jako swoiste przeciwieństwo Wielkiego Brata.
Ponadto Winston dopuszcza się następujących zbrodni: odwiedza dzielnice proli, rozmawia z prolami, opuszcza na kilka godzin Londyn. Za każde z tych przestępstw grozi ewaporacja. Ostatecznie Winston ponosi klęskę – zostaje aresztowany, poddany śledztwu, w czasie którego przyznaje się do winy. Jest to jednak tylko wstęp, gdyż ostatecznym celem śledztwa nie jest udowodnienie winy (która i tak jest oczywista), a „przebudowa” świadomości skazanego (pranie mózgu). Ostateczną klęską Winstona jest zdradzenie Julii, a przypływ miłości do Wielkiego Brata, który czuje po wyjściu z Ministerstwa Miłości, jest triumfem śledczych.
Świat w "Roku 1984".
Świat w "Roku 1984" jest podzielony na trzy walczące ze sobą nieustannie supermocarstwa. Państwom tym, walczącym o wielki obszar obfitujący w potencjalnych niewolników i zasoby naturalne (część Afryki, Indie, Azja Południowo-wschodnia i Bliski Wschód), wcale nie zależy na pokoju, gdyż dzięki wojnie utrzymać można "status quo" wewnątrz. Dla każdego mocarstwa wojna jest po to, aby uzasadniać obywatelom konieczność istnienia reżimu, który chroni przed hordami sąsiadów. Walczą o tereny sporne, aby spożytkować ich zasoby na dalsze prowadzenie wojny. Popełniane są zbrodnie wojenne. Bitwy są prawdziwe, ale kampanie prowadzone tak, aby samemu nie zwyciężyć. Wojna uzasadnia także ogólnie panującą nędzę (połowa Oceanii chodzi bez butów, żyletki są towarem luksusowym, a przydział czekolady spada) i marną jakość tych towarów, które są dostępne.
Państwa w "Roku 1984":
Film.
Na podstawie książki powstało kilka filmów: w roku 1954, w 1956 i w 1984. Ten ostatni, nakręcony został w Anglii w okolicach miejsc, w których mogła mieć miejsce akcja książki.
Muzyka.
Na podstawie książki powstało libretto do opery „1984”, muzykę skomponował Lorin Maazel. Premiera odbyła się w Teatro alla Scala w Mediolanie.
David Bowie inspirował się „Rokiem 1984” tworząc w 1974 album koncepcyjny „Diamond Dogs”, planował zrobić musical, natomiast nie dostał zezwolenia od wdowy po Orwellu.
Nazwa polskiego zespołu nowofalowego Nowo Mowa została zaczerpnięta od stworzonego przez Orwella konceptu.

</doc>
<doc id="1278278" url="https://pl.wikipedia.org/wiki?curid=1278278" title="Sønderborgmotorvejen">
Sønderborgmotorvejen

Autostrada M51 (duń. "Sønderborgmotorvejen") – autostrada w Danii. Łączy Sønderborg z autostradą Sønderjyske Motorvej (M50) oraz jest częścią drogi krajowej nr 8.

</doc>
<doc id="1278280" url="https://pl.wikipedia.org/wiki?curid=1278280" title="Robert Eberle">
Robert Eberle

Robert Eberle (ur. 22 lipca 1815 w Meersburgu nad Jeziorem Bodeńskim, zm. 19 września 1860 w Eberfing koło Monachium) – niemiecki malarz. Jego twórczość opierała się na studiach dzieł Ruisdaela i Dujardin'a. Malował zwierzęta, głównie owce, psy i kury.

</doc>
<doc id="1278286" url="https://pl.wikipedia.org/wiki?curid=1278286" title="Iwano-Frankiwsk (stacja kolejowa)">
Iwano-Frankiwsk (stacja kolejowa)

Iwano-Frankiwsk ("Івано-Франківськ") – stacja kolejowa w Iwano-Frankiwsku, w obwodzie iwanofrankiwskim, na Ukrainie. Znajdują się tu 3 perony.
Historia.
Gmach dworcowy powstał w 1866 wraz z koleją żelazną Lwów-Czerniowce-Jassy. W XIX w. stacja leżała pomiędzy stacjami Jezupol i Ottynia.
7 lipca 1887 na dworzec przybył arcyksiążę austriacki Rudolf.
17 czerwca 1905 kierownik ministerstwa kolejowego Vrba w odpowiedzi na interpelację posła Pawła Stwiertni i towarzyszy stwierdził, iż przebudowa dworca rozpocznie się niezwłocznie i pochłonie kwotę ok. 500 000 koron. 
W 1906 rozbudowany w oparciu o projekt E. Baudischa z Ministerstwa Kolei Żelaznych w Wiedniu. Później według projektu tego samego architekta powstał podobny dworzec w Tarnowie.
Stanisławów był siedzibą dyrekcji okręgowych kolei (1894-1934), najpierw kolei austriackich, następnie polskich. Obecnie ma tu swą siedzibę wchodząca w skład Kolei Lwowskiej Iwanofrankiwska Dyrekcja Przewozów Kolejowych ("Івано-Франківська дирекція залізничних перевезень").

</doc>
<doc id="1278291" url="https://pl.wikipedia.org/wiki?curid=1278291" title="Sveti Jerolim (Wyspy Paklińskie)">
Sveti Jerolim (Wyspy Paklińskie)

Sveti Jerolim – chorwacka wysepka znajdująca się 1 km na południe od miasta Hvar. Ze względu na nieregularny kształt, mimo niewielkiej powierzchni (20,71 ha), długość linii brzegowej wynosi 2 368 m. Na północno-wschodnim cyplu, nad kanałem Paklińskim ("Pakleni kanal") znajduje się latarnia morska. Kanał Pakliński ma w tym miejscu najmniejszą szerokość, ok. 500 m. Wyspa należy do archipelagu Paklińskiego.

</doc>
<doc id="1278295" url="https://pl.wikipedia.org/wiki?curid=1278295" title="Stefan Sipiński">
Stefan Sipiński

Stefan Sipiński (ur. 12 sierpnia 1888 w Poznaniu, zm. 8 września 1953 w Nowym Dworze Gdańskim) – przedwojenny polski aktor teatralny. Brat Józefa Sipińskiego, również aktora.
W latach 20. oraz na początku 30. XX wieku występował w Teatrze Polskim w Bydgoszczy , a później w Teatrze Miejskim w Łodzi. Po wojnie osiadł w Nowym Dworze Gdańskim, gdzie przez pewien czas pełnił funkcję burmistrza. Tworzył Teatr Ludowy w Nowym Dworze Gdańskim.

</doc>
<doc id="1278297" url="https://pl.wikipedia.org/wiki?curid=1278297" title="Jan Krzysztof Ardanowski">
Jan Krzysztof Ardanowski

Jan Krzysztof Ardanowski (ur. 11 lutego 1961 w Czernikowie) – polski polityk, rolnik i samorządowiec. W latach 2005–2007 podsekretarz stanu w Ministerstwie Rolnictwa i Rozwoju Wsi, w latach 2007–2010 doradca prezydenta Lecha Kaczyńskiego ds. wsi i rolnictwa, w latach 2018–2020 minister rolnictwa i rozwoju wsi, poseł na Sejm VII, VIII i IX kadencji.
Życiorys.
Od listopada 1980 działał w Niezależnym Zrzeszeniu Studentów. Po prowokacji bydgoskiej uczestniczył w strajku studenckim. Od kwietnia 1981 był redaktorem naczelnym opozycyjnego pisma „Indeks”. W listopadzie i grudniu 1981 przewodniczył kolejnemu strajkowi na swojej uczelni.
W 1985 ukończył studia na Wydziale Rolniczym Akademii Techniczno-Rolniczej w Bydgoszczy. Zajął się zawodowo prowadzeniem kilkunastohektarowego gospodarstwa rolnego w miejscowości Krobia pod Toruniem. Od 1992 do 2002 był wiceprzewodniczącym Krajowej Rady Doradztwa Rolniczego. Od 1993 działał w PSL-Porozumieniu Ludowym. W okresie 1998–2002 z ramienia Akcji Wyborczej Solidarność zasiadał w sejmiku kujawsko-pomorskim I kadencji.
W 2001 związał się z Prawem i Sprawiedliwością. W latach 2003–2007 prezesował Krajowej Radzie Izb Rolniczych w Warszawie. Od 3 listopada 2005 do 21 grudnia 2007 był podsekretarzem stanu w Ministerstwie Rolnictwa i Rozwoju Wsi. Od stycznia 2008 był doradcą prezydenta RP Lecha Kaczyńskiego ds. wsi i rolnictwa. W 2010 ponownie został wybrany do sejmiku kujawsko-pomorskiego.
W wyborach w 2011 uzyskał mandat poselski, kandydując jako lider listy PiS w okręgu toruńskim i otrzymując 14 841 głosów. W 2015 krótko był okręgowym pełnomocnikiem PiS w okręgu toruńsko-włocławskim. W wyborach parlamentarnych w tym samym roku z powodzeniem ubiegał się o poselską reelekcję, otrzymał 18 366 głosów. W Sejmie VIII kadencji został wiceprzewodniczącym Komisji Rolnictwa i Rozwoju Wsi oraz członkiem Komisji do Spraw Energii i Skarbu Państwa. Zaangażował się w prace nad ustawą o mikroorganizmach i organizmach genetycznie zmodyfikowanych oraz przewodził grupie posłów, która zaproponowała powszechnie krytykowaną nowelizację ustawy o ochronie przyrody. W lutym 2018 Polsko-Izraelska Grupa Parlamentarna wybrała go na przewodniczącego tego gremium.
19 czerwca 2018 na wniosek premiera Mateusza Morawieckiego prezydent RP Andrzej Duda powołał Jana Krzysztofa Ardanowskiego na urząd ministra rolnictwa i rozwoju wsi w miejsce Krzysztofa Jurgiela (ze skutkiem od następnego dnia). W lipcu 2018 zapowiedział odstąpienie od planowanego wprowadzenia zakazu hodowli zwierząt futerkowych przy jednoczesnym wprowadzeniu systemu certyfikacji, wycofanie z Sejmu przygotowanego przez posłów PiS projektu ustawy zakazującej uboju rytualnego i rezygnację z planowanej przez poprzednika budowy na wschodniej granicy płotu mającego stanowić ochronę przed dzikami mogącymi roznosić chorobę ASF. W kwietniu 2019 Sejm odrzucił wotum nieufności złożone wobec niego w lutym 2019 przez Platformę Obywatelską (przeciw zagłosowało 233 posłów).
W wyborach w 2019 Jan Krzysztof Ardanowski z powodzeniem ubiegał się o poselską reelekcję, otrzymując 76 267 głosów. 15 listopada 2019 ponownie objął urząd ministra rolnictwa i rozwoju wsi, wchodząc w skład powołanego wówczas drugiego rządu dotychczasowego premiera.
We wrześniu 2020 został zawieszony przez prezesa PiS Jarosława Kaczyńskiego w prawach członka partii za złamanie dyscypliny klubowej, głosując przeciw nowelizacji ustawy o ochronie zwierząt. 6 października 2020 zakończył pełnienie funkcji ministra. W listopadzie tego samego roku został przywrócony w prawach członka partii.
W grudniu 2020 prezydent Andrzej Duda powierzył mu funkcję przewodniczącego powołanej wówczas Rady ds. Rolnictwa i Obszarów Wiejskich.
Życie prywatne.
Syn Mieczysława i Albiny. Jest żonaty z Marleną z domu Templin, również absolwentką ATR, z którą ma pięcioro dzieci.
Amatorsko zajął się badaniami historycznymi dotyczącymi losu Żydówek, zmuszanych do niewolniczej pracy przy budowie umocnień i mordowanych w podobozie Baukommando Weichsel. Efektem tych badań była wydana w 2014, wraz z Pawłem Sztamą, książka zatytułowana "Z głębokości wołam do Ciebie…" (z podtytułem "Tragedia kobiet pochodzenia żydowskiego, więzionych i mordowanych w podobozach KL Stutthof w okolicach Torunia w ostatnich miesiącach II wojny światowej").
Krytyka.
Jako minister rolnictwa był szeroko krytykowany przez organizacje ekologiczne (m.in. WWF i Greenpeace) za ustawę dotyczącą zwalczania chorób zakaźnych zwierząt, nazywaną w mediach „lex Ardanowski”, przewidującą m.in. sanitarny odstrzał dzików i penalizację celowego utrudniania polowań przez osoby trzecie. Krytykowano też ministerialny sposób walki z ASF poprzez przeznaczanie środków finansowych głównie na odstrzał dzików, zamiast na zalecaną przez organizacje pozarządowe i naukowców bioasekurację.
Ministra krytykowano również za zezwolenie na używanie w Polsce szkodliwych dla pszczół i innych owadów zapylających pestycydów z grupy neonikotynoidów i odstąpienie tym samym od ogólnoeuropejskiego zakazu ich stosowania. Kontrowersje wzbudzały też jego publiczne negatywne wypowiedzi pod adresem organizacji proekologicznych czy działaczy na rzecz praw zwierząt.

</doc>
<doc id="1278300" url="https://pl.wikipedia.org/wiki?curid=1278300" title="RealVNC">
RealVNC



</doc>
<doc id="1278301" url="https://pl.wikipedia.org/wiki?curid=1278301" title="Virtual Network Computing">
Virtual Network Computing

VNC (ang. "Virtual Network Computing") – system przekazywania obrazu z wirtualnego bądź fizycznego środowiska graficznego.
Prosty pakiet serwer+klient jest dostępny dla najpopularniejszych systemów operacyjnych z trybem graficznym, jak: Linux, Windows, BSD, Mac OS, OS/2, Solaris, AmigaOS, SCO, Haiku i wiele innych. Klienty VNC są dostępne na komputery oraz smartfony.
Jego wielką zaletą jest użycie licencji GPL, dzięki czemu VNC jest darmowe, bardzo rozwinięte i dostosowane do różnych potrzeb. Jego poważnym konkurentem staje się system NX, który działa z większą wydajnością.
Domyślnie VNC korzysta z portów TCP 5900 – 5906, gdzie każdy z portów oznacza odrębną sesję (:0 do :6), lecz zarówno klient jak i serwer mogą zostać skonfigurowane do pracy na dowolnych innych portach.
Najbardziej popularny program do VNC.
RealVNC – płatny program (darmowy dla użytkowników niekomercyjnych) opracowany przez AT&amp;T Laboratories w Cambridge, będący implementacją protokołu VNC umożliwiającego zdalny dostęp do pulpitu innego komputera, oparty na wolnej licencji GNU GPL.
Program składa się z klienta i serwera. Użytkownik komputera, na którym zainstalowano klienta (ang. "viewer" – przeglądarka), może oglądać pulpit komputera, na którym zainstalowano program serwera. Komputery te muszą być połączone ze sobą za pomocą protokołu TCP/IP (Internet, sieć lokalna). Istnieje możliwość posługiwania się myszką i klawiaturą serwera.
Ważną cechą programu jest jego dostępność na różne systemy operacyjne, takie jak:
przy czym klient i serwer mogą pracować jednocześnie na różnych systemach operacyjnych, np. klient pracujący pod systemem Windows ogląda pulpit komputera pod Linuksem lub odwrotnie. Możliwa jest także współpraca z innymi implementacjami VNC (na przykład pod OS X).
Najczęściej wykorzystywane są następujące tryby pracy programu:

</doc>
<doc id="1278302" url="https://pl.wikipedia.org/wiki?curid=1278302" title="Mülheim (Ruhr) West">
Mülheim (Ruhr) West

Mülheim (Ruhr) West – stacja kolejowa w Mülheim an der Ruhr, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1278303" url="https://pl.wikipedia.org/wiki?curid=1278303" title="Quisquis">
Quisquis

Quisquis (kecz. "Mały Ptak", zm. 1534) – inkaski dowódca wojskowy z czasów panowania królów Huayny Capaca oraz Atahualpy. Uczestniczył w wielu wojnach prowadzonych przez Huaynę Capaca, również w podboju królestwa Quito. Po jego śmierci opowiedział się po stronie Atahualpy. Prowadził partyzantkę antyhiszpańską po porwaniu władcy. Został zamordowany przez własnych żołnierzy w 1534.

</doc>
<doc id="1278304" url="https://pl.wikipedia.org/wiki?curid=1278304" title="Jerolim">
Jerolim



</doc>
<doc id="1278307" url="https://pl.wikipedia.org/wiki?curid=1278307" title="Arszak II">
Arszak II

Arszak II, Arsakes II król Armenii w latach 350-367 n.e. Pochodził z ormiańskiej gałęzi partyjskiej dynastii Arsacydów.
Panowanie.
Armenia pod jego rządami była krajem słabym i podzielonym między dwiema sąsiednimi potęgami Rzymem i Persją. Arszak II, który władał rzymską Armenią starał się zachować neutralność i uzyskać niezależność dla swojego kraju umiejętnie lawirując między dwoma mocarstwami. Poślubił rzymską księżniczkę Olympię.
W 367 r. Armenia została zaatakowana przez Szapura II. Rzymianie nie udzielili pomocy, a Arszak II nie dysponował odpowiednimi siłami, aby samodzielnie odeprzeć najazd Persów, którzy prześladowali chrześcijańskich Ormian nawracając ich na zoroastrianizm siłą.
Zaproszony przez króla Szapura II do rozmów pokojowych został pojmany i oślepiony. Według części źródeł po torturach został stracony, według innych został uwięziony póki nie zdołał popełnić samobójstwa.

</doc>
<doc id="1278308" url="https://pl.wikipedia.org/wiki?curid=1278308" title="Reprezentacja Stanów Zjednoczonych w hokeju na lodzie mężczyzn">
Reprezentacja Stanów Zjednoczonych w hokeju na lodzie mężczyzn

Reprezentacja Stanów Zjednoczonych w hokeju na lodzie mężczyzn – zespół hokeja na lodzie, reprezentujący Stany Zjednoczone w meczach i sportowych imprezach międzynarodowych, powoływany przez selekcjonera, w którym mogą występować zawodnicy posiadający obywatelstwo amerykańskie. Za jego funkcjonowanie odpowiedzialny jest USA Hockey.
Reprezentacja Stanów Zjednoczonych dwukrotnie triumfowała na igrzyskach olimpijskich (1960, 1980) i na mistrzostwach świata(1933, 1960) oraz ma na koncie jeden triumf w Pucharze Spenglera (1988) oraz w Pucharze Świata (1996).
Reprezentacja Stanów Zjednoczonych jest członkiem tzw. "„Big Six”" – nieoficjalnej grupy sześciu najsilniejszych drużyn narodowych w hokeju na lodzie, wraz z reprezentacją Czech, reprezentacją Finlandii, reprezentacją Kanady, reprezentacją Rosji i reprezentacją Szwecji.
Historia.
Inauguracyjne, oficjalne spotkanie międzypaństwowe kadra narodowa rozegrała dnia 23 kwietnia 1920 roku na Palais de Glace d'Anvers w belgijskiej Antwerpii podczas odbywających się tam letnich igrzysk olimpijskich, wygrywając 29:0 z reprezentacją Szwajcarii. Drużyna była reprezentowana przez drużynę z Uniwersytetu Oksfordzkiego – Oxford Canadians, którzy reprezentowali Kanadę również podczas odbywających się w Brukseli mistrzostw LIGH 1912. Dnia 26 kwietnia 1920 roku, USA Hockey został przyjęty do Międzynarodowej Federacji Hokeja na Lodzie (wówczas LIHG, obecnie IIHF).
Największym sukcesem reprezentacji Stanów Zjednoczonych jest zdobycie mistrzostwa olimpijskiego na turnieju olimpijskim 1980 w Lake Placid. Wówczas reprezentacja składający się z zawodników amatorów pokonała w fazie finałowej m.in. dnia 22 lutego 1980 roku w Herb Brooks Arena głównego faworyta turnieju – reprezentację ZSRR (4:3) – mecz później został nazwany "„Cudem na lodzie”".
Chociaż hokej na lodzie nie jest powszechnie popularną dyscypliną sportu w Stanach Zjednoczonych, "Cud na lodzie" często jest wymieniany jako jedno z najważniejszych wydarzeń w historii amerykańskiego sportu. Reprezentacja Stanów Zjednoczonych zdobyła mistrzostwo olimpijskie również na turnieju olimpijskim 1960 w Squaw Valley, pokonując na nim m.in. reprezentację Czechosłowacji (7:5), reprezentację Szwecji (6:3), reprezentację Kanady (2:1), reprezentację ZSRR (3:2), jednak nie jest popularny tak, jak triumf z turnieju olimpijskiego 1980 i często jest nazywany "„Forgotten Miracle” („Zapomniany Cud”)".
Po "„Cudem na lodzie”" w Stanach Zjednoczonych nastąpił rozwój talentów w latach 80. i 90., wraz z przyszłymi gwiazdami ligi NHL m.in.: Tony Amonte, Tom Barrasso, Chris Chelios, Brett Hull, Pat LaFontaine, John LeClair, Brian Leetch, Mike Modano, Mike Richter, Jeremy Roenick, Kevin Stevens, Keith Tkachuk, Doug Weight. W latach 1981–1994 reprezentacja Stanów Zjednoczonych nie zdobyła ani jednego medalu na żadnym turnieju olimpijskim oraz w turnieju o mistrzostwo świata. W 1996 roku reprezentacja Stanów Zjednoczonych z zawodnikami ligi NHL w składzie triumfowała w Pucharze Świata 1996 rozgrywanym w Filadelfii i w Montrealu. Sześć lat później, w 2002 władze MKOl-u oraz ligi NHL umożliwiły zawodnikom tej ligi udział w turnieju olimpijskim 2002 w Salt Lake City, podczas których reprezentacja Stanów Zjednoczonych wraz z zawodnikami ligi NHL w składzie zdobyła srebrny medal. Jednak w 2006 roku sporo zawodników wraz z wiekiem straciło swoje umiejętność lub zrezygnowało ze startu w turnieju olimpijskim 2006 w Turynie, na którym reprezentacja Stanów Zjednoczonych zajęła rozczarowujące zdaniem wielu ekspertów 8. miejsce, jednak to był zespół, w skład którego wchodzili młodzi zawodnicy ligi NHL tacy jak m.in.: Rick DiPietro, John-Michael Liles, Jordan Leopold.
Na turnieju olimpijskim 2010 w Vancouver reprezentacja Stanów Zjednoczonych mająca w składzie takich zawodników jak m.in.: David Backes, Dustin Brown, Jack Johnson, Patrick Kane, Phil Kessel, Zach Parise, Joe Pavelski, Bobby Ryan, Paul Stastny, Ryan Suter, Brian Rafalski, Jamie Langenbrunner – kapitan, po przegranej w dogrywce (3:2) z reprezentacją Kanady w meczu finałowym zdobyła srebrny medal. Mecz ten oglądało łącznie 27,6 miliona osób w Stanach Zjednoczonych od czasu tzw. "„Cudem na lodzie”", licząc również finały Pucharu Stanleya oraz NHL Winter Classic. Jednak kilka miesięcy później, podczas odbywających się w Niemczech mistrzostw świata Elity 2010 reprezentacja Stanów Zjednoczonych zanotowała swój najgorszy start w historii, zajmując dopiero 13. miejsce, po trzech wygranych w fazie o utrzymanie, dzięki czemu utrzymała się w Elicie i wystartowała w mistrzostwach świata Elity 2011 na Słowacji.

</doc>
<doc id="1278309" url="https://pl.wikipedia.org/wiki?curid=1278309" title="Sv. Jerolim">
Sv. Jerolim



</doc>
<doc id="1278310" url="https://pl.wikipedia.org/wiki?curid=1278310" title="Murarka ogrodowa">
Murarka ogrodowa

Murarka ogrodowa, murarka ruda ("Osmia bicornis") – gatunek samotnej pszczoły z rodziny miesierkowatych (Megachilidae). Jest wykorzystywana gospodarczo do zapylania upraw.
Występowanie.
Zamieszkuje środkową i południową Europę. Badania genetyczne wskazują na małą zmienność pomiędzy populacjami w obrębie kontynentu. W Polsce jest gatunkiem pospolitym. Zasiedla ogrody, sady i łąki.
Wygląd.
U murarki ogrodowej występuje dymorfizm płciowy, wyrażający się w morfologii oraz wielkości ciała. Samica osiąga większe rozmiary (długość 10–12 mm) niż samiec (8–10 mm). Czułki samców są proporcjonalnie dłuższe niż czułki samic. Włoski na głowie samicy są czarne, a u samca jasnożółte. Wierzchołek odwłoka u obu płci jest porośnięty czarnymi włoskami. Żądło samic jest pozbawione zadziorów. Na nadustku samic znajdują się dwa guzki. Murarka ogrodowa jest brzuchozbieraczką, tzn. zbiera pyłek na szczoteczce na spodzie odwłoka (w przeciwieństwie np. do pszczoły miodnej, która jako nogozbieraczka gromadzi pyłek na tylnych odnóżach). Szczoteczkę tworzą dość długie i gęste włoski koloru rudoczerwonego.
Wielkość ciała murarki ogrodowej zależy od ilości pokarmu, który zje larwa.
Rozród.
Cykl życiowy.
Dorosłe osobniki pojawiają się wczesną wiosną, w polskich warunkach około kwietnia. Gatunek protoandryczny, tzn. jako pierwsze z gniazd wychodzą samce. Około 1–2 tygodni później, gdy tylko samicom uda się wygryźć z kokonu, samce kopulują z nimi. W przeciwieństwie do pszczoły miodnej samce murarki ogrodowej mogą kopulować z kilkoma samicami, natomiast samice prawdopodobnie kopulują tylko raz. Samce czekają na dziewicze samice w pobliżu gniazd, z których samice się wygryzają, lub kwitnących kwiatów. Jeden samiec penetruje obszar o powierzchni od kilku do kilkudziesięciu m², w kolejnych dniach może zmieniać jego granice lub porzucić na rzecz zupełnie nowej lokalizacji. Samce nie wykazują agresji wobec siebie nawzajem, nie bronią kontrolowanych przez siebie obszarów przed innymi osobnikami, a w przypadku konkurencji o tę samą samicę próbują jedynie przepychać się przed rywalami na jej grzbiet. Kopulację poprzedza rytuał, w czasie którego samica podejmuje decyzję, czy zaakceptować danego partnera. Siedzący na grzbiecie samicy samiec wibruje mięśniami tułowia, pociera swoimi czułkami o czułki samicy, a przednimi nogami o jej oczy. Samica prawdopodobnie podejmuje decyzję na podstawie wielu czynników (zachowanie godowe samca, jego zapach, stopień pokrewieństwa i wielkość ciała). Gniazda zakładane są najczęściej w pustych łodygach roślin.
Cały rozwój larwalny zachodzi wewnątrz gniazda, w polskich warunkach klimatycznych zostaje ukończony około września. Zimuje imago zamknięte w kokonie. Diapauza zimowa jest obligatoryjna dla tego gatunku, w polskich warunkach klimatycznych trwa mniej więcej od września do marca. Pszczoły są w tym czasie odporne na niską temperaturę, są w stanie przeżyć nawet poniżej –20 °C, a zmierzony punkt zamarzania wynosił między −26 a −31 °C, zmieniając się w trakcie zimowania (najniższe wartości między grudniem a lutym). W trakcie zimowania rozwój jajników i oocytów u samic nie zostaje całkowicie zahamowany, jedynie przerwany lub mocno zwolniony w zimowych miesiącach (listopad–styczeń).
Gniazdo.
Murarka ogrodowa należy do pszczół nie budujących gniazd samodzielnie, ale zakładających je w istniejących szczelinach o podłużnym kształcie: pustych łodygach roślin, szczelinach pod korą drzew, korytarzach w drewnie pozostawionych przez larwy chrząszczy i tym podobnych miejscach. Optymalna średnica takiej szczeliny to ok. 7–8 mm. Gniazdo składa się z szeregu leżących jedna za drugą komórek, przedzielonych budowanymi przez samicę z błota poprzecznymi ściankami. Ścianki, podobnie jak u wielu innych gatunków błonkówek budujących gniazda o podobnej architekturze, są asymetryczne – strona ścianki skierowana do wewnątrz gniazda jest gładka i wklęsła, a strona skierowana na zewnątrz – chropowata i prosta lub wypukła. Wewnątrz komórki samica umieszcza pokarm dla larwy w postaci pyłku z domieszką nektaru, uformowanego w kulę, oraz składa jedno jajo. W gnieździe, zależnie od jego długości, może znajdować się kilka–kilkanaście komórek. Pierwsza komórka od wejścia do gniazda często jest pozostawiona pusta – jest to "vestibulum", którego funkcja prawdopodobnie jest związana z ochroną przed zapasożyceniem gniazda, oraz buforowaniem zmian temperatur wewnątrz gniazda.
Oprócz opisanych powyżej regularnych, liniowych gniazd, czasem bywają budowane gniazda o nieregularnym kształcie, gdzie wszystkie ścianki (nie tylko poprzeczne) wymurowywane są przez samicę z błota.
Pożywienie.
Nektar i pyłek kwiatowy jest pokarmem zarówno larw, jak i dorosłych osobników. Murarka ogrodowa jest gatunkiem polilektycznym, czyli mogącym żerować na szerokim spektrum gatunków roślin, jednak badania wskazują, że może preferować pewien wąski zakres gatunków, nawet jeśli w środowisku dostępne są również inne.
Pasożyty.
W gniazdach murarki spotkać można szereg gatunków pasożytów, które mogą żerować na pyłku zgromadzonym w gnieździe przez samicę (kleptopasożyty) bądź atakować samą rozwijającą się pszczołę (drapieżniki lub parazytoidy). Do kleptopasożytów należą m.in. "Cacoxenus indagator" (muchówka), "Chaetodactylus osmiae" (roztocz), złotolitka ognista (błonkówka). Do drapieżników zaliczany jest m.in. barciel pszczołowiec, którego larwy potrafią po zjedzeniu zawartości jednej komórki przegryźć się do kolejnych. Parazytoidy to m.in. "Melittobia acasta" i "Monodontomerus obscurus" (błonkówki). Samice tej drugiej prawdopodobnie odnajdują gniazda gospodarza na podstawie sygnałów zapachowych; u innego przedstawiciela rodzaju wykazano preferencje w stosunku do substancji zapachowych z kokonów i materiału gniazdowego gospodarza.
Ponieważ samica w czasie lotów po pokarm pozostawia wejście do gniazda otwarte, ryzyko dostania się do gniazda kleptopasożyta i złożenia przezeń jaja rośnie wraz z czasem, który samica murarki spędza poza gniazdem. Czas zaopatrywania jednej komórki gniazdowej zależy od ilości pokarmu, który ma zostać w niej zgromadzony, a także od wielkości i wieku samicy (mniejsze i starsze osobniki zbierają pokarm wolniej). Aby ograniczyć ryzyko zapasożycenia gniazda, samice mniejsze i starsze produkują proporcjonalnie więcej synów, którzy – jako mniejsza z płci – potrzebują mniej pokarmu do ukończenia rozwoju niż córki.
Hodowla.
Murarka ogrodowa jest często hodowanym gatunkiem pszczoły samotnej. Samice mają tendencję do zakładania własnych gniazd w pobliżu miejsca ich macierzystego gniazda, a także chętnie gniazdują w dużych zagęszczeniach, więc dostarczenie odpowiedniej ilości materiału gniazdowego i wystawienie w pobliżu kokonów z gotowymi do wygryzienia pszczołami pozwala na stworzenie kolonii gniazdowej.

</doc>
<doc id="1278311" url="https://pl.wikipedia.org/wiki?curid=1278311" title="Rumiñawi">
Rumiñawi

Rumiñawi (kecz. "Kamienne Oko"), właśc. Ati II Pillahuaso - inkaski wódz za panowania Huayny Capaca, a następnie dowódca wojsk Atahualpy.
Był jednym z najbardziej zasłużonych żołnierzy w Tahuantinsuyu. Zginął w 1535 r. z rąk Hiszpanów. Przydomek "Kamienne Oko" zyskał albo dlatego, że był ślepy na jedne oko, albo w uznaniu dla swego stanowczego oporu przeciw kolonizatorom. Upamiętniony na ekwadorskim banknocie 1000 sucre.

</doc>
<doc id="1278315" url="https://pl.wikipedia.org/wiki?curid=1278315" title="S-75M Wołchow">
S-75M Wołchow



</doc>
<doc id="1278318" url="https://pl.wikipedia.org/wiki?curid=1278318" title="Potsdam Charlottenhof (przystanek kolejowy)">
Potsdam Charlottenhof (przystanek kolejowy)

Potsdam Charlottenhof – przystanek kolejowy w Poczdamie, w kraju związkowym Brandenburgia, w Niemczech. Znajdują się tu 2 perony.

</doc>
<doc id="1278321" url="https://pl.wikipedia.org/wiki?curid=1278321" title="Juncus atratus">
Juncus atratus



</doc>
<doc id="1278322" url="https://pl.wikipedia.org/wiki?curid=1278322" title="Brat Francke">
Brat Francke

Brat Francke (), znany również w literaturze jako Mistrz Francke (ur. ok. 1380/1383, zm. ok. 1436) – pochodzący prawdopodobnie z Dolnej Nadrenii malarz reprezentujący nurt w sztuce gotyckiej zwany stylem pięknym.
Życiorys.
O życiu artysty wiemy stosunkowo niewiele. "Fratre Francone Zutphanico", jak jest zapisane w dokumentach, wskazuje, że pochodził z miejscowości Zutphen w północnych Niderlandach. Został zakonnikiem, przyjął regułę Świętego Dominika, aby prowadzić życie zakonne w klasztorze Dominikanów pw. św. Jana w Hamburgu. Lata nauki spędził na Zachodzie, podczas studiowania teologii w Paryżu zaznajomił się z tamtejszym malarstwem miniaturowym (Mistrz Godzinek marszałka de Boucicaud), ponadto zapoznał się z malarstwem niderlandzkim i mistrzami kręgu burgundzkiego. Przebywał również w Westfalii.
Twórczość.
Brat Francke reprezentuje gotyckie malarstwo tablicowe, które właśnie na przełomie wieków przeżywało swoją świetność. Malował obrazy do retabulów ołtarzowych. Jego dzieła charakteryzuje mocny, ciepły koloryt (intensywne czerwienie, silny ładunek koloru złotego) o dużym bogactwie odcieni oraz, pomimo panującego wówczas gotyku międzynarodowego, wyraźne dążenie do realizmu (indywidualizacja postaci, precyzyjna analiza szczegółów, dążenie do przestrzenności kompozycji, wprowadzanie motywów pejzażowych). W późniejszych swoich dziełach kładzie większy nacisk na treść, akcentując silniej wartości duchowe. W obrazach o wątkach pasyjnych wyraźnie widać, iż Brat Francke skłaniał się ku mistycyzmowi.
Dzieła.
Do dziś zachowały się następujące dzieła przypisywane temu artyście:

</doc>
<doc id="1278323" url="https://pl.wikipedia.org/wiki?curid=1278323" title="Mistrz Francke">
Mistrz Francke



</doc>
<doc id="1278325" url="https://pl.wikipedia.org/wiki?curid=1278325" title="Regions Morgan Keegan Championships and the Cellular South Cup 2007 (kobiety)">
Regions Morgan Keegan Championships and the Cellular South Cup 2007 (kobiety)

Tenisowy turniej WTA Regions Morgan Keegan Championships and the Cellular South Cup 2007 odbył się w dniach 17 lutego - 25 lutego w amerykańskim Memphis na kortach twardych. Pula nagród wyniosła 175 000 dolarów amerykańskich.

</doc>
<doc id="1278333" url="https://pl.wikipedia.org/wiki?curid=1278333" title="Widżet pojemnikowy">
Widżet pojemnikowy



</doc>
<doc id="1278335" url="https://pl.wikipedia.org/wiki?curid=1278335" title="Widżet">
Widżet

Widżet – podstawowy element graficznego interfejsu użytkownika (na przykład okno, pole edycji, suwak, przycisk). Termin ten jest szczególnie popularny wśród użytkowników systemów operacyjnych z rodziny UNIX, natomiast użytkownicy systemów MS Windows używają w tym kontekście terminu kontrolka lub element kontrolny. W produktach firmy Microsoft (Visual Studio, .NET, Office itp.) używana jest nazwa formant. W pewnych kontekstach synonimem widżetu jest "okno".
Etymologia.
Słowo "widget" w języku angielskim pojawiło się w latach 20. XX wieku i oznacza użyteczny przedmiot, zwłaszcza w kontekście jego komercyjnej produkcji. Po raz pierwszy wykorzystano je do nazwania elementów graficznego interfejsu użytkownika podczas prac nad projektem Athena w latach 80. XX wieku, gdyż przypomina zbitkę wyrazową "window" (okno) plus "gadget" (przyrząd, narzędzie, urządzenie), a ponadto „wszystkie inne określenia miały niepożądane konotacje”.
Terminy kontrolka lub element kontrolny nawiązują do podobieństwa okien z widżetami do pulpitów sterowniczych, zawierających różne przyciski, potencjometry i wyświetlacze.
Widżet jako element GUI.
Widżet jest elementem graficznego interfejsu użytkownika programów komputerowych, umożliwiającym komunikację programu z użytkownikiem. Widżety otrzymują komunikaty generowane przez mysz i klawiaturę oraz inne komunikaty systemowe i wyświetlają swoją reprezentację na ekranie. W typowej implementacji menedżer okien przypisuje im pewien prostokąt na ekranie, a do rozwiązywania konfliktów między widżetami zajmującymi wspólny obszar stosowana jest metoda "z-order".
Widżety są udostępniane przez biblioteki środowisk graficznych. W odróżnieniu od interfejsu tekstowego, w którym najmniejszą jednostką graficzną jest znak, widżety wyświetlane są na ekranie z dokładnością do piksela.
Funkcje widżetów:
Typowe aplikacje graficzne wykorzystują kilkanaście lub kilkadziesiąt widżetów. W celu ułatwienia zarządzania nimi, grupuje się je w hierarchie oparte na relacji "rodzic – dziecko" (ang. "parent – child"). Widżety nadrzędne ("parent") stanowią tło dla widżetów podrzędnych ("child"). Dezaktywacja (lub aktywacja, ukrycie, wyświetlenie, usunięcie) widżetu "parent" powoduje automatyczną aktywację (lub dezaktywację, ukrycie, wyświetlenie, usunięcie) wszystkich jego widżetów.
Widżety nieposiadające parametru "parent" nazywane są oknami. Okna z reguły posiadają pasek tytułowy i ramkę, aczkolwiek niektóre aplikacje rezygnują z tej cechy. Przykładami okien są główne okna aplikacji i okna dialogowe.
Widżety nie są objęte żadnymi formalnymi standardami, jednak współczesne biblioteki GUI zawierają zestaw podstawowych widżetów, które mimo różnych implementacji mają w każdej bibliotece identyczne przeznaczenie i funkcjonalność oraz bardzo podobne interfejsy programistyczne, a różnią się najwyżej wyglądem. Większość bibliotek posiada mechanizmy umożliwiające naśladowanie wyglądu widżetów z innych bibliotek. Biblioteki widżetów zwykle udostępniają także różne niestandardowe, wysoce wyspecjalizowane widżety (np. widżet przeglądarki stron WWW w Qt 4.4 (podobny widżet występuje również jako kontrolka ActiveX Microsoft Internet Explorera), czy widżet przeznaczony do rysowania wykresów funkcji w bibliotece Qwt). Każda biblioteka GUI udostępnia mechanizmy konstrukcji własnych widżetów.
Widżet pojemnikowy.
Rolą widżetu pojemnikowego jest zawieranie innych widżetów, a dokładnie, udostępnianie im swojej własnej powierzchni. Zazwyczaj jest to też ściśle związane z hierarchią widżetów, w związku z czym widżet ten ma parametr "parent" w stosunku do widżetów na nim umieszczonych. Widżet pojemnikowy poza podstawową postacią, która nie ma żadnych wizualnych cech, może też przybierać różne wielofunkcyjne postacie takie, jak:
W bibliotekach bardzo elastycznych, w których widżety mają ściśle wyznaczoną rolę, funkcje widżetów pojemnikowych mogą pełnić zwykłe widżety. Taka sytuacja występuje np. w GTK, z tą różnicą, że widżety takie dzielą się na dwa rodzaje: zawierają wiele widżetów (np. widżety rozmieszczania), i takie, które zawierają dokładnie jeden widżet mający np. realizować wizualizację tego elementu (np. przycisk, który może zawierać etykietę realizującą wyświetlanie napisu na tym przycisku).
Widżet pulpitu.
Widżet pulpitu – mały program, który uruchamia się na pulpicie użytkownika, zazwyczaj łączący się z internetem i prezentujący określone informacje. Niekiedy (np. w prasie komputerowej) spotyka się tłumaczenie tego wariantu widżetu jako "wihajster".
Widżety pulpitu stały się popularne, gdy Apple wprowadziło je (jako "dashboard") do systemu Mac OS X 10.4 Tiger (choć istniały wcześniejsze implementacje jak np. Konfabulator).
Widżety tego typu są również dostępne w przeglądarce internetowej Opera (od wersji "9").
W celu uruchomienia widżetu w systemie operacyjnym nieobsługującym go, takim jak Linux lub Microsoft Windows wcześniejszy niż Vista, należy zainstalować odpowiednie oprogramowanie. Windows Vista obsługuje widżety (nazywane "gadżetami") bez pomocy dodatkowych programów. Podobnie jest w przypadku KDE 4 (są one wprowadzane również na panel i noszą nazwę "plasmoid").
Widżety pulpitu poszczególnych systemów operacyjnych lub programów nie mogą być używane zamiennie.

</doc>
<doc id="1278337" url="https://pl.wikipedia.org/wiki?curid=1278337" title="Barnsley Interchange">
Barnsley Interchange

Barnsley Interchange – stacja kolejowa w Barnsley, w Anglii. Znajdują się tu 2 perony. Jest zarządzana przez Northern Rail, której pociągi zatrzymują się tam na trasie z Sheffield do Leeds, Wakefield i Huddersfield. Dodatkowo East Midlands Trains oferuje połączenie z Londynem przez Leicester.

</doc>
<doc id="1278339" url="https://pl.wikipedia.org/wiki?curid=1278339" title="Ring (Internet)">
Ring (Internet)



</doc>
<doc id="1278340" url="https://pl.wikipedia.org/wiki?curid=1278340" title="Webring">
Webring

Webring – forma łączenia tematycznych stron WWW, popularna w latach 90. XX wieku.
Ideą tworzenia webringów było ułatwienie kontaktów i wymiany doświadczeń pomiędzy ludźmi pasjonującymi się jakąś dziedziną i umożliwienie internautom dostępu do jak największej ilości informacji. Uzyskiwano to w ten sposób, że strony traktujące o podobnych tematach, połączone były wzajemnie hiperłączami, dzięki czemu osoby odwiedzające którąkolwiek stronę takiego "pierścienia" mogły przechodzić do strony poprzedniej, następnej, a także do losowo wybranej.
Każda witryna zgłoszona do ringu zobowiązywała się umieścić w widocznym miejscu standardowy banner i odnośniki danego ringu. Złączone w ten sposób witryny tworzyły zamknięty "pierścień WWW" - czyli webring. 
Znaczenie webringów znacznie spadło ze względu na obecność w Internecie wyszukiwarek i robotów indeksujących strony na podstawie słów kluczowych (keywords), a nawet całej zawartości. Jednak wyszukiwarki traktują strony jednakowo (teoretycznie), a webring łączy strony wybrane i sprawdzone.
Największym światowym webringiem był serwis webring.org, zakupiony w 1997 przez GeoCities. Z kolei po zakupie GeoCities przez Yahoo! w 1999, serwis nie był dalej rozwijany. W 2001 Yahoo zwolniło jego obsługę, a w 2015 stanowił już tylko świadectwo historii Internetu.

</doc>
<doc id="1278345" url="https://pl.wikipedia.org/wiki?curid=1278345" title="Borovac (wschód)">
Borovac (wschód)

Wysepka Borovac znajduje się 2,5 km na południowy zachód od miasta Hvar, 100 m na wschód od wybrzeży wyspy Sveti Klement. Jej powierzchnia wynosi 16,75 ha a długość linii brzegowej 1 882 m. Wyspa należy do archipelagu Paklińskiego; w tym samym archipelagu, 6 km na zachód znajduje się jeszcze druga, mniejsza wyspa o tej samej nazwie.

</doc>
<doc id="1278347" url="https://pl.wikipedia.org/wiki?curid=1278347" title="Gatchaman">
Gatchaman



</doc>
<doc id="1278348" url="https://pl.wikipedia.org/wiki?curid=1278348" title="Wojna planet">
Wojna planet

 – serial anime, emitowany w japońskiej telewizji od 1 października 1972 do 29 września 1974 z kontynuacją do 1978 r. Oryginalna, pierwotna seria składała się ze 105 odcinków.
W Polsce serial był emitowany w ramach letnich czwartkowych Teleferii. Serial miał premierę 12 czerwca 1980 w kinie Teleferii.
Kontynuacje.
Seria doczekała się kilku kontynuacji - kolejnych dwóch sezonów 52-odcinkowy "Gatchaman 2" z 1978 i 48-odcinkowy "Gatchaman F (Fighter)" z 1979 roku. Poza Japonią wyemitowano kompilację obu sezonów w postaci 65-odcinkowej Eskadry Orłów (w Polsce zdubbingowaną wersję można było oglądać na Fox Kids).
Serial w USA.
Serial zdobył duże uznanie w wielu krajach, np. w USA, gdzie na potrzeby amerykańskiej telewizji dokonano w nim wielu zmian. Przede wszystkim inaczej podzielono odcinki, w wyniku czego otrzymano ich 85. Wersja ta też odpowiednio ocenzurowana: usunięto bądź przerobiono brutalniejsze sceny, „wytarto” krew, zmieniono nieco charakter postaci, zamerykanizowano nazwy i imiona bohaterów oraz dodano postać robota 7-Zark-7.
Serial w Polsce.
W polskiej telewizji serial był emitowany w latach 70. i 80. XX wieku. Zakupiono wersję amerykańską. Pierwotnie tytuł serialu brzmiał zgodnie z wersją z USA - "Wojna planet". Jednak w wyniku pacyfistycznej polityki stacji TV, w wersji polskojęzycznej zmieniony został na Załoga G, co miało podkreślać jego kolektywny charakter. Członkami Załogi G jest piątka młodych ludzi o nadprzyrodzonych zdolnościach, uwalnianych słowem: "Transformacja!" Bohaterowie walczą ze Spectrą uosabianą przez Zoltara. Ważną postacią serii był również robot, "koordynator z Centrum Neptuna" 7-Zark-7 (w oryginale japońskim nie występował). Załoga G poruszała się pojazdem Feniksem, który czasami zmieniał się w Ognistego Feniksa.
W Polsce jako "Załogę G" wyemitowano tylko 71 z 82. odcinków pierwszej wersji amerykańskiej, plus dwukrotnie odcinki 11., 12., 13., 19., 33. oraz 46. (sondażowa Wojna planet). Nie wyemitowano ostatnich odcinków, w których to Zoltar okazuje się obojnakiem, a jeden z głównych bohaterów - Kondor - ginie.

</doc>
<doc id="1278349" url="https://pl.wikipedia.org/wiki?curid=1278349" title="Siwa Kopa">
Siwa Kopa

Siwa Kopa (słow. "Sivá kopa", 1627 m) – skaliste wypiętrzenie w zachodniej grani Siwego Wierchu w Tatrach Zachodnich. Jest to fragment głównej grani Tatr Zachodnich. Siwa Kopa znajduje się w niej pomiędzy Białą Skałą a postrzępioną granią Siwego Wierchu zwaną Rzędowymi Skałami. Od Białej Skały Siwą Kopę oddziela Biała Przełęcz, od Rzędowych Skał Siwy Przechód. Od wierzchołka Siwej Kopy w kierunku północno-zachodnim biegnie krótki grzbiet Małego Siwego Klina oddzielający dwie górne części Doliny Siwej. Grzbiet ten oraz wierzchołek Siwej Kopy porośnięte są kosodrzewiną. Od południowej strony z wierzchołka opadają natomiast niezbyt wysokie ścianki, niżej przechodzące w porośnięty kosodrzewiną i lasem stok opadający do Doliny Suchej Sielnickiej.
Przez Siwą Kopę prowadzi szlak turystyczny. Na odcinku przed Siwym Wierchem pewne trudności techniczne – 2 trudne do przejścia odcinki ubezpieczone łańcuchami.

</doc>
<doc id="1278350" url="https://pl.wikipedia.org/wiki?curid=1278350" title="Ucieczka galaktyk">
Ucieczka galaktyk



</doc>
<doc id="1278351" url="https://pl.wikipedia.org/wiki?curid=1278351" title="Prawo Hubble’a-Lemaître’a">
Prawo Hubble’a-Lemaître’a

Prawo Hubble’a–Lemaître’a (dawniej prawo Hubble’a) – podstawowe prawo kosmologii obserwacyjnej, wiążące odległości galaktyk "r" z ich tzw. prędkościami ucieczki "v" (których miarą jest przesunięcie ku czerwieni "z"). Prawo to określa, iż te dwie wielkości są do siebie proporcjonalne, a stałą proporcjonalności jest stała Hubble’a "H"0:
Istnienie takiej proporcjonalności przewidział w 1927 roku Georges Lemaître (Annals of the Scientific Society of Brussels, 47, 49), a wykazał jako pierwszy Edwin Hubble w roku 1929. Dokonał on pomiaru odległości do sześciu galaktyk w Grupie Lokalnej przy użyciu cefeid jako świec standardowych, a następnie rozszerzył próbkę do 18 galaktyk, sięgając odległości gromady Virgo i wybierając jako świece najjaśniejsze gwiazdy w galaktykach.
Zależność Hubble’a jest prawdziwa dla galaktyk (ściślej: gromad) odpowiednio nam bliskich, lecz na tyle dalekich, że nie są już powiązane grawitacyjnie z Drogą Mleczną i ogólniej z Grupą Lokalną.
Prawo Hubble’a jest matematyczną interpretacją astronomicznego zjawiska, potocznie określanego jako „ucieczka galaktyk”, a objawiającego się tym, że światło niemal wszystkich galaktyk jest przesunięte ku czerwieni. Im większa odległość do danej galaktyki, tym przesunięcie jej widma ku dłuższym falom jest większe. Przez analogię z prawem Dopplera można stwierdzić oddalanie się dowolnej galaktyki względem pozostałych. Wnioskuje się na tej podstawie, że musiały dawniej znajdować się w jednym miejscu (bardzo blisko siebie), a ruch wszystkich został zapoczątkowany przez Wielki Wybuch. Prawo Hubble’a (obowiązujące lokalnie) można również wywnioskować na gruncie ogólnej teorii względności przy założeniu, iż Wszechświat jest jednorodny i izotropowy. Ekspansja jest wówczas opisana równaniem Friedmanna. Oprócz efektu związanego z ruchem galaktyk, zmiana długości fali elektromagnetycznej docierającej z odległości kosmologicznych jest powodowana również rozszerzaniem się samej przestrzeni.
Odstępstwa od prawa Hubble’a są związane z tzw. prędkościami swoistymi galaktyk. W jednorodnie ekspandującym Wszechświecie prawo Hubble’a jest liniowe i interpretowane jako zależne od czasu kosmicznego. Relacja ta teoretycznie jest spełniona przez wszystkich obserwatorów fundamentalnych, ale w rzeczywistości zależy od wybranego kierunku w przestrzeni.
Stała Hubble’a.
Stała Hubble’a opisuje tempo rozszerzania się Wszechświata w funkcji czasu. Za jednostkę przyjęto liczbę kilometrów, o jaką zwiększa się jeden megaparsek w ciągu jednej sekundy [(km/s)/Mpc].
Wartość stałej Hubble’a jest trudna do wyznaczenia. Wynika to po pierwsze z problemów z dokładnym określaniem odległości do galaktyk, a po drugie z faktu, że oprócz prędkości wynikających z ekspansji Wszechświata, galaktyki mają również prędkości swoiste, co prowadzi do lokalnych odstępstw od prawa Hubble’a.
Pierwsze wyznaczenia tego parametru dawały . Później stwierdzono, iż wartość tej stałej jest znacznie mniejsza, gdyż mieści się w zakresie od 60 do 80 (km/s)/Mpc.
Zakończone w 2009 r. analizy obserwacji przez teleskop Hubble’a 240 cefeid w siedmiu galaktykach, dają wartość . Obserwacyjne wyznaczenie stałej Hubble’a z roku 2010 oparte na pomiarze soczewkowania grawitacyjnego z wykorzystaniem Teleskopu Kosmicznego Hubble’a dało wartość . Podsumowane wyniki z 7 lat pracy satelity WMAP, także z 2010 roku, dają ocenę w oparciu wyłącznie o dane WMAP, a wynik w oparciu o dane WMAP i inne wcześniej uzyskane wyniki. Obliczenia z 2012 roku, oparte na obserwacjach w podczerwieni wykonanych przez teleskop Spitzera, przynoszą wartość .
Dane z misji Planck, przedstawione w marcu 2013 roku, wskazują na mniejszą wartość od powyższych wyliczeń: .
Stała Hubble’a ma wymiar częstotliwości. Jej odwrotność pozwala w dużym przybliżeniu oszacować wiek Wszechświata, przy założeniu modelu Friedmana-Lemaître’a jako modelu kosmologicznego.
Wyznaczanie stałej Hubble’a.
Najbardziej precyzyjnymi metodami wyznaczenia odległości jasnościowych do pobliskich galaktyk są:
Kalibracja odległości do cefeid w naszej Galaktyce dokonana została na podstawie ich paralaksy trygonometrycznej, dzięki obserwacjom z satelity Hipparcos oraz Kosmicznego Teleskopu Hubble’a. Jeszcze dokładniejszych pomiarów ma dostarczyć misja Gaia.
Metoda "czubka gałęzi czerwonych olbrzymów" jest niezależna od użycia cefeid i bazuje na dobrze przeanalizowanym z punktu widzenia astrofizyki gwiazd etapie ewolucyjnym, w którym gwiazda stanowiąca świecę standardową opuszcza gałąź czerwonych olbrzymów w wyniku błysku helowego. Tą metodą uzyskano odległości do ok. 250 galaktyk (Freedman i Madore, 2010).
Metoda galaktyk maserowych wykorzystuje mapowanie maserów wodnych w dyskach akrecyjnych. Odległość wyznacza się przez porównanie ruchów własnych ośrodków emisji maserowej z keplerowską krzywą rotacji dysku. Galaktyką, dla której uzyskano najlepszy pomiar tą metodą, jest NGC 4258.
Do odległych galaktyk, stosuje się:
Metoda Tully’ego-Fishera opiera się na porównaniu jasności galaktyki z jej krzywą rotacji i jest jedną z najczęściej stosowanych metod wyznaczania odległości pozagalaktycznych.
Metoda fluktuacji jasności powierzchniowej opiera się na analizie wariancji jasności galaktyk eliptycznych, do której istotny wkład wnoszą gwiazdy typu czerwonych olbrzymów. Liczba gwiazd odpowiedzialnych za fluktuacje w poszczególnych pikselach detektora jest proporcjonalna do kwadratu odległości do galaktyki.
Supernowe typu Ia są stosowane w kosmologii jako świece standardowe do najdalszych odległości.
Mniej dokładnymi wskaźnikami odległości są na przykład widma gromad kulistych, gwiazdy nowe, a także czerwone i błękitne nadolbrzymy. Gwiazdy zmienne typu RR Lyrae są dobrze skalibrowanymi wskaźnikami, jednak zasięg ich zastosowania nie jest duży z uwagi na niewielkie jasności absolutne.
Dodatkowo, pośrednimi technikami wyznaczania parametrów kosmologicznych, w tym stałej Hubble’a, są: soczewkowanie grawitacyjne i efekt Siuniajewa-Zeldowicza.
Pierwsza z nich wykorzystuje opóźnienie czasowe między sygnałami pochodzącymi z soczewkowanych obrazów zmiennego źródła, takiego jak kwazar. Opóźnienie to jest odwrotnie proporcjonalne do stałej Hubble’a, zaś mniej zależy od pozostałych parametrów kosmologicznych.
Druga metoda wykorzystuje efekt rozpraszania fotonów mikrofalowego promieniowania tła na elektronach w gorącym gazie w gromadach galaktyk. Stałą Hubble’a wyznacza się dzięki temu, że zmiana w widmie energetycznym promieniowania jest niezależna od odległości, zaś strumień rentgenowski gromady jest funkcją odległości.

</doc>
<doc id="1278354" url="https://pl.wikipedia.org/wiki?curid=1278354" title="Aliszer Usmanow">
Aliszer Usmanow

Aliszer Burchanowicz Usmanow (, ; ur. 9 września 1953 w Chuście) – uzbecko-rosyjski biznesmen.
Według edycji magazynu Forbes z 2011 roku Usmanow jest najbogatszym człowiekiem w Rosji, z fortuną szacowaną na ponad 18 miliardów dolarów plasuje się na 28 miejscu na liście najbogatszych ludzi na świecie.
Życiorys.
Młodość.
Jego ojciec był prokuratorem w Taszkencie. Aliszer Usmanow studiował prawo międzynarodowe w Moskiewskim Państwowym Instytucie Stosunków Międzynarodowych, które ukończył w 1976 r. W 1980 r. został skazany przez trybunał wojskowy Uzbeckiej SSR za łapówki i wymuszenia na 8 lat pracy w obozie. Odzyskał wolność na początku 1986 r., a następnie został w pełni zrehabilitowany przez Sąd Najwyższy Uzbekistanu w 2000 r. Jest żonaty z Iriną Winer, czołową trenerką gimnastyki artystycznej.
Kariera.
Usmanow prowadzi interesy w różnych branżach, takich jak metale szlachetne, żelazo, stal, gaz ziemny i kompanie medialne. Najważniejszy z nich to Metalloinvest, którego jest współwłaścicielem. W skład tego holdingu wchodzą firmy związane z wydobywaniem metali szlachetnych, produkcją stali, jej dystrybucją i wiele innych. Dzięki temu Usmanow jest w pierwszej dziesiątce ludzi na rosyjskim rynku stali. 
Usmanow jest też prezesem Gazprominvestingholdings, spółki, która przeprowadza trudne inwestycje i transakcje dla Gazpromu.
Do Usmanowa należy całkowicie, zarejestrowany na Cyprze, Gallagher Holdings. Jest to międzynarodowy holding inwestujący głównie w przemysł wydobywczy, stalowy, technologie, ropę naftową i gaz, media i farmakologię. Od 2006 r. Usmanow posiada również akcje w australijskich kompaniach wydobywczych poprzez Gallagher Holding.
Usmanow jest też największym posiadaczem udziałów w londyńskiej Nautilus Minerals, która zajmuje się wydobyciem podwodnych złóż złota i miedzi koło Papui-Nowej Gwinei.
W sierpniu 2006 r. Usmanow zainwestował w media. Kupił należącą kiedyś do Bierezowskiego gazetę Kommiersant oraz kilka stacji TV, sportowych i muzycznych.
W sierpniu 2007 r. wykupił 14,6% udziałów londyńskiego Arsenal FC za 75 mln GBP. 28 września zwiększył swe udziały w klubie do 23%, stając się drugim wielkością współwłaścicielem klubu, a od lutego 2008 r. ponoć największym, gdyż udało mu się dokupić dalsze udziały. Na początku 2008 r. Usmanow wykupił też Dinamo Moskwa, dzięki czemu ten znany rosyjski klub stał się jednym z najbogatszych w Rosji. Od 2008 roku pełni również funkcję przewodniczącego Międzynarodowej Federacji Szermierczej (FIE).
W lipcu 2015 r. Usmanow wraz ze swoim funduszem USM Holdings zainwestował "kilkadziesiąt milionów dolarów" w firmę Uber. Jest również właścicielem organizacji e-sportowej Virtus.pro, w której grali Polacy.
Niektóre osobistości powiązane z Uzbekistanem oskarżają Usmanowa o defraudacje na dużą skalę jeszcze za czasów ZSRR i inne przestępstwa, a także o nielegalne próby wejścia w posiadanie większości udziałów w Arsenalu.
Odznaczenia.
Został odznaczony m.in. Orderem Honoru (2004), Orderem Za Zasługi dla Ojczyzny III i IV klasy i kazachskim Orderem Przyjaźni.

</doc>
<doc id="1278355" url="https://pl.wikipedia.org/wiki?curid=1278355" title="Lista odcinków serialu animowanego Młodzi Tytani">
Lista odcinków serialu animowanego Młodzi Tytani

Lista odcinków serialu animowanego "Młodzi Tytani" (2003–2005) – amerykańskiego serialu animowanego nadawanego przez Cartoon Network.

</doc>
<doc id="1278358" url="https://pl.wikipedia.org/wiki?curid=1278358" title="Dreaming Out Loud">
Dreaming Out Loud

Dreaming Out Loud – debiutancki album amerykańskiego zespołu pop-rockowego OneRepublic. Po raz pierwszy album został wydany 20 listopada 2007 roku w USA i Nowej Zelandii, ale na rynku muzycznym ukazał się też w Australii , Wielkiej Brytanii i we Włoszech oraz Hiszpanii . Producentem albumu jest Greg Wells, jednak kilka piosenek wyprodukował wokalista zespołu Ryan Tedder. 
Album został wydany po sukcesie zremiksowanej wersji singla „Apologize”, wyprodukowanej przez Timbalanda. Piosenka zadebiutowała na drugim miejscu listy "Billboard Hot 100" i zajęła pierwsze miejsce w szesnastu krajach świata. Drugi singel „Stop and Stare” również osiągnął duży sukces. Kolejnym singlami były piosenki „Say (All I Need)”, „Mercy” i „Come Home” z gościnnym udziałem Sary Bareilles.
Album odniósł duży sukces w wielu krajach świata, poprzez Australię, Kanadę, Niemcy czy Wielką Brytanię. W Stanach Zjednoczonych zajął czternaste miejsce na liście "Billboard 200" oraz zdobył status złotej płyty przyznawanej przez RIAA.
Pozycje na listach.
Notowania tygodniowe
Notowania końcoworoczne

</doc>
<doc id="1278359" url="https://pl.wikipedia.org/wiki?curid=1278359" title="French Open 2005 (gra podwójna kobiet)">
French Open 2005 (gra podwójna kobiet)



</doc>
<doc id="1278363" url="https://pl.wikipedia.org/wiki?curid=1278363" title="Betsy Blair">
Betsy Blair

Elizabeth Winifred Boger (ur. 11 grudnia 1923 w Cliffside Park w stanie New Jersey, zm. 13 marca 2009 w Londynie) − amerykańska aktorka filmowa, mieszkająca przez wiele lat w Londynie. 
Życiorys.
Była nominowana do Oscara za rolę drugoplanową w filmie "Marty" (1955).
Jej pierwszym mężem był aktor i tancerz Gene Kelly, a drugim - brytyjski reżyser pochodzenia czeskiego, Karel Reisz.
Zasiadała w jury sekcji "Un Certain Regard" na 58. MFF w Cannes (2005).

</doc>
<doc id="1278374" url="https://pl.wikipedia.org/wiki?curid=1278374" title="Paklińskie">
Paklińskie



</doc>
<doc id="1278381" url="https://pl.wikipedia.org/wiki?curid=1278381" title="Wyspy Paklińskie">
Wyspy Paklińskie

 (, ) – grupa 16 chorwackich wysepek na Adriatyku, na południe od miasta i wyspy Hvar o łącznej powierzchni prawie 7,2 km².
Wyspy są oddzielone od Hvaru kanałem Paklińskim i stanowią naturalną osłonę dla portu Hvar. Nazwa wysp pochodzi od słowa "paklina", oznaczającego żywicę sosny w lokalnym dialekcie języka chorwackiego, używaną tutaj do uszczelniania kadłubów statków i łodzi.
Największą z wysp jest Sveti Klement (pow. 5,276 km²), której nazwa pochodzi od kaplicy zbudowanej tutaj w XV w., poświęconej św. Klemensowi. Na wyspie są również pozostałości kopców iliryjskich i ruiny rzymskich willi.
Pozostałe wysepki to, kolejno z zachodu na wschód:
Wyspy Sveti Klement i Borovac (wschodni) rozdziela cieśnina "Velo ždrilo", Borovac (wschodni) i Planikovac – "Malo ždrilo" (min. szerokość 75 m, min. głębokość 1 m), Planikovac i Marinkovac – "Ždrilca" (min. szerokość 180 m, min. głębokość 1 m).

</doc>
<doc id="1278384" url="https://pl.wikipedia.org/wiki?curid=1278384" title="Platanthera">
Platanthera



</doc>
<doc id="1278385" url="https://pl.wikipedia.org/wiki?curid=1278385" title="Lista hokeistów Podhala Nowy Targ">
Lista hokeistów Podhala Nowy Targ

Lista wszystkich hokeistów Podhala Nowy Targ oraz drużyny następczej MMKS Podhale Nowy Targ, którzy rozegrali przynajmniej jeden oficjalny mecz w I zespole.
A~B~C~Ć~D~~F~G~H~I~J~K~L~Ł~M~N~O~P~R~S~Ś~Š~T~U~V~W~Z
A.
Edgars Adamovičs,
Siergiej Agiejkin,
Kim Ahlroos,
Ołeksandr Ałeksandrow,
Aleksandr Aleksiejew,
Wołodymyr Ałeksiuk,
Siergiej Antipow,
Aleksandr Artiomienko,
Leszek Augustyn.
B.
Siemion Babincew,
Władysław Balakowicz,
František Bakrlík,
Timur Barajew,
Milan Baranyk,
Piotr Baryła,
Jakub Batkiewicz,
Józef Batkiewicz,
Łukasz Batkiewicz,
Marek Batkiewicz,
Robert Batkiewicz,
Mateusz Bepierszcz,
Kazimierz Bednarski,
Stefan Bednarski,
Leszek Behounek,
Zbigniew Behounek,
Zbigniew Behounek Jr.,
Tadeusz Bełtowski,
Robert Biela,
Sebastian Biela,
Jan Bizub,
Leszek Bizub,
Paweł Bizub,
Stanisław Bizub,
Igor Bobček,
Ernest Bochnak,
Wiktor Bochnak,
Andrzej Bomba,
Bartłomiej Bomba,
Marek Bomba,
Paweł Bomba,
Gleb Bondaruk,
Czesław Borowicz,
Jan Borowicz,
Robert Brocławik,
Richard Brodnicki,
Ihar Brykun,
Franciszek Bryniarski,
Józef Bryniarski,
Kazimierz Bryniarski,
Wojciech Bryniarski,
Jan Bryniczka,
Kasper Bryniczka,
Władysław Bryniczka,
Robert Budaj,
Vladimír Búřil.
C.
Dominik Cecuła,
Petr Chaloupka,
Ryszard Chlebda,
Wiesław Chlipała,
Mieczysław Chmura,
Václav Chomič,
Andrzej Chowaniec,
Grzegorz Chowaniec,
Stefan Chowaniec,
Władysław Chudoba,
Szymon Ciotkowski,
Paweł Ciszek,
Mirosław Copija,
Marian Csorich,
Stanisław Cyrwus,
Kelly Czuy.
Ć.
Marcin Ćwikła,
Rafał Ćwikła.
D.
Przemysław Dębowski,
Stanisław Dąbrowski,
Justyn Denisiuk,
Przemysław Dębowski,
Długopolski,
Tadeusz Dolewski,
Rafał Dutka,
Alaksandr Dziehciarou,
Tadeusz Dziuban,
Bogdan Dziubiński,
Krystian Dziubiński.
F.
Juryj Fajkou,
Pavol Fedor,
Miroslav Fišer,
Tomáš Franek,
Patrik Frič,
Arkadiusz Fryźlewicz,
Jakub Fryźlewicz,
Piotr Fryźlewicz,
Stanisław Fryźlewicz,
Zbigniew Fryźlewicz,
Jarosław Furca,
Sławomir Furca,
Milan Furo.
G.
Łukasz Gacek,
Dariusz Gaczoł,
Bartłomiej Gaj,
Józef Gajewski,
Adrian Gajor,
Daniel Galant,
Michał Garbacz,
Mieczysław Garbacz,
Andriej Gawriłow,
Aleksander Gebel,
Łukasz Gil,
Paweł Gil,
Piotr Gil,
Stanisław Giżycki,
Stanisław Głąbiński,
Władysław Gołdyn,
Tomasz Golak,
Artur Goldyn,
Andrzej Gretka,
Dariusz Gruszka,
Dariusz Gruszka II,
Leszek Grzybek,
Kacper Guzik,
Marian Guzy,
Wojciech Guzy.
H.
Janusz Hajnos,
Sebastian Hajnos,
Matuš Hanes,
Jarkko Hattunen,
Alaksandr Haurylonak,
Joni Haverinen,
Timo Hiltunen,
Lauri Huhdanpää,
Andrej Husau,
Lukáš Hvila.
I.
Michal Imrich,
Artem Iossafov,
Andrzej Iskrzycki,
Bartłomiej Iskrzycki,
Kazimierz Iskrzycki,
Mateusz Iskrzycki,
Jozef Ištocy,
Martin Ivičič,
Juryj Iwaszyn,
Siergiej Iwlew.
J.
Leszek Jachna,
Tomáš Jakeš,
Andrzej Janczy,
Łukasz Janiec,
Mieczysław Jaskierski,
Michał Jaskierski,
Mariusz Jastrzębski,
Oskar Jaśkiewicz,
Tomáš Jelínek,
Scott Jewitt,
Stanisław Jękner,
Tomasz Jękner,
Jerzy Jodłowski,
Jarmo Jokila,
Māris Jučers,
Kazimierz Jurek.
K.
Tadeusz Kacik,
Marián Kacíř,
Ryszard Kaczmarczyk,
Bogdan Kalata,
Kacper Kamieniecki,
Łukasz Kamiński,
Andrzej Kapica,
Błażej Kapica,
Damian Kapica,
Daniel Kapica,
Fabian Kapica,
Kamil Kapica,
Tobiasz Kapica,
Wiktar Karaczun,
Jurij Karatajew,
Tadeusz Kilanowicz,
Władysław Klich,
Szymon Klimowski,
Franciszek Klocek,
Marcin Klocek,
Stanisław Klocek,
Maciej Kmiecik,
Piotr Kmiecik,
Mikko Koivunoro,
Leszek Kokoszka,
Marcin Kolasa,
Maciej Kmiecik,
Piotr Kmiecik,
Daniel Kolasa,
Marcin Kolusz,
Wojciech Kolusz,
Kazimierz Kostela,
Kacper Kos,
Tomasz Koszarek,
Marek Koszowski,
Martin Kotásek,
Henryk Kowalczyk,
Henryk Kowalczyk,
Wojciech Kowalski,
Tadeusz Kramarz,
Włodzimierz Krauzowicz,
Artur Kret,
Sławomir Krzak,
Zbigniew Książkiewicz,
Viktor Kubenko,
Jerzy Kubina,
Jacek Kubowicz,
Jakub Kudasik,
Jan Kudasik,
Stanisław Kudasik,
Alaksandr Kułakou,
Robert Kwak.
L.
Jason LaFreniere,
Tomasz Landowski,
David Lemanowicz,
Przemysław Leśnicki,
Mateusz Leśniowski,
Kevin Lindskoug,
Józef Lipkowski,
Tadeusz Liput,
Martin Lučka.
Ł.
Sebastian Łabuz,
Mieczysław Łaś,
Andrzej Łukaszka,
Paweł Łukaszka,
Alan Łyszczarczyk,
Dariusz Łyszczarczyk.
M.
Bogusław Maj,
Dawid Majoch,
Adam Majkowski,
Jakub Malasiński,
Tomasz Malasiński,
Łukasz Malinowski,
Mateusz Malinowski,
Marek Marcińczak,
Oktawiusz Marcińczak,
Michał Marek,
Maciej Martuszewski,
Jerzy Matras,
Alex Maunula
Bryan McGregor,
Roman Mega,
Martin Miklík,
Marek Milý,
Jakub Michalski,
Mateusz Michalski,
Przemysław Michalski,
Radosław Mielniczek,
Franciszek Mikołajski,
Aigars Miranovičs,
Janusz Misterka,
Eetu Moksunen,
Patrik Moskal,
Igor Mozgalow,
Franciszek Mrugała,
Jan Mrugała,
Jan Mrugała,
Kazimierz Mrugała,
Robert Mrugała,
Sebastian Mrugała,
Stanisław Mrugała,
Marek Mycoń.
N.
Bartłomiej Neupauer,
Zbigniew Niedośpiał,
Krzysztof Niedziółka,
Bartłomiej Niesłuchowski,
Mateusz Niżnik,
Thierry Noël,
Andrzej Nowak,
Artur Nowakowski,
Stanisław Nowobilski,
Pawieł Nowożyłow.
O.
Siergiej Odincow,
Przemysław Odrobny,
Wiesław Oleś,
Dawid Olchawski,
Krzysztof Oliwa,
Jegor Omieljanienko,
Bartosz Orzeł,
Józef Osinko,
Jan Ossowski,
Leszek Ostręga.
P.
Władysław Pabisz,
Ladislav Paciga,
Franciszek Pajerski,
Sebastian Pajerski,
Józef Palichleb,
Szczepan Panek,
Sampo Paulaharju,
Adam Pełeński,
Alexander Pettersson,
Martin Petrina,
Janusz Pędzimąż,
Grzegorz Piekarski,
Przemysław Piekarz,
Józef Pierończyk,
Bartłomiej Piotrowski,
Michał Piotrowski,
Michal Piskoř,
Jakub Plewa
Franciszek Podkanowicz,
Aleksiej Pogodin,
Piotr Podlipni,
Tomasz Podlipni,
Zbigniew Podlipni,
Aleksiej Pogodin,
Szymon Pohrebny,
Oskar Polak,
Eugeniusz Polakiewicz,
Paweł Połącarz,
Robert Pospíšil,
Sergejs Povečerovskis,
Marek Priechodský,
Andrej Pryma,
Martin Przygodzki,
Marek Puławski,
Tadeusz Puławski,
Jacek Pysz,
Marian Pysz,
Patryk Pysz,
Wiktor Pysz,
Roman Pyszkowski.
R.
Michał Radwański,
Rafał Radziszewski,
Rafał Radzki,
Stanisław Rajski,
Tomasz Rajski,
Lauris Rancevs,
Ondřej Raszka,
Kacper Rayski,
Andrej Rasolka,
Alaksandr Radzinski,
Marek Rączka,
Andrzej Rokicki,
Jarosław Różański,
Leszek Różański,
Stanisław Różański,
Czesław Ruchała,
Jan Ruchała,
Krzysztof Ruchała,
Ryszard Ruchała,
Łukasz Rusinowicz,
Włodzimierz Rusinowicz,
Tadeusz Ryłko.
S.
Gabriel Samolej,
Marat Saroka,
Rafał Selega,
Witalij Semenczenko,
Jevgeņijs Semerjaks,
Mariusz Siaśkiewicz,
Dariusz Siemieniec,
Andrzej Sięka,
Józef Sięka,
Dariusz Sikora,
Grzegorz Sikora,
Łukasz Siuty,
Roman Slupina,
Adrian Słowakiewicz,
Andrzej Słowakiewicz,
Dawid Słowakiewicz,
Józef Słowakiewicz,
Mieczysław Słowakiewicz,
Tadeusz Słowakiewicz,
Wojciech Słowakiewicz,
Lukáš Smolka,
Robert Smreczyński,
Sebastian Smreczyński,
Marat Soroka,
Konstantin Spodarienko,
Rafał Sroka,
Dariusz Stanek,
Władysław Stefański,
Józef Stryczek,
Konrad Stypuła,
Damian Sulka,
Maciej Sulka,
Dmitri Suur,
Harri Suvanto,
Alexis Svitac,
René Svitana,
Alaksandr Syrej,
Andrzej Szal,
Jakub Szal,
Jakub Szal,
Robert Szal,
Andrzej Szczepaniec,
Nikifor Szczerba,
Roman Szewczyk,
Dominik Szlembarski,
Jerzy Szlendak,
Stanisław Szlendak,
Adam Szopiński,
Jacek Szopiński,
Robert Szopiński,
Łukasz Szumal,
Damian Szurowski.
Ś.
Tomasz Ścisłowicz,
Krzysztof Śliwa,
Krzysztof Śmiełowski,
Andrzej Świątek,
Andrzej Świstak,
Zdzisław Świstak.
Š.
Richard Šechný,
Emil Švec.
T.
Bartłomiej Talaga,
Jussi Tapio,
Zbigniew Tarczoń,
Jan Thomas,
Konrad Tobiasiewicz,
Leszek Tokarz,
Wiesław Tokarz,
Damian Tomasik,
Mirosław Tomasik,
Zbigniew Tomaszkiewicz,
Atvars Tribuncovs,
Andrzej Truty,
Mariusz Trzópek,
Mateusz Tylka,
Ryszard Tyrała.
U.
Andrzej Ujwary,
Mieczysław Ujwary,
Wojciech Ujwary,
Pavel Urban,
Aleksiej Uszakow.
V.
Michal Vachovec,
Ondřej Volráb,
Martin Voznik.
W.
Jarosław Wajda,
Tadeusz Walas,
Siergiej Warnawski,
Tadeusz Watychowicz,
Tomasz Watychowicz,
Kamil Wcisło,
Mateusz Węgrzyniak,
Krzysztof Wieczorkiewicz,
Filip Wielkiewicz,
Łukasz Wilczek,
Serhij Witer,
Mateusz Wojdyła,
Tomasz Wołkowicz,
Andrzej Wołkowski,
Ołeksij Worona,
Mykoła Worosznow,
Jakub Worwa,
Adam Wronka,
Patryk Wronka,
Bartłomiej Wsół,
Patryk Wsół,
Robert Wierzba.
Z.
Michaił Zacharau,
Jacek Zamojski,
Krzysztof Zapała,
Marcin Zapała,
Zdzisław Zaręba,
Damian Zarotyński,
Krzysztof Zborowski,
Serhij Zemczenko,
Kazimierz Zgierski,
Artur Ziaja,
Marek Ziętara,
Piotr Ziętara,
Walenty Ziętara,
Luka Zorko,
Jan Zubek,
Michał Zubek,
Michał Zwinczak,
Adam Zych,
Paweł Zych,
Ż.
Jakub Żurawski.

</doc>
<doc id="1278387" url="https://pl.wikipedia.org/wiki?curid=1278387" title="Zenon Kosiniak-Kamysz">
Zenon Kosiniak-Kamysz

Zenon Henryk Kosiniak-Kamysz (ur. 25 lutego 1958 w Bieniaszowicach) – polski urzędnik państwowy, dyplomata, w latach 2008–2009 podsekretarz stanu w Ministerstwie Obrony Narodowej.
Życiorys.
Ukończył studia na Wydziale Organizacji i Zarządzania Uniwersytetu w Dreźnie. W latach 80. pracował w budownictwie. W 1990 został powołany na stanowisko pierwszego sekretarza Ambasady RP w Budapeszcie. Był następnie dyrektorem departamentów w Ministerstwie Spraw Zagranicznych i Ministerstwie Współpracy Gospodarczej z Zagranicą, a od 1996 do 2001 pracownikiem Ambasady RP w Berlinie.
Związany z Polskim Stronnictwem Ludowym. W latach 2001–2003 pełnił funkcję podsekretarza stanu w MSWiA, później do 2007 zajmował stanowisko ambasadora w Bratysławie. We wrześniu tego samego roku został radcą ministrem i kierownikiem Wydziału Promocji Handlu i Inwestycji w Ambasadzie RP w Berlinie.
Od 10 marca 2008 do 10 listopada 2009 był podsekretarzem stanu w Ministerstwie Obrony Narodowej. W styczniu 2010 objął stanowisko ambasadora RP w Kanadzie. Urzędowanie zakończył w 2013, kiedy to zastąpił go Marcin Bosacki. 2 lipca 2014 nominowany na urząd ambasadora RP w Singapurze, został także polskim przedstawicielem w Radzie Gubernatorów Fundacji Azja-Europa (ASEF). Odwołano go z dniem 20 lipca 2018.
Życie prywatne.
Brat Kazimierza i Andrzeja, stryj Władysława. Jest żonaty (żona Katarzyna). 9 sierpnia 2010 jego dwoje dzieci zginęło w wypadku drogowym.

</doc>
<doc id="1278388" url="https://pl.wikipedia.org/wiki?curid=1278388" title="Drąg">
Drąg

Drąg – prymitywna broń drzewcowa w postaci mocnego drewnianego kija, często okutego żelazem. Broń używana przez powstańców chłopskich oraz piechotę powstania styczniowego z powodu braku innej broni. Powstańców tak uzbrojonych nazywano drągalierami.

</doc>
<doc id="1278389" url="https://pl.wikipedia.org/wiki?curid=1278389" title="Steve Ince">
Steve Ince

Steve Ince - brytyjski twórca gier komputerowych.
Kariera.
Początek kariery Steve'a Ince'a można datować na 1993, gdy zawiązał współpracę ze studiem Revolution Software. Pracował przy grafice do gry przygodowej "Beneath a Steel Sky", do dziś uznawanej za jedną z najwybitniejszych przedstawicielek gatunku. Dobre przyjęcie ze strony fanów pozwoliły mu w 1996 stać się producentem gry ' - to właśnie za sprawą jej olbrzymiego sukcesu Ince zyskał rozgłos oraz rok później możliwość wyprodukowania kontynuacji pod tytułem '.
W 2000 Ince stał się jednym z projektantów i scenarzystów gier "In Cold Blood" oraz ', które jednak nie powtórzyły sukcesów poprzednio wymienionych tytułów. W 2003 pełnił tę samą rolę przy trzeciej części serii "Broken Sword" o podtytule '. Mimo dobrych wyników sprzedaży, gra uzyskała rozczarowująco średnie oceny ze strony krytyków i graczy. Ponadto rezygnacja wielu doświadczonych członków ekipy Revolution Software skłoniła Ince'a do stworzenia własnej firmy o nazwie Juniper Games.
Pierwsze trzy projekty firmy to gry przygodowe: platformowa "Mr. Smoozles", fabularna "Mekapods" oraz klasyczna "". Pomysły do każdej z nich Ince zaczerpnął z internetowych komiksów. Mimo to gry te nie odniosły szczególnie dużego sukcesu i sprawiły, że większość graczy zapomniała o ich twórcy.
Obecnie Ince pracuje głównie jako niezależny scenarzysta. Od września 2007 współpracuje z francuskim studiem Wizarbox tworząc przygodówkę "So Blonde". Na początku tamtego roku brał również udział w pisaniu fabuły w polskiej grze "Wiedźmin". Ponadto tworzy książkę na temat pisania scenariuszy do gier na podstawie własnego doświadczenia.

</doc>
<doc id="1278390" url="https://pl.wikipedia.org/wiki?curid=1278390" title="209 Pułk Piechoty (II RP)">
209 Pułk Piechoty (II RP)

209 Pułk Piechoty (209 pp) – dowództwo pułku piechoty Wojska Polskiego dla pomorskich batalionów piechoty typu specjalnego w 1939 roku. Nie istniał w czasie pokoju.
Mobilizacja.
W zmianach do planu mobilizacyjnego „W” na rok 1939 ujęto sformowanie na terenie Okręgu Korpusu Nr VIII dowództwa 209 pułku piechoty dla pomorskich batalionów piechoty typu specjalnego z pododdziałami specjalnymi ale bez plutonu artylerii piechoty. 209 pułk piechoty rezerwowej w Chełmnie, zmobilizowany został okresie zagrożenia, w grupie jednostek oznaczonych kolorem niebieskim sformował go - 66 Kaszubski pułk piechoty z 16 DP.
W skład 209 i 208 pułków wejść miały pomorskie bataliony piechoty typu specjalnego formowane na bazie batalionów Pomorskiej i Chełmińskiej Brygady ON:
Początkowo wszystkie bataliony miały być formowane w "grupie niebieskiej". Następnie przesunięto do "grupy zielonej" bataliony: tucholski, czerski, starogardzki i kościerski.
Patrząc na miejsce stacjonowania batalionów ON w skład 209 pułku piechoty powinny wejść:
W planach na rok 1940 przewidywano wystawienie Dowództwa 210 pułku piechoty we Włocławku przez 14 pułk piechoty i Kwatery Głównej 48 Dywizji Piechoty (Rezerwowej) oraz włączenie do składu dywizji 31 pułku artylerii lekkiej.
W czerwcu 1939 podjęta została decyzja o przeformowaniu 6 batalionów ON typu II w bataliony piechoty typu specjalnego, w tym batalionów: kościerskiego, czerskiego, nakielskiego, tucholskiego, starogardzkiego i kcyńskiego. Powyższy plan zrealizowano do wybuchu wojny.
Działania wojenne.
W kampanii wrześniowej 209 pułk nie wystąpił w planowanym składzie. Pozostałe pododdziały weszły w skład wielkich jednostek i zgrupowań taktycznych podległych dowódcy Armii „Pomorze”: Zgrupowanie „Chojnice” (81 i 85), Oddział Wydzielony „Kościerzyna” (84). Tylko batalion piechoty nr 82 wszedł w skład 209 pp (rez.).
Dowództwo 209 pp z pododdziałami specjalnymi sformowane zostało w dniach 24-25 sierpnia 1939 roku. Dowódcą pułku został podpułkownik Józef Popek. Jednostka weszła w skład Armii „Pomorze”. Generał dywizji Władysław Bortnowski podporządkował dowódcy pułku II batalion 65 pułku piechoty, Kompanię ON „Tczew” i 48 dywizjon artylerii lekkiej. Wszystkie pododdziały utworzyły Oddział Wydzielony „Wisła”, którego zadaniem była osłona 27 DP od wschodu i dozorowanie Wisły od Nogatu na północy do ujścia Osy do Wisły na południu. Z uwagi na rozwiązanie Korpusu Interwencyjnego i nieaktualnym zadaniem dla OW Wisła. Wieczorem 1 września 1939 r. II/65 pp został przewieziony przez dwie kolumny samochodowe Armii "Pomorze" do odwodu macierzystej 16 DP w rejonie Grudziądza. Natomiast dowództwo 209 pp wraz z pododdziałami pułkowymi batalionem piechoty spec. nr 82, 48 dal i kompanią Straży Granicznej i samodzielną kompanią ON "Tczew" dozorowało zachodni brzeg Wisły. Był atakowany przez lotnictwo niemieckie. Wieczorem 2 września, z uwagi na wyjście na tyły pułku oddziałów niemieckiej 20 Dywizji Piechoty Zmotoryzowanej, batalion piechoty spec. nr 82 wycofał się z odcinka nad Wisłą do Grudziądza na most.Również dowództwo 209 pp pomaszerowało szosą do Grudziądza i po przejściu mostu w Grudziądzu do wsi Marusza. 3 września pod Maruszą kompania ppanc. 209 pp wspierała walki batalionu II/65 pp w walce z niemieckimi czołgami batalionu I/10 pułku czołgów. Pododdziały pułkowe, a głównie kompania ppanc. wspierała kontratak batalionu II/65 pp i 66 pp w kierunku dwór Annowo, Nicwałd i Gruta. Pododdziały pułkowe jak i II/65 pp wspierał 48 dywizjon artylerii lekkiej. W walkach obsługi armat ppanc. zniszczyły 3 niemieckie czołgi bez strat własnych. 3 września pododdziały pułkowe brały udział w działaniach obronnych jednostek 16 Dywizji Piechoty, głównie 65 pp. Następnie dowództwo i pododdziały pułkowe 209 pp wycofały się w kierunku Łowicza w składzie 16 DP.
Obsada personalna 209 pp.
Dowództwo 209 pp

</doc>
<doc id="1278391" url="https://pl.wikipedia.org/wiki?curid=1278391" title="Graność">
Graność

Graność – źródło w południowej części Rudawy w powiecie krakowskim. Znajduje się w Rowie Krzeszowickim pod górą Chełm na terenie Tenczyńskiego Parku Krajobrazowego (tuż przy jego północnej granicy).
Maksymalna wydajność źródła wynosi 650 m³ na dobę. W latach 90. XX w. wodę ze źródła podłączono do wodociągu wiejskiego (zaopatrującego wsie: Rudawa, Kochanów, Młynka, Niegoszowice i Pisary), połączonego ze studnią głębinową i zbiornikiem o pojemności 2 x 500 m³. Wypływający ze źródła potok (koło parkingu przy drodze krajowej 79) po ok. 150 m wpływa do rzeki Rudawy.

</doc>
<doc id="1278392" url="https://pl.wikipedia.org/wiki?curid=1278392" title="Traunsteinera">
Traunsteinera



</doc>
<doc id="1278393" url="https://pl.wikipedia.org/wiki?curid=1278393" title="Szkolno-Zapasowa Brygada Sił Zbrojnych Komitetu Wyzwolenia Narodów Rosji">
Szkolno-Zapasowa Brygada Sił Zbrojnych Komitetu Wyzwolenia Narodów Rosji

Szkoleniowo-zapasowa brygada Sił Zbrojnych Komitetu Wyzwolenia Narodów Rosji – kolaboracyjny związek taktyczny Sił Zbrojnych Komitetu Wyzwolenia Narodów Rosji pod koniec II wojny światowej.
W listopadzie 1944 r. w Münsingen została sformowana szkoleniowo-zapasowa brygada Sił Zbrojnych KONR. Osiągnęła liczebność ok. 7 tys. żołnierzy. Na jej czele stanął płk Samuił T. Kojda, zaś funkcję szefa sztabu objął ppłk Nikołaj I. Sadownikow. Z wyższych oficerów służyli w niej też płk Trofimow i płk Skugarewski. Zadaniem brygady było szkolenie ochotników pochodzących z obozów jenieckich, a następnie uzupełnianie stanów osobowych regularnych jednostek wojskowych Sił Zbrojnych KONR. Składała się z: sztabu, plutonu żandarmerii polowej, 1 pułku (trzy bataliony, bateria artylerii 75 mm, kompania pancerna, pluton kawalerii), dywizjonu artylerii, batalionu zmotoryzowanego, batalionu panzerfaustów, szwadronu kawalerii, oddziału łączności, batalionu saperskiego dowodzonego przez mjr. Połnickiego (zginął wraz z kilkoma oficerami i żołnierzami w kwietniu 1945 r. podczas amerykańskiego nalotu), batalionu artyleryjsko-technicznego, szkoły dla podoficerów i batalionu ozdrowieńców. Żołnierze brygady byli słabo uzbrojeni, gdyż Niemcy przekazali jedynie minimalne ilości broni i wyposażenia. Występowały też duże trudności z umundurowaniem.
Podczas marszu na zachód brygada zachowała wysokie morale i dyscyplinę bojową, co spotkało się z pochwałami ze strony szefa sztabu Sił Zbrojnych KONR i jednocześnie dowódcy 2 Dywizji Piechoty gen. Fiodora I. Truchina. Po zakończeniu wojny żołnierze brygady – podobnie jak innych jednostek "własowskich" – zostali wydani Sowietom.

</doc>
<doc id="1278394" url="https://pl.wikipedia.org/wiki?curid=1278394" title="Jurij Nikiforow">
Jurij Nikiforow

Jurij Walerjewicz Nikiforow, ros. Юрий Валерьевич Никифоров, ukr. Юрій Валерійович Никифоров, "Jurij Walerijowicz Nykyforow" (ur. 16 września 1970 w Odessie, Ukraińska SRR) – rosyjski piłkarz pochodzenia ukraińskiego, grający najczęściej na pozycji środkowego obrońcy, reprezentant ZSRR, WNP, Ukrainy i Rosji.
Kariera piłkarska.
Kariera klubowa.
Nikiforow urodził się w Odessie. Wychowanek SDJuSzOR Czornomoreć Odessa. Pierwsze trenerzy - E.Łuczyn, J.Skoryk. Karierę rozpoczął w czwartoligowym klubie SKA Odessa, a już w połowie 1987 roku przeszedł do lokalnego rywala, Czornormoca Odessa, z którym wywalczył awans z pierwszej ligi do wyższej. W 1988 został piłkarzem Dynama Kijów, jednak nie rozegrał dla tego klubu żadnego spotkania i w 1989 roku wrócił do Czornormoca. W 1991 roku zajął z nim czwarte miejsce w lidze, a w 1992 roku po uzyskaniu niepodległości przez Ukrainę zdobył z nim pierwszy w historii Puchar Ukrainy.
Na początku 1993 roku Nikiforow trafił do rosyjskiego Spartaka Moskwa, w którym stał się liderem środka obrony. Już w swoim pierwszym sezonie wywalczył ze Spartakiem mistrzostwo Rosji oraz zadebiutował w rozgrywkach Ligi Mistrzów. W 1994 roku osiągnął kolejne sukcesy - został zarówno mistrzem kraju, jak i zdobywcą Pucharu Rosji. W 1995 roku zajął ze Spartakiem trzecie miejsce, a w 1996 po raz trzeci świętował zdobycie mistrzostwa kraju. Przez 4 lata rozegrał dla Spartaka 85 meczów i strzelił 16 bramek.
Latem 1996 Nikiforow przeszedł do hiszpańskiego Sportingu Gijón. W Primera División swój pierwszy mecz zaliczył 2 września, a Sporting wygrał 3:2 na wyjeździe z Espanyolem. Z drużyną z Gijón Nikiforow utrzymał się w lidze, ale rok później zajął z nią ostatnie dwudzieste miejsce oznaczające spadek do Segunda División.
W 1998 roku Nikiforow podpisał kontrakt z PSV Eindhoven. W 1999 roku zajął z tym klubem trzecie miejsce w Eredivisie, a rok później wywalczył swój pierwszy tytuł mistrza Holandii. Natomiast w sezonie 2000/2001 obronił mistrzostwo, a w 2002 roku został wicemistrzem Holandii. W 2003 roku Jurij wyjechał do Japonii. Przez rok grał w Urawie Red Diamonds, z którą zdobył Puchar Japonii. Pod koniec roku zakończył karierę.
Kariera reprezentacyjna.
W reprezentacji ZSRR Nikiforow zadebiutował 11 września 1990 roku w wygranym 2:0 meczu z Norwegią. W 1994 roku został powołany przez Pawła Sadyrina na Mistrzostwach Świata w USA. Wystąpił tam we wszystkich trzech spotkaniach Rosji: przegranych 0:2 z Brazylią i 1:3 ze Szwecją oraz wygranym 6:1 z Kamerunem. W 1996 roku na Euro 96 zagrał we dwóch meczach: z Niemcami (0:3) oraz z Czechami (3:3).
Swój ostatni wielki turniej Nikiforow zaliczył w 2002 roku. Na Mistrzostwach Świata 2002 był podstawowym zawodnikiem i zaliczył trzy spotkania: z Tunezją (2:0), z Japonią (0:1) oraz z Belgią (2:3). W kadrze ZSRR rozegrał 6 meczów, w WNP - 4, a w kadrze Rosji - 55 i zdobył w nich 6 goli.
Z młodzieżową reprezentacją ZSRR U-16 Nikiforow wywalczył mistrzostwo świata U-16 w 1987 roku, a 1988 roku został mistrzem Europy U-19.

</doc>
<doc id="1278395" url="https://pl.wikipedia.org/wiki?curid=1278395" title="Peggy Lee">
Peggy Lee

Peggy Lee właśc. Norma Deloris Egstrom (ur. 26 maja 1920 w Jamestown, zm. 21 stycznia 2002 w Los Angeles) − amerykańska piosenkarka i aktorka.
Życiorys.
Urodziła się 26 maja 1920 jako szóste z siedmiorga dzieci Marvina Olofa Egstroma (pochodzącego ze Szwecji) i jego żony, Selmy Amelii z domu Anderson (pochodzącej z Norwegii). Gdy miała cztery lata, zmarła jej matka, a jej ojciec wkrótce ożenił się z Minnie Schaumberg Wiese, która miała znęcać się fizycznie i psychicznie nad pasierbicą. Dorastała w Jamestown, Nortonville i Wimbledonie, gdzie w 1937 ukończyła naukę w Wimbledon High School oraz śpiewała w uczelnianym zespole.
W 1936 śpiewała w radiu KOVC w Valley City. W 1937 dostała pracę w radiu WDAY, a za namową Kena Kennedy’ego, dyrektora programowego rozgłośni, przyjęła pseudonim artystyczny Peggy Lee. W wieku 17 lat wyprowadziła się z domu rodzinnego i zamieszkała w Hollywood, gdzie początkowo pracowała jako kucharka i kelnerka w kawiarni Harry’s Cafe oraz cyrkowy zapowiadacz w Balboa Fun Zone. O pracy w cyrku napisała piosenkę „The Nickel Ride”, którą skomponowała z Dave’em Grusinem na potrzeby ścieżki dźwiękowej do filmu kryminalnego o tym samym tytule z 1974. Przed rozpoczęciem ogólnokrajowej kariery śpiewała w The Powers Hotel w Fargo oraz odbyła trasę koncertową z Sev Olsonem i Will Osborne Orchestras. W 1940 powróciła do Kalifornii, gdzie śpiewała w The Doll House w Palm Springs, gdzie poznała Franka Beringa, właściciela hotelu Ambassador East and West w Chicago, który zaproponował jej koncert w klubie nocnym Buttery Room. Tam została dostrzeżona przez Benny’ego Goodmana, z którego orkiestrą w sierpniu 1941 nawiązała współpracę i nagrała swój pierwszy utwór, „Elmer’s Tune”.
W 1942 nagrała utwór „Somebody Else Is Taking My Place”, który cieszył się popularnością w amerykańskich rozgłośniach radiowych. Dwa lata później wydała singiel „Why Don’t You Do Right?”, który okazał się wielkim przebojem i rozszedł się w ponad 1 mln egzemplarzy w kraju, a także znalazł się w ścieżce dźwiękowej do filmu "Stage Door Canteen" (1943). W tym samym roku wystąpiła również w filmie "The Powers Girl". W latach 40. nagrała kolejne piosenki dla wytwórni Capitol Records, m.in. utwory „I Don't Know Enough About You”, „It's a Good Day” i „Mañana” oraz przebój „Golden Earrings”, który znalazł się w ścieżce dźwiękowej do filmu o tym samym tytule z 1947. W 1948 została prowadzącą audycję muzyczną "The Chesterfield Supper Club" w NBC Radio. Za rolę Rose Hopkins w filmie "Pete Kelly’s Blues" (1955) została nominowana do Oscara dla najlepszej aktorki drugoplanowej. W 1958 nagrała cover przeboju Little Willie Johna „Fever”, który stał się hitem i zapewnił jej nominację do trzech nagród Grammy. W 1970 podjęła współpracę z Paulem i Lindą McCartneyami, który podarowali jej utwór „Let’s Love”.
Była czterokrotnie zamężna. Jej mężami byli: gitarzysta Dave Barbour (w latach 1943–1951), aktor Brad Dexter (1953), aktor Dewey Martin (1956–1958) i perkusjonalista Jack Del Rio (1964–1965).

</doc>
<doc id="1278396" url="https://pl.wikipedia.org/wiki?curid=1278396" title="Wacława Wojtala">
Wacława Wojtala

Wacława Wojtala (ur. 31 maja 1951 w Janczewicach) – polska ekonomistka, urzędniczka państwowa, w latach 2001–2007 podsekretarz stanu w Ministerstwie Zdrowia.
Życiorys.
Ukończyła Szkołę Główną Planowania i Statystyki w Warszawie. W 1980 uzyskała stopień doktora nauk ekonomicznych. W późniejszych latach uzupełniała wykształcenie na studiach podyplomowych i kursach związanych z ekonomiką służby zdrowia i problematyką integracji europejskiej (w Polsce, Danii, Holandii, Norwegii i Japonii).
Od 1975 pracowała w administracji rządowej, przechodząc kolejne szczeble zawodowe w Komisji Planowania przy Radzie Ministrów (następnie Centralnym Urzędzie Planowania). W 1991 została doradcą wicepremiera w Urzędzie Rady Ministrów. Po przejęciu zadań URM przez Kancelarię Prezesa Rady Ministrów w wyniku reformy administracyjnej (1997) w tej ostatniej instytucji objęła stanowisko radcy generalnego, a następnie jako mianowany urzędnik służby cywilnej była zastępcą dyrektora Departamentu Spraw Ekonomicznych. 
W latach 1995–1996 występowała jako ekspert Unii Europejskiej w ramach programu Phare dotyczącego reformy finansowania i organizacji ochrony zdrowia w Polsce. W latach 1995–1998 zasiadała w radzie nadzorczej Powszechnego Banku Kredytowego. Od października 2001 do grudnia 2007 pełniła funkcję podsekretarza stanu w Ministerstwie Zdrowia.

</doc>
<doc id="1278397" url="https://pl.wikipedia.org/wiki?curid=1278397" title="Powód cywilny">
Powód cywilny

Powód cywilny – podmiot, który w polskim procesie karnym do 1 lipca 2015 (do czasu wejścia w życie „dużej” nowelizacji k.p.k. z 2013) dochodził w roszczeń majątkowych wynikających bezpośrednio z popełnienia przestępstwa. Po nowelizacji cały rozdział VII dotyczący powoda cywilnego został uchylony i k.p.k. nie przewiduje już takiej instytucji w polskim procesie karnym.
Sytuacja sprzed 1 lipca 2015.
Powód cywilny kreował powództwo adhezyjne, które było uzasadnione względami ekonomii procesowej, gdyż w jednym postępowaniu było możliwe orzekanie o cywilnych i karnych konsekwencjach popełnionego przestępstwa. Dzięki temu np. nie było konieczności dwukrotnego przeprowadzania tych samych dowodów. Powództwo cywilne mogli wytoczyć: pokrzywdzony, osoby najbliższe pokrzywdzonego (jeżeli pokrzywdzony zmarł przed wytoczeniem powództwa) oraz prokurator (na rzecz pokrzywdzonego lub jego osób najbliższych, jeżeli uznał, że wymagał tego interes społeczny). Powództwo cywilne mogło być wytoczone jedynie do czasu rozpoczęcia przewodu sądowego i wyłącznie przeciwko oskarżonemu.
Sąd odmawiał przyjęcia powództwa cywilnego, jeżeli:
W zależności od tego, czy pozew odpowiadał warunkom formalnym oraz czy nie zachodziły negatywne przesłanki (z art. 65 k.p.k.), sąd wydawał postanowienie o przyjęciu albo odmowie przyjęcia powództwa cywilnego. Na postanowienie odmowne nie przysługiwało zażalenie. Mimo decyzji odmownych powód mógł wystąpić na drogę postępowania cywilnego, a jeżeli dokonał tego w terminie 30 dni od dnia wydania postanowienia, za dzień zgłoszenia uważano dzień wniesienia pozwu w postępowaniu karnym.
Wraz z powództwem cywilnym powód cywilny mógł w toku postępowania przygotowawczego zgłosić wniosek o zabezpieczenie roszczenia. W przedmiocie wniosku orzekał prokurator; na tę czynność przysługiwało zażalenie do sądu.

</doc>
<doc id="1278402" url="https://pl.wikipedia.org/wiki?curid=1278402" title="Paklinski">
Paklinski



</doc>
<doc id="1278404" url="https://pl.wikipedia.org/wiki?curid=1278404" title="Partia powstańcza">
Partia powstańcza

Partia powstańcza – nieregularny oddział powstańczy, oddział wojskowy złożony głównie z ochotników, prowadzący działania o charakterze partyzanckim. Określenie odnosząc się zwykle do polskich oddziałów z okresu powstania listopadowego i styczniowego, cechujących się różnorodnym uzbrojeniem (m.in. drągi i kosy) oraz zmiennym składem osobowym, od kilku osób do kilku tysięcy ludzi; zwykle jednak były to niewielkie oddziały, często się rozpraszające i łączące się z innymi w nową partię bądź przyłączające się do innego oddziału.
Przykłady partii powstańczych z lat 1863-65: oddziały Macieja Marcina Lelewela-Borelowskiego, Kajetana Cieszkowskiego, ks. gen. Stanisława Brzóski, Zygmunta Sierakowskiego, Józefa Wysockiego, Zygmunta Padlewskiego, Michała Kruka-Heydenreicha czy Władysława Kononowicza.
Partiami nazywano także nieregularne oddziały partyzanckie w okresie potopu. Niekiedy odróżniano partie szlacheckich wolontariuszy od luźnych "kup" chłopskich walczących ze szwedzkim najeźdźcą.

</doc>
<doc id="1278405" url="https://pl.wikipedia.org/wiki?curid=1278405" title="Welici">
Welici



</doc>
<doc id="1278406" url="https://pl.wikipedia.org/wiki?curid=1278406" title="Orchis palustris">
Orchis palustris



</doc>
<doc id="1278413" url="https://pl.wikipedia.org/wiki?curid=1278413" title="Artaksydowie">
Artaksydowie

Artaksydowie – dynastia panująca w Armenii w latach 189 r. p.n.e. - 12 r. n.e.
Uważana za pierwszą narodową dynastię ormiańską. Zjednoczyli tereny zamieszkiwane przez Ormian w jedno królestwo, które w latach świetności Tigranesa II obejmowało też Cylicję, północną Mezopotamię.
Początki.
Według Strabona początek dynastii dali dwaj starapowie: Artakses z Armenii i Zariadres z Sophene, którzy podnieśli bunt w 189 r. p.n.e. przeciwko Seleucydom. Stało się to po klęsce Greków pod Magnezją. Obaj pretendowali do objęcia władzy nad Armenią i uważali się za potomków ormiańskiej dynastii Orontydów.

</doc>
<doc id="1278415" url="https://pl.wikipedia.org/wiki?curid=1278415" title="Ajos Efstratios">
Ajos Efstratios

Ajos Efstratios (gr. Άγιος Ευστράτιος, "Ajos Efstratios") – mała wyspa w Grecji, w północnej części Morza Egejskiego, położona o 30 km od Limnos i 80 km na północny zachód od Lesbos, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Limnos, w gminie Ajos Efstratios. W 2011 roku liczyła 270 mieszkańców.
Historycznie używane były także inne nazwy tej wyspy: Chrisi (Χρυσή), Alonnisos (Αλόννησος) i Nee (Νέαι).
Etymologia.
Wyspa wzięła swoją nazwę od świętego Eustratiusa, który mieszkał na wyspie w IX wieku, póki nie został z niej wygnany za sprzeciw wobec polityki ikonoklazmu prowadzonej przez Leona V Armeńskiego. Według lokalnych mieszkańców jego grób znajduje się na wyspie, lecz nie ma żadnych potwierdzonych dowodów aby potwierdzić tą tezę.
Geografia.
Ajos Efstratios jest spokojną wyizolowaną wyspa liczącą około 300 mieszkańców. Klimat wyspy jest suchy z niewielkimi opadami w trakcie zimy. Powierzchnia wyspy jest głównie górzysta przez co stopień roślinności jest niski. Liczne łowiska ryb wokół wysp powodują, że rybołówstwo jest najpopularniejszym oraz głównym zajęciem lokalnych mieszkańców. Na Ajos Efstratoris znajduje się spora liczba pięknie położonych plaż z których trzeba wymienić m.in. Ajos Andonios, Lemonies oraz Awlakie. Wyspa posiada także połączenia promowe z wyspami oraz miastami: Lemnos, Kimi oraz Kawala.
Wyspa dobrze widoczna jest z samolotów pasażerskich, łączących Ateny z lotniskami z kierunków Alexandropolis, Stambułu i portów lotniczych Rosji i Ukrainy.
Polityczna historia wyspy.
Wyspa była miejscem zesłań więźniów politycznych w latach 30. i 50. XX wieku. W greckiej terminologii był to także obóz koncentracyjny "("στρατόπεδο συγκέντρωσης")". W 1968 roku trzęsienie ziemi zniszczyło większość budynków na wyspie, na ich miejscu wybudowano bazę wojskową. Mimo tego wyspa jest popularnym miejscem turystycznym ze względu na unikalne, nienaruszane przez człowieka plaże, rzadko spotykane wśród plaż basenu Morza Śródziemnego. Wyspa ponownie stała się miejscem zesłań więźniów politycznych w latach 70. Do najsłynniejszych więźniów wyspy należeli Kostas Warnalis – poeta i dziennikarz, uwięziony tu przez reżim 4 sierpnia, za reprezentowanie Grecji na Zjeździe Pisarzy ZSRR w 1935 r., Stefanos Sarafis – dowódca największej greckiej formacji partyzanckiej ELAS, z okresu II wojny światowej oraz Mikis Theodorakis działacz społeczny i polityczny oraz kompozytor muzyczny.
Gry komputerowe.
Mapa wyspy została wykorzystana w grze komputerowej "Arma III" z 2013 roku, jako wzór dla modelu fikcyjnej wyspy Stratis. Podobnie, w tej samej grze wykorzystano mapę leżącej w sąsiedztwie wyspy Limnos, na podstawie której stworzono model fikcyjnej wyspy Altis.

</doc>
<doc id="1278417" url="https://pl.wikipedia.org/wiki?curid=1278417" title="Orchis tridentata">
Orchis tridentata



</doc>
<doc id="1278425" url="https://pl.wikipedia.org/wiki?curid=1278425" title="Palenica Jałowiecka">
Palenica Jałowiecka

Palenica Jałowiecka, Palenica (słow. "Pálenica") – rozległa przełęcz na Słowacji, położona na wysokości 1572 m n.p.m. w grani głównej Tatr Zachodnich, pomiędzy Siwym Wierchem (1805 m) i Zuberskim Wierchem (1747 m). Jest to najniższa przełęcz w całej grani głównej Tatr (aż do Siwego Wierchu). Około 100 m na południowy zachód od głównego siodła przełęczy, w grzbiecie znajduje się jeszcze jedno, mniej wyraźne obniżenie (1578 m).
Niegdyś istniała droga wozowa z Zuberca przez Palenicę Jałowiecką i Dolinę Jałowiecką. Chociaż na niektórych odcinkach była ciężka do przejazdu, odgrywała ważną rolę – prowadził nią szlak handlowy z Orawy do Liptowa. Obecnie w wielu miejscach zanikła już zupełnie. Porośnięty kosodrzewiną rejon przełęczy znajduje się w grani zataczającej łuk ponad górną częścią Doliny Bobrowieckiej Liptowskiej. Przeciwległe, północno-zachodnie zbocza opadają do tzw. Doliny Klinów – górnej części Doliny Przybyskiej. Odcinek długiego i niemal płaskiego grzbietu od Palenicy do podnóży Siwego Wierchu ma nazwę Holań.
W plejstocenie miało tu miejsce zjawisko transfluencji, czyli przelewania się lodowca z kotła Zadnich Kotlin przez grań. Śladem po tym są wały morenowe na zboczach.

</doc>
<doc id="1278430" url="https://pl.wikipedia.org/wiki?curid=1278430" title="Pontiac Grand Prix">
Pontiac Grand Prix

Pontiac Grand Prix – samochód osobowy klasy wyższej produkowany pod amerykańską marką Pontiac w latach 1962 – 2008.
Pierwsza generacja.
Pontiac Grand Prix I został zaprezentowany po raz pierwszy w 1962 roku.
Pierwsze wcielenie Pontiaca Grand Prix powstało na wydłużonej platformie dzielonej z modelami Tempest i GTO, dzieląc z nimi wygląd pasa przedniego i kokpitu. Samochód zyskał charakter dużego, luksusowego coupé konkurującego z pełnowymiarowymi modelami konkurencji. Charakterystycznym elementem stylistyki był podłużny tył i rozłożyste nadkola.
Już rok po debiucie, podobnie jak pokrewne konstrukcje Pontiaca, Grand Prix pierwszej generacji przeszedł rozległą modernizację wyglądu. Zmienił się pas przedni, gdzie podwójne reflektory zyskały tym razem pionowy układ. Przemodelowano także tylne lampy i zderzaki.
Druga generacja.
Pontiac Grand Prix II został zaprezentowany po raz pierwszy w 1968 roku.
Drugie wcielenie Pontiaca Grand Prix zastąpiło produkowanego wówczas 6 lat poprzednika w 1968 roku, przechodząc gruntowną modernizację stylistyki i proporcji nadwozia. 
Pojawił się charakterystyczny, szpiczasty przód z nisko osadzoną atrapą chłodnicy i poziomo ułożonymi podwójnymi reflektorami. Sylwetka zyskała mniej awangardowych ozdobników, stając się bardziej zachowawcza.
Trzecia generacja.
Pontiac Grand Prix III został zaprezentowany po raz pierwszy w 1972 roku.
Trzecie wcielenie modelu powstało na tej samej platformie, co Grand Prix II, dzieląc z nim wiele rozwiązań technicznych i niektóre jednostki napędowe. Pokrewieństwo z poprzednikiem Grand Prix III obrazował także z zewnątrz, mając podobną sylwetkę i kształt drzwi, szyb czy tylnych błotników. Z przodu pojawiły się charakterystyczne, pojedyncze lampy.
W 1976 roku samochód przeszedł gruntowną modernizację, w ramach której pojawił się zupełnie nowy wygląd pasa przedniego. Okrągłe reflektory zniknęły na rzecz podłużnych, prostokątnych. Pojawił się też duży, chromowany grill.
Czwarta generacja.
Pontiac Grand Prix IV został zaprezentowany po raz pierwszy w 1977 roku.
Czwarta generacja Pontiaca Grand Prix powstała na nowej platformie General Motors "A-body". Zgodnie z trendami panującymi na rynku Ameryki Północnej, nadwozie stało się mniej masywne i generalnie mniejsze. Stylistycznie dominował motyw kantów połączony z charakterystycznymi zagięciami np. w tylnych lampach.
W 1985 roku samochód przeszedł modernizację, w ramach której zmieniono wygląd atrapy chłodnicy i zderzaków. Opcjonalnie pojawiła się możliwość zamówienia samochodu z materiałowym obiciem dachu – rozwiązaniem często spotykanym u konkurencyjnych modeli w latach 70. i 80.
Piąta generacja.
Pontiac Grand Prix V został zaprezentowany po raz pierwszy w 1987 roku.
Pontiac Grand Prix piątej generacji przeszedł największą metamorfozę w trwającej wówczas 25 lat historii tego modelu. General Motors, podobnie jak w przypadku bliźniaczych konstrukcji jak np. Buick Regal, podjęło decyzję o zmniejszeniu zewnętrznych wymiarów i zbudowaniu nowego Grand Prix jako samochodu o innych proporcjach niż dotychczas. Przełożyło się to na sylwetkę typową dla dużych sedanów oferowanych wówczas na rynku Ameryki Północnej.
We wrześniu 1989 roku, po raz pierwszy w historii Grand Prix, oferta nadwoziowa została poszerzona także o 4-drzwiowego sedana, który miał stanowić odpowiedź Pontiaca na konkurencyjne modele koncernów Ford i Chrysler.
Szósta generacja.
Pontiac Grand Prix VI został zaprezentowany po raz pierwszy w 1996 roku.
Grand Prix szóstej generacji trafił na rynek w połowie 1996 roku, powstając na zupełnie nowej platformie koncernu General Motors "W-body".
Bliźniaczą konstrukcją okazały się tym razem modele Buicka i Oldsmobile, a stylistyka nabrała charakterystycznych, owalnych proporcji z podłużną maską i krótkim tylnym zwisem. Po raz ostatni w historii ofertę nadwoziową wzbogaciła odmiana coupé, której historia zakończyła się po 50 latach w 2003 roku.
Siódma generacja.
Pontiac Grand Prix VII został zaprezentowany po raz pierwszy w 2003 roku.
Siódma i ostatnia generacja Pontiaka Grand Prix zadebiutowała na początku 2003 roku na Detroit Auto Show. Samochód utrzymano w najnowszym wówczas kierunku stylistycznym marki, zyskując awangardowe proporcje - linia okien została poprowadzona wysoko, a tylne nadkola podkreślały przetłoczenia. W środku pojawił się projekt o nietypowym układzie przyrządów – nawiewy okalały kierowcę, a przyrządy umieszczono bliżej prawej krawędzi konsoli centralnej.
Koniec produkcji.
Produkcja Pontiaca Grand Prix po 56 latach obecności na rynku Ameryki Północnej została zakończona 24 kwietnia 2008 roku bez prezentacji kolejnego wcielenia. Samochód zastąpił w ofercie oferowany chwilowo równolegle sportowy sedan G8.

</doc>
<doc id="1278433" url="https://pl.wikipedia.org/wiki?curid=1278433" title="Goodyera repens">
Goodyera repens



</doc>
<doc id="1278441" url="https://pl.wikipedia.org/wiki?curid=1278441" title="Vanilla">
Vanilla



</doc>
<doc id="1278442" url="https://pl.wikipedia.org/wiki?curid=1278442" title="Caspar Barlaeus">
Caspar Barlaeus

Caspar Barlaeus, prawdziwe nazwisko Caspar (Kaspar) van Baarle (ur. 12 lutego 1584, zm. 14 stycznia 1648) – holenderski polihistor, humanista, teolog, poeta i historyk.
Życiorys.
Caspar Barlaeus był profesorem logiki na Uniwersytecie w Lejdzie, a od 1631, wykładał na Uniwersytecie amsterdamskim Athenaeum.
W roku 1644, po ustąpieniu ze stanowiska gubernatora generalnego w Nowe Holandii w Brazylii Mauritza Johana von Nassau-Siegena, Caspar Barlaeus rozpoczął pracę nad dziełem swojego życia pt. "Rerum per octennium in Brasilia et alibi nuper gestarum" (łac. „księga rzeczy dokonanych przez osiem lat w Brazylii i gdzie indziej”). Dzieło opisywało historię Holenderskiej Kampanii Zachodnioindyjskiej, zawierało wiele map, sztychów, oficjalnych dokumentów i raportów gubernatorów. Materiały te otrzymał od Siegena. Dzieło zostało wydane w roku 1647 przez kartografa Willema Bleau.
U tego samego wydawcy wcześniej w 1638 roku wydał "Medicea Hospes, sive descriptio publicae gratulationis, qua ... Mariam de Medicis, excepit senatus populusque Amstelodamensis" (łac. „gość medycejski, czyli opis ceremonii, jaką senat i lud amsterdamski przyjął Marię de Medici”).

</doc>
<doc id="1278443" url="https://pl.wikipedia.org/wiki?curid=1278443" title="Aleja Władysława Sikorskiego w Kaliszu">
Aleja Władysława Sikorskiego w Kaliszu

Aleja Władysława Sikorskiego – aleja w Kaliszu położona w dzielnicy Chmielnik. Została wybudowana w latach 1981-1991 i ma 980 metrów długości. Jest ona przedłużeniem alei Wojska Polskiego, która łączy ją z ulicą Warszawską. Jest jednojezdniowa i stanowi fragment drogi krajowej nr 12 przez co panuje na niej duży ruch. Już podczas jej budowy pomyślano o dobudowie w przyszłości drugiej jezdni, jednak obecnie nie ma takich planów. Mimo dosyć stromej doliny Prosny nie ma tutaj ostrego wjazdu (w stronę ulicy Warszawskiej) co ułatwia przejazd ciężkim tirom, których jeździ tutaj dużo. Okolice alei są słabo zagospodarowane – jest przy niej zaledwie kilka budynków, w tym jedna firma. Kursuje tutaj linia autobusowa nr 6.

</doc>
<doc id="1278454" url="https://pl.wikipedia.org/wiki?curid=1278454" title="Instytut Biologii Ssaków Polskiej Akademii Nauk">
Instytut Biologii Ssaków Polskiej Akademii Nauk

Instytut Biologii Ssaków Polskiej Akademii Nauk (do 31 grudnia 2010 Zakład Badania Ssaków Polskiej Akademii Nauk) – samodzielna jednostka naukowo-badawcza Polskiej Akademii Nauk.
Charakterystyka.
Od 1952 prowadzi badania z zakresu morfologii, taksonomii, systematyki, ewolucji, genetyki populacji, etologii i ekologii ssaków. W latach 1952–2006 pracownicy zakładu opublikowali 23 książki i ponad 1400 prac naukowych. Lista czasopism, na łamach których ukazywały się te prace obejmuje ponad 60 tytułów i zawiera najlepsze na świecie periodyki zajmujące się biologią, zoologią, ekologią i ochroną przyrody.
Od 2003 roku Zakład posiada status Centrum Doskonałości Unii Europejskiej. Z dniem 1 stycznia 2011, zgodnie z decyzją Nr 44 Prezesa Polskiej Akademii Nauk z dnia 30 grudnia 2010 r. oraz uchwałą Prezydium PAN nr 4/2011 z dnia 18 stycznia 2011 r., dotychczasowy Zakład Badania Ssaków PAN został przekształcony w Instytut Biologii Ssaków PAN; dzięki tej zmianie ZBS uzyskał większą samodzielność organizacyjną i prawną oraz uprawnienia do nadawania stopnia naukowego doktora.
Funkcję dyrektora Instytutu pełni dr hab. Michał Żmihorski, prof. IBS PAN.

</doc>
<doc id="1278457" url="https://pl.wikipedia.org/wiki?curid=1278457" title="Order Zasługi Republiki Turyngii">
Order Zasługi Republiki Turyngii

Order Zasługi Republiki Turyngii (niem. "Der Verdienstorden das Freistaats Thüringen") – odznaczenie za zasługi nadawane przez Turyngię, kraj związkowy RFN.
Historia.
Order został ustanowiony przez landtag landu Turyngia 28 września 2000 roku jako nagroda za wybitne zasługi dla Turyngii lub jej ludności. Nadawany jest przez prezesa krajowej Rady Ministrów na wniosek prezesa landtagu lub ministrów poszczególnych resortów, z propozycjami nadania może się do nich zwracać każdy obywatel. Liczba żyjących posiadaczy odznaczenia jest ograniczona do 300 osób. Od chwili powstania orderu do roku 2007 nadano go 63 osobom, w tym 15 kobietom i tylko jednemu cudzoziemcowi. Według praw Turyngii orderu nie mogą otrzymać aktywni członkowie rządu krajowego czy landtagu.
Insygnium.
Insygnium jednoklasowego orderu to emaliowany na biało ze srebrnym obramowaniem krzyż maltański. W medalionie środkowym awersu znajduje się emaliowany herb Turyngii. Order jest noszony na agrafie na lewej piersi, a więc rewers jest srebrny i nieemaliowany. Wstążeczkę orderu w barwach biało-czerwonych (identycznych jak w polskiej fladze) używa się tylko przy miniaturce lub rozetce orderowej.

</doc>
<doc id="1278458" url="https://pl.wikipedia.org/wiki?curid=1278458" title="Jacky Peeters">
Jacky Peeters

Jacky Peeters (ur. 13 grudnia 1969 w Bree) – belgijski piłkarz występujący na pozycji obrońcy.
Kariera klubowa.
Jacky Peeters zawodową karierę rozpoczynał w 1989 roku w drużynie Union Overpelt-Lommel. W 1994 roku podpisał kontrakt z RC Genk, w barwach którego w sezonie 1996/1997 zadebiutował w rozgrywkach pierwszej ligi belgijskiej. Dla Racingu belgijski obrońca rozegrał łącznie 129 ligowych spotkań, po czym latem 1998 roku przeniósł się do Arminii Bielefeld. W niemieckiej ekipie od razu wywalczył sobie miejsce w podstawowej jedenastce, jednak po dwóch sezonach spędzonych na SchücoArena wrócił do kraju. Tam został graczem KAA Gent i razem z ekipą „De Buffalo’s” przez pięć sezonów występował w rozgrywkach Jupiler League. W trakcie sezonu 2004/2005 Peeters postanowił zmienić klub. Ostatecznie trafił do KSK Heusden-Zolder, w barwach którego wystąpił w 47 meczach, a następnie przeniósł się do innego belgijskiego zespołu – Patro Eisden Maasmechelen. Tam w 2007 roku Peeters zakończył piłkarską karierę.
Kariera reprezentacyjna.
W reprezentacji Belgii Peeters zadebiutował 4 września 1999 roku w meczu przeciwko Holandii. W 2000 roku wraz z drużyną narodową pojechał na mistrzostwa Europy, na których „Czerwone Diabły” zostały wyeliminowane już w pierwszej fazie turnieju. W 2002 roku wychowanek Unionu Overpelt-Lommel wziął udział w mistrzostwach świata. Na tej imprezie Belgowie zajęli drugie miejsce w swojej grupie i awansowali do 1/8 finału. W tej fazie turnieju zespół Roberta Waseige przegrał 2:0 z późniejszymi zwycięzcami mundialu – Brazylijczykami. Peeters na boiskach Korei Południowej i Japonii zagrał w trzech spotkaniach. Łącznie dla drużyny narodowej zaliczył siedemnaście występów. Ostatni reprezentacyjny występ Peeters zaliczył 21 sierpnia 2002 roku w pojedynku z Polską.

</doc>
<doc id="1278459" url="https://pl.wikipedia.org/wiki?curid=1278459" title="Księżniczka i cesarz">
Księżniczka i cesarz

Księżniczka i cesarz (hindi जोधा-अकबर, urdu جودھا اکبر, oryg. "Jodhaa Akbar") – bollywoodzki film wyreżyserowany w 2007 roku (premiera w lutym 2008) przez Ashutosha Gowarikera, reżysera "Swades", a także filmu będącego kandydatem do Oscara "Lagaan". W rolach głównych Hrithik Roshan i Aishwarya Rai Bachchan. Film opowiada historię miłości muzułmańskiego imperatora Akbara i jego hinduskiej żony, księżniczki Radźputów Jodhi. Symbolicznie w osobie Akbara i Jodhy islam poślubia tu hinduizm, aby stworzyć fundament pod jedność Indii. Barwny, wypełniony muzyką sławnego A.R. Rahmana film wzywa do jedności Indii ponad podziałami wyznań. Na to wezwanie skrajni hinduiści pragnący Indii tylko dla hindusów, widzący dla muzułmanów indyjskich miejsce w Pakistanie odpowiedzieli komunalistycznymi zamieszkami i bojkotem filmu.
Fabuła.
Amer w Radżastanie. Sujamal (Sonu Sood) i Jodha (Aishwarya Rai) od dziecka widzą w sobie brata i siostrę. On uczy ją władać szablą i być czujną wobec przeciwnika, ona wspiera go w jego marzeniach o władzy. Cieszą się swoją obecnością, ufają sobie. Mimo to, gdy ojciec Jodhy (Kulbhushan Kharbanda) przekazuje władzę komuś innemu, dochodzi między nimi do rozstania. Rozżalony Sujamal opuszcza Amer szukając wsparcia w walce o władzę w Adźmerze u Sharifuddina Hussaina (Nikitin Dheer), szwagra panującego w Indiach mogolskiego cesarza Akbara (Hrithik Roshan). W obawie przed jego zemstą Raja Bharmal szuka ochrony u Akbara. Jego decyzja budzi wzburzenie wśród wrogich Akbarowi Radźputów. Jeden z nich zrywa zaręczyny z Jodhą. Bharmalowi nie pozostaje nic innego jak wzmocnić swój sojusz z Akbarem oddając mu córkę za żonę. Przemodliwszy sprawę przy grobie świętego sufiego Mu'in ad-Dina Cziszti Akbar, pragnąc jedności muzułmanów i hindusów, zgadza się poślubić radźpucką księżniczkę. W tym samym czasie Jodha płacze, wstrząśnięta decyzją ojca. Nie wyobraża sobie, że ona, hinduska, może poślubić muzułmanina − obcego, chowanego w języku urdu, z rodu najeźdźców, którzy narzucili władzę Indiom. Nie może pojąć, dlaczego on modli się do Boga, którego twarzy nie wolno przedstawiać. Ona − księżniczka dumnego rodu radźputów − jest przywiązana do swego niebieskolicego boga Kriszny, przed którego figurą modli się co dzień. Czuje wyobcowanie i strach, wzmocnione przez matkę, która podpowiada jej otrucie się jako sposób uniknięcia hańby. Jednak Jodha, nie chcąc zranić uczuć ojca chroniącego królestwo Ameru, zgadza się na ślub. Ale stawia zdumionemu Akbarowi warunki − nie przejdzie z hinduizmu na islam. W swoim pałacu w Agrze, jak w każdym hinduskim domu, chce mieć kapliczkę z figurą swojego Boga. Pełen szacunku dla walki dumnej księżniczki, Akbar przyjmuje warunki. Mimo to w noc poślubną okazuje się, że Jodha boi się bliskości z tak bardzo obcym jej duchem mężczyzną.
Muzyka.
Autorem muzyki jest A.R. Rahman, który skomponował też muzykę do takich filmów jak: "Rangeela", "Kisna", "Swades", "Yuva", "Water", "Rebeliant", "Rang De Basanti", "Guru", "Dil Se", "Saathiya", "Lagaan", "Taal", "Zubeidaa", "Earth", "Tehzeeb", "The Legend of Bhagat Singh", "Kannathil Muthamittal".

</doc>
<doc id="1278461" url="https://pl.wikipedia.org/wiki?curid=1278461" title="Ignacy Wodziński (1745–1815)">
Ignacy Wodziński (1745–1815)

Ignacy Wodziński herbu Jastrzębiec (ur. 1745, zm. 1815) – generał major od 1791, od 1793 generał-lejtnant, komendant Szkoły Rycerskiej w latach 1793-1794, uczestnik insurekcji kościuszkowskiej, wolnomularz. W 1794 odznaczony Orderem Orła Białego, w 1790 został kawalerem Orderu Świętego Stanisława.
Od 1777 był adiutantem Stanisława Augusta Poniatowskiego, towarzysz jego wygnania w Grodnie.
W XVIII wieku był członkiem loży wolnomularskiej Świątynia Izis.

</doc>
<doc id="1278468" url="https://pl.wikipedia.org/wiki?curid=1278468" title="Ad Majorem Sathanas Gloriam">
Ad Majorem Sathanas Gloriam

Ad Majorem Sathanas Gloriam - siódmy album norweskiej grupy Gorgoroth. Album wydany w roku 2006. Jest to czwarty album, na którym za wokal odpowiada były już wokalista Gaahl. Wydawnictwo dotarło do 22. miejsca VG-Lista w Norwegii.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1278482" url="https://pl.wikipedia.org/wiki?curid=1278482" title="Sonny Greer">
Sonny Greer

Sonny Greer (ur. 12 grudnia 1895 w Long Beach, zm. 23 marca 1982 w Nowym Jorku) – amerykański perkusista. Od 1919 roku muzyk występował w Waszyngtonie w Howard Theatre Orchestra. Wtedy też poznał Duke'a Ellingtona, który zaprosił go do współpracy. Greer zaproszenie przyjął i od 1924 do 1954 roku występował w Duke Ellington Orchestra, dzięki której zyskał popularność. Współpracował on również z takimi muzykami jak Johnny Hodges, Red Allen, Tyree Glenn czy J.C. Higginbottham. Występował także w latach 70. z Brooks Kerr's Trio.

</doc>
<doc id="1278493" url="https://pl.wikipedia.org/wiki?curid=1278493" title="Drugi sobór buddyjski">
Drugi sobór buddyjski

Drugi sobór buddyjski – odbył się w Vesali, około sto lat po osiągnięciu Parinibbany przez Buddę, w celu uregulowania poważnych kwestii zasad Winai. Ortodoksyjni mnisi chcieli przekonać tych mnichów, których zachowanie stawiano pod znakiem zapytania. Sprawozdania z tych rozmów zostały zachowane w tekstach Winai kilku wczesnych szkół buddyjskich.
Jakiś czas po Drugim Soborze Buddyjskim powstał rozłam w monastycznej sandze, którego rezultatem było utworzenie się kilku nowych podgrup (szkół) takich jak sthaviravada, mahasanghika i sarvastivada.
Powstanie tych szkół jest czasem wiązane z Drugim Soborem Buddyjskim, ale nie ma na to żadnych dowodów, wszystkie wczesne sprawozdania potwierdzają, ze konflikt ten został rozwiązany.
Dyskusja rozgorzała od nowa na temat tzw. dziesięciu punktów. Jest wzmianka dotycząca niektórych mnichów łamiących dziesięć zasad, z których część uważano za główne. Dziesięcioma punktami Winai były:
Kluczem do zrozumienia dziesiątego punktu jest uznanie "złota i srebra" za idiom określający jakikolwiek rodzaj pieniędzy. Mnisi Vesali uznawali zbieranie pieniędzy, czego specyficznym celem było chodzenie po jałmużnę, czemu z kolei sprzeciwiał się wizytujący mnich Yasa. 
Niektóre z punktów również były bardzo ważne, np. punkt szósty, który pozwalał mnichom nie stosowanie się do zasad Winai, jeżeli ich nauczyciel nie podążał praktyką. To zachowanie było odnotowane i stało się problemem powodującym wiele poważnych kontrowersji. 
Monastyczna sangha była strukturalna, dlatego wszystkie działania i decyzje musiały być uchwalone jednomyślnie, a odkąd mnisi łamiący dziesięć zasad sprzeciwili się poddawaniu reprymendzie czy też przyznania się do winy, sangha stała się niezdolna do rozwiązywania tych problemów w żaden inny sposób jak zwołaniem Drugiego Soboru Buddyjskiego.
Niektóre z dziesięciu punktów wymierzone były przeciwko szczegółowym zasadom (dukkata lub sekhiya)
Przed tym jak Budda osiągnął Parinibbanę powiedział czcigodnemu Anandzie, że społeczeństwo może (jednomyślnie) porzucić główne punkty Winai. Ale pierwszy sobór buddyjski nie był pewien, o których punktach Winai Budda mówił, więc jednomyślnie zgodzono się zachować jednak zasady Winai takie, jak podczas życia Buddy.
W każdym razie 100 lat później niektórzy mnisi poczuli, że część zasad może zostać złagodzona. 
Drugi Sobór Buddyjski ogłosił jednak jednomyślnie, że żadna z zasad nie może zostać złagodzona a mnisi, którzy zostali oskarżeni o łamanie zasad Winai powinni zostać potępieni.

</doc>
<doc id="1278495" url="https://pl.wikipedia.org/wiki?curid=1278495" title="Sami Niemi">
Sami Niemi

Sami Niemi (ur. 16 lutego 1991 w Rovaniemi) – fiński skoczek narciarski, drużynowy brązowy medalista mistrzostw świata juniorów, trzykrotny medalista zimowej uniwersjady.
Kariera.
Sport zaczął uprawiać w wieku 6 lat. Początkowo trenował kombinację norweską.
W 2005 zadebiutował w konkursach FIS Cup w Kuopio, gdzie zajął 9. i 12. miejsce. Startował w mistrzostwach świata juniorów w 2006 i 2007, gdzie był odpowiednio 30. i 17. w konkursie indywidualnym. W 2007 zdobył też brązowy medal w konkursie drużynowym. Obecnie startuje w Pucharze Kontynentalnym – najwyższe 7. miejsce zajął w Trondheim w 2007. W sezonie 2007/2008 zadebiutował w Pucharze Świata, zajmując 35. miejsce podczas konkursu w Ruce. W tym samym sezonie w Pucharze Kontynentalnym zajął 3. miejsce w Rovaniemi. Został wybrany do fińskiej kadry narodowej na sezon 2008/2009. 30 grudnia 2008 startował w konkursie TCS w parze z Andersem Jacobsenem. Przegrał, skacząc 120 m.
W czerwcu 2016 ogłosił zakończenie sportowej kariery.

</doc>
<doc id="1278497" url="https://pl.wikipedia.org/wiki?curid=1278497" title="Sony Ericsson V600">
Sony Ericsson V600



</doc>
<doc id="1278500" url="https://pl.wikipedia.org/wiki?curid=1278500" title="Norma macierzowa">
Norma macierzowa

Norma macierzowa – naturalny odpowiednik normy wektorowej dla macierzy.
Definicje formalne.
Niech formula_1 oznacza przestrzeń macierzy kwadratowych stopnia formula_2 nad ciałem formula_3 liczb rzeczywistych bądź zespolonych. Normą macierzową nazywa się normę określoną na formula_1 spełniającą dodatkowo warunek "podmultiplikatywności",
dla dowolnych macierzy formula_6 Przestrzeń macierzy z normą macierzową jest algebrą Banacha. Niekiedy wyrażenie "norma macierzowa" oznacza dowolne normy macierzy, a nie tylko spełniające powyższy warunek. W szczególności normą macierzową jest wartość bezwzględna albo moduł macierzy (spełnia ona aksjomaty normy i podmultiplikatywności) dane wzorem
gdzie formula_8 oznacza wzięcie wartości bezwzględnych (modułów) elementów macierzy.
Niekiedy pierwszy aksjomat normy macierzowej podaje się w formie
Normę nazywa się kanoniczną, jeżeli spełnia ona dodatkowo warunki
Normy indukowane.
Jeżeli dane są normy formula_18 odpowiednio na przestrzeniach współrzędnych formula_19 oraz formula_20 gdzie formula_21 to normę indukowaną lub normę operatorową na przestrzeni macierzy typu formula_22 definiuje się jednym z równoważnych wzorów
Jeżeli formula_24 i w dziedzinie oraz przeciwdziedzinie występuje ta sama norma, to indukowana norma operatorowa jest normą macierzową (tzn. jest podmultiplikatywna).
Przykłady.
Przykładowo norma operatorowa odpowiadająca formula_25-normie wektorowej to
W szczególności normy
są uogólnieniem pierwszej normy wektorowej oraz normy „nieskończoność”.
Norma spektralna i promień spektralny.
Normę
Normy „po współrzędnych”.
W normach tego rodzaju macierze traktowane są jako wektory typu formula_22 do których zastosowano jedne z dobrze znanych norm wektorowych.
Przykładowo korzystając z formula_25-normy wektorowej dostaje się
Choć normy te mają to samo oznaczenie, różnią się od wyżej zdefiniowanych formula_25-norm indukowanych (zob. wyżej) oraz formula_25-norm Schattena (zob. niżej).
Szczególnymi przypadkami dla formula_35 jest "norma Frobeniusa", a dla formula_36 "norma maksimum".
Norma Frobeniusa.
Bezpośrednie uogólnienie normy euklidesowej. Norma Frobeniusa lub norma Hilberta-Schmidta (drugi termin odnosi się zwykle do operatorów określonych na przestrzeniach Hilberta) definiowana jest według wzoru
gdzie formula_38 jest śladem macierzy formula_39 a sumowanie przebiega po wszystkich kombinacjach formula_40 a formula_41 oznacza sprzężenie hermitowskie macierzy (transpozycję jej trywialnego sprzężenia).
Nazwa pochodzi od nazwiska Ferdinanda Georga Frobeniusa, matematyka niemieckiego. Norma ta jest bezpośrednim uogólnieniem normy euklidesowej wektorów, czyli macierzy jednokolumnowych.
Norma maksimum.
Norma maksimum to norma brana „po współrzędnych” dla formula_42
Norma ta nie jest podmultiplikatywna.

</doc>
<doc id="1278501" url="https://pl.wikipedia.org/wiki?curid=1278501" title="Akira Ifukube">
Akira Ifukube

 – japoński kompozytor muzyki filmowej, samouk. Najbardziej znany kompozytor wytwórni filmowej Tōhō.
Największą sławę przyniosło mu komponowanie muzyki do filmów z Godzillą – jest uważany za jednego z ojców tej serii. To właśnie Ifukube jest autorem głównego motywu przewodniego Godzilli ("Godzilla Theme"), słynnego ryku potwora oraz wielu innych utworów, które przewijały się przez całą serię (m.in. "Monster Zero March").
Został odznaczony m.in. japońskim Orderem Kultury.

</doc>
<doc id="1278502" url="https://pl.wikipedia.org/wiki?curid=1278502" title="Jan Żardecki">
Jan Żardecki

Jan Żardecki (ur. 19 września 1922 w Stanisławowie, zm. 23 czerwca 2018 w Stanisławowie) – polski aktor filmowy i teatralny.
Kariera zawodowa.
Debiutował 11 sierpnia 1947 w Teatrze Śląskim w Katowicach.
Od około 1965 związany z aktorką Joanną Jedlewską.

</doc>
<doc id="1278506" url="https://pl.wikipedia.org/wiki?curid=1278506" title="Ignacy Twardowski">
Ignacy Twardowski

Ignacy Twardowski herbu Ogończyk (zm. w 1782 roku) – wojewoda kaliski w latach 1763-1775, wojewoda lubelski od 1778, kasztelan poznański w latach 1760-1763, kasztelan międzyrzecki w latach 1754-1760, marszałek Rady Nieustającej w latach 1776-1778, konsyliarz Rady Nieustającej w 1775 roku, komisarz z Senatu Komisji Skarbowej Koronnej, prezes Lubelskiej Komisji Boni Ordinis w 1780 roku, wójt nakielski w 1771 roku.
Życiorys.
Rozpoczynał swoją karierę jako klient Jerzego Mniszcha. To jemu Twardowski zawdzięczał zdobywane kolejne urzędy. W 1754 został kasztelanem międzyrzeckim, w 1760 kasztelanem poznańskim, a 1763 wojewodą kaliskim. Po śmierci podstolego litewskiego Jana Rzewuskiego (1759), stał się prawą ręką Mniszcha i osobą odpowiedzialną za kierowanie stronnictwem dworskim w Wielkopolsce.
7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. Jednak później przystąpił do konfederacji Czartoryskich i został jej konsyliarzem. Zdając sobie sprawę ze zbliżających się rządów stronnictwa Czartoryskich (familii), rozpoczął z nimi współpracę. Było to dla niego o tyle istotne, że jego dotychczasowy patron - Mniszech, zaczął wycofywać się z aktywnej działalności politycznej. Twardowski musiał urządzić sobie miejsce przy dworze nowego króla. 
W 1764 roku był elektorem Stanisława Augusta Poniatowskiego z województwa kaliskiego, jako delegat od Rzeczypospolitej podpisał jego "pacta conventa". 
Był członkiem konfederacji radomskiej 1767 roku.
23 października 1767 roku wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
Pod koniec 1769 roku rozpoczął ścisłą współpracę z ambasadorem rosyjskim Michaiłem Wołkońskim, od którego otrzymał w tym czasie 1000 dukatów. Zarówno Wołkoński, jak i kolejni dwaj ambasadorowie rosyjscy (Saldern i Stackelberg) starali się wykorzystać Twardowskiego do ponownego wciągnięcia Mniszcha w aktywną działalność polityczną. Działania te okazały się jednak bezskuteczne. Członek konfederacji 1773 roku, podpisał się na pierwszym zniszczonym egzemplarzu aktu konfederacji, następnie 16 kwietnia 1773 roku złożył przyrzeczenie (sponsję), że podpisze ponownie konfederację. Na Sejmie Rozbiorowym 1773-1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór, został członkiem Komisji Rozdawniczej Koronnej, ustanowionej dla likwidacji majątku skasowanego w Rzeczypospolitej zakonu jezuitów. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.
W 1760 roku odznaczony Orderem Orła Białego, kawaler Orderu Świętego Stanisława i rosyjskiego orderu Św. Andrzeja. W 1776 roku odznaczony rosyjskim Orderem św. Aleksandra Newskiego. Członek Departamentu Interesów Cudzoziemskich Rady Nieustającej w 1777 roku.

</doc>
<doc id="1278508" url="https://pl.wikipedia.org/wiki?curid=1278508" title="Turystyka kulturowa">
Turystyka kulturowa

Turystyka kulturowa – dziedzina turystyki skierowana na odwiedzanie i poznawanie miejsc związanych z kulturą w jej rozmaitych aspektach. Obiekt zainteresowania tej turystyki stanowią zarówno wytwory kultury w przeszłości, jak i współczesne. W jej skład integralnie wchodzi więc również wszelkiego rodzaju turystyka historyczna. Nie należy zaś krajoznawstwo.
W zależności od przyjętych kryteriów definiowania samej kultury, turystyka kulturowa może być określana wąsko (wówczas zakres tego pojęcia obejmuje tylko elitarną turystykę kultury wysokiej) lub szeroko (także turystyka edukacyjna oraz liczne typy podróży podejmowanych w związku z celami i motywami kultury powszechnej). W związku z rozszerzeniem znaczenia słowa „kultura”, jak i wzrastającą popularnością i różnorodnością tej formy aktywności turystycznej, współcześnie zarówno organizacje turystyczne, jak i badacze skłaniają się ku drugiej definicji.
Turystyka kulturowa jest jedną z najstarszych form turystyki. Od drugiej połowy XX w., zwłaszcza w krajach Europy zachodniej, trwa rosnące zainteresowanie tą formą aktywności turystycznej i postępujący za tym rozwój usług komercyjnych w tym zakresie. Dotyczy to również Polski, w której wprawdzie procesy te dotąd rozwinęły się słabiej, jednakże trendy rozwojowe są zauważalne, przewiduje się też rosnące zainteresowanie przyjazdami do Polski turystów kulturowych z zagranicy.
Definicja.
W Polsce, z racji dość późnego na tle Europy rozwoju turystyki kulturowej jako samodzielnej działalności, przez długi czas nie wytworzono kompleksowej i funkcjonalnej definicji turystyki kulturowej. Po raz pierwszy w polskojęzycznym obiegu naukowym dokonano tego w 2008 r.
Przyjmując powszechnie dziś akceptowane szerokie pojęcie kultury, turystyka kulturowa to:
Definicja ta ma na celu wyraźne wyodrębnienie turystyki kulturowej spośród innych gałęzi turystyki – rozumianej zarówno jako zjawisko społeczne, jak i gałąź gospodarki. Łączy ona w sobie podejmowane w polskim i zagranicznym środowisku naukowym próby zdefiniowania turystyki kulturowej ze względu na popyt (modę), ofertę imprezy turystycznej, motywacje osobiste uczestnika, czy walory kulturowe. Można w niej wyróżnić trzy podstawowe warunki przyporządkowania imprezy turystycznej do zakresu turystyki kulturowej:
Podział.
Na turystykę kulturową składają się trzy podstawowe gałęzie, które z kolei dzielą się na precyzyjniej scharakteryzowane rodzaje. Wiele wypraw turystyki kulturowej wykazuje także mieszany charakter, z elementami charakterystycznymi dla poszczególnych jej rodzajów.
Inny podział oparty jest o tzw. „elementy pierwszorzędne tworzące turystykę kulturową”, tj. dziedzictwo kulturowo i kulturę współczesną i obejmuje dwie grupy wielotematycznych sektorów, do których zaszeregowano istniejące i obecne w literaturze różnorodne formy turystyki kulturowej – zarówno te o charakterze niszowym, jak i te mające charakter coraz bardziej masowy. Podział nie ma charakteru sztywnej klasyfikacji, a lista form nie jest zdaniem autorki podziału zamknięta, ponieważ turystyka kulturowa cały czas się rozwija i wzbogaca, a formy przenikają i nakładają na siebie. Sektory są następujące:
Profil turystów kulturowych.
Z uwagi na zróżnicowanie uczestników podróży w zakresie fachowej wiedzy, zainteresowania problematyką, czy preferowanego spędzania wolnego czasu, w teorii turystyki kulturowej podzielono turystów kulturowych na trzy główne grupy: motywowanych-, zainteresowanych- i przyciąganych kulturowo.
Biorąc pod uwagę stopień zaawansowania w podróżach kulturowych, K. Buczkowska. dzieli turystów kulturowych na trzy grupy:
Poza wymienionymi trzema grupami turystów kulturowych, są też turyści, którzy podróżując „ocierają się” o kulturę miejsc odwiedzanych, lecz nie są nią w ogóle zainteresowani, dotykają wybranych jej aspektów pobieżnie, nie traktują jej z należytym szacunkiem, ich wiedza kulturoznawcza jest nikła, a także nie wyróżniają ich cechy typowe dla turystów kulturowych. Według K. Buczkowskiej turyści ci nie zasługują na miano turystów kulturowych i nazywa ich turystami nie-kulturowymi.
Turystyka kulturowa w Polsce.
Główne cele turystyki kulturowej w Polsce:
Miasta z dużym nagromadzeniem zabytków, w tym: Kraków, Gdańsk, Warszawa, Poznań, Wrocław, Toruń, Lublin, Przemyśl, mniejsze miasta z unikalną historią lub bardzo cennymi zabytkami jak: Biecz, Gniezno, Sandomierz, Sanok, Lidzbark Warmiński, Świdnica, Płock.
Miejsca związane z dziejami innych narodów lub grup etnicznych jak: Tykocin, Leżajsk, Nysa, Gierłoż, Bohoniki, Kruszyniany.
Polskie zabytki UNESCO (turystyka przyjazdowa i krajowa) oraz Pomniki Historii (głównie turystyka krajowa).
Muzea z najcenniejszymi zbiorami (Wawel, Zamek Królewski w Warszawie, Muzea Narodowe w Warszawie, Poznaniu, Gdańsku, Wrocławiu, Krakowie), najnowocześniejsze (np. Muzeum Powstania Warszawskiego) lub unikalne (np. Muzeum Instrumentów Muzycznych w Poznaniu).
Najcenniejsze obiekty sakralne, w tym m.in. opactwa w Krzeszowie, Lubiążu, Mogile, klasztor w Częstochowie, kościoły w Krakowie, Warszawie, Wrocławiu, Gdańsku, Poznaniu.
Najbardziej znane zabytki techniki, w tym: Kanał Ostródzko-Elbląski, Kanał Augustowski, Parowozownia Wolsztyn, skanseny kolejowe w Chabówce, Kościerzynie, Jaworzynie Śl., Muzeum Przemysłu Naftowego i Gazowniczego im. Ignacego Łukasiewicza w Bóbrce, zabytkowe kopalnie w Wieliczce (UNESCO), Bochni, Zabrzu, Tarnowskich Górach.
Najlepiej zachowane obiekty militarne, jak: twierdze w Kłodzku, Osowcu, Świnoujściu, linie obronne MRU, Westerplatte i inne, miejsca bitew (jak: Pola Grunwaldzkie) lub martyrologii (jak Oświęcim, Treblinka, i inne).
Najcenniejsze polskie rezydencje, w tym obok wymienionych miejscowości: Nieborów, Kórnik, Rogalin, Łańcut, Kozłówka, Krasiczyn, Książ, Pszczyna, Baranów Sandomierski.
Imprezy turystyki kulturowej oferuje większość dużych biur podróży, jednak coraz częściej wymagający klienci kierują się ku wyspecjalizowanym w tym kierunku usług touroperatorom.

</doc>
<doc id="1278515" url="https://pl.wikipedia.org/wiki?curid=1278515" title="Wydział Chemiczny Politechniki Wrocławskiej">
Wydział Chemiczny Politechniki Wrocławskiej

Wydział Chemiczny (W-3) Politechniki Wrocławskiej – jeden z 13 wydziałów Politechniki Wrocławskiej. Powstał w sierpniu 1945 jako Wydział Chemii Technicznej. W 1947 roku został przekształcony w Oddział Chemii Technicznej na Wydziale Matematyki Fizyki i Chemii (wspólnym UWr i PWr). W 1957 roku oddział został ponownie przekształcony w wydział pod obecną nazwą. W klasyfikacji Ministerstwa Nauki i Szkolnictwa Wyższego uzyskał kategorię "A+".
W roku 2013 na wydziale zatrudnionych było 205 pracowników z tytułami i stopniami naukowymi, w tym:
Władze.
Dziekan i prodziekani wydziału:
Przewodniczący Rad Dyscyplin Naukowych:
Edukacja.
Wydział prowadzi studia na pięciu kierunkach:
Dodatkową formą kształcenia są studia podyplomowe oraz szkolenia.

</doc>
<doc id="1278516" url="https://pl.wikipedia.org/wiki?curid=1278516" title="Irena Lorentowicz">
Irena Lorentowicz

Irena Lorentowicz (ur. 25 września 1908 w Warszawie, zm. 11 lutego 1985 w Warszawie) – polska malarka, scenograf, pedagog. Córka krytyka literackiego i teatralnego Jana Lorentowicza (1868–1940).
Życiorys.
Absolwentka warszawskiej Szkoły Sztuk Pięknych (1925-1931) i scenografii na Wydziale Sztuki Reżyserskiej PIST w Warszawie (1935). Jako scenograf współpracowała z warszawskimi teatrami od lat 30. Zaproszona do współpracy przy realizacji "Harnasiów" Szymanowskiego w Operze Paryskiej w 1936 odniosła wielki sukces, zdobywając I nagrodę konkursu Grand l’Opera za scenografię do tego spektaklu i pięcioletnie stypendium rządu francuskiego. W ciągu następnych lat działała w Paryżu odnosząc dalsze sukcesy, podjęła także studia na wydziale humanistycznym Sorbony. W latach 1941-1959 działała w USA, m.in. współpracowała z Metropolitan Opera. Na kontynencie amerykańskim zdobyło uznanie także jej malarstwo sakralne, freski, witraże, rzeźby, a przede wszystkim ilustracje książkowe dla dzieci. Po powrocie do kraju w 1960 kontynuowała twórczość malarską, a także współpracowała jako scenograf z wieloma teatrami muzycznymi i dramatycznymi w kraju. Wykładała i kierowała warsztatami w Liceum Techniki Teatralnej w Warszawie. W 1972 ukazały się jej wspomnienia pt. „Oczarowania” z przedmową Marii Kuncewiczowej. Pochowana na Starych Powązkach w Warszawie (kwatera 119-2-21).

</doc>
<doc id="1278517" url="https://pl.wikipedia.org/wiki?curid=1278517" title="Płetwal Bryde'a">
Płetwal Bryde'a

Płetwal Bryde’a ("Balaenoptera brydei") – gatunek walenia z rodziny płetwalowatych. Pozycja taksonomiczna tego gatunku jest niejasna. Obecnie przeważa pogląd, że ssak ten jest jedną z populacji płetwala równikowego, lecz cały czas trwają badania próbujące wyjaśnić status tego walenia.
Charakterystyka.
Jest często mylony z sejwalem, ponieważ są one dość podobne zarówno pod względem wielkości jak i wyglądu. Jednakże płetwal Bryde'a różni się od niego trzema grzebieniami na głowie. Kolor ciała ciemnoszary, z pewną ilością bieli na podgardlu i policzkach. Płetwa grzbietowa jest dobrze wykształcona i zagięta do tyłu. Płetwy piersiowe są względnie krótkie. 
Pożywienie.
Żywi się przede wszystkim krylem i rybami ławicowymi.
Rozmnażanie.
Ciąża trwa ok. 12 miesięcy. Po tym okresie rodzi się jedno młode o dł. ciała 3-4 m. Samce osiągają zdolność rozrodczą po osiągnięciu długości 11,6-12,4 m, a samice po dojściu do 12-12,8 m długości ciała.

</doc>
<doc id="1278519" url="https://pl.wikipedia.org/wiki?curid=1278519" title="Kevin Horlacher">
Kevin Horlacher

Kevin Horlacher (ur. 24 września 1989) – niemiecki skoczek narciarski, reprezentant klubu SC Degenfeld.
Przebieg kariery.
We wrześniu 2005 w Bischofshofen zadebiutował w zawodach FIS Cup. Dwukrotnie zajął w nich 4. miejsce. W Pucharze Kontynentalnym po raz pierwszy wystartował w grudniu tego samego roku w Sankt Moritz, zajmując 71. miejsce. Pierwsze punkty zdobył 28 stycznia 2006 w Braunlage dzięki uzyskaniu 22. pozycji.
W Pucharze Świata zadebiutował 28 stycznia 2007 w Oberstdorfie, zajmując 30. miejsce. W tym samym roku, 4 lutego, uzyskał swój najlepszy rezultat: był 25. w Titisee-Neustadt. W marcu wystartował w Mistrzostwach Świata Juniorów w Narciarstwie Klasycznym 2007 w Tarvisio, zajmując 10. miejsce indywidualnie i 4. w drużynie.
W wyniku upadku podczas treningu w lipcu 2008 złamał siódmy kręg piersiowy. Po kontuzji tej powrócił do startów, ale nie wystąpił już w Pucharze Świata.
Najlepszy rezultat w Pucharze Kontynentalnym uzyskał 16 stycznia 2010 w Titisee-Neustadt, gdzie zajął 8. miejsce. W Letnim Pucharze Kontynentalnym dwukrotnie zajmował miejsce siódme: w lipcu 2008 i lipcu 2009 w Kranju. W FIS Cup wielokrotnie kończył konkursy w najlepszej dziesiątce. Najwyższą pozycję – czwartą – zajmował pięciokrotnie: poza debiutanckimi zawodami również w lutym 2010 w Kranju, w marcu 2012 w Garmisch-Partenkirchen i w sierpniu 2013, ponownie w Kranju.
W zawodach międzynarodowych organizowanych przez FIS po raz ostatni wystartował we wrześniu 2014.

</doc>
<doc id="1278520" url="https://pl.wikipedia.org/wiki?curid=1278520" title="Człowiek, który przetrwa wszystko">
Człowiek, który przetrwa wszystko

Człowiek, który przetrwa wszystko () – program typu reality, zrealizowany we współpracy kanadyjskiego Outdoor Life Network (OLN) i amerykańskiego Discovery Channel. Emitowany w Polsce początkowo na kanale Discovery Science, następnie na Discovery World.
Fabuła.
Gospodarz programu, Les Stroud, musi przeżyć siedem dni w różnych odległych miejscach bez jedzenia, wody i schronienia. Ekipę telewizyjną stanowi on sam, jest autorem wszystkich ujęć (poza tymi z helikoptera). Producenci sami przyznali, że czasami lekko koloryzują różne sytuacje (np. uszkodzony samochód na środku pustyni lub to, że Stroud w swojej tratwie ratunkowej dotarł na bezludną wyspę). Tytułowy "Survivorman" ma często przy sobie przedmioty, które w takiej sytuacji mógłby mieć prawdziwy rozbitek. Jest także wyposażony w telefon satelitarny do użycia w nagłym wypadku.
Program jest formą demonstracji, jak należy zachowywać się w przedstawionych sytuacjach. Stroud pokazuje, jak znaleźć jedzenie, wodę i materiały potrzebne do budowy schronienia. Pokazuje również, jakich błędów nie wolno popełniać i jakie mogą być ich skutki. W dodatku do fizycznych wyzwań stawianych przez każdą sytuację przetrwania, Stroud stawia czoło efektom psychologicznym np. izolacji (zawsze zabiera ze sobą harmonijkę ustną).
Przed nakręceniem każdego odcinka Les spotyka się z ekspertami sztuki przetrwania i miejscową ludnością, by dowiedzieć się więcej o danym miejscu. Na podstawie tych informacji producenci układają drobny scenariusz, choć większość sytuacji dzieje się spontanicznie.
Spis odcinków.
Seria 1.
Sezon 1 został wydany na DVD
Sezon 3.
Sezon 3 jest ostatnim już z serii "Człowiek, który przetrwa wszystko".

</doc>
<doc id="1278522" url="https://pl.wikipedia.org/wiki?curid=1278522" title="James Vaughan">
James Vaughan

James Oliver Vaughan (ur. 14 lipca 1988 w Birmingham) – angielski piłkarz występujący na pozycji napastnika w Sunderlandzie. Najmłodszy strzelec bramki w Premiership. Posiada obywatelstwo Trynidadu i Tobago dzięki ojcu, który pochodzi z tego kraju.
Kariera.
Został wypatrzony przez skauta Evertonu podczas Milk Cup 2002, kiedy to wraz ze swoją drużyną zwyciężył w turnieju. W wieku 13 lat przebiegał 100 metrów w czasie 11.5 sekund. W 1999 roku był klasyfikowany na 3 miejscu najszybciej biegających jedenastolatków w Wielkiej Brytanii.
Vaughan w sezonie 2004/2005 swoją dobrą grą w rezerwach zwrócił na siebie uwagę menedżera pierwszej drużyny, Davida Moyesa. Po raz pierwszy znalazł się w niej w zremisowanym meczu Pucharu Anglii przeciwko Manchester United. 10 kwietnia 2005 roku w spotkaniu z Crystal Palace zadebiutował w Premiership, dzięki czemu pobił rekord Joe Royle’a, stając się najmłodszym zawodnikiem w historii Evertonu, który wystąpił w pierwszym zespole. W czasie występu miał 16 lat i 271 dni. Strzelając w tym meczu bramkę, stał się najmłodszym strzelcem w historii Evertonu, pobijając rekord Wayne’a Rooneya (16 lat 360 dni), jak i również Premiership, poprawiając osiągnięcie Jamesa Milnera (16 lat 357 dni).
Swój pierwszy profesjonalny kontrakt podpisał w lecie 2005, wiążąc się z klubem na dwa lata. Przed rozpoczęciem sezonu nabawił się kontuzji więzadła kolanowego. Przez komplikacje, które utrudniały całkowite wyleczenie urazu, niemal cały sezon był dla Vaughana stracony.
28 sierpnia 2006 roku Anglik powrócił do gry i wystąpił w meczu rezerw przeciwko Newcastle United. Na murawie przebywał 63 minuty i zdążył zdobyć gola. Dwa tygodnie później otrzymał powołanie do kadry Anglii U-19.
W spotkaniu tejże drużyny ze Szwajcarią, Vaughan wszedł na boisko podczas drugiej połowy meczu i w 90 minucie strzałem głową zdobył zwycięskiego gola, dzięki czemu Anglia zwyciężyła 3:2. Wkrótce strzelił też swoją drugą bramkę dla Evertonu, a miało to miejsce w 93 minucie wygranego 2:0 spotkania z West Ham. Pomimo kontuzji stopy, której nabawił się w meczu z Boltonem, zdążył wystąpić w ostatnich spotkaniach sezonu, w tym w pojedynku z Chelsea F.C. na Stamford Bridge.
Pod koniec sezonu 2006/2007 podpisał nową umowę z Evertonem, ważną do 2011 roku. Zwyciężył w plebiscycie oficjalnej strony internetowej klubu na najlepszego młodego gracza sezonu. Wkrótce został powołany do kadry Anglii U-21 na Mistrzostwa Europy U-21. Jego pierwszy występ w turnieju miał miejsce 14 czerwca w zremisowanym 2:2 spotkaniu z Włochami.
18 lipca w meczu z Preston North End doznał kontuzji, która wykluczyła go z gry na trzy miesiące. Na boisko wrócił pod koniec października. Wszedł na ostatnie 10 minut ligowego meczu z Birmingham City i zdobył gola, zapewniając Evertonowi zwycięstwo 3:1.
18 września 2009 roku został na trzy miesiące wypożyczony do Derby County. Rozegrał tam dwa spotkania. W marcu 2010 roku Vaughan trafił na jednomiesięczne wypożyczenie do Leicesteru City.
W sezonie 2010/2011 był dwukrotnie wypożyczany do Crystal Palace.
27 maja 2011 roku został kupiony przez beniaminka Premier League Norwich City. Jednak z powodu problemów z kontuzjami w sezonie 2011/2012 rozegrał tylko 5 spotkań.
W sierpniu 2012 roku został wypożyczony na rok do Huddersfield Town.

</doc>
<doc id="1278523" url="https://pl.wikipedia.org/wiki?curid=1278523" title="Tajemnica Szczęścia">
Tajemnica Szczęścia

Tajemnica Szczęścia – zbiór 15 modlitw, które według tradycji katolickiej otrzymała św. Brygida Szwedzka podczas wizji Chrystusa w rzymskiej bazylice św. Pawła za Murami.
Historia.
Według biografów Brygidy do objawienia doszło w Rzymie, kiedy odwiedziła ona bazylikę św. Pawła za Murami. Tutaj, jak twierdziła, odbyła rozmowę z ukrzyżowanym Chrystusem. Do dziś w bazylice można zobaczyć krucyfiks naturalnej wielkości dłuta Piotra Cavalliniego, przed którym według przekazów dojść miało do objawienia. Jak wynika z przekazów, Brygidę od dłuższego czasu zastanawiało, ile ciosów Chrystus otrzymał podczas swej męki. Podczas objawienia Jezusa otrzymać miała odpowiedź:
"Moje Ciało otrzymało 5480 ciosów. Jeżeli chcesz je uczcić pobożną praktyką, zmów 15 Ojcze nasz i 15 Zdrowaś z modlitwami, których cię nauczyłem podczas całego roku w ten sposób w ciągu roku uczcisz każdą Moją Ranę."
Za czasów św. Brygidy, w XIV wieku nie znano jeszcze techniki drukarskiej, dlatego uciekano się do usług kopistów. Papież Urban VI zachęcał do zwiększania ilości powstających egzemplarzy. O teksty te ubiegali się królowie, władcy, biskupi, uniwersytety, klasztory, biblioteki.
Modlitwy "Tajemnic Szczęścia" i towarzyszące im obietnice jakie otrzymała Brygida zostały przepisane z książeczki i wydane w Tuluzie w 1740 przez jezuitę ojca Adriana Parvilliersa, misjonarza apostolskiego Ziemi Świętej z pozwoleniem, aprobatą i poleceniem ich rozpowszechniania. Przetłumaczono je na wiele języków, w tym także na język polski.
Publikacja ta uzyskała potwierdzenie wielu dostojników kościelnych, jak np. kardynała Pierre'a Girauda arcybiskupa Cambrai w 1845 roku, arcybiskupa Tuluzy Floriana-Jules'a-Félixa Despreza w 1863 roku. 31 maja 1862 książeczka otrzymała błogosławieństwo papieża Piusa IX. Podstawowy tekst tej religijnej broszurki w tłumaczeniu na pięć języków został przedłożony Świętej Kongregacji ds. Obrzędów dnia 20 kwietnia 1950. Wydawcą jest Casa di Padre Pio Case postale 231, Saint-Remi, Quebec, Kanada.
Piętnaście modlitw św. Brygidy zwanych popularnie "Tajemnicą Szczęścia", cieszy się od wielu lat zainteresowaniem poszczególnych osób i różnych środowisk kościelnych. Hierarchowie katoliccy udzielali im kilkakrotnie swojej aprobaty, jak to wynika z powyższego opisu. Również dla przekładu polskiego władza kościelna wyraziła swoją zgodę.
Zasady.
Praktykowanie "Tajemnicy szczęścia" polega na codziennym, trwającym przez rok odmawianiu wszystkich piętnastu modlitw, co zajmuje ok. 20-40 minut dziennie.
Obietnice.
Chrystus w czasie objawienia św. Brygidy w formie obietnicy dodał również, że ktokolwiek zmówi te modlitwy podczas roku:
Powyższe obietnice stały się tematem dokumentu Kongregacji Nauki Wiary z 28 stycznia 1954 roku, zakazującego miejscowym władzom kościelnym udzielania pozwolenia na wydawanie lub przedruki wydawnictw je zawierających.

</doc>
<doc id="1278524" url="https://pl.wikipedia.org/wiki?curid=1278524" title="Józefat Ochocki">
Józefat Ochocki

Jozafat Ochocki OSBM herbu Ostoja (ur. ok. 1750 – zm. 1806) – opat bazylianów w Owruczu, doktor teologii, rektor szkół bazyliańskich, pamiętnikarz.
W 1790 należał do Komisji Cywilno-Wojskowej powiatu owruckiego od 1791 był jej prezesem. Odznaczony Orderem Świętego Stanisława w 1791 roku. Członek sprzysiężenia litewskiego w 1793, w kwietniu 1794 aresztowany przez Rosjan w Żytomierzu. 1 lipca 1795 skazany na zesłanie na Syberię przebywał w Turyńsku. 10 grudnia 1796 na podstawie ukazu cara Pawła I odzyskał wolność. Powrócił do Owrucza zajął się gospodarka w klasztorze oraz spisaniem wspomnień z czasów pobytu na zasłaniu. "Pamiętniki" z opisami Syberii zostały wydane po raz pierwszy w 1857.

</doc>
<doc id="1278525" url="https://pl.wikipedia.org/wiki?curid=1278525" title="Konik zwierzyniecki">
Konik zwierzyniecki



</doc>
<doc id="1278526" url="https://pl.wikipedia.org/wiki?curid=1278526" title="Tatarzyn">
Tatarzyn



</doc>
<doc id="1278527" url="https://pl.wikipedia.org/wiki?curid=1278527" title="Devínska Kobyla">
Devínska Kobyla

Devínska Kobyla (niem. "Thebener Kogel") – szczyt (514 m n.p.m.) w Małych Karpatach, najwyższy w paśmie Devínske Karpaty. Położony jest między bratysławskimi dzielnicami Devín, Devínska Nová Ves i Dúbravka, stanowi najwyżej położony punkt w Bratysławie. Roztacza się z niego widok na Austrię, Bratysławę i przygraniczne tereny Węgier.
Devínska Kobyla jest od 1965 r. objęta narodowym rezerwatem przyrody. Na szczycie znajdują się zabudowania dawnych koszar wojskowych, w których do 1996 r. mieścił się punkt obrony przeciwlotniczej Słowacji.

</doc>
<doc id="1278529" url="https://pl.wikipedia.org/wiki?curid=1278529" title="Tigranes III">
Tigranes III

Tigranes III (orm:Տիգրան Գ) – król Armenii w latach 20 r. p.n.e. – 8 r. p.n.e. z dynastii Artaskydów. Syn Artawazdesa II.
Przebywał w Aleksandrii jako zakładnik rzymski, co w czasach cesarstwa było często praktykowane wobec rodów krajów podległych Rzymowi. W 20 r. p.n.e. część arystokracji ormiańskiej wysłała petycję do cesarza Augusta z prośbą o zdjęcie z tronu Artaksesa II. Cesarz zgodził się i wysłał Tyberiusza z wojskiem w celu usunięcia króla. Przed jego przybyciem Artakses II został zamordowany co pozwoliło Tigranesowi na objęcie tronu bez walki.

</doc>
<doc id="1278530" url="https://pl.wikipedia.org/wiki?curid=1278530" title="E111">
E111



</doc>
<doc id="1278531" url="https://pl.wikipedia.org/wiki?curid=1278531" title="Strzelcy piesi">
Strzelcy piesi

Strzelcy piesi – formacje lekkiej piechoty uzbrojone w lekkie karabiny złożone głównie ze strzelców wyborowych wykonujących zadania pomocnicze, osłonowe i rozpoznawcze. W przeszłości oddziały strzelców pieszych rekrutowano z ludzi na co dzień obeznanych z bronią palną (myśliwi, leśnicy). Niekiedy tego rodzaju formacje powstawały z doraźnie formowanych partii powstańczych czy partyzanckich. 
Aluzją do tej genezy oddziałów strzeleckich były ciemnozielone kurtki i inne akcesoria myśliwskie nawiązujące do uniformów leśników, a także nazwy tych oddziałów, np. fr. "chasseurs" – szaserzy, 'łowcy, myśliwi' czy niem. "Jäger" – 'myśliwy'.
W szczególności określenie strzelcy piesi odnosi się do wielu formacji historycznych i współczesnych:

</doc>
<doc id="1278533" url="https://pl.wikipedia.org/wiki?curid=1278533" title="G Sides">
G Sides



</doc>
<doc id="1278535" url="https://pl.wikipedia.org/wiki?curid=1278535" title="Ludzie Księgi">
Ludzie Księgi



</doc>
<doc id="1278537" url="https://pl.wikipedia.org/wiki?curid=1278537" title="Grzegorz Ropp">
Grzegorz Ropp

Grzegorz Ropp – sztabskapitan, jeden z organizatorów insurekcji warszawskiej w 1794, członek sprzysiężenia w korpusie artylerii koronnej w 1793, uczestnik wojny polsko-rosyjskiej 1792, członek zgromadzenia jakobinów polskich. Odznaczony Krzyżem Kawalerskim Orderu Virtuti Militari.

</doc>
<doc id="1278545" url="https://pl.wikipedia.org/wiki?curid=1278545" title="Tigranes IV">
Tigranes IV

Tigranes IV(orm:Տիգրան Դ) – król Armenii w latach 8 r. p.n.e.- 2 r. p.n.e. z dynastii Artaksydów. Jego żoną była przyrodnia siostra królowa Erato.
Ostatni przedstawiciele Artaksydów byli władcami słabymi, a Armenię niszczyły kolejne wojny domowe między różnymi pretendentami do tronu. Cesarz August wysłał swojego wnuka Gajusza Juliusza Cezara w celu opanowania sytuacji, jednak bez powodzenia.

</doc>
<doc id="1278565" url="https://pl.wikipedia.org/wiki?curid=1278565" title="Wydział Mechaniczny Politechniki Wrocławskiej">
Wydział Mechaniczny Politechniki Wrocławskiej

Wydział Mechaniczny (W-10) Politechniki Wrocławskiej - jednostka naukowo-dydaktyczna (jeden z 13 wydziałów) Politechniki Wrocławskiej, która powstała w 1949 roku. Działalność naukowo-dydaktyczna w dziedzinie mechaniki została zapoczątkowana już w 1945 roku jako Oddział Mechaniczny w ramach Wydziału Mechaniczno-Elektrotechnicznego. Według Ministerstwa Nauki i Szkolnictwa Wyższego wydział posiada kategorię "A".
Wydział zatrudnia 210 nauczycieli akademickich, w tym:
20 z tytułem naukowym profesora
22 ze stopniem naukowym doktora habilitowanego
168 ze stopniem naukowym doktora
Edukacja.
Obecnie wydział daje możliwość podjęcia nauki na sześciu kierunkach:
Dodatkową formą kształcenia są studia podyplomowe oraz wszelkiego rodzaju szkolenia mające na celu uzupełnianie wiedzy, aby nadążyć za nowościami technicznymi i technologicznymi.

</doc>
<doc id="1278566" url="https://pl.wikipedia.org/wiki?curid=1278566" title="Go2.pl">
Go2.pl



</doc>
<doc id="1278567" url="https://pl.wikipedia.org/wiki?curid=1278567" title="Johnny Christ">
Johnny Christ

Johnny Christ, właściwie "Jonathan Lewis Seward" (ur. 18 listopada 1984 w Huntington Beach) – trzeci z kolei gitarzysta basowy (po Dameon Ashu i Justinie Meacham) w amerykańskim zespole Avenged Sevenfold, do którego dołączył w 2002 roku. Zadebiutował na płycie "Waking the Fallen".

</doc>
<doc id="1278568" url="https://pl.wikipedia.org/wiki?curid=1278568" title="Anakonda żółta">
Anakonda żółta

Anakonda żółta, anakonda paragwajska, anakonda południowa ("Eunectes notaeus") – gatunek węża z rodziny dusicieli, występujący w Ameryce Południowej (m.in. w Argentynie, Brazylii, Boliwii, Paragwaju i Urugwaju). Mniejszy krewniak anakondy zielonej. Podobnie, jak inne anakondy jest gatunkiem ziemnowodnym.
Charakterystyka.
Dość masywny wąż. Głowa wąska, słabo wyodrębniona od reszty ciała. Oczy i nozdrza umiejscowione stosunkowo wysoko na głowie, co jest przystosowaniem do ziemnowodnego trybu życia.
Ciało węża jest żółte z czarnymi, owalnymi plamami. Wielkość anakondy żółtej sięga ok. 3,5 m (według niektórych źródeł czasem 4 m). Obecnie coraz częściej hodowany w terrariach gdzie osiąga ok. 3 m i rzadko ten rozmiar przekracza. Gatunek ten jest podobny do "Eunectes deschauenseei".
Pożywienie i polowanie.
Jak u reszty dusicieli polowanie polega na pochwyceniu ofiary uzębionym pyskiem i owinięcie się wokół niej splotami własnego ciała. Śmierć ofiary następuje najczęściej w wyniku utopienia z racji tego, że wąż jest biernym łowcą i najczęściej poluje leżąc w wodzie i czekając na ofiarę. Żywi się głównie rybami, ptakami i mniejszymi ssakami.

</doc>
<doc id="1278570" url="https://pl.wikipedia.org/wiki?curid=1278570" title="Mauritz Johan von Nassau-Siegen">
Mauritz Johan von Nassau-Siegen

Mauritz Johan von Nassau-Siegen (ur. 17 czerwca 1604 w Dillenburgu, zm. 20 grudnia 1679 w Bedburg-Hau) – holenderski gubernator generalny holenderskiej Brazylii, książę Nassau. 
Był wnukiem Johana VI von Nassau-Dillenburg, młodszego brata Wilhelma I Orańskiego. Ukończył uniwersytety w Bazylei i Genewie. W okresie wojny trzydziestoletniej był dowódcą regimentu. 
W służbie Kompanii Zachodnioindyjskiej.
W latach 1636-1644 pełnił funkcję gubernatora generalnego posiadłości holenderskich w Brazylii. Równocześnie objął dowództwo wojsk lądowych i floty Zjednoczonych Prowincji oraz Kompanii Zachodnioindyjskiej, co nastąpiło podczas trwania rozejmu w wojnie Holandii i Francji przeciwko Hiszpanii. 
25 stycznia 1636 hr. Nassau wyruszył na 12 okrętach z 2700 żołnierzami i 40 uczonymi, na kampanię wojenną do Pernambuco. Tam dołączył do 6-tysięcznej armii znajdującej się pod komendą pułkownika Sigismunda von Schkoppego i płk Krzysztofa Arciszewskiego. Przeciwnikiem Holendrów były wojska hrabiego Bagnuolo, stacjonujące w forcie Porto Calvo na pograniczu kapitanii Pernambuco i Bahii. Po skoncentrowaniu wszystkich holenderskich oddziałów Nassau zaatakował pozycje Bagnuolo i po dwutygodniowym oblężeniu zmusił go do kapitulacji.
W 1639 obie strony konfliktu wysłały przeciw sobie silne floty, które starły się w 1640, w pobliżu wyspy Itamaracá na północ od Pernambuco. Po czterech dniach flota holenderska dowodzona przez admirała Willema Loosa pokonała siły hiszpańsko-portugalskie. W 1641 podpisano w Hadze zawieszenie broni. 
Dalsza działalność w Brazylii.
Po rozejmie hr. Nassau zajął się zarządzaniem obszarem kolonii, ogłaszając na jej terytorium swobody religijne i nawiązując dobre stosunki z Indianami; otoczył też opieką portugalskich plantatorów trzciny cukrowej, popierał żydowskich i holenderskich kupców. Wobec niedostatku czarnych niewolników, którzy podczas wojny zbiegli do dżungli w rejony rzeki São Francisco i utworzyli republikę Palmares, zorganizował wyprawę do Angoli po nowych niewolników. Za jego rządów wiele fortów zostało odbudowanych lub wzmocnionych, ożył handel ze Starym Kontynentem (głównie melasą i drewnem). W Recife jako stolicy Nowej Holandii gubernator założył nowe miasto na wysepce Antonio Vaz, nazwane na jego cześć Mauritsstad, gdzie wybudowano pałac Vrijburg z ogrodem botanicznym i zoologicznym. Wspierał wielu naukowców, m.in. przyrodnika Wilhelma Piso i Georga Marggrafa, autorów dzieła "Historia naturalis Brasiliae", czy historyka Caspara Berlaeusa, autora "Rerum per octenium in Brasilia". 
W 1644 zrezygnował z funkcji gubernatora z powodu redukcji wydatków Kompanii na cele wojenne i powrócił do Europy a jego miejsce zajął Sigismund von Schkoppe.
Upamiętnienie.
Na jego część nazwano rodzaj palm "Mauritia".

</doc>
<doc id="1278573" url="https://pl.wikipedia.org/wiki?curid=1278573" title="Fundusz Ludnościowy Narodów Zjednoczonych">
Fundusz Ludnościowy Narodów Zjednoczonych

Fundusz Ludnościowy Narodów Zjednoczonych, UNFPA – agenda Organizacji Narodów Zjednoczonych prowadząca działania związane z szeroko rozumianymi sferami praw kobiet, świadomego rodzicielstwa, poprawy warunków rodzenia oraz walki z chorobami przenoszonymi drogą płciową. 
Instytucja ta powstała w 1969 jako "United Nations Fund for Population Activities" (Fundusz Narodów Zjednoczonych na rzecz Działań Ludnościowych). W 1987 zmieniono jej nazwę na obecną, ale pozostawiono znany już na świecie skrót (UNFPA). Najważniejszymi dziedzinami, w których prowadzi i finansuje ona projekty, są:
Obecnie UNFPA prowadzi działania w około 140 państwach. W dniu 3 października 2017 roku jego dyrektorem wykonawczym została Natalia Kanem (Panamka pochodzenia afrykańskiego).

</doc>
<doc id="1278574" url="https://pl.wikipedia.org/wiki?curid=1278574" title="Awake (album Josha Grobana)">
Awake (album Josha Grobana)

Awake to album amerykańskiego piosenkarza i pisarza piosenek Josha Grobana. Jest trzecim krążkiem artysty, po jego multiplatynowym albumie "Closer". "Awake" został wydany 7 listopada 2006 roku. Album ten został sprzedany w więcej niż 2,3 milionach kopii w Stanach Zjednoczonych.
Informacje o albumie.
Pierwszym singlem z płyty jest "You Are Loved (Don't Give Up)". Producentami albumu są Marius De Vries, Guy Sigsworth, Glen Ballard i David Foster (który pracował z Grobanem również przy poprzednich płytach). Tak jak w każdym albumie, tak i w "Awake" piosenki są śpiewane w językach angielskim, hiszpańskim i włoskim. Dzięki wielu instrumentom przewijającym się w tle muzyki, album ten oferuje więcej nowoczesności niż wcześniejsze, gdzie głównym instrumentem był tylko klasyczny fortepian. Na płycie Josh ukazuje również swoje głosowe możliwości, co słychać w większości piosenek. 
"Awake" dodatkowo przedstawia utwory, które zostały nagrane zaraz po wcześniejszej wizycie Josha w Południowej Afryce. "Lullaby" i "Weeping" (odpowiednio 11 i 12 piosenka na krążku) są śpiewane przez Grobana w połączeniu ze sławną południowo-afrykańską grupą Ladysmith Black Mambazo, ze wsparciem Vusi Mahlaseli i Dave'a Matthewsa. "Weeping", piosenka skomponowana w Afryce, posiada orientalną tematykę związaną z historią Apartheid. "Lullaby" natomiast jest uzupełnieniem piosenki "Weeping". Te dwa utwory są uważane za jedne z najważniejszych szczytowych punktów na płycie. "Lullaby" gładko przechodzi w "Weeping", nie są one rozdzielone żadną przerwą, jako jedyne na płycie.

</doc>
<doc id="1278576" url="https://pl.wikipedia.org/wiki?curid=1278576" title="Michał Pawlicki">
Michał Pawlicki

Michał Pawlicki (ur. 29 września 1932 w Warszawie, zm. 29 września 2000 tamże) – polski aktor teatralny, filmowy i telewizyjny oraz reżyser teatralny.
Życiorys.
5 lutego 1953 zadebiutował w teatrze. W 1954 ukończył studia na Wydziale Aktorskim Państwowej Wyższej Szkoły Teatralnej w Warszawie. 31 marca 1968 zadebiutował jako reżyser teatralny. W latach 1954–1962 występował w Teatrze Nowym w Łodzi, w latach 1962–1970, 1971–1975 i 1981–1984 w Teatrze Polskim w Warszawie. W sezonie 1970/1971 był aktorem Teatru Ateneum, w latach 1975–1978 stołecznego Teatru Nowego. Od 1972 należał do PZPR. W latach 1978–1981 pełnił funkcję dyrektora i kierownika artystycznego Teatru Śląskiego im. Wyspiańskiego w Katowicach. W ostatnich latach (od 1997) występował w Teatrze Narodowym w Warszawie.
Od 1968 zajmował się też reżyserią teatralną (reżyserował m.in. w Łodzi, Warszawie, Katowicach i Krakowie).
Wykładowca na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi, w latach 1984–1989 jego dziekan.
Zmarł 29 września 2000, w dniu swoich urodzin. Został pochowany na Cmentarzu Wojskowym na Powązkach w Warszawie (kwatera A 3 Tuje rz. 3 m. 33).

</doc>
<doc id="1278578" url="https://pl.wikipedia.org/wiki?curid=1278578" title="Saijō">
Saijō

 – miasto w Japonii, na wyspie Sikoku, w prefekturze Ehime.
Położenie.
Miasto leży we wschodniej części prefektury nad Morzem Wewnętrznym Seto. Graniczy z:
Historia.
Miasto otrzymało prawa miejskie 29 kwietnia 1941 roku. 1 listopada 2004 roku teren miasta powiększył się o miasteczka Komatsu i Tanbara (z powiatu Shūsō) oraz miasto Tōyo.
Przemysł.
W mieście rozwinął się przemysł maszynowy, włókienniczy, celulozowo-papierniczy oraz rolno-spożywczy.
Populacja.
Zmiany w populacji Saijō w latach 1970–2015:

</doc>
<doc id="1278580" url="https://pl.wikipedia.org/wiki?curid=1278580" title="Bagratydzi (Armenia)">
Bagratydzi (Armenia)

Bagratydzi (ormiański: Բագրատունի) – dynastia w Armenii (w tym czasie określanej też jako państwo Ani) w latach 861–1045 oraz lokalnych księstwach. Przez dwieście lat zdołali utrzymać niepodległość walcząc z Arabami i Bizancjum.
Pierwszym niezależnym władcą Armenii był Aszot V (zm. 890), który w 855 został mianowany przez kalifa rządcą. Dwadzieścia lat później możnowładcy armeńscy ogłosili go królem jako Aszota I. Kalif w 885 przyznał mu tytuł księcia książąt, uznając jego niezależność. Podobnie uczynił cesarz bizantyjski w 886 roku.
W czasach Aszota III Łaskawego (zm. 977) doszło do rozpadu Królestwa Armenii. Najpierw bunt podniósł młodszy brat monarchy Muszeh, który w 962 roku ogłosił się królem Karsu. W czasie panowania Symbata II Zdobywcy (następcy i syna Aszota III Łaskawego) bunt podniósł młodszy brat Gurgen I, który jeszcze za życia ich ojca rządził w Lori, w 980 roku głosił się tamtejszym królem.
Armeńscy Bagratydzi podzieli się na trzy linie. Wszystkie utraciły swą niezależność w połowie XI w. najpierw zależność od Bizancjum dostał się w 1045 roku król Armenii Gagik II (zm. ok. 1080), następnie w 1064 roku król Karsu Gagik Abas II (zm. ok. 1080). Jako ostatni stracił suwerenność w 1089 roku król Lori Gurgen II (zm. po 1089), który dostał się pod panowanie Turków Seldżuckich.

</doc>
<doc id="1278588" url="https://pl.wikipedia.org/wiki?curid=1278588" title="Roman Krzysztof Karkosik">
Roman Krzysztof Karkosik



</doc>
<doc id="1278593" url="https://pl.wikipedia.org/wiki?curid=1278593" title="Zaplana (gmina Vrhnika)">
Zaplana (gmina Vrhnika)

Zaplana – wieś w Słowenii, w gminie Vrhnika. W 2018 roku liczyła 144 mieszkańców.

</doc>
<doc id="1278595" url="https://pl.wikipedia.org/wiki?curid=1278595" title="II wojna brytyjsko-afgańska">
II wojna brytyjsko-afgańska

II wojna brytyjsko-afgańska – konflikt zbrojny w latach 1878–1880.
Kontekst historyczny.
Po zwycięskiej dla Rosjan wojnie z Turcją w latach 1877–1878, centralna Azja stała się obiektem zainteresowania Imperium Rosyjskiego, które od roku 1868 podporządkowało sobie zachodni Turkmenistan. W czerwcu 1878 Rosjanom udało się, ku niezadowoleniu Brytyjczyków, wysłać pełnomocnika do Kabulu, gdzie rządy sprawował emir Szer Ali Chan, trzeci syn Dost Mohammada.
Wywołało to protest wicekróla Indii Lorda Lyttona, który wysłał w odpowiedzi do Kabulu swojego reprezentanta generała Neville’a Chamberlaina. Jego misja zakończyła się jednak niepowodzeniem. Generał zatrzymany przez Afgańczyków, zmuszony został do powrotu. W odpowiedzi na to Brytyjczycy wysłali znaczne siły do Afganistanu.
Wojna.
Po wkroczeniu armii brytyjsko-indyjskiej, Szer Ali zbiegł do Rosji, gdzie uzyskał obietnicę pomocy. Emir zmarł jednak w lutym 1879 w miejscowości Mazar-i Szarif.
Po zajęciu znacznych obszarów przez Brytyjczyków, Jakub Chan (syn i następca byłego emira Szer Ali Chana) podpisał w maju 1879 układ w Gandamak, który gwarantował Brytyjczykom prawo do ustanowienia rezydentury w Kabulu i innych miastach, a także dawał im możliwość kontroli polityki zagranicznej Afganistanu. We wrześniu 1879 nowy rezydent brytyjski w Kabulu Louis Cavagnari został zamordowany wraz z wszystkimi członkami swojego sztabu przez powstańców afgańskich. Rozpoczęła się druga faza wojny, w wyniku której Brytyjczycy pod wodzą generała Fredericka Robertsa zajęli w październiku Kabul, w którym jednak zostali oblężeni.
W roku 1880 nowym emirem Kabulu ustanowiony został Abdur Rahman Chan, jeden z wnuków Dosta Mohammeda, a trzeci syn Afzal Chana. Inny syn Szer Alego, Ajub Chan, urzędujący na zachodzie kraju, pokonał w lipcu 1880 armię brytyjską w krwawej bitwie pod Maiwandem. Już we wrześniu jednak podczas oblężenia Kandaharu, został on pobity przez wojska Fredericka Robertsa w bitwie pod Kandaharem, po której wycofał ostatecznie swoje siły z zajętych terenów.

</doc>
<doc id="1278596" url="https://pl.wikipedia.org/wiki?curid=1278596" title="Les Stroud">
Les Stroud

Les Stroud (ur. 20 października 1961 w Mimico w Ontario, Kanada) – kanadyjski muzyk, reżyser i popularyzator sztuki przetrwania. Znany głównie jako gospodarz programu "Człowiek, który przetrwa wszystko".

</doc>
<doc id="1278602" url="https://pl.wikipedia.org/wiki?curid=1278602" title="Misery Signals">
Misery Signals

Misery Signals to metalcore'owa grupa założona w Wisconsin w 2002 roku. Ich muzyka definiowana jest jako żywiołowe melodie połączone z ciężkimi riffami i breakdownami. Na metalcore’owej scenie znani są z ich umuzykalnienia oraz energicznych występów na żywo. 12 kwietnia 2008 zespół zagrał w warszawskim klubie Progresja wraz z August Burns Red, Emmure, Faust Again i Born Anew.

</doc>
<doc id="1278603" url="https://pl.wikipedia.org/wiki?curid=1278603" title="Naja sumatrana">
Naja sumatrana

Naja sumatrana – gatunek jadowitego węża z rodziny zdradnicowatych. Występuje na obszarze Malezji, Tajlandii, Filipin i Indonezji.
Opis: osiąga długość 1 m. Jednolicie czarne ubarwienie na grzbiecie i brzuchu, w Tajlandii istnieją także odmiany złociste. Gardło pokryte mniej lub bardziej wyraźnymi jasnymi plamami.
Jad: jedno ukąszenie może spowodować śmierć po 6 godzinach.

</doc>
<doc id="1278604" url="https://pl.wikipedia.org/wiki?curid=1278604" title="Gabriel Marie Jean Ériau">
Gabriel Marie Jean Ériau

Gabriel Marie Jean Ériau (ur. 1914 w Couëron - zm. 22 stycznia 2008 roku w Paryżu) - francuski polityk, gubernator Nowej Kaledonii w latach 1974-1978.

</doc>
<doc id="1278606" url="https://pl.wikipedia.org/wiki?curid=1278606" title="Gabriel Marie Jean Eriau">
Gabriel Marie Jean Eriau



</doc>
<doc id="1278607" url="https://pl.wikipedia.org/wiki?curid=1278607" title="Alan MacDonald">
Alan MacDonald

Alan MacDonald (ur. 1958 w Watford) – brytyjski pisarz, znany głównie jako autor książek z serii "Sławy z krypty". Oprócz tego napisał m.in. "Dirty Berty", "The Sign of the Angel", "Beware of the Bears" oraz "Pig in a Wig". Występuje w programach telewizyjnych dla dzieci, m.in. "Tweenies, Horrid Henry" i "Fimbles". Obecnie mieszka w Nottingham w Anglii.

</doc>
<doc id="1278610" url="https://pl.wikipedia.org/wiki?curid=1278610" title="L.V">
L.V



</doc>
<doc id="1278611" url="https://pl.wikipedia.org/wiki?curid=1278611" title="Crushcrushcrush">
Crushcrushcrush

Crushcrushcrush – trzeci singel zespołu Paramore, z ich albumu "Riot!". Singel, który można kupić w trzech wersjach został wydany 15 stycznia 2008 roku w Stanach Zjednoczonych i 28 stycznia w Wielkiej Brytanii.
Teledysk.
Reżyserem klipu do piosenki jest Shane Drake. Premiera teledysku odbyła się 11 października 2007 roku w programie MTV TRL.

</doc>
<doc id="1278612" url="https://pl.wikipedia.org/wiki?curid=1278612" title="Edmund Wasilewski">
Edmund Wasilewski

Edmund Wasilewski (ur. 16 listopada 1814 w Rogoźnie w Lubelskiem, zm. 14 listopada 1846 w Krakowie) – polski poeta, nauczyciel, piewca Krakowa. Znany jako "poeta Wolnego Miasta Krakowa", uznawany za najwybitniejszego krakowskiego poetę przed Stanisławem Wyspiańskim.
Życiorys.
Edmund Wasilewski był synem zubożałego szlachcica. Od lat dziecięcych związany z Krakowem, gdzie mieszkał od 1815 roku. Skończył trzy klasy Gimnazjum św. Anny. Wcześnie rozpoczął pracę zarobkową jako bibliotekarz u margrabiów Wielopolskich w pałacu w Książu Wielkim. W latach późniejszych był prywatnym nauczycielem w różnych krakowskich domach. Pod koniec życia mieszkał na Placu Dominikańskim 6. Był członkiem Stowarzyszenia Ludu Polskiego.Edmund Wasilewski został pochowany na Cmentarzu Rakowickim (pas 12, rząd wsch.). W 1860 roku na jego grobie odsłonięto pierwszy na krakowskim cmentarzu pomnik wzniesiony ze składek. Zaprojektował go Feliks Księżarski, wykonał Edward Stehlik.
Twórczość.
Cała jego twórczość ściśle dotyczy miasta Krakowa. Swoje wiersze z elementami folkloru oraz akcentami patriotycznymi i rewolucyjnymi publikował od 1837 roku w „Tygodniku Literackim” i innych krakowskich czasopismach. W 1840 sławę przyniósł mu poemat "Krakowiaki" złożony z luźno powiązanych fragmentów w postaci oraz podania o Lajkoniku. Utwór uznawany jest za jedną z najwybitniejszych XIX-wiecznych stylizacji ludowych. Poemat został opublikowany w „Tygodniku Literackim”. Z Krakowem, a zwłaszcza Wawelem, związane były też jego utwory "Katedra na Wawelu" (1841) i "Dzwon Wawelski" (1841).
Do wielu utworów Edmunda Wasilewskiego muzykę skomponował Stanisław Moniuszko i pieśni te zyskały popularność ze względu na patriotyczny charakter m.in."Pieśń żeglarzów", "Hymn orłów", "Krakowiaczek". Był także autorem utworów satyrycznych opisujących ówczesne stosunki w Krakowie m.in. "Visum et repertum zmarłej Rzplitej Krakowskiej r. 1839", krążącej w odpisach..

</doc>
<doc id="1278614" url="https://pl.wikipedia.org/wiki?curid=1278614" title="Mike Phillips (ilustrator)">
Mike Phillips (ilustrator)

Mike Philips (ur. w Londynie) – brytyjski ilustrator. Zasłynął głównie jako twórca obrazów w serii "Monstrrrualna erudycja" (tomy z serii "Strrraszna geografia"). Jest także autorem ilustracji w niektórych tomach serii "Strrraszna historia".

</doc>
<doc id="1278617" url="https://pl.wikipedia.org/wiki?curid=1278617" title="Paraves">
Paraves

Paraves – klad obejmujący Avialae (w tym ptaki) oraz Deinonychosauria (dromeozaury i troodony).
Łacińska nazwa kladu oznacza "para-ptaki". Wprowadził ją Paul Sereno w 1997, a rok później zaliczył do tego kladu wszystkie Maniraptora bliższe Neornithes (obejmujących wszystkie żyjące dziś ptaki) niż owiraptorowi.
Przodek Paraves jest na razie nieznany i są różne przypuszczenia na temat jego wyglądu i pokrewieństwa. Xu "et al." (2003) sugerowali, że było to zwierzę nadrzewne i mające zdolność do szybowania z drzew na ziemię. Z drugiej strony Turner "et al." (2007) wyrazili przypuszczenie, że przodkowie Paraves nie mieli zdolności do szybowania, a tym bardziej do lotu i że były to małe zwierzęta (około 65 cm długości i 600–700 gramów masy).

</doc>
<doc id="1278618" url="https://pl.wikipedia.org/wiki?curid=1278618" title="That’s What You Get">
That’s What You Get

That’s What You Get – singel poppunkowego zespołu Paramore, z albumu "Riot!". Jest to czwarty singel z albumu "Riot!" wydany w Wielkiej Brytanii, a trzeci w Stanach Zjednoczonych. 22 marca 2008 odbyła się radiowa premiera singla w Australii, a 24 marca odbyła się radiowa premiera w Stanach Zjednoczonych.
Teledysk do piosenki po raz pierwszy wyemitowany został przez MTV Two, 24 marca 2008 roku. Reżyserem klipu jest Marcos Siega, zaś sam klip kręcony był 2–3 marca 2008 roku w Nashville, Tennessee.

</doc>
<doc id="1278619" url="https://pl.wikipedia.org/wiki?curid=1278619" title="Rak zarodkowy">
Rak zarodkowy

Rak zarodkowy, rak zarodkowy typu dorosłego (łac. "carcinoma embryonale") – złośliwy nowotwór zarodkowy, zaliczany do nienasieniaków.
Zbudowany jest z prymitywnych anaplastycznych komórek nabłonkowych, które przypominają swoim wyglądem wczesne komórki zarodkowe. Komórki te mogą tworzyć różnorodne struktury: gruczołowe, cewkowe, a nawet sferyczne twory przypominające wyglądem jedno-dwutygodniowe zarodki (tzw. ciałka embrionalne). Guz z dużą liczbą tego typu struktur bywa określany mianem "polyembryoma". Czasem stwierdza się też cechy różnicowania w kierunku innych elementów zarodkowych lub pozazarodkowych (np. trofoblastu, pęcherzyka żółtkowego). Towarzyszą one polom litej tkanki, martwicy i krwotoków do guza.
Klinicznie charakteryzuje się zdolnością do szybkiego tworzenia przerzutów, które mogą być masywne nawet przy małym, bezobjawowym guzie pierwotnym. W obrębie przerzutów mogą występować inne komponenty histologiczne (inne nowotwory zarodkowe), będące efektem różnicowania komórek raka zarodkowego.
Lokalizacja.
Rak zarodkowy występuje w następujących lokalizacjach pierwotnych:
Linki zewnętrzne.
Informacje w OnkoNecie na temat CE 

</doc>
<doc id="1278620" url="https://pl.wikipedia.org/wiki?curid=1278620" title="Peggy Ashcroft">
Peggy Ashcroft

Dama Peggy Ashcroft DBE (ur. 22 grudnia 1907 w Croydon, zm. 14 czerwca 1991 w Londynie) − angielska aktorka filmowa i teatralna. Od 1926 roku występowała m.in. w Old Vic, Royale Shakespeare Company. Grała role dramatyczne, głównie szekspirowskie (Julii w "Romeo i Julia", Ofelii w "Hamlecie"), często obok Johna Gielguda. Laureatka Oscara dla najlepszej aktorki drugoplanowej za rolę w filmie "Podróż do Indii".
W maju 1986 roku Ashcroft otrzymała tytuł doctora honoris causa Open University.
Zmarła na udar mózgu w wieku 83. lat w Londynie.

</doc>
<doc id="1278625" url="https://pl.wikipedia.org/wiki?curid=1278625" title="Vida Guerra">
Vida Guerra

Vida Guerra (ur. 19 marca 1974) – amerykańska modelka, aktorka i piosenkarka kubańskiego pochodzenia. Jej pierwszym występem było pozowanie dla amerykańskiej edycji magazynu "FHM" w grudniu 2002 roku. Od tego czasu pozowała dla wielu innych magazynów dla mężczyzn.
Urodziła się w Hawanie na Kubie w 1974 roku. Wkrótce potem jej rodzina przeniosła się do USA i zamieszkała w miasteczku Perth Amboy w stanie New Jersey. Dorastając wzięła udział w kilku pokazach mody oraz wystąpiła w kilku teledyskach.
Kariera.
Pierwszym międzynarodowym występem Guerry była sesja zdjęciowa w bieliźnie dla"FHM" w grudniu 2002. Magazyn oświadczył po publikacji, iż niemal jedna trzecia otrzymywanej przez nich poczty była od czytelników domagających się więcej zdjęć latynoski. Modelka pojawiła się w kolejnych sesjach magazynu, a w 2004 roku została ""FHMs Model of the Year". Od tego czasu można było oglądać ją w wielu innych magazynach, takich jak "DUB", "Smooth", "Escape" czy "Open Your Eyes", przy czym bardzo często na okładce. Wzięła udział w kilku hiszpańskojęzycznych programach telewizyjnych, np. w "El Gordo y la Flaca" ("Gruby facet i szczupła kobieta"), a także można było ją oglądać w kilku teledyskach, m.in. w "Shake Ya Tailfeather" (Nelly, P. Diddy i Murphy Lee, ze ścieżki dźwiękowej filmu "Bad Boys II", 2003), "The New Workout Plan" (Kanye West, 2004) czy "Obsession (No Es Amor)" (Frankie J feat. Baby Bash, 2005). Guerra wystąpiła w reklamie restauracji Burger King oraz kilku skeczach z cyklu "Chapelle's Show". Jako aktorka wystąpiła w filmie "W krzywym zwierciadle: Szalony akademik 2". Użyczyła także swojego głosu w grze '.
W kwietniu 2005 roku nieznany haker włamał się do telefonu komórkowego modelki. Jej zdjęcia, włączając w to nagie fotografie, zostały szeroko rozpowszechnione w Internecie. Guerra oświadczyła, iż nagie zdjęcia przedstawiają ciało innej kobiety i zostały spreparowane ze zdjęć z jej telefonu komórkowego. Jednakże szefostwo jej wytwórni płytowej poinformowało, iż Guerra celowo doprowadziła do wycieku zdjęć, które faktycznie przedstawiają ją jako chwyt marketingowy. Po tym incydencie wytwórnia rozwiązała umowę z modelką.
Guerra znalazła się na 26. pozycji na liście "FHM's Top 100 Sexiest Females" w 2005 roku oraz dwukrotnie wygrała nagrodę owego magazynu – "Best Butt Award". Wyprodukowała swoją własną serię kalendarzy ze zdjęciami w strojach kąpielowych (a także wydała płytę DVD ukazującą proces ich tworzenia) oraz w 2006 roku wydała DVD zatytułowane "Vida Guerra: Exposed".
Modelka pojawiła się w 2006 roku w lipcowym wydaniu "Playboya", w którym ukazały się jej pierwsze oficjalne nagie zdjęcia. Jak powiedziała, jedną z motywacji do podjęcia tego kroku był incydent z telefonem komórkowym – chciała pokazać ludziom jak naprawdę wygląda nago.
Pierwszy utwór z jej debiutanckiego albumu, "You Got Me", wyciekł do internetu 2 listopada 2006 roku.

</doc>
<doc id="1278628" url="https://pl.wikipedia.org/wiki?curid=1278628" title="All We Know Is Falling">
All We Know Is Falling

All We Know Is Falling – debiutancki album zespołu Paramore wydany przez Fueled by Ramen 26 lipca 2005 roku. Płyta została nagrana w trzy tygodnie i znalazły się na niej piosenki, które zespół napisał od momentu swojego założenia, czyli od roku 2004.

</doc>
<doc id="1278632" url="https://pl.wikipedia.org/wiki?curid=1278632" title="Tarō Gomi">
Tarō Gomi

 – jeden z najpopularniejszych japońskich ilustratorów i pisarzy książek dla dzieci.
Wydał ponad 300 książek w Japonii, a jego prace były przetłumaczone na inne języki. Jest absolwentem "Kuwazawa Design School" w Tokio.
Książki wydane w języku angielskim to:

</doc>
<doc id="1278633" url="https://pl.wikipedia.org/wiki?curid=1278633" title="Guz jądra">
Guz jądra



</doc>
<doc id="1278635" url="https://pl.wikipedia.org/wiki?curid=1278635" title="John Barclay">
John Barclay

John Barclay (ur. 28 stycznia 1582 w Pont-à-Mousson, zm. 15 sierpnia 1621 w Państwie Kościelnym) – szkocki poeta i satyryk. Autor romansu "Euphormionis Satyricon" (1603–1607) nawiązującego do utworu Petroniusza, utworu "Icon sive descriptio animorum" ("Obraz charakterów"), polemiki "Pietas" (1612), "Apologia pro se" i "Parenesis" (1617) oraz alegorycznej powieści "Argenis" (1621, przekład polski Wacława Potockiego, wyd. 1697).
Łukasz Opaliński w "Obronie Polski" prostował opis Rzeczypospolitej w 8 rozdziale "Obrazu charakterów".

</doc>
<doc id="1278636" url="https://pl.wikipedia.org/wiki?curid=1278636" title="Naja sputatrix">
Naja sputatrix

Naja sputatrix – gatunek jadowitego węża z rodziny zdradnicowatych. Zamieszkuje obszary wyspy Jawa i małych wysp archipelagu Sundajskiego.
Opis: Osiągają długość do 150 cm. Dżetowoczarne ubarwienie na grzbiecie, brzuch jasnobrązowy. Jasne znaczenia na gardzieli.
Jad: Potrafią pluć jadem, ale prawdopodobnie populacja z Komodo tego nie potrafi.

</doc>
<doc id="1278637" url="https://pl.wikipedia.org/wiki?curid=1278637" title="Piła Kalina">
Piła Kalina

Piła Kalina – przystanek kolejowy, leżący na linii kolejowej nr 354 Poznań POD - Piła Główna, położony w granicach Piły, w dzielnicy Kalina, ok. 6,5 km na południowy wschód od centrum.
Przystanek powstał równocześnie z budową obecnej linii nr 354, w 1879. Pierwotnie nosił nazwę "Motylewobrück", po 1906 zmienioną, podobnie jak nazwa całej miejscowości, na "Königsblick". Popularne wśród ówczesnych mieszkańców Piły były pociągi do Kaliny, która miała charakter miejscowości wypoczynkowej. W latach 1920-1939 linia Piła-Poznań między Kaliną a Dziembówkiem była przedzielona przez granicę polsko-niemiecką, która przebiegała kilkaset metrów od przystanku. Jako że nie było tu przejścia granicznego, Kalina stała się końcową stacją dla pociągów z Piły. W związku z tym: rozebrano drugi tor na odcinku z Piły do Kaliny, a na odcinku z Kaliny do Dziembówka rozebrano linię w całości, przystanek kolejowy został przekształcony w stację, zachowano na odcinku stacyjnym drugi tor, wybudowano rozjazdy oraz parterowy budynek stacyjny z kasą i poczekalnią. Po II wojnie światowej Kalina ponowne stała się przystankiem: rozebrano rozjazdy, zamknięto kasę, wybudowano drugi peron przy drugim torze (200 m w kierunku Dziembówka), gdzie ustawiono blaszaną wiatę przystankową. Zdewastowany przez złomiarzy budynek stacyjny oraz budynek toalet został rozebrany w maju 2005, mimo planów wpisania go do rejestru zabytków. Podobny los spotkał wiatę na drugim peronie.
W roku 2017 przystanek obsługiwał 0–9 pasażerów na dobę
W latach 2018-19 przystanek został zmodernizowany w ramach rewitalizacji linii kolejowej z Piły do Poznania.

</doc>
<doc id="1278638" url="https://pl.wikipedia.org/wiki?curid=1278638" title="Jacek Jędruch">
Jacek Jędruch

Jacek Jędruch (ur. 1927 w Warszawie – zm. 1995 w Atenach) – inżynier nuklearny, historyk oraz reprezentant polskiego rządu.
Podczas II wojny światowej był uczestnikiem polskiego ruchu oporu. Po wojnie szukany przez SB zbiegł na zachód. Początkowo mieszkał w Wielkiej Brytanii, później emigrował do USA.
Ukończył Northwestern University, Massachusetts Institute of Technology oraz Pennsylvania State University, gdzie otrzymał doktorat.
Publikował prace naukowe z zakresu technologii nuklearnej jak również historii polskiego parlamentaryzmu.

</doc>
<doc id="1278640" url="https://pl.wikipedia.org/wiki?curid=1278640" title="Carolyn Jones">
Carolyn Jones

Carolyn Sue Jones (ur. 28 kwietnia 1930 w Amarillo, zm. 3 sierpnia 1983 w West Hollywood) − amerykańska aktorka filmowa i telewizyjna. Nominowana do Oscara za najlepszą rolę drugoplanową w filmie "Wieczór kawalerski" (1957) Delberta Manna. Największą popularność przyniosła jej rola Morticii Addams w serialu telewizyjnym "Rodzina Addamsów", nadawanym w latach 1964−1966.
Była drugą z trzech żon producenta filmowego i telewizyjnego Aarona Spellinga.
Życiorys.
Urodziła się w 1930 roku w Amarillo w Teksasie. Miała jedną siostrę. W 1934 roku jej ojciec porzucił rodzinę, a matka przeniosła się wraz z córkami do rodziców. Jako dziecko cierpiała na ciężką astmę. Pasjonowała ją kinematografia. W 1947 roku podjęła naukę aktorstwa w Pasadena Playhouse, którą ukończyła w 1950 roku. Jej edukację finansował dziadek. Sama dorabiała pracując w czasie studiów w magazynie. Podejmowała również próby, by zostać aktorką. W tym celu zrobiła operację plastyczną nosa, by poprawić swój wizerunek.
Zadebiutowała w 1952 w filmie "The Turning Point". W tym roku podpisała pierwszy kontrakt z Paramount Pictures i zagrała w filmach "Droga do Bali" i "Off Limits", ale wytwórnia nie przedłużyła z nią kontraktu. W 1953 zagrała u boku Vincenta Price'a w horrorze "Gabinet figur woskowych". Film okazał się sukcesem i przyniósł jej popularność.
Kolejnymi głośnymi filmami z jej udziałem były m.in. w "Inwazja porywaczy ciał" (1956) oraz "Wieczór kawalerski" (1957). Rola w tym ostatnim przyniosła jej nominację do Oscara dla najlepszej aktorki drugoplanowej. W 1958 dostała, wraz z dwiema innymi aktorkami, Złoty Glob dla najbardziej obiecującej nowej aktorki. W 1964 roku powierzono jej rolę Morticii Adams w serialu telewizyjnym "Rodzina Addamsów". Produkcja cieszyła się ogromną popularnością. Kręcono ją do 1966, wówczas kariera Carolyn przystopowała.
Po 1966 roku coraz rzadziej pojawiała się w filmach. Okazjonalnie występowała w telewizji. W 1981 roku zdiagnozowano u niej raka okrężnicy. Zmarła dwa lata później. Spoczywa na cmentarzu Melrose Abbey Memorial Park w Anaheim (Kalifornia, USA).
Życie prywatne.
Była trzykrotnie zamężna: Jej mężami byli Aaron Spelling (1953–1964, rozwód), Herbert S. Greene (1968–1977, rozwód) oraz Peter Bailey-Britton (od 1982 do jej śmierci).

</doc>
<doc id="1278642" url="https://pl.wikipedia.org/wiki?curid=1278642" title="UK Singles Chart">
UK Singles Chart

UK Singles Chart – notowania opracowywane przez Official Charts Company, w oparciu o aktualną sytuację na brytyjskim rynku muzycznym. Obejmują one okres od niedzieli (godz. 0:01) do soboty (północ) każdego tygodnia, a sporządzone na podstawie otrzymanych danych listy drukowane są w magazynie "Music Week" oraz publikowane w Internecie na stronie internetowej radia BBC Radio 1. Dane dotyczące sprzedaży poszczególnych singli czy albumów pochodzą ze współpracy z około 6500 sklepów oraz części internetowych stron, oferujących muzykę cyfrowo. W przeciwieństwie do amerykańskich zestawień statystyki radiowe i telewizyjne nie są brane pod uwagę przy tworzeniu notowań.
Główną listą jest Top 200, która przedstawia 200 najpopularniejszych singli i jest sporządzana na podstawie zarówno sprzedaży w sklepach, jak i w Internecie. Mimo iż notowanie składa się z aż 200 piosenek, najważniejsza jest pierwsza 40, która podawana jest do mediów. Zestawienia Top 75 singli i albumów są publikowane w magazynie "Music Week" każdego tygodnia. Kompletne notowania są publikowane przez newsletter ChartsPlus w środy.
Według statystyk Official UK Charts Company, do 31 stycznia 2014 roku, 1,1250 singli znalazło się na szczycie UK Singles Chart.
Top 40 jest od zawsze najpierw przedstawiane na antenie radia BBC Radio 1, jeszcze zanim ukaże się na stronie internetowej OCC. Specjalny program emitowany jest w każdy piątek od godziny 16:00 do 18:00, a podczas trwania audycji poszczególne pozycje TOP 40 na żywo pojawiają się na stronie internetowej radia. Przez wiele lat prowadzili go Mark Goodier i Bruno Brookes, dzięki czemu stali się popularni. Od października 2007 do września 2009 roku prezenterami programu byli Fearne Cotton i Reggie Yates. Dodatkowo Cotton jest pierwszą kobietą w historii, która prowadziła tego typu audycję. Obecnie prezenterem programu jest Greg James. Konkurencyjne notowanie, The Big Top 40 Show, opierające się na sprzedaży oraz obecności na antenach, przedstawiane jest przez 140 komercyjnych stacji radiowych.
Historia.
Wczesne lata.
Pierwsze brytyjskie zestawienie zostało opublikowane 14 listopada 1952 roku w magazynie "New Musical Express". Było to wtedy jednym z chwytów, w toczącej się wojnie między "NME" i znacznie starszym a tym samym popularniejszym rywalem na rynku, gazetą "Melody Maker". Notowania, określane mianem Top 12, chociaż składały się z 15 nagrań, były tworzone przez menadżera magazynu odpowiedzialnego za dział rozrywkowy, Percy’ego Dickinsa. Telefonował on do 20 największych sklepów muzycznych, zbierając dane dotyczące aktualnej sprzedaży singli, a następnie, na ich podstawie, sporządzał zestawienia. Dickins zajmował się tym aż do lat ’60. Pierwszą piosenką, która trafiła na szczyt listy, był utwór „Here in My Heart” Al Martino.
Notowania szybko stały się jednym z najpopularniejszych działów magazynu. Po zaledwie kilku tygodniach zaczęły być one wykorzystywane przez wytwórnie płytowe oraz cytowane przez inne gazety. W październiku 1954 roku zestawienie zmieniło nazwę na Top 20, a niecałe dwa lata później, w kwietniu 1956 roku, na Top 30. Znalazło ono również naśladowców, własne notowania stworzyły: "Record Mirror" w 1955 roku i "Melody Maker" 7 kwietnia 1956 roku.
Zwiastun notowania w dzisiejszej formie został po raz pierwszy opublikowany w marcu 1960 roku, jako Top 50, w gazecie "Record Retailer" (obecnie "Music Week"). Zestawienie nie było wtedy jednak traktowane, jak najważniejsze w kraju. Swoją silną pozycję utrzymywało za to wciąż sporządzane notowanie w "NME". W dodatku Radio Luxembourg zaczęło przedstawiać je na swej antenie. Lata ’60 były pełne różnych, nowo powstałych zestawień, niekiedy przepełnionych muzycznymi anomaliami, tak np. singel „Please Please Me” The Beatles królował we wszystkich zestawieniach, z wyjątkiem tego w " Record Retailer". Godna uwagi była lista prezentowana przez BBC w popularnych programach "Pick of the Pops" oraz "Top Of The Pops", która była tworzona na podstawie średniej pozycji wydawnictw we wszystkich innych publikowanych notowaniach.
W lutym 1969 roku BBC i "Record Retailer" zawarły porozumienie i nawiązały współpracę. W jego wyniku już 12 lutego 1969 roku ruszyło nowe notowanie, Top 50, publikowane regularnie w "Record Retailer".
W maju 1978 zestawienie po raz kolejny zmieniło nazwę, tym razem z Top 50 na Top 75.
Era Internetu.
W 2005 roku Wes Butters zaprezentował ostatnie wydanie Top 40, kończąc tym samym swoją karierę w BBC Radio 1. Od tego czasu notowanie przybrało zupełnie nową formę. O pozycji singla decydować zaczęła nie tylko sprzedaż w zwykłych sklepach, ale i internetowych. Fakt ten pogłębił niezadowolenie członków British Association of Record Dealers, którzy nie byli przychylni zmianie zasad tworzenia zestawienia. Tłumaczyli oni, że maleje sprzedaż wydawnictw muzycznych w sposób tradycyjny, a wzrasta liczba zamówień przez Internet. Argumentowali, że nowa formuła może jeszcze bardziej zwiększyć liczbę transakcji internetowych i przekonać do takiego rodzaju kupna muzyki osoby do tej pory niezdecydowane. Organizacja zgodziła się jednak na zmianę zasad, kiedy została zapewniona, iż w notowaniach pojawiać się będą single, które sprzedają się nie tylko w Internecie, ale i w sklepach. Nie określono jednak, o jaką liczbę sprzedanych w sklepach singli chodzi. W wyniku tego, w zestawieniu, na miejscu #22 miesiąc przed zaplanowaną premierą singla, znalazła się grupa Gorillaz z piosenką „Feel Good Inc.”, która w sklepach ukazała się w liczbie zaledwie 300 kopii, a tak wysoką pozycję zawdzięczała wyłącznie sprzedaży cyfrowej. Ostatecznie, tym razem dzięki sprzedaży sklepowej i cyfrowej, po oficjalnej premierze, singel uplasował się na miejscu #2 listy.
Po naciskach przemysłu muzycznego w 2006 roku zawarto drugi kompromis. W jego wyniku single mogły znaleźć się na liście nie prędzej, niż tydzień przed ukazaniem się ich w sklepach, bez względu na wynik sprzedaży cyfrowej. 2 kwietnia 2006 roku piosenka „Crazy” Gnarlsa Barkleya stała się pierwszą, która dostała się do czołówki notowania wyłącznie w oparciu o sprzedaż cyfrową. Kolejna zmiana mówiła, że po upływie dwóch tygodni od zakończenia sprzedaży sklepowej singla, musiał być on usunięty z zestawienia, nie zważając na sprzedaż cyfrową. W rezultacie utwór „Crazy”, przebywający na miejscu #5, po 11 tygodniach, zniknął z listy. Podobna sytuacja miała miejsce w przypadku piosenki „Maneater” Nelly Furtado, która zajmując miejsce #10, została całkowicie usunięta z notowania. Było to jednak wynikiem następnego warunku, mówiącego o tym, iż singel mógł być ujęty w zestawieniu, jeśli jego wydanie w sklepach miało miejsce w trakcie ostatnich dwunastu miesięcy.
Z każdym miesiącem sprzedaż cyfrowa singli wzrastała, a sklepowa malała, co powodowało, iż coraz więcej artystów dostawało się do Top 40, po czym szybko opuszczało notowanie. Obecnie sytuacja ta poprawiła się, ponieważ czołówka listy nie zmienia się aż tak szybko, jednak sprzedaż sklepowa nadal maleje w porównaniu do cyfrowej. Zaobserwowany został z kolei wzrost zamówień piosenek i teledysków na telefony komórkowe, ale wszyscy zgodnie zaprzeczają, żeby sprzedaż ta mogła być kiedykolwiek brana pod uwagę w tworzeniu zestawień.
1 stycznia 2007 roku zasady tworzenia zestawień uległy kolejnej zmianie. Powrócono do niedawnego systemu, rezygnując z ustanowionych wcześniej ograniczeń, czyli ponownie w równym stopniu zaczęła liczyć się sprzedaż cyfrowa oraz sklepowa. W wyniku tego kilka singli wskoczyło z powrotem na listę, w tym m.in. „Crazy” i „Maneater”, które nie były dostępne w sklepach, ale nadal sprzedawały się bardzo dobrze w sposób cyfrowy. Podobnie było w przypadku „Chasing Cars” Snow Patrol, którego premiera miała miejsce ponad rok wcześniej i zgodnie z dawnymi zasadami, singel nie był brany pod uwagę w notowaniu. Po anulowaniu tych reguł piosenka, nadal ciesząca się popularnością, wróciła do czołówki zestawienia, plasując się na miejscu #9 (zaledwie o trzy miejsca gorszym od zajmowanego rok wcześniej). DJ radiowy, Chris Moyles, chciał wypróbować nowe zasady, dlatego na nowo wypromował utwór z 1999 roku, „Honey to the Bee” Billie Piper. Rozgłos spowodował, iż ludzie kupili singel w liczbie, która pozwoliła mu na miejsce w Top 40, co byłoby niemożliwe wcześniej.
Drugą piosenką, która wróciła do zestawienia po kilku latach była „I’ll Be Missing You” Seana Combsa i Faith Evans, plasując się na miejscu #32, dokładnie dekadę od czasu, gdy królowała na tej samej liście. Nagłe zainteresowanie utworem spowodowane było wykonaniem przez Combsa nowej wersji piosenki w 2007 roku, podczas koncertu w rocznicę śmierci Księżnej Diany na stadionie Wembley. Dwa miesiące później do notowania powróciła aria "Nessun Dorma" Luciano Pavarottiego. Tydzień po śmierci słynnego tenora, 17 lat od swej premiery, aria zadebiutowała na pozycji #24, po czym pięła się w górę, plasując się ostatecznie na miejscu #12. Niemal jednocześnie, dzięki wykorzystaniu w reklamie telewizyjnej czekolady, na listę powróciła piosenka „In the Air Tonight” Phila Collinsa. Po 26 latach od premiery i 19 latach od jego remiksu, utwór ponownie pojawił się na liście, zajmując pozycję #14. Żadna z tych piosenek nie była wersją reedycyjną, wszystkie stanowiły oryginalne wydania.
Singel „Blag, Steal &amp; Borrow” zespoł7u Koopa był pierwszy, który znalazł się w zestawieniu bez ani jednej kopii sprzedanej w sklepie. Tego samego roku na liście znalazły się jeszcze dwa single zespołu, „One Off Song for the Sumer” oraz „The Crash”, które również były dostępne wyłącznie cyfrowo. Uplasowały się one na kolejno: #21 i #16 miejscu.
Podobnie było w przypadku piosenki „Say It Right” Nelly Furtado, niedostępnej w sklepach, która jako pierwsza zdołała dostać się do Top 10 notowania wyłącznie dzięki sprzedaży cyfrowej. Kolejnym utworem był „Lord Don’t Slow Me Down” Oasis, podczas gdy „Candyman” Christiny Aguilery, również niedostępny w sklepach, nie wspiął się do czołówki, plasując się na miejscu #17.
Piosenka „Mercy” Duffy stała się piątą (po „Crazy” Gnarlsa Barkleya, „Grace Kelly” Mika, „Umbrella” Rihanny i „About You Now” Sugababes), która wspięła się na miejsce #1 zestawienia jeszcze przed wydaniem singla w sklepach, a wyłącznie dzięki sprzedaży cyfrowej.
Jedną z korzyści nowych zasad sporządzania notowań jest ukazywanie popularności poszczególnych piosenek, mimo to, iż niekiedy nie zostały wydane w sklepach lub zostały z nich wycofane. Piosenka „Chasing Cars” Snow Patrol spędziła w zestawieniu 101 tygodni. Od premiery nie była obecna na liście zaledwie przez 7 tygodni, kiedy obowiązywały stare zasady. Tym samym jest ona drugą w historii UK Singles Chart pod względem liczby tygodni spędzonych w zestawieniu. Utwór wyprzedza jedynie „My Way” Franka Sinatry, który był obecny w zestawieniu 124 tygodnie. „Sex on Fire” Kings of Leon był obecny na liście 87 tygodni (miejsce trzecie na liście wszech czasów); „I Gotta Feeling” The Black Eyed Peas 76 tygodni (czwarte miejsce); „Rule the World” Take That 73 tygodnie (pięte miejsce); „Poker Face” Lady Gaga 66 tygodni (siódme miejsce); „Use Somebody” Kings of Leon 64 tygodnie (ósme miejsce); „Don’t Stop Believin’” Journey 63 tygodnie (dziewiąte miejsce); „Rehab” Amy Winehouse i „Pass Out” Tinie Tempah po 57 tygodni (ex aequo na jedenastym miejscu).
Kolejnym efektem zmian zasad na liście, jak się okazało jednak niemającym większego wpływu na układ czołówki Top 40, było włączenie do notowania piosenek, które nie zostały wydane jako single. W związku z tym, iż coraz więcej ludzi wolało kupić pojedyncze piosenki od całego albumu, w tym te, które nie zostały wydane jako single, zaczęto brać je pod uwagę w tworzeniu zestawień. Początkowo wprowadzić na listę takie utwory udało się jedynie muzykowi Mika i grupie Arctic Monkeys. Zmieniło się to w październiku 2007, kiedy do Top 75 dostało się aż 6 piosenek z filmu "High School Musical 2". Miesiąc później do zestawienia trafiło 5 piosenek Leony Lewis z jej debiutanckiego albumu "Spirit". Oczekiwano, że w listopadzie 2010 roku Top 10 zostanie zdominowane przez stare utwory The Beatles, co było związane z uruchomieniem specjalnego katalogu online poświęconego wyłącznie temu zespołowi okazało się jednak, że tylko cztery piosenki The Beatles wróciły do Top 75, najwyżej znalazło się „Let It Be” na miejscu 38.
Spodziewanym wynikiem zmian była również ponowna obecność w zestawieniu „sezonowych” piosenek, głównie świątecznych. Jak się okazało, przeczucia nie zawiodły, bo w notowaniu w 2007 roku znalazło się aż 19 takich utworów. W Top 5 uplasowały się 2 najpopularniejsze piosenki wykonywane przez Mariah Carey i The Pogues. Dwa stare utwory, które wcześniej nie odniosły sukcesu w Wielkiej Brytanii, wykonywane przez Andy’ego Williamsa i Perry’ego Como, również wzbudziły zainteresowanie i wspięły się na wysokie miejsca.
Publikacje notowań.
Magazyn samodzielnie, korzystając z wyników sprzedaży z 53 sklepów, stworzył pierwsze zestawienie brytyjskich singli, Top 12, które zostało opublikowane 14 listopada 1952 roku. 1 października 1954 roku Top 12 zmieniło nazwę na Top 20, 13 kwietnia 1956 roku Top 20 zmieniło nazwę na Top 30, a w kwietniu 1983 roku Top 30 zmieniło nazwę na Top 50. "NME" tworzył własne notowania do 12 maja 1988 roku, kiedy to zaczął publikować listę Network Chart (tworzoną przez MRIB). Współpraca ta utrzymywała się przez kilka lat.
22 stycznia 1955 roku stworzył pierwszą listę Top 20, która później zmieniła nazwę na Top 20, a następnie na Top 30. Magazyn zakończył publikowanie zestawień w marcu 1962 roku.
Radio Luxembourg było bardzo wpływowe w latach '50 i '60, jednak nie posiadało własnej listy muzycznej. Publikowało ono wyłącznie notowania NME na antenie 208 m. W każdą niedzielę o godz. 23 przedstawiało Top 20 według "NME". W latach '70 Radio Luxembourg rozpoczęło publikować charakterystyczne zestawienia dla poszczególnych gatunków muzycznych.
Pierwsze notowanie tego magazynu, Top 10, ukazało się w kwietniu 1956 roku. We wrześniu 1962 zmieniło nazwę z Top 10 na Top 50. Początkowo listy tworzone były we współpracy z 30 sklepami, następnie ze 110, później ze 150 i wreszcie z 220 sklepami, gdy zestawienie połączyło się z listą Disc &amp; Music Echo w sierpniu 1967 roku.
Pierwsza lista, Top 20, została opublikowana w lutym 1958 roku, bazując na sprzedaży piosenek w 25 sklepach. W 1966 roku zestawienie zmieniło nazwę z Top 20 na Top 30, zwiększając jednocześnie liczbę współpracujących sklepów na 75-100. Notowanie ponownie zmieniło nazwę, tym razem na Top 50, gdy połączyło się z listą Disc &amp; Music Echo w sierpniu 1967 roku. Zasięg Disc &amp; Music Echo był mały, dlatego zestawienia przez niego publikowane nie są obecnie uważane za tak samo ważne, jak pozostałe.
Magazyn "Record Retailer" opublikował zestawienie Top 50 10 marca 1960 roku, na podstawie wyników sprzedaży z 30 sklepów. W 1969 roku gazeta współpracowała z 80 sklepami. Listy singli "Record Retailer" były jedynymi, które nie brały pod uwagę EP; EP miały własne, oddzielne notowanie. Zmieniło się to dopiero 30 listopada 1967 roku, kiedy EP zaczęto wliczać do zestawień singli.
Notowania oparte były na średnich zestawień list w "Record Mirror" oraz "NME" (prawdopodobnie także "Melody Maker" od kwietnia 1956).
UK Singles Chart w mediach.
BBC Radio 2 rozpoczęło swoją działalność w 1967 roku i od tego czasu nieprzerwanie przedstawia aktualne notowania muzyczne. We wcześniejszych latach było to zaledwie 20 najpopularniejszych singli, Top 20. Później postanowiono, że na antenie przedstawiane będzie Top 40, a w marcu 2005 roku znowu powrócono do wcześniejszego formatu, czyli Top 20. 14 października 2007 roku nowi prezenterzy, Fearne Cotton i Reggie Yates, poinformowali, iż podczas programu ponownie prezentowane będzie Top 40. Audycja od zawsze ma miejsce w niedzielne popołudnia, a jedynym wyjątkiem, kiedy się nie odbyła był dzień śmierci Księżnej Diany, 31 sierpnia 1997 roku.
Telewizyjny program UK Singles Chart zatytułowany "The UK Top 40" był emitowany przez kanał CBBC, należący do BBC. W programie przedstawiane były teledyski piosenek z Top 10. Od premiery do września 2004 roku był prowadzony przez Adriana Dicksona i Konnie Huq, a następnie przez Andrew Haydena-Smitha do ostatego odcinka, 12 czerwca 2005 roku.
Sponsorzy.
Duże kontrowersje wzbudza fakt, iż UK Singles Chart od lat jest sponsorowana przez różne firmy. Fakt ten nie budziłby wątpliwości, gdyby nie to, iż notowania prezentowane są na antenie publicznego radia BBC Radio 1, czyli radia, w którym podczas programów nie można reklamować produktów lub sponsorów. Sponsorzy podpisują jednak umowy z Official UK Charts Company, dlatego też BBC nie czerpie z tego żadnych korzyści finansowych. W przeszłości często zdarzało się, że pod koniec audycji wymieniani byli sponsorzy, co z jednej strony zachęcało firmy do nawiązania współpracy z Official UK Charts Company, a z drugiej budziło oburzenie. Duże sprzeciwy argumentowano tym, że wśród sponsorów są producenci niezdrowego jedzenia, w tym fast foodów i słodyczy, oraz napojów niezdrowych dla dzieci, które także są słuchaczami programu. Ostatecznie BBC Radio 1 zrezygnowało z wymieniania nazwy sponsorów.
Przez wiele lat podstawowym sponsorem UK Singles Chart była strona internetowa poświęcona muzyce, WorldPop.com. W 2004 roku do grona głównych sponsorów dołączyła Coca-Cola.
Większość singli numer jeden.
Najwięcej singli numer jeden zdobyli następujący artyści:

</doc>
<doc id="1278645" url="https://pl.wikipedia.org/wiki?curid=1278645" title="Gulden duński">
Gulden duński

Gulden duński (duń. "Gylden") – złota lub srebrna moneta duńska, używana od końca XV wieku.
Pierwsze guldeny pojawiły się w Danii za panowania króla Jana II, który ulegając wpływom niemieckim postanowił w 1490 roku wprowadzić na rynek swojej monarchii monetę podobną do powszechnego w Cesarstwie guldena reńskiego. Ponieważ duński gulden był bity ze złota gorszej próby, zawierał początkowo 2.4 gramów czystego złota. We wprowadzonym przez króla Jana systemie gulden stanowił 1/6 duńskiego nobla. W stosunku do monet srebrnych starano się zachować relację, według której gulden wart był 24 szylingi (czyli 1 i 1/2 marki).
Ordynacja Chrystiana II z 1514 roku obniżyła zawartość czystego złota w guldenie do 2.35 gramów. Wprowadzono jednocześnie srebrne guldeny, zawierające 23.68 gramów czystego srebra, równe co do wartości złotym guldenom. Utworzony został teraz następujący system monetarny, obejmujący monety złote i srebrne:
W 1523 roku system uległ znacznym zmianom – wobec dużej dewaluacji marki gulden równy był teraz 2 i 1/2 marki oraz zawierał 22.876 gramów czystego srebra. Ponieważ złoty gulden nie uległ zmianie, oznaczało to niewielki wzrost wartości srebra w stosunku do wartości złota. Obowiązujący odtąd system przedstawiony został w poniższej tabelce:
Dalsza dewaluacja srebrnych monet duńskich doprowadziła do reformy monetarnej w 1541 roku, która stworzyła w Danii nowy system oparty na talarze duńskim (rigsdaler). Spowodowało to, że srebrne guldeny z biegiem czasu były coraz rzadziej spotykane, by w końcu całkowicie zniknąć z duńskiego systemu walutowego. Pozostały już tylko guldeny złote, których zawartość złota w 1584 roku podniesiona została do 2,44 grama. Złoty gulden równy był wtedy średnio 1 i 1/5 talara, jednak ścisła relacja między monetami złotymi i srebrnymi ulegała w handlu ciągłym wahaniom.
Ostatnie złote guldeny wybite w latach 1625-1632 ważyły 3,249 grama i zawierały 2,47 grama czystego złota. Jeszcze przed końcem XVII wieku złote guldeny duńskie zastąpione zostały przez dukaty i inne monety bite ze złota.

</doc>
<doc id="1278649" url="https://pl.wikipedia.org/wiki?curid=1278649" title="Bol (Chorwacja)">
Bol (Chorwacja)

Bol – miasto w Chorwacji, w żupanii splicko-dalmatyńskiej, siedziba gminy Bol. W 2011 roku liczyło 1609 mieszkańców.
Jest najstarszym miastem na Braču, a jego gospodarka bazuje na rolnictwie, uprawie wina, rybołówstwie i turystyce. Miasto posiada ogółem 15 km piaszczystych i kamienistych plaż, rozciągających się od zatoki Martinica na wschodzie do zatoki Blaca na zachodzie, z najbardziej znaną Zlatni rat. Ten kamienisty cypel stanowi unikatowy fenomen i jest wcinającym się w głąb morza półwyspem, którego kształt i położenie zależą od wiatru i prądów morskich.
Leży u podnóża Vidovej Góry (778 m n.p.m.), która jest najwyższym szczytem nie tylko wyspy, ale i wszystkich innych wysp Adriatyku. Można na nią odbyć pieszą wędrówkę. Dynamiczny rozwój turystyki nastąpił tutaj w latach 70. XX w. Obecnie miasto proponuje swoim gościom wiele hoteli i apartamentów, jak również i liczne restauracje (m.in. „Bolski Plavac”). Dniem miasta Bol jest 5 sierpnia, uroczystość Matki Boskiej Śnieżnej, w którym – jak głosi legenda – spadł tutaj śnieg.
Miasto posiada łącznie 25 kortów tenisowych, oferując także możliwość gry w kręgle, piłkę nożną halową, koszykówkę i siatkówkę. Królują tutaj także sporty wodne, w tym windsurfing, nurkowanie czy podwodne rybołówstwo.
Bol leży tylko 15 km od lotniska międzynarodowego dla małych samolotów i posiada bardzo dobrą komunikację z głównymi europejskimi miastami. Połączenia ze Splitem są utrzymywane za pomocą szybkich łodzi i linii promowej z Supetaru.

</doc>
<doc id="1278653" url="https://pl.wikipedia.org/wiki?curid=1278653" title="Rusini karpaccy">
Rusini karpaccy

Rusini karpaccy, karpatorusini () – kilka grup etnicznych Słowian wschodnich, zamieszkujących w Karpatach oraz północnej części Kotliny Panońskiej. W literaturze spotkać można pogląd, że stanowią one łącznie odrębną grupę etniczną z aspiracjami do stania się czwartym narodem wschodniosłowiańskim, obok Ukraińców, Rosjan i Białorusinów.
Podział.
Dzielą się na:
Historia.
Przez Węgrów nazywani byli "rutének" i byli jedną z najbardziej dyskryminowanych mniejszości na terenie Węgier oraz najbardziej zapóźnioną pod względem rozwoju świadomości narodowej, rozwoju gospodarczego i struktury społecznej.
Pierwsze działania w kierunku rozwoju rusińskiego ruchu narodowego podjął w latach 1848–1849 Adolf Dobrianskyj. Rozpoczął on starania o utworzenie osobnej jednostki administracyjnej na terenach zamieszkanych przez Rusinów. Udało mu się wywalczyć utworzenie osobnego komitatu (Ruskiego Kraju – z połączenia 4 jednostek: Bereg, Máramaros, Ung i Ugocsa), a on sam został żupanem tego dystryktu. Równocześnie kilkudziesięciu Rusinów zajęło stanowiska urzędnicze. Jednak już w 1850 okręg ten został zlikwidowany.
Po wojnie włosko-austriackiej 1866 roku i przegranej Austrii wzrosło znaczenie Węgier. To z kolei spowodowało ograniczenie autonomii rusińskiej, dlatego inteligencja rusińska skupiła się na obronie kultury i języka. W 1866 powstało Towarzystwo Świętego Bazylego, wspierające rusińską działalność kulturalną.
W 1868 w Austro-Węgrzech uchwalono liberalną ustawę narodowościową, jednak nie polepszyło to sytuacji Rusinów. W 1869 zamknięto jedyne gimnazjum rusińskie w Użhorodzie. W kolejnych latach rusiński ruch narodowy podzielił się na dwie grupy: małą, zrzeszającą zwolenników Rosji, oraz dużo większą – zwolenników kultury węgierskiej. Na początku lat 70. XIX wieku nowy biskup greckokatolicki w Mukaczewie, István Pankovics, rozwinął akcję zwalczania moskalofilstwa. Wielu nauczycieli-Rusinów przeniesiono w inne rejony Węgier, w 1873 zabroniono kształcenia księży w Wiedniu.
W 1910 r. 89% ludności utrzymywało się z pracy na roli, a 78% było analfabetami.
Współczesność.
W latach 90. XX wieku prof. Paul Robert Magocsi oraz prof. Paul Best zaliczyli tę mniejszość autochtoniczną do narodu karpatoruskiego. Twierdzą oni, że na obecnych terenach Polski, Słowacji, Ukrainy, Węgier i Serbii mieszka około 1 200 000 społeczność o proweniencji karpatoruskiej. Współcześnie mieszkający na Ukrainie podkreślają swoją odrębność od Ukraińców m.in. poprzez demonstracyjne ignorowanie obowiązującego w tym kraju czasu wschodnioeuropejskiego i zegarki ustawiają według czasu środkowoeuropejskiego, według którego liczono na Zakarpaciu czas przed wojną.

</doc>
<doc id="1278657" url="https://pl.wikipedia.org/wiki?curid=1278657" title="Dorota Chylak">
Dorota Chylak

Dorota Elżbieta Chylak (ur. 14 listopada 1966 w Warszawie) – polska pływaczka i trenerka. Wielokrotna mistrzyni i rekordzistka Polski. Absolwentka AWF w Warszawie. Trener pływania w klubie BUKS Warszawa.
Przez całą karierę zawodniczka Polonii Warszawa (1976–1989), trenowana przez Andrzeja Rodkiewicza. Była pierwszą Polką, która przepłynęła 100 m stylem klasycznym poniżej 1 minuty i 10 sekund. Bez sukcesów na arenie międzynarodowej. Uczestniczyła w Igrzyskach Olimpijskich w Seulu (1988), gdzie odpadła w eliminacjach w konkurencjach 100 m i 200 m stylem klasycznym. 
Mistrzostwa Polski.
8-krotna mistrzyni Polski na długim basenie: 
9-krotna mistrzyni Polski na krótkim basenie: 
Rekordy Polski.
13-krotna rekordzistka Polski na krótkim basenie (25 m): 
6-krotna rekordzistka Polski na długim basenie (50 m): 
Rekordy życiowe.
Rekordy życiowe:
Rekordy życiowe (basen 50 m)

</doc>
<doc id="1278658" url="https://pl.wikipedia.org/wiki?curid=1278658" title="Wydział Podstawowych Problemów Techniki Politechniki Wrocławskiej">
Wydział Podstawowych Problemów Techniki Politechniki Wrocławskiej

Wydział Podstawowych Problemów Techniki (W-11) Politechniki Wrocławskiej – jednostka naukowo-dydaktyczna (jeden z 16 wydziałów) Politechniki Wrocławskiej, która powstała we wrześniu 1968 roku na bazie Studium Podstawowych Problemów Techniki, działającego od roku akademickiego 1963. Według Ministerstwa Nauki i Szkolnictwa Wyższego wydział posiada kategorię A.
Edukacja.
Obecnie wydział daje możliwość podjęcia nauki na sześciu kierunkach: 
Dodatkową formą kształcenia są studia podyplomowe, a także wszelkiego rodzaju szkolenia mające na celu uzupełnianie wiedzy, aby nadążyć za nowościami technicznymi i technologicznymi.

</doc>
<doc id="1278661" url="https://pl.wikipedia.org/wiki?curid=1278661" title="Bitwa pod Dwikozami">
Bitwa pod Dwikozami



</doc>
<doc id="1278662" url="https://pl.wikipedia.org/wiki?curid=1278662" title="Prątki gruźlicy">
Prątki gruźlicy



</doc>
<doc id="1278667" url="https://pl.wikipedia.org/wiki?curid=1278667" title="Błękitny anioł">
Błękitny anioł

Błękitny anioł ("Der blaue Engel") – niemiecki film z 1930 roku w reżyserii Josefa von Sternberga.
O filmie.
"Błękitny anioł" (znany też jako "Niebieski motyl") został nakręcony na przełomie 1929 i 1930 roku. Był pierwszym z sześciu wspólnych filmów Marleny Dietrich i von Sternberga. Aktorkę obsadzono w nim, gdy reżyser obejrzał jej rolę w sztuce "Zwei Krawatten". W produkcji powstały dwie wersje filmu: niemiecka i angielska. Obraz uznaje się za pierwszy duży film dźwiękowy wyprodukowany w Niemczech. Była to również pierwsza znacząca rola Marleny Dietrich.
Początkowo spodziewano się, że gwiazdą filmu będzie Emil Jannings (wówczas aktor z wieloma cenionymi rolami), jednakże całkowicie przyćmiła go kreacja Dietrich. Ujawniało się to już w trakcie produkcji filmu, co miało znacznie frustrować zasłużonego artystę. Podczas kręcenia sceny, w której bohater dusi Lolę, aktor podobno istotnie posunął się do przesadnej przemocy. Niemiecka premiera filmu odbyła się 1 kwietnia 1930, natomiast w USA film zadebiutował 5 grudnia tego samego roku. "Błękitny anioł" okazał się wielkim sukcesem i został ogłoszony sensacją.
Film uznawany jest za jeden z najważniejszych i najbardziej kultowych w dziejach kina. Trzy wykonywane w nim piosenki napisane przez Friedricha Hollaendera, a wykonane przez Marlenę Dietrich, stały się szlagierami – zwłaszcza „Ich bin von Kopf bis Fuß auf Liebe eingestellt” (pol. „Ja tylko kochać chcę, i więcej nic...”), sztandarowy przebój artystki. Wizerunek i poza Dietrich wykonującej ten utwór w filmie zyskały miano ikonicznego. Dzięki tej roli aktorka wkrótce stała się w Niemczech jedną z najpopularniejszych gwiazd ekranu. Jeszcze w dniu niemieckiej premiery "Błękitnego anioła" Dietrich udała się jednak do Stanów Zjednoczonych, by rozpocząć tam nowy etap swej kariery.
Fabuła.
Scenariusz filmu oparto na motywach powieści "Profesor Unrat" Henryka Manna z 1905 r. Przedstawia on tragiczną historię nauczyciela gimnazjum (Emil Jannings), który doprowadza się do upadku w wyniku fascynacji tanią piosenkarką kabaretową o pseudonimie Lola Lola (Marlena Dietrich).
Profesor Rath surowo traktuje swych uczniów pozostających pod urokiem frywolnej Loli, występującej w miejscowym kabarecie „Błękitny Anioł”. Pewnego wieczoru udaje się tam w zamiarze zaskoczenia ich dla przykładnego ukarania. Przypadek jednak sprawia, że poznaje Lolę osobiście i natychmiast również ulega jej urokowi, a następnie, odsuwając innych adoratorów, nawiązuje z nią romans. Stając się przedmiotem drwin własnych uczniów i obiektem krytyki miejscowych obywateli, zrywa z dotychczasowym przykładnym życiem i rezygnuje nawet z posady szanowanego nauczyciela. Wkrótce poślubia frywolną piosenkarkę i na dobre przystaje do wędrownej trupy sztukmistrza Kieperta. Kiedy kończą się jego oszczędności, zmuszony jest w niej pracować jako żałosny klaun, budzący politowanie i kpiny.
Po kilku latach, kiedy niedobrany związek traci wszelką atrakcyjność, a w Loli narasta lekceważenie i niechęć do męża, przypadkowo pojawia się przy niej przystojny Hans Mazeppa. Dla piosenkarki, znudzonej śmiesznym i podstarzałym mężem, jest to obiecująca znajomość. Nawiązuje kolejny romans, lecz gdy Rath podczas występów zaskakuje ją w objęciach siłacza, wpada w szał i próbuje ją zabić, wywołując w teatrzyku skandal. Ostatecznie powstrzymany przez innych, zostaje poniżająco spętany w kaftan bezpieczeństwa.
Wkrótce uwolniony, udaje się do swej dawnej szkoły i w klasie, w której kiedyś pracował, wczepiony w katedrę, umiera tam w poniżeniu i samotności.

</doc>
<doc id="1278668" url="https://pl.wikipedia.org/wiki?curid=1278668" title="Guitar World">
Guitar World

Guitar World – miesięcznik muzyczny, wydawany z myślą o gitarzystach. Zawiera przede wszystkim wywiady z muzykami, recenzje albumów i sprzętu muzycznego oraz tabulatury znanych utworów; wydawany jest 13 razy do roku (12 wydań comiesięcznych oraz jedno wydanie wakacyjne).
Pierwsze wydanie, na okładce którego zagościł Johnny Winter, ukazało się w lipcu roku 1980. W już ponad 31 letniej historii czasopisma na jego łamach pojawiły się wywiady z gitarzystami rockowymi, takimi jak Jimmy Page, David Gilmour, Angus Young, Tony Iommi, Ritchie Blackmore, Joe Satriani, Eric Clapton, Steve Vai, Joe Perry czy Eddie Van Halen; ten ostatni na okładce Guitar World znalazł się łącznie 13 razy, dwukrotnie także gościł na pierwszej stronie pokrewnego czasopisma "Guitar Legends".
Od stycznia 2005 roku do wydawnictwa dołączana jest za każdym razem płyta CD-ROM z lekcjami gitary na wideo, prezentacjami sprzętu i innymi (własnymi lub nadesłanymi przez osoby trzecie) materiałami; czasopismo z dołączoną płytą sprzedawane jest o trzy dolary drożej ($7.99 zamiast $4.99). Ponadto, przez pewien czas do magazynu dołączany był plakat głównych bohaterów poszczególnych wydań. W roku 2007 Guitar World rozpoczął wydawanie magazynu DVD "Guitar World presents...Guitar DVD".
Od sierpnia 2007 Guitar World publikuje felietony pochodzące z nieistniejących już siostrzanych magazynów Guitar One i Guitar World Acoustic. Wśród felietonistów są między innymi:

</doc>
<doc id="1278671" url="https://pl.wikipedia.org/wiki?curid=1278671" title="Automotive Industries">
Automotive Industries

Automotive Industries Limited (heb. תעשיות רכב נצרת עלית, תע"ר) – izraelskie przedsiębiorstwo montujące w latach 1966–1995 modele Forda i Dodge, a od lat 80. produkująca własne pojazdy terenowe i opancerzone, a także przyczepy.
Historia i opis przedsiębiorstwa.
Przedsiębiorstwo zostało założone w 1966 roku jako filia koncernu AEG. Do połowy lat 90. w fabryce montowano modele Forda, takie jak Escort, Transit czy Cargo oraz samochody ciężarowe marki AM, Dodge i Freightliner Trucks. W latach 80. przedsiębiorstwo rozpoczęło produkcję ciężarówek własnej konstrukcji M 325, później M-462, oraz od 2002 roku samochodów AIL Storm. 
Od 1966 roku AIL produkowała pojazdy terenowe 4x4 z nadwoziem kabriolet lub soft-top, przypominające wyglądem Land Rovera Defendera, jednak budowane na częściach Jeepa; napędzane silnikiem 4,0 l (182 KM). W 2000 roku produkcja wyniosła 1250 sztuk. Głównymi odbiorcami są Siły Obronne Izraela i izraelska policja.

</doc>
<doc id="1278675" url="https://pl.wikipedia.org/wiki?curid=1278675" title="Adjna">
Adjna



</doc>
<doc id="1278677" url="https://pl.wikipedia.org/wiki?curid=1278677" title="Pod dachami Paryża">
Pod dachami Paryża

Pod dachami Paryża (fr. "Sous les toits de Paris") – francuski film fabularny z 1930 roku w reżyserii René Claira. Prawdopodobnie pierwsza komedia muzyczna wyprodukowana we Francji (aczkolwiek temat filmu różni go od typowych produkcji tego gatunku) i pierwszy dźwiękowy film francuski, który odniósł wielki sukces międzynarodowy.
Fabuła.
Akcja filmu rozpoczyna się w proletariackiej dzielnicy Paryża, Albert, mieszkający na poddaszu uliczny śpiewak bez grosza spotyka piękna rumuńską dziewczynę Polę i zakochuje się w niej od pierwszego wejrzenia; nie jest jednak sam, jego najlepszy przyjaciel Louis i typ spod ciemnej gwiazdy Fred są nią również zauroczeni. Pewnego wieczoru Fred kradnie klucz do mieszkania Poli. Czując niebezpieczeństwo Pola decyduje się nie wracać na noc do domu. Ten wieczór spędza z Albertem który niechętnie pozostając dżentelmenem zasypia na podłodze ustępując Poli swe łóżko. Po niedługim czasie Pola i Albert decydują się na małżeństwo. Jednak los ma inne plany. Złodziejaszek Émile podrzuca do mieszkania Alberta swój łup, który wkrótce odnajduje policja. Albert dostaje się do więzienia. Pola znajduje pocieszenie w przyjacielu Alberta – Louisie. Jakiś czas później Émile zostaje przyłapany. Przyznaje się, że Albert nigdy nie był jego wspólnikiem, tym samym zwraca mu wolność. Podczas pobytu Alberta w więzieniu Fred wraca do Poli, wkrótce dowiaduje się o zwolnieniu Alberta i ze złości prowokuje walkę na noże. Louis przychodzi Albertowi z pomocą, jednak przyjaźń ich jest przesłonięta świadomością uczuć jakimi obydwoje darzą Polę. Sytuację rozstrzyga Albert decydując oddać Polę Louisowi.

</doc>
<doc id="1278679" url="https://pl.wikipedia.org/wiki?curid=1278679" title="Studium Kształcenia Podstawowego Politechniki Wrocławskiej">
Studium Kształcenia Podstawowego Politechniki Wrocławskiej

Studium Kształcenia Podstawowego (SKP) Politechniki Wrocławskiej - międzywydziałowa jednostka organizacyjna utworzona do realizacji zadań dydaktycznych. 
Historia.
Została ona zniesiona decyzją Senatu Uczelni 30 września 2013 roku. Dawała ona możliwość wyboru kierunku studiów po pierwszym roku nauki. W ramach SKP studenci kształcili się w ramach przedmiotów ogólnych i wybranych przez nich przedmiotów kierunkowych. Po dwóch semestrach przechodzili oni już na drugi rok wybranego przez siebie kierunku studiów. Dyrektorem Studium był doc. dr Janusz Górniak.
Budynek.
Budynek o numerze C-13 (powierzchnia użytkowa - 15.000 m²), dzięki swemu nietypowemu wyglądowi, zwany jest potocznie "serowcem" lub "dziurowcem". Jego wygląd nawiązywać miał w zamiarach twórców do taśmy perforowanej. Obiekt wyróżniono nagrodą specjalną w konkursie Dolnośląska Budowa Roku 2007-2008. Projektantem była pracownia architektoniczna "Manufaktura 1". Główny projektant to Bogusław Wowrzeczka. Konstruktorem był Jacek Dudkiewicz.

</doc>
<doc id="1278681" url="https://pl.wikipedia.org/wiki?curid=1278681" title="Adam G. Sevani">
Adam G. Sevani

Adam Gary Sevani (ur. 29 czerwca 1992 roku) to ormiańsko-amerykański aktor, wokalista i tancerz.
Życiorys.
Rodzice Adama to Edita i Gagik Manucharian. Matka jest muzykiem, a ojciec profesjonalnym tancerzem i choreografem. Adam naprawdę nazywa się Manucharian. Urodził się 29 czerwca 1992 r. w Los Angeles w Californi. Jest młodszym bratem V Sevani, członka boybandu NLT. Adam tańczy od najmłodszych lat w studiu tanecznym jego rodziców "Synthesis Dance Center".
Aktorstwo.
Początkiem kariery Adama był występ w reklamie firmy J.C. Penny. Adam wystąpił w dwóch reklamówkach, w 2004 i 2005. Zatańczył wtedy u boku innej gwiazdy Alyson Stoner. W roku 2006 wystąpił w popularnym w Stanach Zjednoczonych serialu tanecznym Fly Kidz (sieci CBS), w którym zagrał podwójną rolę Adama i Joe.Zagrał też małą rolę w filmie LOL: Laughing Out Loud. Sevani wystąpił w sequelu filmu Step Up, (premiera 14 lutego 2008). Zagrał Roberta "Moose"'a Alexander'a III. Za swoją rolę w 2008 otrzymał Young Hollywood Award w kategorii "'Best Scene Stealer'". Ostatnio Adam ponownie wcielił się w rolę "Łosia" w Step Up 3. Premiera filmu odbyła się 6 sierpnia 2010.Również w Step Up 4 Revolution wcielił się w tego samego bohatera. Premiera filmu zaś odbyła się 27 lipca 2012. W 2014 znów zagrał rolę w filmie Step Up 5 All In.
Taniec.
Adam wystąpił w teledyskach takich wykonawców jak: Mase "Breathe, Stretch, Shake", Will Smiths "Switch", T. Pain "Church" i Missy Elliot " I'm really hot". Wymyślił również choreografię do piosenki "Karma" zespołu NLT. Poza tym zatańczył dla Kevin'a Federline'a podczas Teen Choice Awards w 2006 roku. Adam wspólnie z reżyserem Step Up 2 i Step Up 3D, Joh'em Chu utworzył taneczną grupę znaną jako ACDC lub Adam/Chu Dance Crew. Grupa stała się sławna dzięki tanecznemu pojedynkowi, który obejrzeć można w serwisie Youtube. ACDC wezwało do walki Miley Cyrus oraz jej przyjaciółkę Mandy, z którą Cyrus prowadzi wspólny kanał na Youtube. Po dwóch starciach, podczas gali Teen Choice Awards w 2008 rozegrano finałową bitwę.

</doc>
<doc id="1278684" url="https://pl.wikipedia.org/wiki?curid=1278684" title="Parki Krakowa">
Parki Krakowa



</doc>
<doc id="1278685" url="https://pl.wikipedia.org/wiki?curid=1278685" title="Kpk">
Kpk



</doc>
<doc id="1278694" url="https://pl.wikipedia.org/wiki?curid=1278694" title="Budka">
Budka

Budka albo kapotka – odmiana damskiego kapelusza noszonego od XVIII wieku do lat 60. XX wieku.
W XVIII wieku był to rodzaj kapelusza noszonego podczas jazdy wozem konnym otwartym. Zapewniał podczas podróży odrobinę prywatności, osłaniał przed wiatrem, a także chronił przed kojarzoną ze wsią opalenizną.
Do produkcji tych kapeluszy używano aksamitu, atłasu, wzorzystego kretonu, również cienkiego filcu lub słomy. Ozdabiane były koronkami, sztucznymi kwiatami i ptasimi piórami. Nazwa związana jest z podobieństwem rondka do budy na wozie. Po bokach przylegało ono do twarzy, natomiast nad czołem było znacznie uniesione do góry. Wstążki przymocowane do rondka zawiązywało się pod brodą na kokardę. W XX wieku budki były mniejsze, ale nadal bogato zdobione, noszone były przeważnie latem w miejscowościach letniskowych.

</doc>
<doc id="1278695" url="https://pl.wikipedia.org/wiki?curid=1278695" title="Brave Story">
Brave Story

 – japońska powieść autorstwa Miyuki Miyabe oraz manga, będąca jej adaptacją, autorstwa Yoichiro Ono, która ukazywała się w "Weekly Comic Bunch" od kwietnia 2004 do sierpnia 2007 (17 tomów). Na podstawie mangi w 2006 powstał kinowy film animowany pod tym samym tytułem, w reżyserii Koichi Chigira. 
Ścieżkę dźwiękową do tej produkcji skomponował brytyjski muzyk Ben Watkins, członek formacji Juno Reactor.

</doc>
<doc id="1278697" url="https://pl.wikipedia.org/wiki?curid=1278697" title="Cetologia">
Cetologia

Cetologia (od gr. κητος, ketos= "wieloryb" i λόγος, logos= "rozum") – dział teriologii, nauka o waleniach (Cetacea), badająca około osiemdziesiąt gatunków wielorybów, delfinów i morświnowatych.
Cetologowie – naukowcy praktykujący cetologię – badają m.in. ewolucję, dystrybucję, morfologię i zachowanie waleni.
Historia.
Obserwację waleni prowadzono co najmniej od czasów klasycznych. Rybacy w starożytnej Grecji tworzyli specjalne wycięcia w płetwach grzbietowych tymczasowo złapanych delfinów, umożliwiając ich identyfikację w przyszłości.
Około 2300 lat temu, Arystoteles sporządził notatki na temat waleni podczas połowów z rybakami na Morzu Egejskim. W książce Historia Animalium ("Historia Zwierząt") wprowadził taksonomiczny podział między fiszbinowce a zębowce, używany do czasów dzisiejszych. Opisał też kaszaloty i delphinusy, przewidując ich długość życia jako co najmniej dwadzieścia pięć lub trzydzieści lat. W czasach Arystotelesa było to odkrycie niezwykłe, ponieważ nawet obecnie bardzo trudno jest oszacować żywotność ssaków morskich.
Wiele średniowiecznych słów pisanych o waleniach pochodzi ze Skandynawii i Islandii, z których większość datowana jest na połowę XIII wieku. Jednym z najbardziej znanych jest "Speculum Regale", opisujący różnorodne gatunki żyjące wokół wyspy Islandii. Pismo to zilustrowało m.in. technikę polowania na orki.

</doc>
<doc id="1278700" url="https://pl.wikipedia.org/wiki?curid=1278700" title="Sprawność harcerska">
Sprawność harcerska



</doc>
<doc id="1278701" url="https://pl.wikipedia.org/wiki?curid=1278701" title="Bob Rae">
Bob Rae

Robert Keith "Bob" Rae (ur. 2 sierpnia 1948 w Ottawie) – polityk kanadyjski. Życie polityczne rozpoczął w partii NDP. W latach 1978-1982 był posłem do kanadyjskiego parlamentu, a od 1982 do 1996 był przewodniczącym swojej partii w prowincji Ontario, zasiadając w parlamencie prowincji. Po zwycięstwie swojej partii w wyborach prowincjalnych w 1990, był premierem Ontario do 1995. Po przegranych wyborach zrezygnował z kierowania partią i zasiadania w parlamencie w 1996, i zaczął pracować w sektorze prywatnym. W późnych latach 90. opuścił szeregi partii NDP, następnie stał się jej krytykiem.
Od 2002 zaczął wracać do aktywnego życia politycznego, wiążąc się tym razem z Partią Liberalną, 5 kwietnia 2006 oficjalnie prosząc o jej członkostwo. 24 kwietnia 2006 ogłosił, że będzie ubiegał się o urząd przewodniczącego partii. W grudniu 2006, podczas konwencji partii, uzyskał trzecie miejsce (przewodniczącym został Stéphane Dion). Po porażce Rae ogłosił, że będzie ubiegał się o miejsce w kanadyjskim parlamencie. 17 marca 2008 wygrał wybory uzupełniające w okręgu "Toronto Centre" zdobywając mandat poselski.

</doc>
<doc id="1278704" url="https://pl.wikipedia.org/wiki?curid=1278704" title="Stephane Dion">
Stephane Dion



</doc>
<doc id="1278708" url="https://pl.wikipedia.org/wiki?curid=1278708" title="Józef Gryf-Czajkowski">
Józef Gryf-Czajkowski

Józef Gryf-Czajkowski (ur. 6 listopada 1894, zm. 2 lutego 1934 w Toruniu) – szpieg działający przeciwko Polsce, porucznik Wojska Polskiego w stanie spoczynku, były oficer Oddziału II Sztabu Głównego, właściciel majątku Glinki w powiecie toruńskim.
W latach 1924–1931 Gryf-Czajkowski był żołnierzem wywiadu na placówce w Berlinie, gdzie został zwerbowany przez Abwehrę. W tym okresie agent wywiadu dostarczał Oddziałowi II Sztabu Głównego WP informacje wywiadowcze spreparowane przez Niemców. W 1931 roku został odwołany z placówki w Berlinie i przeniesiony w stan spoczynku.
Po demobilizacji Gryf-Czajkowski kontynuował działalność szpiegowską przeciwko Polsce, szantażowany przez Abwehrę. W grudniu 1933 roku wysłał na adres konspiracyjny Prezydium Policji w Gdańsku siedem filmów ze zdjęciami fotograficznymi tajnych polskich dokumentów wojskowych i obiektów strategicznych. Przesyłkę przejął referat kontrwywiadowczy Samodzielnego Referatu Informacyjnego Oddziału II Sztabu Głównego WP przy Dowództwie Okręgu Korpusu VIII w Toruniu, a Gryf-Czajkowski został aresztowany i 31 stycznia 1934 roku skazany na karę śmierci przez Sąd Okręgowy w Toruniu. Wyrok wykonano 2 lutego 1934 roku.
Aresztowanie Gryfa-Czajkowskiego odegrało ważną rolę w sprawie asa wywiadu majora Jerzego Sosnowskiego, najważniejszego wywiadowcę w Rzeszy Niemieckiej, gdyż Gryf-Czajkowski znał jego tożsamość i zdekonspirował go przed kontrwywiadem niemieckim.

</doc>
<doc id="1278715" url="https://pl.wikipedia.org/wiki?curid=1278715" title="Triennale">
Triennale

Triennale – impreza artystyczna odbywająca się co trzy lata lub trwająca trzy lata. Termin został zapożyczony z języka włoskiego (dosłownie oznacza „trzyletni”).
Na triennale wystawiane mogą być dzieła z wybranej dyscypliny sztuki: np. triennale plakatu, triennale architektury, triennale tańca towarzyskiego lub kilku dyscyplin – triennale sztuki. Przy okazji triennale organizowane są często inne wydarzenia artystyczne, które z czasem bywają włączone do programu imprezy. 

</doc>
<doc id="1278721" url="https://pl.wikipedia.org/wiki?curid=1278721" title="Nicolaus Otto">
Nicolaus Otto



</doc>
<doc id="1278722" url="https://pl.wikipedia.org/wiki?curid=1278722" title="Gmach Sądu Okręgowego przy ulicy Andrzeja w Katowicach">
Gmach Sądu Okręgowego przy ulicy Andrzeja w Katowicach

Gmach Sądu Okręgowego przy ulicy Andrzeja w Katowicach − zabytkowy budynek znajdujący się w Katowicach przy ulicy Andrzeja 16−18, przy skrzyżowaniu z ulicą Mikołowską.
Historia.
Gmach ten został zbudowany w 1889 na skarpie przy skrzyżowaniu dzisiejszej ulicy Andrzeja i Mikołowskiej. W budynku mieścił się Królewski Sąd Powiatowy w Katowicach. W 1913 roku dobudowano nowy budynek zaprojektowany przez architekta Müllera. Budowę wykonała firma Luisa Dame. Oba budynki stanowiły harmonijny zespół i połączono je klatką schodową. W latach 1975−1999 swą siedzibę w budynku miał Sąd Wojewódzki, a obecnie Sąd Okręgowy w Katowicach. W 1997 roku obiekt został wpisany do rejestru zabytków byłego województwa katowickiego.
Architektura.
Gmach został zbudowany w stylu neorenesansowym, na planie litery "C". Wykonany z czerwonej cegły klinkierowej, z detalami architektonicznymi z różowego piaskowca. Dach został pokryty dachówką ceramiczną. Elewacje zwieńczono trójkątnym tympanonem z obeliskiem. W 1913 roku dobudowano nowy budynek w stylu neoklasycyzmu. Fasadę budynku wykonano z cegły klinkierowej. Natomiast wystrój architektoniczny elewacji wykonano z tynku w naturalnym kolorze jasnożółtego piaskowca.

</doc>
<doc id="1278724" url="https://pl.wikipedia.org/wiki?curid=1278724" title="Ziemia (film 1930)">
Ziemia (film 1930)

Ziemia (ros. "Земля", "Ziemlja") – czarno-biały niemy film ukraińskiego reżysera Ołeksandra Dowżenki z 1930 roku. 
Kontrast poetyckiego obrazu natury z propagandą rosyjskich kołchozów.
W międzynarodowej ankiecie brukselskiej z 1958 roku rozpisanej przez Bureau International de la Recherche Historique Cinématografique film "Ziemia" zajął dziesiąte miejsce na liście najlepszych filmów świata.

</doc>
<doc id="1278727" url="https://pl.wikipedia.org/wiki?curid=1278727" title="Akitsa">
Akitsa

Akitsa - kanadyjska grupa blackmetalowa z Montréalu, w Kanadzie. Aktualnie jest to jednoosobowy projekt, lecz oryginalnie był duetem. Wydali krótkie demo "Total Servitude" w 1999, które było eksperymentem z blackmetalowymi dźwiękami. Następnie w roku 2002 nagrali pierwszy studyjny album "Goétie", którego styl był określany jako raw black metal z wpływami RAC, czy nawet punk/Oi!. Po pewnym czasie perkusista Néant opuścił grupę, przez co O.T. był zmuszony do samodzielnego nagrywania partii każdego z instrumentów. Swój styl projekt utrzymał taki jak na pierwszych nagraniach, co sprawiło, że zdobył uznanie w kanadyjskim podziemiu. W tekstach zawarte są teksty nacjonalistyczne, na temat historii, natury czy też mizantropii.
Swoje pierwsze koncerty zagrają podczas trasy w roku 2008, noszącej nazwę "Les Treize Nuits de la Peste".

</doc>
<doc id="1278728" url="https://pl.wikipedia.org/wiki?curid=1278728" title="Kościół św. Wacława w Radomiu">
Kościół św. Wacława w Radomiu

Kościół św. Wacława w Radomiu – wzniesiony w 1216, ufundowany przez księcia Leszka Białego. Wyposażony przez jego syna Bolesława Wstydliwego. W 1440 został rozbudowany i częściowo przebudowany w stylu gotyckim. Obiekt jest częścią szlaku turystycznego "Zabytki Radomia".
Historia.
Wzniesiony pierwotnie z palonej cegły jako kościół parafialny dla parafii staroradomskiej. Zastąpił w tej funkcji dawniejszy Kościół św. Piotra. W trakcie badań archeologicznych ustalono, że najstarsza część kościoła – prezbiterium – została wzniesiona pod koniec XIII wieku. Możliwe jednak, że przed zbudowaniem ceglanego kościoła w jego pobliżu funkcjonował wcześniejsze drewniany kościół, na co może wskazywać pochówek z końca XII w. odkryty pod fundamentami prezbiterium. Nie natrafiono jednak na żadne ślady hipotetycznej drewnianej świątyni. Druga faza rozbudowy kościoła miała miejsce w połowie XV wieku.
W kościele mogło się pomieścić około 800 wiernych. W pobliżu głównego gmachu znajdowała się drewniana dzwonnica z sygnaturką, mieszcząca trzy dzwony. Na terenie przykościelnym znajdował się cmentarz. Przy kościele funkcjonowała, przynajmniej w latach 1688–1747 szkółka parafialna. Kościół w swej historii padał wielokrotnie ofiarą kradzieży. We wnętrzu kościoła w obrębie krypt odkryto szereg pochówków szkieletowych w trumnach z XVI–XVIII wieku.
W 1802 kościół św. Wacława zajęli Austriacy na magazyn wojskowy. W okresie Księstwa Warszawskiego był częściowo przebudowany (1809) i użytkowany nadal na cele magazynowe. Inne źródła podają, iż dopiero w 1809 został przekształcony w magazyn mąki przez proboszcza parafii noworadomskiej. Dalszej przebudowie uległ w połowie XIX wieku, kiedy został zamieniony przez władze rosyjskie na etapowe więzienie skąd wywożono zesłańców na Syberię. W latach 1922/1923 kościół był szpitalem epidemicznym, przeznaczonym dla chorych na tyfus podczas szalejącej wówczas w Radomiu epidemii tej choroby. W okresie międzywojennym (1930–1939) użytkowany był jako dom starców, następnie mieścił się w nim Oddział Psychiatryczny Szpitala Miejskiego.
Od 1978 ponownie pełni funkcję sakralną. W latach 1980–1986 został odrestaurowany według projektu architekta prof. Wiktora Zina. Poświęcenia dokonał w dniu 9 czerwca 1985 ks. biskup dr Edward Materski. W 1986 odbyły się uroczystości związane z peregrynacją relikwii Drzewa Krzyża, którym przewodniczył ks. bp Adam Odzimek. Od 1985 do 1992) kościół był kościołem filialnym parafii św. Jana Chrzciciela w Radomiu. W 1992 świątynia stała się kościołem parafialnym (lecz duchowni mieszkali na terenie plebanii kościoła farnego). W dniach 27/28 września 2000 odbywały się uroczystości związane z peregrynacją Figury Świętej Bożej Rodzicielki, którym przewodniczył ks. bp Adam Odzimek, zaś w dniach 26/27 kwietnia 2006 uroczystości związane z peregrynacją kopii Cudownego Obrazu Matki Bożej Częstochowskiej, którym przewodniczył ks. bp Stefan Siczek. W 2005 poświęcono popiersie papieża Jana Pawła II. Od 2007, za sprawą ks. Andrzeja Tuszyńskiego, prezesa SCM "„Arka”", wykupiono dawny dom starców, na rzecz otwarcia nowej siedziby „Arki” oraz specjalnie uruchomionej "Akademii SNS" – kapłani zamieszkali przy Placu Stare Miasto 2. W tym samym roku poświęcono nową plebanię przy Placu Stare Miasto 2. Uroczystości przewodniczył ks. bp Zygmunt Zimowski.
W 2009 zmodernizowano wieżę oraz zamontowano na niej system nagłośnieniowy wraz z czterema dzwonami. Zainstalowano także iluminację kościoła. Dzwony wygrywają niemalże sto różnych, okazjonalnych melodii. Można je usłyszeć w następujących godzinach:
W 2010 miała miejsce peregrynacja relikwii Drzewa Krzyża i śluby zakonne braci ze zgromadzenia synów Maryi Niepokalanej.
W dniu 16 października 2011 roku do kościoła przybyły relikwie krwi św. Jana Pawła II. Prośbę o przekazanie relikwii dla świątyni pozytywnie rozpatrzył metropolita Krakowski, kard. Stanisław Dziwisz. Relikwiarz pozostanie w parafii na stałe.
15 maja 2013 roku z Florencji do parafii przybyły relikwie patrona miasta i diecezji, św. Kazimierza. Relikwie wprowadził biskup radomski Henryk Tomasik. Relikwie przekazał kardynał metropolita Florencji, kard. Giuseppe Betori.

</doc>
<doc id="1278730" url="https://pl.wikipedia.org/wiki?curid=1278730" title="Pamięć ikoniczna">
Pamięć ikoniczna

Pamięć ikoniczna – zaproponowana przez Ulricha Neissera (1967) nazwa na określenie wzrokowej pamięci sensorycznej opisanej w eksperymencie Sperlinga w 1960 roku. Jest to rodzaj pamięci wykorzystywanej do rozpoznawania bodźców wzrokowych prezentowanych przez bardzo krótki okres (np. rzędu 50 milisekund, górną granicę długości trwania bodźca szacuje się na 2 sekundy). Stanowi ona system pozwalający na przechowywanie informacji, nim zostaną one zakodowane w bardziej trwałej postaci (tj. w pamięci krótkotrwałej czy pamięci długotrwałej).

</doc>
<doc id="1278738" url="https://pl.wikipedia.org/wiki?curid=1278738" title="Polonia (samochód)">
Polonia (samochód)

Polonia − prototyp polskiego samochodu osobowego z 1924 roku konstrukcji inż. Mikołaja Karpowskiego.
Opis modelu.
W 1924 został zbudowany prototyp pojazdu o 6-osobowym nadwoziu torpedo przez Wojskowe Warsztaty Okręgowe nr 1 w Warszawie. Samochód zbudowany był z wielu części importowanych, jednakże całość stanowiła oryginalną konstrukcję. Silnik samochodu był 6-cylindrowy o pojemności skokowej 4769 cm³ miał moc 45 KM, co pozwalało na osiągnięcie prędkości do 100 km/h. Zaletą były liczne rozwiązania ułatwiające eksploatację, dzięki którym np. wymiana kół zębatych w skrzynce biegów zajmowała 16 minut, a wymiana półosi 30 sekund. 30 kwietnia 1924 komisja wyznaczona przez ministerstwo Spraw Wojskowych - Wydział Wojsk Samochodowych przeprowadziła badania samochodu i potwierdziła łatwość jego rozbiórki na części. 2 monterów z jednym pomocnikiem rozebrało samochód w 14 minut, montaż zajął 36 minut. Po zmontowaniu komisja odbyła samochodem jazdę próbną z Centralnych Warsztatów Samochodowych do Obozu Szkolnego Wojsk Samochodowych w forcie Wola. 
Dane techniczne.
W pismie Automobilklubu Polski "Auto" podano dane techniczne samochodu:
Konstrukcja inż. Karpowskiego pomimo swojego nowatorstwa i prostoty eksploatacji nie weszła do produkcji seryjnej, a środków do jego produkcji nie było w stanie zdobyć nawet specjalnie powołane do tego celu towarzystwo. Prototyp stał później na wystawie sklepu ze słodyczami "Fromboli" przy ul. Marszałkowskiej, a następnie zakupiony jako główny fant w loterii dobroczynnej i dalsze jego losy nie są znane.

</doc>
<doc id="1278739" url="https://pl.wikipedia.org/wiki?curid=1278739" title="Dołek skalisty">
Dołek skalisty

Dołek skalisty (łac. "Fossula petrosa") – zagłębienie na powierzchni dolnej piramidy kości skroniowej. Położony jest pomiędzy kanałem tętnicy szyjnej, a dołem szyjnym. Znajduje się w nim zwój dolny nerwu językowo-gardłowego. Odchodzący od tegoż zwoju nerw bębenkowy przechodzi poprzez leżący na dnie dołka otwór dolny kanalika bębenkowego ("apertura inferior canaliculi tympanici"), w którym przebiega także tętnica bębenkowa dolna (gałąź tętnicy gardłowej wstępującej).

</doc>
<doc id="1278740" url="https://pl.wikipedia.org/wiki?curid=1278740" title="Adam Chądzyński">
Adam Chądzyński

Adam Chądzyński (ur. 18 listopada 1882 w Górkach-Grubakach, zm. 16 września 1963 w Katowicach) – polski inżynier, polityk, minister.
Życiorys.
Był synem Anny Wielądek i Jana Chądzyńskiego – ziemianina. Studiował na politechnikach – w Warszawie i Pradze, uzyskując tytuł inżyniera.
W 1905 został członkiem Narodowego Związku Robotniczego. W latach 1906-1908 był członkiem Ligi Narodowej. 8 września 1908 na VI Zjeździe NZR w Warszawie doprowadził do oderwania się NZR od narodowej demokracji. Na tym zjeździe został wybrany przewodniczącym Zarządu Głównego Narodowego Związku Robotniczego. W związku z działalnością niepodległościową był aresztowany przez władze carskie Imperium Rosyjskiego i więziony do kwietnia 1911, po czym uciekł do Krakowa i tam pracował jako inżynier w przemyśle.
W czerwcu 1919 – na XVII Zjeździe NZR – został wybrany prezesem Rady Głównej i prezesem Komitetu Wykonawczego NZR. W maju 1920 – na I Kongresie Narodowej Partii Robotniczej – został wybrany prezesem Rady Naczelnej i prezesem Głównego Komitetu Wykonawczego NPR. W 1935 – nie mogąc skutecznie przeciwstawić się zjednoczeniu NPR z chadecją – wystąpił z Narodowej Partii Robotniczej.
W latach 1920–1935 był posłem na Sejm RP (Ustawodawczy oraz I, II i III kadencji).
W 1918 podjął pracę w Ministerstwie Przemysłu i Handlu. Od 20 listopada 1925 do 14 maja 1926 był ministrem kolei żelaznych w rządach Aleksandra Skrzyńskiego i Wincentego Witosa. W 1935 powrócił do Ministerstwa Przemysłu i Handlu.
W maju 1926 w czasie przewrotu majowego został internowany i osadzony w Cytadeli, z której został zwolniony po interwencji premiera Kazimierza Bartla.
W czasie II wojny światowej pracował w oddziałach "Społem" na warszawskim Mokotowie (1940–1944), w Piotrkowie Trybunalskim (od września 1944 do sierpnia 1945) i w Krakowie (1945). W sierpniu 1945 osiadł w Katowicach i do 1958 pracował w przemyśle węglowym. Od 1958 był na emeryturze.

</doc>
<doc id="1278742" url="https://pl.wikipedia.org/wiki?curid=1278742" title="LRL">
LRL



</doc>
<doc id="1278743" url="https://pl.wikipedia.org/wiki?curid=1278743" title="Sony Ericsson K630">
Sony Ericsson K630



</doc>
<doc id="1278745" url="https://pl.wikipedia.org/wiki?curid=1278745" title="Mały Cezar">
Mały Cezar

Mały Cezar ("Little Caesar") – film z 1931 roku w reżyserii Mervyna LeRoya na podstawie powieści W.R. Burnetta. Pierwszy amerykański film dźwiękowy o tematyce gangsterskiej, przedstawiający losy gangstera, ściganego przez policję. Został zrealizowany w erze Pre-Code.

</doc>
<doc id="1278747" url="https://pl.wikipedia.org/wiki?curid=1278747" title="Voodoo (album King Diamond)">
Voodoo (album King Diamond)

Voodoo to ósmy studyjny album duńskiej grupy heavy metalowej King Diamond. Wydany został w roku 1998 przez wytwórnię Massacre. Jest to concept album, którego centralnym tematem są wierzenia voodoo.
Według danych z kwietnia 2002 album sprzedał się w nakładzie 32,907 egzemplarzy na terenie Stanów Zjednoczonych.
Opis albumu.
Akcja fabuły toczy się w 1932 i opowiada o rodzinie Lafayette, która przybywa do domu w Louisianie. Członkami rodziny są David, jego ciężarna żona Sarah oraz dziadek. W domu mieszka także stary służący, Salem. W pobliżu domu znajduje się święte miejsce wyznawców kultu Voodoo. Ich obrzędy budzą u członków rodziny niechęć, dlatego chcą się ich pozbyć. Nie wiedzą jednak, że prominentnym członkiem kultu jest także Salem. Gdy inni wyznawcy Voodoo dowiadują się o planach rodziny, postanawiają zabić jej członków. Realizując ten zamiar, Salem wpuszcza do pokoju Davida węża, który gryzie go i sprawia, że mężczyzna zapada na zdrowiu. Na Sarę zostaje rzucona klątwa, która sprawia, że opętują ją duchy. Do jedzenia dziadka z kolei dorzuca ziemi z cmentarza, powodując chorobę. Resztkami sił dziadek wzywa na pomoc egzorcystę, który próbuje wygnać duchy z Sary. Podczas tej ceremonii egzorcysta o mało nie zostaje zabity przez Sarę, ratuje go dziadek. Po pewnym czasie na miejsce przybywają policja i karetka, dzięki którym udaje się uratować życie członków rodziny. W zakończeniu dowiadujemy się, że Lafayette opuścili dom, a dziecko Sary po urodzeniu zaczęło mówić w dziwnym języku.
Lista utworów.
Autorem tekstów wszystkich utworów jest King Diamond.

</doc>
<doc id="1278748" url="https://pl.wikipedia.org/wiki?curid=1278748" title="Fenix Montevideo">
Fenix Montevideo



</doc>
<doc id="1278750" url="https://pl.wikipedia.org/wiki?curid=1278750" title="Wzór Bragga">
Wzór Bragga



</doc>
<doc id="1278751" url="https://pl.wikipedia.org/wiki?curid=1278751" title="Kanalik bębenkowy">
Kanalik bębenkowy

Kanalik bębenkowy (łac. "Canaliculus tympanicus") – kanalik w kości skroniowej prowadzący z dolnej powierzchni jej piramidy do jamy bębenkowej. Ujście zewnętrzne, czyli dolne ("apertura inferior canaliculi tympanici") znajduje się na dnie dołka skalistego ("fossula petrosa"). Wchodzą tam: nerw bębenkowy, wychodzący z dolnego zwoju nerwu IX oraz tętnica bębenkowa dolna ("arteria tympanica inferior", gałąź tętnicy gardłowej wstępującej) razem z żyłą bębenkową dolną ("vena tympanica inferior").
Po wejściu do jamy kanalik biegnie w bruździe bębenkowej na wzgórku. Górna część kanalika jest nazywana kanalikiem nerwu skalistego mniejszego.

</doc>
<doc id="1278753" url="https://pl.wikipedia.org/wiki?curid=1278753" title="William Christian Bullit">
William Christian Bullit



</doc>
<doc id="1278755" url="https://pl.wikipedia.org/wiki?curid=1278755" title="Aleksandr Goedicke">
Aleksandr Goedicke

Aleksandr Fiodorowicz Goedicke (Gedike) (, ur. w Moskwie, zm. 9 lipca 1957 tamże) – rosyjski kompozytor, organista i pianista.
Życiorys.
Urodził się w rodzinie o niemieckich korzeniach, która wiele lat wcześniej osiedliła się w Rosji. Jego dziadek, Karł Andriejewicz, był organistą w jednym z moskiewskich katolickich kościołów. Później w tym samym kościele pracował ojciec kompozytora – Fiodor Karłowicz Goedike (1839–1916), który w latach 1880–1916 jednocześnie był wykładowcą w Konserwatorium. 
W 1898 Aleksandr ukończył Konserwatorium Moskiewskie, gdzie studiował w klasie fortepianu u A. Galliego, P. Pabsta i W. Safonowa oraz teorię muzyki i kompozycję pod kierunkiem A. Arienskiego, N. Ładuchina i G. Koniusa. Jako początkujący kompozytor w wieku 23 lat otrzymał nagrodę na Międzynarodowym Konkursie im. Antona Rubinsteina w Wiedniu za "Konzertstück" na fortepian i orkiestrę (we własnym wykonaniu), "I Sonatę skrzypcową" i utwory fortepianowe.
Od 1909 wykładał w Konserwatorium Moskiewskim. Początkowo uczył gry fortepianowej, od 1919 kierował katedrą kameralistyki, a od 1923 prowadził klasę organów. Koncertował również jako organista. W 1940 otrzymał tytuł doktora z zakresu nauki o sztuce, w 1946 tytuł Ludowego Artysty RFSRR, a w 1947 nagrodę państwową za działalność wykonawczą.
Był laureatem Nagrody Stalinowskiej. Został pochowany na Cmentarzu Wwiedieńskim.
Twórczość.
Jego dorobek kompozytorski wpisuje się ściśle w tradycyjny rosyjski folklor. W opracowaniach rosyjskich pieśni w oryginalny sposób wykorzystywał polifonię podgłoskową i wariacyjne przetwarzanie melodii. 
W muzyce instrumentalnej widoczne są wyraźne wpływy J.S. Bacha, zwłaszcza klarowna forma i toccatowe finały oraz – podobnie jak w pieśniach – skłonność do techniki polifonicznej i wariacyjnej. Goedicke był zapalonym propagatorem muzyki Bacha w Związku Radzieckim; wykonywał wszystkie jego utwory organowe.

</doc>
<doc id="1278758" url="https://pl.wikipedia.org/wiki?curid=1278758" title="Droga wojewódzka nr 811">
Droga wojewódzka nr 811

Droga wojewódzka nr 811 (DW811) – droga wojewódzka klasy GP łącząca Białą Podlaską z Sarnakami oraz, za pośrednictwem drogi krajowej nr 19, z Białymstokiem. Jej długość wynosi 38 km.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach na całej długości drogi dozwolony był ruch pojazdów o nacisku na pojedynczą oś do 8 ton. Do 2010 roku dopuszczalny był ruch ciężki o nacisku na pojedynczą oś do 10 ton.

</doc>
<doc id="1278759" url="https://pl.wikipedia.org/wiki?curid=1278759" title="Komora tylna oka">
Komora tylna oka

Komora tylna oka, komora tylna gałki ocznej (łac. "camera posterior bulbi") – jedna z 2 wypełnionych cieczą wodnistą przestrzeni w oku.
Ograniczenia:
Znajdują się tutaj włókna idące od ciała rzęskowego do soczewki (obwódka rzęskowa, łac. "zonula ciliaris").

</doc>
<doc id="1278760" url="https://pl.wikipedia.org/wiki?curid=1278760" title="Yves Vanderhaeghe">
Yves Vanderhaeghe

Yves Vanderhaeghe (ur. 30 stycznia 1970 roku w Roeselare) – były belgijski piłkarz występujący na pozycji defensywnego pomocnika. Od 2017 jest trenerem w klubie KAA Gent.
Kariera klubowa.
Yves Vanderhaeghe zawodową karierę rozpoczynał w 1986 roku w Cercle Brugge. Następnie trafił do KSV Roeselare, w barwach którego nie rozegrał jednak ani jednego meczu. Latem 1992 belgijski piłkarz przeniósł się do Excelsioru Mouscron. W drużynie "Les Hurlus" od razu wywalczył sobie miejsce w podstawowej jedenastce. W Mouscron Yves spędził jednak tylko dwa sezony, po czym podpisał kontrakt z klubem Eendracht Aalst. Tam także grał w pierwszej drużynie i rozegrał łącznie 94 spotkania.
W trakcie sezonu 1997/1998 Vanderhaeghe zdecydował się powrócił do Excelsioru. Grał tam do 2000 roku, w którym związał się umową z jednym z najbardziej utytułowanych zespołów w kraju – Anderlechtem. Razem z ekipą "Fiołków" Yves cztery razy wywalczył mistrzostwo oraz dwa razy Superpuchar Belgii. Rywalizował w rozgrywkach Pucharu UEFA oraz Ligi Mistrzów. Łącznie dla Anderlechtu belgijski pomocnik zaliczył 139 występów.
W zimowym okienku transferowym w 2007 roku Vanderhaeghe został zawodnikiem KSV Roeselare. Grał w nim do 2008 roku, po czym zakończył piłkarską karierę i został asystentem trenera w KV Kortrijk.
Kariera reprezentacyjna.
W reprezentacji Belgii Vanderhaeghe zadebiutował 30 maja 1999 roku w towarzyskim meczu przeciwko Peru. W 2000 roku wraz z drużyną narodową pojechał na mistrzostwa Europy, na których "Czerwone Diabły" zostały wyeliminowane już w pierwszej fazie turnieju. W 2002 roku Yves zagrał natomiast na mistrzostwach świata. Na tej imprezie Belgowie zajęli drugie miejsce w swojej grupie i awansowali do 1/8 finału. W tej fazie turnieju zespół Roberta Waseige przegrał 2:0 z późniejszymi zwycięzcami mundialu – Brazylijczykami. Vanderhaeghe na boiskach Korei Południowej i Japonii zagrał we wszystkich czterech spotkaniach w pełnym wymiarze czasowym.

</doc>
<doc id="1278761" url="https://pl.wikipedia.org/wiki?curid=1278761" title="Iwan Karaułow">
Iwan Karaułow

Iwan Wiaczesławowicz Karaułow (ros. Иван Вячеславович Караулов, ur. 23 czerwca 1980 w Leninogorsku) – kazachski skoczek narciarski.
Kariera.
Na arenie międzynarodowej zadebiutował w 2002 w zawodach Pucharu Kontynentalnego w Engelbergu. W 2004 pierwszy raz wziął udział w konkursie Pucharu Świata na mamuciej skoczni w Oberstdorfie. Zajął tam 31. miejsce. Rok później na Uniwersjadzie w Innsbrucku zajął 12. i 18. lokatę. W tym samym sezonie zdobył pierwsze punkty Puchar Świata podczas konkursu w Oslo. Jego najlepszą pozycją w Pucharze Świata jest 15. miejsce w Sapporo. Dotychczas jego największym sukcesem w Pucharze Kontynentalnym jest 10. miejsce na skoczni Brotterode w sezonie 2004/2005. Pokonał wówczas m.in. Jussiego Hautamäkiego i Jannego Happonena. Najdłuższy skok w karierze oddał w 2010 w Oberstdorfie (174 m).

</doc>
<doc id="1278763" url="https://pl.wikipedia.org/wiki?curid=1278763" title="Warunek Bragga">
Warunek Bragga



</doc>
<doc id="1278765" url="https://pl.wikipedia.org/wiki?curid=1278765" title="Józef Zeydlitz">
Józef Zeydlitz

Józef Zeydlitz (Zaydlitz) (ur. w 1755 w Chłapowie, zm. 1835) – pułkownik Wojska Polskiego.
W czasie wojny polsko-rosyjskiej 1792 major w 10 Regimencie Pieszym. Po przegranej wojnie przystał do wojskowej konspiracji przygotowującej wybuch powstania w Warszawie, gdzie razem z mjr. Wojciechem Greffenem reprezentowali polskich jakobinów. Następnie został dowódcą 10 Regimentu Pieszego w 1794 w randze pułkownika. Po III rozbiorze i upadku Rzeczypospolitej na emigracji, stronnik paryskiej Deputacji. Szef 3. batalionu w Legii Naddunajskiej (1800), szef 3. batalionu w Legionach Polskich we Włoszech. W okresie Księstwa Warszawskiego w komendanturach placu. Po upadku Napoleona został szefem weteranów w Królestwie Polskim.
W 1830 roku został odznaczony Znakiem Honorowym za 50-letnią służbę w wojsku polskim.

</doc>
<doc id="1278767" url="https://pl.wikipedia.org/wiki?curid=1278767" title="Komora tylna gałki ocznej">
Komora tylna gałki ocznej



</doc>
<doc id="1278768" url="https://pl.wikipedia.org/wiki?curid=1278768" title="George Mary Searle">
George Mary Searle

George Mary Searle (ur. 27 czerwca 1839 w Londynie, zm. 7 lipca 1918) – amerykański astronom i duchowny.
W 1858 roku odkrył planetoidę (55) Pandora. Był również odkrywcą sześciu galaktyk. Później wstąpił do zakonu paulinów i wykładał na Katolickim Uniwersytecie Ameryki w Waszyngtonie.

</doc>
<doc id="1278769" url="https://pl.wikipedia.org/wiki?curid=1278769" title="Eeswar">
Eeswar

Eeswar (Telugu: ఈశ్వర) – film w języku telugu, powstały na podstawie scenariusza i w reżyserii Jayant C Paranji. Film miał premierę 11 listopada 2002 i był debiutem zarówno dla Prabhasa, jak i dla Sridevi, córki aktorki Manjuli.
Fabuła.
Eeswar (Prabhas) jest półsierotą mieszkającym wraz z ojcem w slamsach. We współpracy z innymi mieszkańcami zajmują się oni nielegalną produkcją alkoholu z soku rośliny arrack. W czasie przewożenia towaru Eeswar spotyka Indu (Sridevi). Ojciec dziewczyny (K Ashok Kumar), miejscowy notabl, jest jednak śmiertelnym przeciwnikiem mezaliansów.
Linki zewnętrzne.
Galeria na Idlebrain

</doc>
<doc id="1278772" url="https://pl.wikipedia.org/wiki?curid=1278772" title="Collector’s Item">
Collector’s Item

Collector’s Item to minialbum duńskiej grupy heavy metalowej King Diamond, wydany w 1999 roku przez Massacre Records.
Lista utworów.
Wszystkie teksty utworów zostały napisane przez Kinga Diamonda.

</doc>
<doc id="1278774" url="https://pl.wikipedia.org/wiki?curid=1278774" title="Bogdan Olteanu">
Bogdan Olteanu

Bogdan Olteanu (ur. 29 października 1971 w Bukareszcie) – rumuński prawnik i polityk, w latach 2006–2008 przewodniczący Izby Deputowanych, wiceprezes Narodowego Banku Rumunii.
Życiorys.
W 1997 ukończył studia prawnicze na Uniwersytecie Bukareszteńskim. W tym samym roku pracował w administracji rządowej jako doradca w resorcie przemysłu i handlu. W 1998 rozpoczął prowadzenie własnej praktyki adwokackiej, był również konsultantem kompanii RATMIL.
W 1991 wstąpił do Partii Narodowo-Liberalnej. Od 1993 do 1996 pełnił funkcję sekretarza generalnego organizacji studenckiej liberałów. W 2004 i w 2008 wybierany na posła do Izby Deputowanych. Od grudnia 2004 do marca 2006 był ministrem delegowanym w rządzie Călina Popescu-Tăriceanu odpowiedzialnym za kontakty z parlamentem. Następnie do grudnia 2008 pełnił funkcję przewodniczącego niższej izby rumuńskiego parlamentu.
W październiku 2009 powołany na wiceprezesa rumuńskiego banku centralnego. W związku z tym złożył mandat poselski i zrezygnował z członkostwa w PNL. Funkcję tę pełnił do sierpnia 2016.

</doc>
<doc id="1278775" url="https://pl.wikipedia.org/wiki?curid=1278775" title="Aleksy III">
Aleksy III



</doc>
<doc id="1278776" url="https://pl.wikipedia.org/wiki?curid=1278776" title="Józef Zaydlic">
Józef Zaydlic



</doc>
<doc id="1278778" url="https://pl.wikipedia.org/wiki?curid=1278778" title="Adolf Lützow">
Adolf Lützow



</doc>
<doc id="1278779" url="https://pl.wikipedia.org/wiki?curid=1278779" title="Brittany Byrnes">
Brittany Byrnes

Brittany Anne Trish Byrnes (ur. 31 lipca 1987 w Sydney w Australii) – australijska aktorka filmowa i telewizyjna, była aktorka dziecięca. Znana jest głównie z roli Charlotte Watsford w serialu "H2O – wystarczy kropla" (występuje tylko w drugiej serii). Występ w tym serialu przyniósł jej nominację do nagrody AFI Award.

</doc>
<doc id="1278781" url="https://pl.wikipedia.org/wiki?curid=1278781" title="Villa Espanola Montevideo">
Villa Espanola Montevideo



</doc>
<doc id="1278784" url="https://pl.wikipedia.org/wiki?curid=1278784" title="Meritum Bank ICB">
Meritum Bank ICB

Meritum Bank ICB S.A. (dawniej Bank Współpracy Europejskiej, Bank Wschodnio-Europejski, Bank Turystyki) – dawny bank komercyjny z siedzibą w Gdańsku, specjalizujący się w ostatnim okresie działalności na obsłudze klientów indywidualnych oraz małych i średnich firm.
Historia.
Bank Turystyki.
Bank został założony w 1990 roku jako "Bank Turystyki" przez Skarb Państwa poprzez Komitet Młodzieży i Kultury Fizycznej, reprezentowany przez Aleksandra Kwaśniewskiego, Polskie Towarzystwo Turystyczno-Krajoznawcze, Orbis oraz Gromadę, reprezentowaną m.in. przez Mieczysława Marca. Celem działalności banku miało być obsługa rozliczeń pieniężnych, inwestycji i kredytów w turystyce. Pierwszą siedzibą centrali banku był Dom Chłopa w Warszawie, a prezesem zarządu mianowano Stanisława Komana.
W 1991 decyzją wiceministra finansów Wojciecha Misiąga bank został wyznaczony do dochodzenia wierzytelności Centralnego Funduszu Turystyki i Wypoczynku. Środki z likwidowanego funduszu posłużyły Skarbowi Państwa do objęcia nowo wyemitowanych akcji banku, co zwiększyło jego udział w akcjonariacie. W tym samym roku przewodniczącym rady nadzorczej banku z ramienia Skarbu Państwa został Andrzej Olechowski, który był jednym z inicjatorów procesu prywatyzacji banku z uwagi na jego złą sytuację finansową. Funkcję pełnił do końca 1993.
W 1993 rozpoczął się proces prywatyzacji przynoszącego straty banku. Nabywcą został holding Bartimpex, należący wówczas do Aleksandra Gudzowatego, którego oferta została oceniona wyżej niż konkurencyjna oferta Europejskiego Funduszu Leasingowego.
Bank Wschodnio-Europejski i Bank Współpracy Europejskiej.
W 1994 Bartimpex podpisał porozumienie ze Skarbem Państwa (reprezentowanym m.in. przez Wojciecha Misiąga) odnośnie pokrycia przez ten drugi nieujawnionych strat banku, których firma audytorska Arthur Andersen nie umieściła w sprawozdaniu finansowym za 1992 i 1993 roku. Straty pokryto poprzez emisję nowych akcji oraz przekazanie bankowi przez Skarb Państwa wierzytelności Orbisu i Gromady wobec dawnego Centralnego Funduszu Turystyki i Wypoczynku. Dzięki temu Bartimpex posiadał ponad 70% udziałów w spółce, a pozostali współzałożyciele banku stali się akcjonariuszami mniejszościowymi. Udziały posiadały także podmioty rosyjskie: Gazprom-Gazexport Moskwa i Wniesztorgbank.
Krótko po zakończeniu procesu prywatyzacji bank dwukrotnie zmieniał swoją nazwę, najpierw na "Bank Wschodnio-Europejski", a następnie na "Bank Współpracy Europejskiej". Zajmował się on obsługą klientów indywidualnych oraz instytucjonalnych, w tym brał udział w finansowaniu budowy Gazociągu Jamał-Europa na terenie Polski poprzez udzielanie kredytów spółce EuRoPol Gaz oraz obsłudze kontraktów międzynarodowych na zakup gazu ziemnego. Udzielał też kredytów hipotecznych, a jedną z kontrowersji wokół banku było udzielenie w 1998 kredytu na budowę domu politykowi SLD, Leszkowi Millerowi, z uwagi na potencjalny konflikt interesów w latach 2001–2003, kiedy pełnił funkcję premiera.
W 1999 BWE bezskutecznie starało się o zakup Banku Energetyki w Radomsku. Ponadto, bank, wraz z towarzystwem ubezpieczeniowym Cigna oraz Prokomem, złożyli do Urzędu Nadzoru nad Funduszami Emerytalnymi wniosek o zezwolenie na utworzenie powszechnego towarzystwa emerytalnego. Wniosek został odrzucony z uwagi na złą sytuację finansową banku. W konsekwencji tej decyzji Generalny Inspektorat Nadzoru Bankowego wszczął w banku kontrolę zakończoną wdrożeniem planu naprawczego i restrukturyzacji spółki. W tym samym roku bank po raz pierwszy rozpoczął wydawanie kart płatniczych (we współpracy z bankiem Pekao S.A.) oraz oferowanie opcji walutowych.
W 2001 sytuacja finansowa banku znów zaczęła się pogarszać, również z uwagi na zakończenie rozliczeń transakcji zakupu gazu ziemnego w Rosji w formule "gaz za żywność", w jakiej operował Bartimpex. W 2002 bank został czasowo wykluczony z systemów rozliczeniowych Krajowej Izby Rozliczeniowej, jako trzeci bank w historii, z powodu nieuregulowania należności w terminie, co skutkowało brakiem możliwości wykonywania przelewów międzybankowych. Jako przyczynę tego wydarzenia bank wskazał błędy w naliczaniu należnych opłat.
W 2007 bank przeniósł swoją siedzibę z Warszawy do Wrocławia. Po kilkukrotnych próbach znalezienia inwestora zewnętrznego, m.in. w Niemczech, Francji, Rosji i Jordanii, w tymże roku sfinalizowano transakcję sprzedaży banku, a nabywcą został fundusz inwestycyjny Innova Capital. Wartość transakcji wyniosła ok. 50 mln zł. W momencie sprzedaży Gudzowaty wraz z rodziną i spółkami zależnymi posiadali ponad 80% akcji banku, a Skarb Państwa 4,5%.
W grupie kapitałowej banku znajdowały się wyspecjalizowane instytucje finansowe, m.in. spółka "BWE Asset Management" (zakupiona przez PZU w 2001) oraz biuro maklerskie "Dom Inwestycyjny BWE", tworzone wspólnie z Totalizatorem Sportowym, Polmot Holding, Węglokoksem, Towarzystwem Ubezpieczeniowym Compensa, spółkami Megadex i Paged (zlikwidowane w 2002).
W latach 1993–2007 z bankiem związani byli liczni politycy PZPR, SLD i innych partii politycznych. W zarządzie banku zasiadali m.in. Władysław Baka, Jarosław Kochaniak, Andrzej Kołatkowski, Jacek Krawczyk i Ryszard Pidek, a w radzie nadzorczej banku zasiadali Jan Antosik, Herbert Gabryś, Izabella Dudzin, Jan Bogutyn i Kazimierz Adamczyk. Przewodniczącym rady nadzorczej Domu Inwestycyjnego BWE był Marek Bryx. Akcjonariuszem i członkiem rady nadzorczej banku był także Tomasz Guzdowaty.
Meritum Bank ICB.
Po przejęciu banku przez Innova Capital jego siedzibę przeniesiono do Gdańska. Przewodniczącym rady nadzorczej został Sławomir Lachowski.
Pod nazwą Meritum Bank ICB S.A. funkcjonował od 1 października 2008 roku do 30 czerwca 2015 r. Działał w ramach ponad 170 placówek własnych oraz partnerskich, które zlokalizowane były na terenie całego kraju. Bank prowadził System Partnerski Meritum Banku, który opierał się o rozwój sieci sprzedaży poprzez zawieranie porozumień z partnerami biznesowymi, którzy byli niezależnymi przedsiębiorcami prowadzącymi wytypowane placówki bankowe w Polsce. Pod koniec istnienia banku działało ponad 150 placówek partnerskich banku
W 2011 mniejszościowymi udziałowcami banku zostały Europejski Bank Odbudowy i Rozwoju oraz fundusz inwestycyjny WCP. W 2011 odbyła się kampania reklamowa Meritum Banku „Zrób to dla pieniędzy”, której twarzą był polski muzyk i poeta Maciej Maleńczuk. W tym samym roku bank rozpoczął współpracę z siecią sklepów Tesco w Polsce pod marką "Tesco Finanse", oferując kredyty gotówkowe oraz karty kredytowe.
W 2014 bank ogłosił publicznie plany wejścia na Giełdę Papierów Wartościowych w Warszawie.
W lutym 2015 roku większościowym akcjonariuszem Banku został Alior Bank SA. 30 czerwca 2015 roku doszło do fuzji prawnej Meritum Banku i Alior Banku, wskutek której Alior Bank stał się prawnym następcą Meritum Banku, wstępując również we wszystkie jego prawa i obowiązki. W następstwie połączenia Meritum Bank jako osobny podmiot przestał istnieć, a marka została zlikwidowana.

</doc>
<doc id="1278785" url="https://pl.wikipedia.org/wiki?curid=1278785" title="Amplidyna">
Amplidyna

Amplidyna – rodzaj prądnicy prądu stałego. Posiada 4 bieguny w stojanie, ale strumień magnetyczny podłużny Φd wywołany prądem magnesującym magnesuje dwa z nich, np. 1 i 2 w jednym kierunku, a, pozostałe dwa, np. 3 i 4, w drugim kierunku. Jest to więc w rzeczywistości maszyna dwubiegunowa i jej twornik jest uzwojony na dwa bieguny. W osi poprzecznej q względem strumienia Φd są ustawione szczotki poprzeczne a-b. Przy zwartych szczotkach a-b przez uzwojenie twornika płynie prąd, który wywołuje strumień poprzeczny Φq skierowany tak, jak strumień reakcji poprzecznej twornika. Napięcie na szczotkach a-b od strumienia Φq jest równe zeru, natomiast strumień poprzeczny Φq indukuje napięcie na szczotkach A-B ustawionych w osi podłużnej.
Jest to więc maszyna, w której wykorzystuje się pole poprzeczne. Aby zapewnić dobrą komutację szczotki A-B i a-b muszą zwierać zezwoje, których boki leżą w miejscu, gdzie grubość szczeliny ma dużą wartość. Dlatego biegun musi być podzielony na dwie części (1 i 2 oraz 3 i 4). W rzeczywistości maszyny te nie mają jawnych biegunów, ale wszystkie uzwojenia stojana są umieszczone w odpowiednio ukształtowanych żłobkach blach stojana. W osi podłużnej amplidyny są umieszczone także uzwojenie kompensacyjne, uzwojenie sprzężeń zwrotnych itp.
Amplidyna może się obracać tylko w jednym kierunku ze względu na możliwość wystąpienia przekompensowania, co prowadzi do wzbudzania maszyny na skutek czego może dojść do zniszczenia maszyny.
Dawniej była stosowana jako regulator w układach automatycznej regulacji. Obecnie są jeszcze szeroko stosowana w wagonach pociągów do wytwarzania energii elektrycznej podczas jazdy pociągu.

</doc>
<doc id="1278786" url="https://pl.wikipedia.org/wiki?curid=1278786" title="Bitwa pod Hatfield">
Bitwa pod Hatfield



</doc>
<doc id="1278787" url="https://pl.wikipedia.org/wiki?curid=1278787" title="Bitwa pod Hatfield Chase">
Bitwa pod Hatfield Chase

Bitwa pod Hatfield Chase – starcie zbrojne, które miało miejsce 12 października 632 lub 633 w anglo-saksońskiej Anglii pomiędzy wojskami królestwa Northumbrii pod wodzą Edwina, a koalicją królestwa Gwynedd pod wodzą Cadwallona i królestwa Mercji pod wodzą Pendy. Miejscem bitwy były bagniste tereny nad południowym brzegiem rzeki Don, ok. 13 kilometrów na północny wschód od miasta Doncaster. W wyniku bitwy Edwin poległ i Northumbria, na pewien czas, utraciła dominującą pozycję w heptarchii anglosaskiej.

</doc>
<doc id="1278788" url="https://pl.wikipedia.org/wiki?curid=1278788" title="Droga wojewódzka nr 698">
Droga wojewódzka nr 698

Droga wojewódzka nr 698 (DW698) – droga wojewódzka klasy G leżąca na obszarze województw: mazowieckiego i lubelskiego o długości 104 km łącząca Siedlce z Terespolem.
Historia.
Obecny numer droga uzyskała 14 lutego 1986 roku w wyniku reformy sieci drogowej na mocy uchwały z 2 grudnia 1985. Nieznany jest wcześniejszy numer – na ówcześnie wydawanych mapach i atlasach drogowych trasa oznaczana była jako "droga drugorzędna". W latach 1986 – 1999 posiadała kategorię drogi krajowej.
Dopuszczalny nacisk na oś.
Na całej długości drogi dozwolony jest ruch pojazdów o nacisku pojedynczej osi do 8 ton.

</doc>
<doc id="1278789" url="https://pl.wikipedia.org/wiki?curid=1278789" title="Alfentanyl">
Alfentanyl

Alfentanyl – organiczny związek chemiczny, silny, krótko działający opioidowy lek przeciwbólowy. Pod względem chemicznym jest pochodną piperydyny i analogiem fentanylu, od którego jest kilkakrotnie (3–4 razy) słabszy. Działanie przeciwbólowe, znieczulające i uspokajające pojawia się już po kilku minutach od podania i utrzymuje się kilkanaście minut, co jest związane z gwałtownie zachodzącymi procesami dystrybucji i redystrybucji. Efekt terapeutyczny wywoływany jest głównie poprzez agonistyczne działanie na receptor μ. Stosowany jest wyłącznie w anestezjologii w celu podtrzymania znieczulenia ogólnego w czasie zabiegu operacyjnego. Działa przeciwbólowo 40 razy krócej od morfiny. Zapewnia dobrą stabilizację układu krążenia, nie działa depresyjnie na mięsień sercowy.
Działania niepożądane.
Działania uboczne są typowe dla leków opioidowych, lecz powikłania sercowo-naczyniowe są rzadsze niż w przypadku fentanylu i innych jego analogów. Obserwuje się natomiast głębszą depresję ośrodka oddechowego trwającą 30 do 50 minut. W niewydolności wątroby znacznemu wydłużeniu ulega okres półtrwania, powodując konieczność zmniejszenia dawek leku. Alfentanyl powoduje również zaburzenia hormonalne typowe dla opioidów – wzrost wydzielania hormonu wzrostu, hormonu antydiuretycznego, kortyzolu oraz amin katecholowych.
Dawkowanie.
Dawkowanie alfentanylu:
Preparaty.
Na chwilę obecną żaden preparat zawierający alfentanyl nie jest dopuszczony do obrotu na terenie Polski.

</doc>
<doc id="1278790" url="https://pl.wikipedia.org/wiki?curid=1278790" title="Alfentanil">
Alfentanil



</doc>
<doc id="1278791" url="https://pl.wikipedia.org/wiki?curid=1278791" title="BNP Paribas Bank Polska">
BNP Paribas Bank Polska

BNP Paribas Bank Polska SA (BGŻ BNP Paribas Bank Polska, BNP Paribas Fortis) – bank uniwersalny z siedzibą w Warszawie, dzialający pod tą nazwą od 2011, notowany na Giełdzie Papierów Wartościowych w Warszawie, będący częścią międzynarodowej grupy bankowej BNP Paribas.
Bank oferuje klientom indywidualnym produkty oszczędnościowo-inwestycyjne oraz kredyty (m.in. mieszkaniowe oraz konsumenckie), przedsiębiorstwom dostarcza rozwiązania z zakresu finansowania działalności na rynku krajowym i międzynarodowym. Bank kieruje swoje usługi również do przedsiębiorstw z sektora rolno-spożywczego. Klienci Banku mogą również korzystać z usług doradztwa inwestycyjnego i bankowości prywatnej. Bank świadczy usługi poprzez sieć oddziałów bankowych oraz stoisk bankowych w centrach handlowych. Produkty kredytowe dostępne są również za pośrednictwem punktów w sklepach partnerskich, także w wybranych sieciach dealerów samochodów.
Według serwisów Bankier.pl i prnews.pl po III kwartale 2020 był on 6. bankiem w Polsce pod względem wartości aktywów. Od października 2017 pracami Zarządu Banku kieruje Przemysław Gdański.
Historia.
Przejęcie Fortis Bank Polska przez grupę BNP Paribas.
W 2008 dokonano połączenia Fortis Bank Polska z Dominet Bankiem, w wyniku którego połączony bank obsługiwał ok. 400 tys. klientów i przyjął nazwę banku przejmującego, tj. "Fortis Bank Polska S.A.". Siedzibą połączonego banku była Warszawa. 
W 2009, w konsekwencji przejęcia 75% udziałów Fortis Banku Belgia (bezpośredniego właściciela Fortis Banku Polska) przez francuską grupę bankową BNP Paribas, zmieniono markę handlową banku na "BNP Paribas Fortis". Było to zgodne z podejściem banku przejmującego do identyfikacji wizualnej połączonego banku na wszystkich rynkach. Przejęcie było jednym z następstw ogólnoświatowego kryzysu finansowego. Bank pozostał w strukturach grupy Fortis do 2010 roku, kiedy to nastąpiła transakcja sprzedaży banku przez podmiot belgijski do francuskiego koncernu.
W 2010 bank nabył zorganizowaną część przedsiębiorstwa od BNP Paribas Oddział w Polsce, oddziału zagranicznej instytucji kredytowej, banku BNP Paribas zarejestrowanego we Francji. Transakcja odbyła się między dwoma podmiotami w ramach jednej grupy kapitałowej i miała na celu uporządkowanie struktury działalności na rynku polskim.
W 2011 zmianie uległa nazwa prawna banku oraz marka handlowa. Obie otrzymały brzmienie "BNP Paribas Bank Polska".
Przejęcie Banku Gospodarki Żywnościowej.
W następstwie podpisanego 5 grudnia 2013 porozumienia, we wrześniu 2014 BNP Paribas przejęło od Rabobanku kontrolę nad Bankiem BGŻ za pośrednictwem wezwania na sprzedaż akcji Banku BGŻ ogłoszonego przez BNP Paribas 25 sierpnia 2014. We wrześniu 2014 BNP Paribas oraz Rabobank podały, że Rabobank zapisał się na sprzedaż akcji Banku BGŻ stanowiących ponad 74% kapitału. W październiku 2014 BNP Paribas dokupił dodatkowe 14,39% udziałów w Banku BGŻ.
Zarządy Banku BGŻ i BNP Paribas Banku Polska 10 października 2014 uzgodniły i podpisały plan połączenia obu podmiotów. Połączenie polegało na przeniesieniu całego majątku BNP Paribas Banku Polska na Bank BGŻ. Jednocześnie nastąpiło podwyższenie kapitału Banku BGŻ, z kwoty 56 138 764 PLN do kwoty 84 238 318 PLN poprzez emisję 28 099 554 akcji (Akcje Połączeniowe) o wartości nominalnej 1 PLN każda.
Bank BGŻ wydał wyemitowane akcje dotychczasowym akcjonariuszom BNP Paribas Banku Polska. W zamian za 6 akcji BNP Paribas Banku Polska akcjonariusze tego banku otrzymali 5 Akcji Połączeniowych.
Fuzja prawna Banku Gospodarki Żywnościowej i BNP Paribas Bank Polska nastąpiła 30 kwietnia 2015 przez przeniesienie całości majątku spółki BNP Paribas Bank Polska S.A. na Bank BGŻ SA. Po połączeniu bank funkcjonował pod nazwą Bank BGŻ BNP Paribas S.A. 18 maja 2015 na giełdzie notowane zostały akcje połączonego banku. Udział połączonego banku w rynku wynosił ok. 4% i był on siódmym co do wielkości bankiem w Polsce pod względem wartości aktywów.
Przejęcie Sygma Bank Polska.
Z początkiem grudnia 2015 Bank BGŻ BNP Paribas wykupił od BNP Paribas Personal Finance całościowy pakiet akcji Sygma Bank Polska, ogłaszając jednocześnie zamiar likwidacji marki Sygma Bank. Była to realizacja strategii połączenia wszystkich instytucji bankowych grupy BNP Paribas działających w Polsce w ramach jednego podmiotu i utworzenie banku uniwersalnego.
31 maja 2016 doszło do fuzji prawnej, na mocy którego Sygma Bank Polska został przejęty przez Bank BGŻ BNP Paribas S.A. Zakończenie fuzji operacyjnej dokonało się między 20 a 23 października 2017 kiedy doszło do zamknięcia serwisu transakcyjnego Sygma Online oraz przeniesienia klientów dawnego Sygma Bank Polska do systemu BGŻ BNP Paribas.
Przejęcie wydzielonej części Raiffeisen Bank Polska.
31 października 2018 nastąpiło przejęcie przez Bank BGŻ BNP Paribas S.A. działalności podstawowej Raiffeisen Bank Polska S.A., które zostało potwierdzone odpowiednim wpisem w Krajowym Rejestrze Sądowym.
Zmiana nazwy na BNP Paribas Bank Polska.
30 marca 2019 (de iure, 1 kwietnia 2019) bank BGŻ BNP Paribas zmienił nazwę na BNP Paribas Bank Polska, w związku z tym strona banku bgzbnpparibas.pl została zmieniona na bnpparibas.pl, a z nazwy aplikacji "BGŻ BNP Paribas GO Mobile" usunięty został człon "BGŻ". Aplikacja "Mobilny Portfel" dawnego RBPL zmieniła kolorystykę z biało-żółtej na biało-zieloną, a logo Raiffeisen Polbank zostało zmienione na BNP Paribas.

</doc>
<doc id="1278794" url="https://pl.wikipedia.org/wiki?curid=1278794" title="Håkan Hardenberger">
Håkan Hardenberger

Håkan Hardenberger (ur. 27 października 1961 w Malmö) – szwedzki trębacz.
Grę na trąbce rozpoczął w wieku ośmiu lat po okiem miejscowego nauczyciela Bo Nilssona. Później studiował w Paryskim konserwatorium u Pierre'a Thibaud i w Los Angeles u Thomasa Stevensa. Szybko rozpoczął karierę jako trębacz-wirtuoz wykonujący nie tylko klasyczny repertuar, ale i twórczość współczesnych kompozytorów, np. takich jak Harrison Birtwistle, Hans Werner Henze, Rolf Martinsson, Mark-Anthony Turnage, Heinz Karl Gruber i Arvo Pärt. The Times określił Hardenbergera jak "najlepszego trębacza na ziemi".

</doc>
<doc id="1278797" url="https://pl.wikipedia.org/wiki?curid=1278797" title="Quebec Mercury">
Quebec Mercury

Quebec Mercury – angielska gazeta wydawana w Quebecu od 1805 do 1863 roku. Jej założyciel był Thomas Cary. "Quebec Mercury" jako wyraziciel poglądów angielskich mieszkańców Quebecu rywalizował z francuskim "Le Canadien".

</doc>
<doc id="1278798" url="https://pl.wikipedia.org/wiki?curid=1278798" title="Lista linii kolejowych w Polsce">
Lista linii kolejowych w Polsce

Lista linii kolejowych w Polsce – lista linii kolejowych na terenie Polski według wykazu i numeracji PKP PLK.
Państwowa sieć kolejowa na terenie Polski podlega zarządowi spółki PKP Polskie Linie Kolejowe. Według stanu na dzień 31 grudnia 2019 PKP PLK zarządzały 20 538 km linii kolejowych, z których w eksploatacji na rjp 2018/2019 było 18 680 km. Stanowią one 97% ogólnej sieci kolejowej w Polsce. Podstawowy rozstaw szyn stosowany przez PKP PLK wynosi 1435 mm. Istnieje również kilka linii szerokotorowych (1520 mm).
Nieczynne linie kolejowe.
Legenda

</doc>
<doc id="1278800" url="https://pl.wikipedia.org/wiki?curid=1278800" title="Funerus">
Funerus

Funerus – amerykański zespół grający death metal, przez samych muzyków określanych jako „Total low-end sewage death metal”.

</doc>
<doc id="1278806" url="https://pl.wikipedia.org/wiki?curid=1278806" title="Józef Zając">
Józef Zając



</doc>
<doc id="1278809" url="https://pl.wikipedia.org/wiki?curid=1278809" title="Józef Ludwik Zając">
Józef Ludwik Zając



</doc>
<doc id="1278814" url="https://pl.wikipedia.org/wiki?curid=1278814" title="Pismo Południowe">
Pismo Południowe



</doc>
<doc id="1278815" url="https://pl.wikipedia.org/wiki?curid=1278815" title="Ole Edvard Antonsen">
Ole Edvard Antonsen

Ole Edvard Antonsen (ur. 25 kwietnia 1962 w Vang) – norweski trębacz uprawiający wiele zróżnicowanych gatunków – muzykę kameralną, barokową, jazz i muzykę pop.

</doc>
<doc id="1278816" url="https://pl.wikipedia.org/wiki?curid=1278816" title="Fiodor Wowk">
Fiodor Wowk

Fiodor Kondratiewicz Wowk (Wołkow, ur. 1847 we wsi Kriaczkówka w powiecie piriatyńskim, zm. 1918 w Żłobinie pod Homlem) - ukraiński etnograf, antropolog, muzeolog, demograf i literaturoznawca.
Od 1860 roku studiował na Uniwersytecie Noworosyjskim oraz Kijowskim. W 1873 został współpracownikiem nowo założonego w Kijowie Oddziału Południowo-Zachodniego Rosyjskiego Towarzystwa Geograficznego. Latem 1875 i 1876 wziął udział w ekspedycjach archeologicznych w guberni kijowskiej i wołyńskiej, podczas których zgromadził cenny materiał etnograficzny. W następstwie szykan ze strony władz carskich udał się na emigrację, gdzie przebywał w latach 1879 - 1905. Od 1887 mieszkał na stałe w Paryżu, gdzie został działaczem miejscowego Towarzystwa Antropologicznego. 

</doc>
<doc id="1278823" url="https://pl.wikipedia.org/wiki?curid=1278823" title="Planktologia">
Planktologia

Planktologia (od gr. "πλαγκτoν = plankton" = wędrownik, i "logos" = wiedza)- nauka (dział hydrobiologii) zajmująca się badaniem planktonu, tzn. różnorodnych drobnych organizmów zamieszkujących środowiska wodne. Planktologia bada m.in. produkcję pierwotną i przepływ energii oraz zachowania planktonu, wykorzystując m.in. obrazy wygenerowane w technice "in situ".
Ze względu na rodzaj badanych organizmów planktonicznych planktologia może być częścią zoologii, botaniki lub mikrobiologii. Badania ogólnoplanktologiczne najczęściej dotyczą ekologii, gdyż badania z dziedziny fizjologii czy taksonomii zwykle są przedmiotem nauk o węższym zakresie (np. algologii, malakologii itp.)
Niektóre przedsięwzięcia planktologii dostępne są do publicznej obserwacji w Internecie, np. Long-term Ecosystem Observatory.

</doc>
<doc id="1278828" url="https://pl.wikipedia.org/wiki?curid=1278828" title="Jaworzynka (Beskid Sądecki)">
Jaworzynka (Beskid Sądecki)

Jaworzynka (także Jaworzyna. 936 m) – niewybitny szczyt górski w Beskidzie Sądeckim znajdujący się w grzbiecie głównym Pasma Radziejowej, pomiędzy szczytami Koziarza (943 m) oraz Błyszcza (945 m). Z wierzchołka odchodzi na zachód krótki grzbiet opadający ku dolinie Dunajca z rozległą Polaną Kolebisko. Wschodnie stoki Jaworzynki opadają do doliny dopływu Obidzkiego Potoku. Znajdują się na nich pojedyncze zabudowania należących do Obidzy osiedli Wyrostki i Wielga. Sam wierzchołek Jaworzynki jest zalesiony, ale stoki są zalesione tylko częściowo, dzięki czemu są one dobrym punktem widokowym. Przez Jaworzynkę przebiegają dwa szlaki turystyczne, nie prowadzą one jednak przez jej szczyt, lecz jej stokami nieco poniżej szczytu. Krzyżują się na Przełęczy pod Koziarzem.
Przez szczyt przebiega granica Popradzkiego Parku Krajobrazowego, należą do niego zachodnie stoki Jaworzynki. Z rzadkich w Polsce roślin na stokach Jaworzynki znaleziono stanowisko ostrożnia dwubarwnego.

</doc>
<doc id="1278829" url="https://pl.wikipedia.org/wiki?curid=1278829" title="Vienna International Centre">
Vienna International Centre

Vienna International Centre (VIC; znane także pod nazwą UNO-City) – kompleks budynków w Wiedniu stanowiący jedno z czterech głównych miejsc na świecie (obok kompleksów w Nowym Jorku, Genewie i Nairobi), w których ulokowane są instytucje systemu Narodów Zjednoczonych.
Pomysłodawcą ściągnięcia do Wiednia możliwie licznych organizacji międzynarodowych był kanclerz Austrii Bruno Kreisky. VIC zostało wzniesione na północnym brzegu Dunaju w latach 1973–1979. Głównym architektem był Johann Staber. 1 stycznia 1980 miała miejsce oficjalna inauguracja działalności Biura ONZ w Wiedniu, będącego gospodarzem obiektu. 
Kompleks składa się z 6 biurowców o różnej wysokości, ale podobnej bryle architektonicznej. Wszystkie zostały wybudowane na planie litery Y. Najwyższy z gmachów mierzy 120 m wysokości i liczy 28 pięter. Całkowita powierzchnia użytkowa VIC wynosi ok. 230 tys. m². Centrum jest miejscem pracy ok. 5 tys. osób. Całość obiektu ma status eksterytorialny.
Instytucjami posiadającymi na terenie VIC swe główne siedziby są:
Dwoma najbardziej znanymi organizacjami międzynarodowymi mającymi swe siedziby w Wiedniu (ale poza kompleksem VIC) są OBWE oraz OPEC.
VIC posiada własną stację metra oraz niewielki kościół, nawiązujący swą architekturą do futurystycznego sąsiedztwa. W bezpośredniej okolicy znajduje się też centrum konferencyjne Austria Center Vienna, często mylnie zaliczane do budynków VIC. Kompleks należy do najważniejszych przykładów nowoczesnej architektury na terenie Wiednia.

</doc>
<doc id="1278830" url="https://pl.wikipedia.org/wiki?curid=1278830" title="Bonduelle Gniewkowo">
Bonduelle Gniewkowo



</doc>
<doc id="1278832" url="https://pl.wikipedia.org/wiki?curid=1278832" title="Pierre-Stanislas Bédard">
Pierre-Stanislas Bédard

Pierre-Stanislas Bédard (ur. 13 września 1762 w Charlesbourg, zm. 26 kwietnia 1829 w Trois-Rivières) – francuski polityk, prawnik i dziennikarz, rzecznik interesów francuskich mieszkańców Dolnej Kanady. W 1792 został wybrany na Zgromadzenie Ustawodawcze Dolnej Kanady, ponownie wybrano go w 1796, 1800 i 1804 roku, założyciel gazety "Le Canadien".

</doc>
<doc id="1278833" url="https://pl.wikipedia.org/wiki?curid=1278833" title="Hodynka Arena">
Hodynka Arena



</doc>
<doc id="1278837" url="https://pl.wikipedia.org/wiki?curid=1278837" title="Le Canadien">
Le Canadien

Le Canadien – francuskojęzyczna gazeta wydawana w Quebecu od 1806 do 1810 roku. Jej założycielem był Pierre-Stanislas Bédard.

</doc>
<doc id="1278838" url="https://pl.wikipedia.org/wiki?curid=1278838" title="Agnieszka Chłoń-Domińczak">
Agnieszka Chłoń-Domińczak

Agnieszka Anna Chłoń-Domińczak (ur. 12 listopada 1973 w Warszawie) – polska ekonomistka, urzędnik państwowy, wykładowca akademicki, doktor habilitowany nauk ekonomicznych, w latach 2004–2005 i 2008–2009 podsekretarz stanu w resortach zajmujących się polityką społeczną, prorektor Szkoły Głównej Handlowej w kadencji 2020–2024.
Życiorys.
Ukończyła studia na kierunku metody ilościowe i systemy informacyjne w Szkole Głównej Handlowej w Warszawie. W 2003 uzyskała stopień naukowy doktora na tej uczelni na podstawie pracy pt. "Stabilność systemów emerytalnych w świetle starzenia się ludności". Habilitowała się również w SGH z zakresu nauk ekonomicznych w oparciu o rozprawę zatytułowaną "Mikro i makroekonomiczne aspekty funkcjonowania i reform systemów emerytalnych w kontekście starzenia się populacji: aspekty teoretyczne i praktyczne".
W latach 1997–1999 pracowała w Biurze Pełnomocnika Rządu ds. Reformy Systemów Zabezpieczenia Społecznego jako analityk i wicedyrektor. Od 1999 do 2002 była współpracownikiem Instytutu Badań nad Gospodarką Rynkową. Pracowała też jako konsultant m.in. Banku Światowego i OECD. Od 2002 do 2008 pełniła funkcję dyrektora departamentu w Ministerstwie Pracy i Polityki Społecznej, z przerwą w okresach od grudnia 2004 do listopada 2005 (gdy zajmowała stanowisko podsekretarza stanu w resorcie polityki społecznej) i w 2007 (gdy od stycznia do sierpnia była radcą w Ministerstwie Rozwoju Regionalnego).
8 stycznia 2008 została podsekretarzem stanu w Ministerstwie Pracy i Polityki Społecznej. 8 lipca 2009 na jej wniosek odwołano ją z tego stanowiska. Została adiunktem, a następnie profesorem uczelni w Instytucie Statystyki i Demografii SGH w Warszawie oraz w Instytucie Badań Edukacyjnych. Powołana na dyrektora tego instytutu. W 2020 objęła stanowisko prorektora SGH do spraw nauki.
Wyróżnienia.
W 2009 wyróżnona Nagrodą im. Andrzeja Bączkowskiego.

</doc>
<doc id="1278840" url="https://pl.wikipedia.org/wiki?curid=1278840" title="Średni Groń">
Średni Groń



</doc>
<doc id="1278841" url="https://pl.wikipedia.org/wiki?curid=1278841" title="Václav Mrázek">
Václav Mrázek

Václav Mrázek (ur. 22 października 1925 w Svinařovie, zm. 29 grudnia 1957 w Pradze) – czeski seryjny morderca i gwałciciel, który zamordował 7 osób – 6 kobiet i mężczyznę.
Mrázek pochodził z Chomutova i właśnie w okolicach tego miasta dokonywał swych zbrodni. Zabijał kobiety by zaspokoić swój popęd seksualny. Ofiary mordował strzałem z pistoletu typu Walther. Oprócz zabójstw dokonał około 127 innych przestępstw, między innymi włamań.
W marcu 1957 roku został zatrzymany na kradzieży w kopalni w miejscowości Libušín, gdzie pracował dorywczo jako pomocnik w łaźni. W czasie przesłuchania przyznał się do morderstw w okolicach Chomutova.
Został skazany na karę śmierci. Wyrok wykonano 29 grudnia 1957. Do dziś pozostaje on największym pod względem liczby ofiar seryjnym mordercą w historii Czech.

</doc>
<doc id="1278842" url="https://pl.wikipedia.org/wiki?curid=1278842" title="No Name Face">
No Name Face

Lifehouse - pierwszy album grupy Lifehouse, wydany 30 lipca 2000 roku przez wytwórnię DreamWorks. 

</doc>
<doc id="1278843" url="https://pl.wikipedia.org/wiki?curid=1278843" title="Otto Lesser">
Otto Lesser

Otto Leberecht Lesser (ur. 16 października 1830 w Brotterode, zm. 12 sierpnia 1887 w Hanowerze) – niemiecki astronom.
W 1860 roku w Berlinie odkrył, wraz z Wilhelmem Foersterem, planetoidę (62) Erato. Było to pierwsze odnotowane odkrycie asteroidy przez dwóch obserwatorów.

</doc>
<doc id="1278845" url="https://pl.wikipedia.org/wiki?curid=1278845" title="Wilhelm Julius Förster">
Wilhelm Julius Förster



</doc>
<doc id="1278848" url="https://pl.wikipedia.org/wiki?curid=1278848" title="Rafał Baniak">
Rafał Baniak

Rafał Baniak (ur. 12 lutego 1976 w Myślenicach) – polski ekonomista, urzędnik państwowy i działacz gospodarczy, w latach 2004–2005 podsekretarz stanu w Ministerstwie Polityki Społecznej, w latach 2007–2011 podsekretarz stanu w Ministerstwie Gospodarki, w latach 2011–2015 podsekretarz stanu w Ministerstwie Skarbu Państwa, w latach 2022–2023 prezes zarządu organizacji Pracodawcy Rzeczypospolitej Polskiej.
Życiorys.
Ukończył studia na Wydziale Ekonomii i Stosunków Międzynarodowych Akademii Ekonomicznej w Krakowie. W latach 2002–2003 pełnił funkcję doradcy ministra pracy i polityki społecznej. W okresie 2003–2004 był radcą wiceprezesa Rady Ministrów oraz p.o. dyrektora sekretariatu wiceprezesa rady ministrów Jerzego Hausnera.
Od 14 maja 2004 do 17 listopada 2005 zajmował stanowisko podsekretarza stanu w Ministerstwie Polityki Społecznej.
W 2006 został dyrektorem w Polskiej Konfederacji Pracodawców Polskich Lewiatan, a następnie doradcą prezydenta i zastępcą dyrektora generalnego w Konfederacji Pracodawców Polskich.
17 grudnia 2007 objął stanowisko podsekretarza stanu w Ministerstwie Gospodarki. 1 grudnia 2011 objął tożsame stanowisko w Ministerstwie Skarbu Państwa. 10 czerwca 2015 premier Ewa Kopacz poinformowała na konferencji prasowej, że przyjęła jego dymisję.
Po odejściu z rządu objął stanowisko wiceprezydenta wykonawczego Pracodawców Rzeczypospolitej Polskiej. W październiku 2015 z ramienia tej organizacji powołany w skład nowo powstałej Rady Dialogu Społecznego. Został też członkiem rady Fundacji Promocja Polska. W styczniu 2022 został wybrany na prezesa zarządu Pracodawców RP. W 2023 zrezygnował z tej funkcji w związku z przebywaniem w areszcie.

</doc>
<doc id="1278854" url="https://pl.wikipedia.org/wiki?curid=1278854" title="Tadeusz Kozek">
Tadeusz Kozek

Tadeusz Kozek (ur. 7 marca 1951 w Długosiodle) – polski urzędnik państwowy, w latach 2003–2008 podsekretarz stanu w Urzędzie Komitetu Integracji Europejskiej.
Życiorys.
Ukończył studia na Politechnice Warszawskiej. Od 1977 przez kilkanaście lat był pracownikiem naukowym Wydziału Elektroniki PW, zajmując stanowiska asystenta, a po uzyskaniu stopnia naukowego doktora adiunkta. Od początku lat 90. związany z administracją publiczną, od 1999 jako dyrektor departamentu w UKIE.
Od 5 lutego 2003 do 15 stycznia 2008 był podsekretarzem stanu w Urzędzie Komitetu Integracji Europejskiej, a od 11 grudnia 2007 także sekretarzem Komitetu Integracji Europejskiej.

</doc>
<doc id="1278857" url="https://pl.wikipedia.org/wiki?curid=1278857" title="James Craig">
James Craig



</doc>
<doc id="1278862" url="https://pl.wikipedia.org/wiki?curid=1278862" title="Mimoza llastica">
Mimoza llastica

Mimoza llastica – albański krótkometrażowy film fabularny z roku 1973 w reżyserii Xhanfise Keko, na podstawie powieści "Miłość Mimozy" Nasho Jorgaqiego.
Opis fabuły.
Bohaterką filmu jest mała Mimoza, uparta i rozpieszczona, której babka spełnia wszystkie zachcianki wnuczki. Mimoza nie chce się bawić z innymi dziećmi, niszczy zabawki i zniechęca znajomych babki do odwiedzania ich domu. Odizolowana od kolegów i koleżanek spędza coraz więcej czasu w towarzystwie lalek. Dopiero murarz, pracujący na budowie sąsiadującej z domem Mimozy uświadamia jej, aby była bardziej otwarta na innych i bardziej wyrozumiała. Mimoza rozumie swój błąd i powraca do swoich koleżanek.

</doc>
<doc id="1278864" url="https://pl.wikipedia.org/wiki?curid=1278864" title="Hernâni">
Hernâni



</doc>
<doc id="1278866" url="https://pl.wikipedia.org/wiki?curid=1278866" title="Piotr Styczeń">
Piotr Styczeń

Piotr Styczeń (ur. 6 maja 1956 w Gorzowie Wielkopolskim) – polski prawnik, urzędnik państwowy, w latach 2005–2013 podsekretarz stanu w resortach związanych z infrastrukturą.
Życiorys.
Ukończył studia na Wydziale Prawa i Administracji Uniwersytetu Szczecińskiego. Od 1992 pracował w spółdzielniach mieszkaniowych, zajmując m.in. stanowisko prezesa zarządu SM „Włókno” w Gorzowie Wielkopolskim.
Od 17 listopada 2005 do 6 maja 2006 był sekretarzem stanu w Ministerstwie Transportu i Budownictwa, od 8 maja 2006 do 5 lutego 2008 sekretarzem stanu w Ministerstwie Budownictwa. 5 lutego 2008 został powołany na stanowisko podsekretarza stanu w Ministerstwie Infrastruktury. 23 listopada 2011 objął tożsame stanowisko w nowo utworzonym Ministerstwie Transportu, Budownictwa i Gospodarki Morskiej. Odszedł ze stanowiska dzień po utworzeniu 27 listopada 2013 Ministerstwa Infrastruktury i Rozwoju.

</doc>
<doc id="1278868" url="https://pl.wikipedia.org/wiki?curid=1278868" title="Stephen Lynch">
Stephen Lynch

Stephen Andrew Lynch (ur. 28 lipca 1971 r. w Abington w stanie Pensylwania w USA) − amerykański komik i muzyk. Nominowany do nagrody Tony Award aktor, który znany jest ze swoich unikalnych i kpiących z życia codziennego piosenek oraz kultury pop. Lynch nagrał cztery studyjne albumy i trzy albumy na żywo. Pojawił się dwa razy w Comedy Central Presents. Występował na Broadwayu w adaptacji The Wedding Singer.

</doc>
<doc id="1278874" url="https://pl.wikipedia.org/wiki?curid=1278874" title="Werchowna Rada">
Werchowna Rada



</doc>
<doc id="1278876" url="https://pl.wikipedia.org/wiki?curid=1278876" title="Barbara Kondrat">
Barbara Kondrat

Barbara Kondrat (ur. 19 sierpnia 1950 w Wysokiem Mazowieckiem) – polska ekonomistka, urzędniczka państwowa, w latach 2006–2008 podsekretarz stanu w resortach związanych z infrastrukturą.
Życiorys.
Ukończyła studia w Szkole Głównej Planowania i Statystyki. Od 1972 do 1992 była zatrudniona w Głównym Urzędzie Statystycznym. Następnie przez pięć lat była m.in. doradcą ministra finansów i ekspertem OECD. W latach 1997–2002 pełniła funkcję wiceprezesa GUS. W okresie 2003–2006 była zastępcą ambasadora w Stałym Przedstawicielstwie RP przy OECD.
Od 11 stycznia 2006 do 6 maja 2006 pełniła funkcję podsekretarza stanu w Ministerstwie Transportu i Budownictwa, od 8 maja 2006 do 30 listopada 2007 zajmowała stanowisko podsekretarza stanu w Ministerstwie Transportu, a następnie do 3 kwietnia 2008 w Ministerstwie Infrastruktury.

</doc>
<doc id="1278878" url="https://pl.wikipedia.org/wiki?curid=1278878" title="Tenskwatawa">
Tenskwatawa

Tenskwatawa (w innych źródłach – Tenkswatawa bądź Elskwatawa) zwany Prorokiem (1775-1834) – prorok i przywódca religijny z plemienia Szaunisów (Szawanezów), brat wodza Tecumseha. Jego imię znaczyło "Otwarte Drzwi". Jego wizje przyczyniły się do zespolenia konfederacji plemion indiańskich, które pod wodzą jego brata walczyły ze Stanami Zjednoczonymi
Po porażce w bitwie pod Tippecanoe, gdzie dowodził w miejsce nieobecnego Tecumseha został pozbawiony pozycji i wpływów. Pozostał jednak w gronie wodzów indiańskiej konfederacji aż do śmierci Tecumseha w bitwie pod Thames. Bezskutecznie zabiegał o odzyskanie wpływów, ostatecznie wrócił do Stanów Zjednoczonych w 1825 r., aby w następnym roku założyć wioskę w miejscu obecnego Kansas City, gdzie zmarł w dziesięć lat później.
W kulturze.
W serii książek Longina Jana Okonia o Tecumsehu i jego fikcyjnym polskim towarzyszu - Ryszardzie Kosie, postać Tenskwatawy (według autora, był bratem bliźniakiem Tecumseha) przedstawiona jest w zdecydowanie negatywnym świetle - najpierw wykorzystuje sztuczki "magiczne" do zbudowania swojej pozycji, potem ujawnia się jego alkoholizm, który ostatecznie stał się przyczyną klęski pod Tippecanoe - gdzie Prorok najpierw zezwolił wojownikom na spożycie alkoholu, przez co wielu było niezdolnych do walki, a następnie zachęcał ich do beznadziejnego ataku na Amerykanów - choć większość wodzów wolała wycofać się przez bagna, aby ocalić jak najwięcej Indian. W książce Tecumseh sam zabija brata za nieudolność, którą określa jako zdradę.

</doc>
<doc id="1278881" url="https://pl.wikipedia.org/wiki?curid=1278881" title="Meredith Monroe">
Meredith Monroe

Meredith Leigh Monroe (ur. 30 grudnia 1969 w Houston, w Teksasie) – amerykańska aktorka filmowa i telewizyjna.
Życiorys.
Monroe urodziła się w Houston, w stanie Teksas, jednak wychowywała się w miejscowości Hinsdale w Illinois. Uczęszczała do Millikin University, gdzie była członkinią stowarzyszenia Alpha Chi Omega. Stała się bardziej znana dzięki roli Andie McPhee w serialu młodzieżowym "Jezioro marzeń", w którym występowała w latach 1998–2000.

</doc>
<doc id="1278884" url="https://pl.wikipedia.org/wiki?curid=1278884" title="Ewidencja archiwum zakładowego">
Ewidencja archiwum zakładowego

Ewidencja archiwum zakładowego całość dokumentacji przechowywanej w archiwum, czyli materiały archiwalne i dokumentacja niearchiwalna musi być ujęta w ewidencji. Są dwa powody takiego postępowania: ewidencja przechowywanych akt umożliwia określenie kategorii akt, ich ilości oraz stanu, jak również umożliwia odszukanie i ewentualne udostępnianie ich.
Na ewidencję archiwum zakładowego składają się następujące druki:
Spisy zdawczo-odbiorcze.
Sporządzane są osobno dla dokumentacji niearchiwalnej i osobno dla materiałów archiwalnych, w dwóch egzemplarzach. Spisy zdawczo-odbiorcze stanowią równocześnie inwentarz akt przechowywanych w archiwum od początku istnienia, a w związku z tym numeracja ich musi być ciągła. Nie można też nadawać numerów spisów w obrębie roku. Drugie egzemplarze, tzw. robocze, gdyż na nie nanosi się informacje np. o brakowaniu dokumentacji, powinny być ułożone w teczkach narastająco, w sposób, który odzwierciedla układ organizacyjny jednostki, pozwala to na łatwiejsze korzystanie z zasobu archiwum.
Przy sporządzaniu spisu zdawczo-odbiorczego dokumentacji należy przestrzegać zasady, aby nie umieszczać razem na jednym spisie dokumentacji o różnych okresach przechowywania oraz starać się umieszczać jednostkę archiwalną jako osobną pozycję na spisie (rubryka nr 6); przy dużych ilościach dokumentacji przejmowanej np. z komórki finansowej pozwala to na zachowanie kontroli nad przejmowaną dokumentacją.
Wykaz spisów zdawczo odbiorczych.
Służy do rejestracji napływających do archiwum spisów zdawczo-odbiorczych. Kolejność ich rejestracji decyduje o nadawanym spisom numerze, a to z kolei wpływa na sygnaturę nadawaną aktom w archiwum zakładowym.
Spisy materiałów archiwalnych.
Spisy na materiały archiwalne przekazane do archiwum państwowego powinny być przechowywane w oddzielnej teczce, w układzie chronologicznym.
Ewidencja udostępnionych akt.
Składają się na nią rejestr akt udostępnionych oraz karty udostępnienia akt. Karty układane i wpisywane są do rejestru chronologicznie według dat udostępnienia. Obowiązkiem archiwisty jest wystąpić, najpóźniej na koniec roku, do wypożyczającego o zwrot akt do archiwum.
Protokół o braku lub zniszczeniu akt.
Przechowuje się je w oddzielnej teczce, w układzie chronologicznym.
Spisy dokumentacji przeznaczonej na makulaturę lub zniszczenie.
Przechowuje się je w osobnych teczkach wraz z protokołami oceny dokumentacji niearchiwalnej oraz zezwoleniem na wybrakowanie wydanym przez właściwe archiwum państwowe. Spisy akt brakowanych powinny odpowiadać właściwym pozycjom spisów zdawczo-odbiorczych, na których znajdowały się brakowane akta. Równie istotnym jest, aby w rubryce 8 spisów zdawczo-odbiorczych odnotować przy kolejnej pozycji fakt wybrakowania dokumentacji (umieszcza się zazwyczaj datę oraz numer zgody).
Spis teczek akt.
Zakładany jest w każdej komórce jednostki w oparciu o wykaz akt. Podstawowym jego zadaniem jest bieżąca kontrola kompletności akt przejmowanych z danej komórki do archiwum zakładowego. Powinny być sporządzane corocznie.
Podsumowanie.
Wszystkie pomoce ewidencyjne prócz omówionych w punktach 1.4 i 1.7 należy traktować jako materiały archiwalne i powinno je się przechowywać przez cały okres funkcjonowania jednostki. W przypadku jeżeli likwidowana jednostka była pod nadzorem archiwum państwowego ewidencja przekazywana jest tamże.

</doc>
