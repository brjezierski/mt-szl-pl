<doc id="1283581" url="https://pl.wikipedia.org/wiki?curid=1283581" title="Człowiek z blizną (film 1932)">
Człowiek z blizną (film 1932)

Człowiek z blizną (ang. "Scarface") – film gangsterski wyreżyserowany przez Howarda Hawksa w 1932. Ze względu na wysoką jakość artystyczną uważany za jeden z najważniejszych w historii gatunku. Uchodzi również za najbardziej prowokujący film wydany w erze Pre-Code.
Opis.
Film realizuje jeden z podstawowych schematów fabularnych kina gangsterskiego – przedstawienie kariery i upadku gangstera. Opowiada o losach młodego przestępcy wywodzącego się z włoskiej dzielnicy, Tony’ego Camonte. Bezwzględny bohater walczy o zdobycie bogactwa i wpływów w chicagowskich strukturach gangsterskich, aż do przejęcia kontroli nad miastem.
Film poprzedzony był prologiem wykonanym przez komisarza nowojorskiej policji, Edwarda Mulrooneya, zapewniającego widzów, że "Człowiek z blizną" ma na celu wzmocnienie u odbiorców szacunku dla przestrzegania prawa; twórcy zdecydowali się na to rozwiązanie w celu uspokojenia cenzury, niechętnej ówczesnej popularności kina gangsterskiego.

</doc>
<doc id="1283582" url="https://pl.wikipedia.org/wiki?curid=1283582" title="Aurore Mongel">
Aurore Mongel

Aurore Mongel (ur. 19 kwietnia 1982 w Épinal), francuska pływaczka, mistrzyni Europy w wyścigu na 200 m stylem motylkowym.

</doc>
<doc id="1283587" url="https://pl.wikipedia.org/wiki?curid=1283587" title="Rezerwat na Jeziorze Zgierzynieckim im. Bolesława Papi">
Rezerwat na Jeziorze Zgierzynieckim im. Bolesława Papi

Rezerwat na Jeziorze Zgierzynieckim im. Bolesława Papi – faunistyczny rezerwat przyrody położony w gminie Lwówek, powiecie nowotomyskim (województwo wielkopolskie).
Rezerwat został utworzony zarządzeniem Ministra Leśnictwa i Przemysłu Drzewnego z dnia 21 maja 1974 r. w sprawie uznania za rezerwaty przyrody. Początkowo zajmował powierzchnię 71,43 ha. Od 2013 roku jego powierzchnia liczy 98,65 ha.
Celem ochrony w rezerwacie jest zachowanie siedlisk lęgowych ptaków wodnych i błotnych, charakterystycznych dla płytkich zbiorników wodnych i zbiorowisk szuwarowych. Rezerwat znajduje się w północnej części dorzecza Mogilnicy. Obejmuje płytkie, zarastające jezioro oraz łąki otaczające jego zabagnione brzegi. Występuje tu prawie 140 gatunków ptaków, w tym 60 gatunków ptaków lęgowych, m.in. gęgawa, żuraw, bąk, brzeczka, strumieniówka, podróżniczek, dziwonia, kropiatka, mewa śmieszka. 
Obszar rezerwatu objęty jest ochroną czynną.
Teren rezerwatu pokrywa się z obszarami sieci Natura 2000: „Jezioro Zgierzynieckie” PLB300009 oraz „Ostoja Zgierzyniecka” PLH300007. Od południowego zachodu przylega do niego rezerwat „Wielki Las”.
Patronem rezerwatu jest Bolesław Papi – ornitolog amator, który zginął w Starachowicach podczas zamachu AK na szefa radomskiego gestapo.

</doc>
<doc id="1283588" url="https://pl.wikipedia.org/wiki?curid=1283588" title="Izair">
Izair

Izair ("Izmir Airlines") – turecka linia lotnicza z siedzibą w Izmirze. Głównym węzłem jest Adnan Menderes Airport.
Flota.
W skład floty w styczniu 2014 wchodził 1 siedmioletni Boeing 737-800 o numerze rejestracyjnym TC-IZG, latający wcześniej dla Ryanair jako EI-DPE.

</doc>
<doc id="1283589" url="https://pl.wikipedia.org/wiki?curid=1283589" title="Rezerwat przyrody im. B. Papi na Jeziorze Zgierzynieckim">
Rezerwat przyrody im. B. Papi na Jeziorze Zgierzynieckim



</doc>
<doc id="1283590" url="https://pl.wikipedia.org/wiki?curid=1283590" title="Faraway Hill">
Faraway Hill

Faraway Hill – była to pierwsza telewizyjna amerykańska opera mydlana, emitowana od 2 października 1946 roku do 18 grudnia tego samego roku. Budżet jednego odcinka wynosił około 300 dolarów. Przez wiele lat serial "A Woman to Remember" był uważany za pierwszą telewizyjną operę mydlaną, ale zadebiutował on dopiero w 1949.

</doc>
<doc id="1283591" url="https://pl.wikipedia.org/wiki?curid=1283591" title="Doktor Jekyll i pan Hyde">
Doktor Jekyll i pan Hyde



</doc>
<doc id="1283592" url="https://pl.wikipedia.org/wiki?curid=1283592" title="Rezerwat im. B. Papi na Jeziorze Zgierzynieckim">
Rezerwat im. B. Papi na Jeziorze Zgierzynieckim



</doc>
<doc id="1283595" url="https://pl.wikipedia.org/wiki?curid=1283595" title="Doktor Jekyll i pan Hyde (film 1931)">
Doktor Jekyll i pan Hyde (film 1931)

Doktor Jekyll i pan Hyde () – amerykański horror z 1931 roku w reżyserii Roubena Mamouliana na podst. noweli Roberta Louisa Stevensona pod tym samym tytułem i jej teatralnej adaptacji Thomasa Russella Sullivana z 1887 roku. Został zrealizowany w erze Pre-Code. Film nagrodzony Oscarem 1931/32 za najlepszą rolę męską (Fredric March).
Treść.
W wiktoriańskim Londynie ceniony lekarz doktor Henry Jekyll odkrywa, że w każdym człowieku drzemie druga zła osobowość. Na wykładzie uniwersyteckim jego teorie nie znajdują uznania. Jekyll z powodu przedłużającej się operacji nie jest w stanie przybyć na czas na kolację generała brygady Carewa, z którego córką Muriel Jekyll jest zaręczony. Carew zarzuca Jekyllowi zbytnie poświęcenie działalności dobroczynnej i jest zdania, że on i jego córka powinni się wstrzymać ze ślubem. W drodze do domu Jekyll żali się z tego powodu swemu koledze, doktorowi Lanyonowi. Jekyll widzi jak prostytutka Ivy Pierson jest napastowana przez mężczyznę przed jej pensjonatem. Odpędza go i zanosi Ivy do jej pokoju, by się nią zająć. Ivy próbuje uwieść Jekylla, ale choć kusi go, odchodzi z Lanyonem.
Zainspirowany tym zdarzeniem Jekyll utwierdza w przekonaniu o swych teoriach, mimo uwag Lanyona. Jekyll zaczyna eksperymentować z narkotykami, które jego zdaniem uwolnią jego złą stronę. Za sprawą wynalezionego przez siebie eliksiru wyzwala ją w sobie przemieniając się w potwornego małpoluda i przyjmuje nazwisko Hyde. Gdy dowiaduje się, że Muriel z ojcem wyjeżdża do Bath, Jekyll pod postacią Hyde'a odwiedza Ivy w music-hallu, w którym ona pracuje. Tam ujawnia swoje paskudne maniery i nieokrzesanie. Hyde zmusza Ivy do związku w zamian za wsparcie finansowe. Związek ten jest pełen przemocy wobec Ivy. Hyde dowiaduje się o powrocie Carewów do Londynu. Hyde mówi Ivy, że musi wyjechać i grozi jej, że jeśli zrobi coś co mu się nie spodoba spotka ją coś strasznego. 
Mając wyrzuty sumienia Jekyll przesyła duże sumy Ivy nakazuje Ivy. Muriel tymczasem niepokoił brak odzewu narzeczonego podczas jej pobytu w Bath. Jekyll tłumaczy to ciężkim zachorowaniem. Carew zgadza się na wcześniejszy ślub, pod warunkiem poprawy wad u Jekylla. Do domu Jekylla przybywa Ivy, by pomógł jej z Hyde’em. Jekyll jej obiecuje, że już więcej nie zobaczy swego oprawcy. W parku w drodze na przyjęcie u Carewów, gdzie ma być ogłoszona data ślubu, Jekyll niespodziewanie zmienia się w Hyde’a i w tej formie odwiedza Ivy. Hyde oskarża Ivy o zdradę z Jekyllem i morduje ją. Zbrodnia wychodzi na jaw i Hyde się musi ukrywać. Tymczasem Carew wściekły brakiem dotrzymanego słowa Jekylla zabrania Muriel się z nim spotykać. 
Hyde wysyła list w imieniu Jekylla do Lanyona, w których prosi o wzięcie z jego laboratorium odpowiednich fiolek i czekanie na posłańca. Lanyon spełnia prośbę, jednak widząc, że posłańcem jest Hyde, chce się upewnić czy Jekyll jest bezpieczny. Przyparty Hyde tworzy na miejscu eliksir z przyniesionych fiolek i przemienia się z powrotem Jekylla. Przerażony Lanyon odmawia pomocy Jekyllowi mówiąc, że Hyde już przejął kontrolę na jego życiem, prowadząc go w stronę nieuchronnego upadku. Jekyll obiecuje mu, że już nie będzie tworzył eliksiru do przemian. Wiedząc, że Jekyll nie jest w stanie kontrolować przemian decyduje się zerwać zaręczyny z Muriel. Wychodząc z rezydencji Carewów pod wpływem zasłyszanego płaczu Muriel spontanicznie zmienia się w Hyde’a i w tej formie lubieżnie ją atakuje. 
Słysząc krzyki córki Carew biegnie jej na pomoc, lecz Hyde go zabija w szarpaninie. Przechodzący policjanci widzą zajście i udają się w pościg za Hyde’em, który ukrywa się w laboratorium Jekylla. Tam po zażyciu antidotum zmienia się z powrotem w Jekylla. Spławia policję, lecz Lanyon rozpoznaje złamaną laskę pozostawioną na miejscu zbrodni i zabiera policję do domu Jekylla. Słysząc oskarżenia Lanyona stres powoduje u Jekylla kolejną przemianę w Hyde’a i po zaciętej walce zostaje zastrzelony przez policję. Umierając, zmienia się z powrotem w Jekylla. 

</doc>
<doc id="1283596" url="https://pl.wikipedia.org/wiki?curid=1283596" title="Soupy Norman">
Soupy Norman

Soupy Norman – irlandzki serial tworzony przez stację RTÉ. Nadawany jest w czwartki o 23:05 na kanale RTÉ Two. Są to dziesięciominutowe przeróbki serialu "Pierwsza miłość" produkowanego przez telewizję Polsat.
Oryginalna treść opery mydlanej, w której dziewczyna opuszcza rodzinę i wyjeżdża na studia, została w irlandzkim dubbingu zamieniona na historię o prowincjuszach z Buttevant w hrabstwie Cork.

</doc>
<doc id="1283597" url="https://pl.wikipedia.org/wiki?curid=1283597" title="Białoruska Armia Wyzwoleńcza">
Białoruska Armia Wyzwoleńcza

Białoruska Armia Wyzwoleńcza (biał. Беларуская Вызвольная Армія, BWA), występująca pod kryptonimem „Czarny Kot” (biał. „Чорны Кот”) – białoruska zbrojna organizacja nacjonalistyczna i antykomunistyczna działająca na obszarze Białoruskiej SRR w II poł. lat 40. i na pocz. lat 50. XX wieku.
Zarys historyczny.
W okresie okupacji niemieckiej w latach 1941-1944 na terenie sowieckiej Białorusi działała konspiracyjna Białoruska Partia Niepodległościowa (PNB), której celem było wywalczenie niezawisłego państwa białoruskiego. W poł. 1944 r., kiedy do ziem białoruskich zbliżała się Armia Czerwona, działacze PNB powołali Białoruskie Wojska Krajowe (Беларускае Краёвае Войска), partyzantkę mającą prowadzić walkę niepodległościową z Sowietami. W jej skład weszły początkowo nieliczne oddziały partyzanckie, działające jeszcze pod okupacją niemiecką oraz zaplecze organizacyjne, tworzone przez członków PNB. Od jesieni 1944 r. na Białoruś były desantowane z niemieckich samolotów grupy różnej wielkości składające się z Białorusinów ze składu batalionu desantowego „Dalwitz”, stacjonującego w Prusach Wschodnich. Dołączali oni do dotychczasowych oddziałów partyzanckich lub tworzyli nowe.
W 1945 r. Białoruskie Wojska Krajowe zostały przemianowane na Białoruską Armię Wyzwoleńczą, występującą też pod kryptonimem „Czarny Kot”. Na temat pojawienia się tej nazwy występują różne wersje. Część źródeł za datę początkową wymienia już 1944 r. Według części źródeł nazwę „Czarny Kot” miał oddział partyzancki dowodzony przez gen. Michała Wituszkę, bądź grupa oddziałów, którym przewodził. Jeszcze inne mówią, że tak nazywała się jedna z grup desantowych z batalionu „Dalwitz”, jaka wylądowała w rejonie Wilna 17 listopada 1944 r. w liczbie 28 osób (w jej składzie był M. Wituszka). W każdym razie nazwa „Czarny Kot” objęła ostatecznie całość białoruskiej partyzantki narodowowyzwoleńczej.
Jej ogólna liczebność jest liczona na ponad 3 tys. ludzi. Na czele BWA stał Główny Sztab z gen. M. Wituszką oraz jego 2 zastępcami: Achremem i Michasiem Szukajłowiczem. Sztab stacjonował w Puszczy Nalibockiej. Generał M. Wituszka jednocześnie był przewodniczącym konspiracyjnej Białoruskiej Partii Niepodległościowej, sprawując kierownictwo polityczne i wojskowe. Do aresztowania w Białymstoku w 1946 r. dużą rolę sprawował też Usiewaład Rodźka, pierwszy przewodniczący PNB. W składzie białoruskich oddziałów partyzanckich walczyli też Niemcy, Łotysze, Litwini i Ukraińcy.
Partyzanci przeprowadzali akcje zbrojne na sowieckie magazyny wojskowe i mniejsze garnizony, wykolejali pociągi wojskowe, zwalczali mniejsze oddziały Armii Czerwonej, zwłaszcza służb tyłowych, wchodzili do wsi i miasteczek, rozbijali więzienia i obozy, uwalniając więźniów. Wykonywali wyroki śmierci lub inne kary na członkach partii komunistycznej i jej przybudówek oraz milicji, zarówno Białorusinach, jak też Rosjanach. Zabijali funkcjonariuszy sowieckich służb bezpieczeństwa. Napadali też na banki i urzędy, zdobywając potrzebne środki finansowe. Natomiast w 1949 r. przeprowadzono wspólną akcję zbrojną na Hajnówkę.
Głównym obszarem działań BWA były okupowane wschodnie tereny II Rzeczypospolitej. Oddziały partyzanckie zapuszczały się nawet na Wileńszczyznę, Białostocczyznę i Smoleńszczyznę. Jednym z najaktywniejszych oddziałów był borysowski oddział partyzancki (Барысаускi партызанскi аддзел), działający w rejonie Borysowa w II poł. lat 40. W okolicach Bracławia operował oddział Korolia, Wilejki niejakiego Olega, na Mińszczyźnie i Słucczyźnie ppor. G., zaś pod Nowogródkiem Romanowicza, którego trzon stanowili b. żołnierze nowogródzkiego szwadronu konnego. Oddział partyzancki działający w rejonie Słonimia wespół z oddziałem Stiepana Łobowicza zajęły miasteczko Oziernica.
W 1947 r. wskutek zwiększonego nacisku oddziałów sowieckich przeprowadzono częściową demobilizację oddziałów partyzanckich. Od tego czasu większy nacisk postawiono na pojedyncze akcje zbrojne i terrorystyczne skierowane głównie przeciwko najbardziej niebezpiecznym i dokuczliwym działaczom komunistycznym, milicjantom i funkcjonariuszom bezpieki. Pomimo tego działała w dalszym ciągu pewna ilość większych oddziałów partyzanckich. Jednym z większych osiągnięć białoruskich partyzantów w tym okresie było zajęcie przez oddział S. Łobowicza szeregu wsi leżących między Borysowem i Radoszkowiczami, po czym utrzymywanie w nich swojej władzy przez miesiąc. Sowieci, aby zniszczyć oddział, użyli przeciwko niemu gazów bojowych. Z kolei w marcu 1948 r. ok. 500 partyzantów z gen. M. Wituszką na czele zajęło nocą Nowogródek, przez 3 godziny blokowali sowiecki garnizon i inne służby, po czym powrócili do lasu.
BWA prowadziła ponadto szeroką działalność propagandową, wydając liczne nielegalne pisemka i biuletyny, czasopisma, odezwy, plakaty, ulotki itp., które docierały też do ludności cywilnej. Głównym organem prasowym Głównego Sztabu BWA było pismo „Душы бальшавiцкую гадзiну!”, wydawane przez M. Szukajłowicza. Z innych gazet można wymienić „За волю”, „Да чыну”, „Наш адказ”, „За Бацькаўшчыну”, „Душы”, czy „Пад абцасам маскалеў”.
Kierownictwo BWA utrzymywało kontakty z emigracyjnymi strukturami Białoruskiej Partii Niepodległościowej. Rada Białoruskiej Republiki Ludowej na uchodźstwie w 1949 r. ustanowiła dla członków antysowieckiego ruchu oporu odznaczenia: Medal Partyzanta, Order Żelaznego Rycerza i Order Pogoni.
Białoruski ruch partyzancki działał jeszcze do pocz. lat 50., chociaż już w coraz bardziej ograniczonym charakterze (ostatni partyzanci mieli zginąć w 1955 r.). Do 1950 r. Sowieci rozbili prawie wszystkie białoruskie oddziały partyzanckie i ich siatki terenowe. Większość partyzantów zginęła w walce lub została schwytana, ale niektórym udało się przez Polskę lub Czechosłowację przedostać na Zachód, np. gen. M. Wituszce.
Do tej pory duża część działalności Białoruskiej Armii Wyzwoleńczej jest okryta tajemnicą. Główne informacje pochodzą ze wspomnień i wywiadów z jej członkami, którym udało się zbiec na Zachód. Większość jest jednak ukryta w zamkniętych archiwach KGB.

</doc>
<doc id="1283603" url="https://pl.wikipedia.org/wiki?curid=1283603" title="Masakra w La Cantuta">
Masakra w La Cantuta

Masakra w La Cantuta – wydarzenia mające miejsce 18 lipca 1992 w Peru. Z Uniwersytetu La Cantuta w Limie, stolicy kraju, porwano i później zamordowano 9 studentów i profesora. 4 stycznia 1994 roku aresztowano 11 wojskowych podejrzanych o współudział w zbrodni i wytoczono im pokazowy proces przed sądem wojskowym. Opozycja i Stany Zjednoczone odczytały to jako próba zatuszowania sprawy. Na znak protestu, 16 lutego tego roku ze stanowisk ustąpili premier Alfonso Bustamante Belaunde i minister oświaty Paul Victor Alfaro. 5 dni później sąd skazał oskarżonych na kary od 4 do 20 lat więzienia.

</doc>
<doc id="1283608" url="https://pl.wikipedia.org/wiki?curid=1283608" title="Rain marks (modelarstwo)">
Rain marks (modelarstwo)

Rain marks to efekt stosowany w modelarstwie redukcyjnym imitujący działanie warunków atmosferycznych na budowany obiekt. Są to przede wszystkim różnego rodzaju zacieki i przebarwienia będące skutkiem padającego deszczu.

</doc>
<doc id="1283609" url="https://pl.wikipedia.org/wiki?curid=1283609" title="Wash (technika modelarska)">
Wash (technika modelarska)

Wash (płukanka) – jedna z podstawowych technik wykorzystywanych w modelarstwie redukcyjnym polegająca na stosowaniu farb w dużym rozcieńczeniu w celu wydobycia detali modelu oraz imitacji efektu światłocienia na małym modelu. Używana bywa także do uzyskania efektu zabrudzeń i śladów eksploatacji.
Techniki.
Farba olejna.
Jedną z form washa jest "zalanie" modelu farbą olejną rozcieńczoną 70-80 proc. benzyną, white spirit, lub terpentyną, a następnie starciu jej nadmiaru nawilżonym patyczkiem higienicznym, szmatką, pędzlem czy gąbką. Wadą takiego rozwiązania jest niebezpieczeństwo uszkodzenia bazowej warstwy farby, oraz przyciemnienie kolorów na modelu.
Inną odmianą tej metody, bardzo pomocną przy elementach o skomplikowanej fakturze, jest zalanie roztworem farby olejnej (70 proc. farby do 30 proc. rozcieńczalnika), wcześniej zwilżonej rozcieńczalnikiem, powierzchni.
Obie techniki można wykonać również za pomocą innych farb – akryli lub temper. 
Pin-wash.
Inną formą, jest tzw. "pin-wash". Polega on na nałożeniu 50 proc. roztworu farby (olejnej, emalii, lub akrylu) cienkim pędzlem jedynie w zagłębienia, okolice nitów i innych detali. Technika ta wymaga więcej wprawy i uwagi, ale niebezpieczeństwo uszkodzenia farby bazowej jest niewielkie i nie dochodzi do przyciemnienia tonacji modelu.
Do pin-washa można wykorzystać specjalne farby, tzw. patyny firmy Vallejo (akrylowe), lub gotowe washe dostępne pod szyldem Mig Productions (emalie). 
Technikę można wykorzystać do wykonania zacieków, rain marks, czy nawet potraktować go jak filtr.
Farba plakatowa.
Wash można wykonać również farbą plakatową. Farby plakatowe nadają się do zalewania linii podziałowych, brudzenia komór i goleni podwozia, czy osiągania cieni w kokpitach. Najszersze zastosowanie mają kolory: czarny, brązowy, ciemnoszary i różne ich mieszanki. Dobre efekty daje użycie farby czarnej, która po zaschnięciu dość delikatnie kontrastuje z kolorami kamuflażu. Farbę nakładamy zawsze na powierzchnię błyszczącą. Na matowej powłoce powstają bardzo trudne do usunięcia plamy i zacieki! Do ścierania nadmiaru farby używamy suchych bądź zwilżonych wodą lub wódką ręczników papierowych i pędzelków. Wszystko zależy od konkretnego przypadku.
Do zalet plakatówki należą: łatwa dostępność, szybki czas schnięcia, rozcieńczanie wodą, obojętny wpływ na zdrowie, brak zapachu, łatwość nakładania, kontrola nad osiąganym efektem, brak reakcji z innymi farbami na modelu i możliwość bezproblemowego usunięcia farby w razie niepowodzenia.
Wady to przede wszystkim napięcie powierzchniowe powodujące, że farba ma tendencję do zbierania się w krople, mała trwałość – efekt należy bezwzględnie zabezpieczyć lakierem bezbarwnym najlepiej nakładanym natryskowo, za pomocą aerografu. Powierzchni niezabezpieczonej lepiej nie dotykać, a jeśli już – to w lateksowej rękawiczce. Pot rąk i mechaniczne pocieranie spowoduje, że farba zetrze się z powierzchni modelu. Ryzykowne jest także nakładanie lakieru bezbarwnego pędzlem; lakier może rozpuścić farbę i wymieszać się z nią, brudząc niekontrolowanie cały model.
Przykładowe efekty.
Jedna z koncepcji polega na nałożeniu pędzelkiem ciemnego koloru na całą powierzchnię, potem ścieraniu jej szerokim pędzlem zamoczonym w wodzie i co jakiś czas czyszczonym - z każdym ruchem zbieramy trochę farby, unikając rozmazywania. Im dłużej ścieramy farbę, tym mniej wilgotnym pędzlem operujemy, to chroni przed otrzymaniem na częściach modelu jednej wielkiej kałuży.
Inny sposób to zaaplikowanie na kokpit bardzo mocno rozcieńczonej plakatówki i zostawienie jej do wyschnięcia. Pojawiające się niepożądane plamy, zacieki usuwamy (rozcieramy) na bieżąco cienkim pędzelkiem, gdy farba jest jeszcze wilgotna. Mocne rozrzedzenie powoduje, że farba zbiera się w samych zagłębieniach – pozwala to na przykład ładnie odznaczyć pasy pilota od reszty fotela.
Aby ułatwić sobie pracę, farbę można nakładać etapami - gdy skończymy jeden, zabieramy się za kolejny kawałek modelu. Jeśli dość dobrze rozcieńczymy farbę, cienkim pędzelkiem możemy trafić właściwie idealnie w linie tak, że niewiele wypłynie poza nie, tym samym oszczędzając sobie pracy z jej ścieraniem. Można dopomóc sobie grawitacją – np. skrzydło trzymać pionowo do dołu i nanieść punktowo farbę gdzieś na górze linii. Przy odpowiednim rozcieńczeniu, farba sama „pociągnie do dołu”. Panuje ogólna zasada, że nadmiar farby powinno się ścierać w takim kierunku, jak układają się strumienie powietrza opływające samolot w locie. Owszem, natomiast jeśli farba ma być w samych liniach, można tę zasadę ominąć, gdyż sposób ścierania jest obojętny. Niewątpliwie łatwiej jest ścierać farbę w poprzek a nie wzdłuż linii – zapobiega to jej nadmiernemu wymywaniu. 
Plakatówką można też brudzić komory podwozia – tutaj używamy dużej ilości mocno rozrzedzonej farby. Po wyschnięciu osadza się ona w zakamarkach, dając ciekawy efekt. Zależnie od wyglądu komór, na sam koniec wnęki można przetrzeć zwilżonym delikatnie pędzelkiem – farba pozostanie w zagłębieniach natomiast zniknie z wystających żeberek, które staną się lepiej widoczne. 
Nakładamy farbę praktycznie na całą powierzchnię i potem zaschniętą ścieramy ręcznikiem papierowym zwilżonym wódką, w poprzek skrzydeł i wzdłuż kadłuba, nie przejmując się tym, że wycieramy farbę niedokładnie. Otrzymujemy efekt spracowanej, wyeksploatowanej maszyny. Gdy linie podziałowe na modelach nie są najlepsze, są rozmyte – warto pogłębić je igłą. Wtedy farba trzyma się w nich zdecydowanie lepiej i nie zdarzy się, że wycierając powierzchnię, wytrzemy też farbę z linii. Użycie wódki ma w tym przypadku swoje zalety – alkohol szybko paruje, dzięki czemu nadmiar farby faktycznie jest wycierany a na modelu nie powstaje "mokre bajoro" utrudniające kontrolę nad efektem. Niedokładnie ścierana farba nakładana na dużą powierzchnię pozwala osiągać dodatkowe przebarwienia. Dla zróżnicowania można użyć kilku kolorów – na przykład czarnego i brązowego.

</doc>
<doc id="1283612" url="https://pl.wikipedia.org/wiki?curid=1283612" title="Pampatar">
Pampatar

Pampatar – miasto w Wenezueli, na wyspie Margarita. W 2019 roku liczyło około 33 tys. mieszkańców. 

</doc>
<doc id="1283613" url="https://pl.wikipedia.org/wiki?curid=1283613" title="Robert Mills">
Robert Mills

Robert L. Mills (ur. 15 kwietnia 1927 w Englewood, zm. 27 października 1999) – amerykański fizyk, specjalizujący się w kwantowej teorii pola.
Życiorys.
W latach 1944–1948 studiował w Columbia College. Tytuł magistra uzyskał w Cambridge, a doktora fizyki na Uniwersytecie Columbia. Po rocznym pobycie w Institute for Advanced Study w Princeton został profesorem na Ohio State University, gdzie pracował do przejścia na emeryturę w 1995 roku.
W 1954 r. wspólnie z Chen Ning Yangiem opracował teorię dotyczącą fizyki cząstek elementarnych znaną obecnie jako pole Yanga-Millsa. Na tej koncepcji opiera się model standardowy.

</doc>
<doc id="1283615" url="https://pl.wikipedia.org/wiki?curid=1283615" title="Jánošík (film 1935)">
Jánošík (film 1935)

Jánošík (pol. "Janosik") – czechosłowacki film przygodowy z 1936 roku w reżyserii Martina Fricia. Romantyczna opowieść biograficzna o słynnym tatrzańskim zbójniku z XVIII wieku – Juraju Jánošíku.

</doc>
<doc id="1283618" url="https://pl.wikipedia.org/wiki?curid=1283618" title="Stalowy Szczur">
Stalowy Szczur

Stalowy Szczur () – cykl powieści fantastycznonaukowych amerykańskiego pisarza Harry’ego Harrisona, których bohaterem jest James Bolivar DiGriz, alias "Slippery Jim" (Śliski Jim) lub "The Stainless Steel Rat" (Stalowy Szczur), niepokonany kosmiczny przestępca działający jako agent Korpusu Specjalnego.
Pierwsza książka cyklu została wydana w USA w 1961, na język polski przełożył ją Jarosław Kotarski w 1990. Po raz pierwszy cykl zaczęło wydawać w latach 90. Wydawnictwo Poznańskie w serii „SF”.
Pierwsza część opowiada historię Jima di Griz o jego kłopotach z prawem w świecie „prawie bez przestępczości” oraz o tym, jak dostał się do międzyświatowej organizacji Korpusu Specjalnego. Opowiada również o jego pierwszym zadaniu dla tej agencji, którym było uratowanie świata, pokonanie Angeliny oraz zawarcie porozumienia z szefem, Inskippem.
Książka - napisana w stylu serii o Stalowym Szczurze.
"I ty możesz zostać Stalowym Szczurem" ("You Can Be the Stainless Steel Rat", 1985) – (), w Polsce w 1995 roku
Komiksy.
Wszystkie części zostały zebrane i wydrukowane w wersji papierowej w lipcu 2010 ().

</doc>
<doc id="1283621" url="https://pl.wikipedia.org/wiki?curid=1283621" title="Podział administracyjny Eswatini">
Podział administracyjny Eswatini

Podział administracyjny Eswatini jest trójstopniowy. Państwo dzieli się na 4 dystrykty:
Dystrykty dzielą się natomiast na tinkhundla, których w całym państwie jest 55. Tinkhundla dzielą się na imiphakatsi.
Historia.
Do grudnia 1963 roku w Suazi, jeszcze jako kolonii brytyjskiej, istniało 6 dystryktów:

</doc>
<doc id="1283623" url="https://pl.wikipedia.org/wiki?curid=1283623" title="Egil Østenstad">
Egil Østenstad

Egil Johan Østenstad (ur. 2 stycznia 1972 w Haugesund) – piłkarz norweski grający na pozycji napastnika.
Kariera klubowa.
Østenstad urodził się w mieście Haugesund. Wychowywał się w lokalnym klubie o nazwie Torvastad IL, a w 1990 roku podjął treningi w Vikingu Stavanger i wtedy też zadebiutował w pierwszej lidze norweskiej. Rok później zaliczył 10 meczów i zdobył jednego gola, czym nieznacznie przyczynił się do wywalczenia mistrzostwa Norwegii. W kolejnych latach był już podstawowym zawodnikiem Vikinga i w sezonie 1992/1993 wystąpił w eliminacjach do Ligi Mistrzów. Zespół Vikinga był bliski odniesienia sukcesu, remisując w 1. rundzie u siebie z FC Barcelona 0:0, a na Camp Nou przegrywając 0:1. Natomiast w 1994 i 1996 roku Egil zostawał wicemistrzem Norwegii. W tym drugim przypadku został wicekrólem strzelców ligi z 23 golami.
3 października 1996 roku Østenstad podpisał kontrakt z angielskim Southampton F.C., który zapłacił za niego 800 tysięcy funtów. U menedżera Graeme’a Sounessa miał zastąpić w ataku Neila Shipperleya. W Premier League Norweg zadebiutował 13 października w zremisowanym 1:1 spotkaniu z Coventry City. Już 26 października w swoim trzecim spotkaniu zaliczył hat-tricka, a „Święci” pokonali Manchester United aż 6:3. W Southampton stworzył atak z Matthew Le Tissierem, a w swoim pierwszym sezonie zaliczł 9 trafień. W sezonie 1997/1998 partnerował mu Kevin Davies, ale to Egil wraz z Le Tissierem byli najlepszymi strzelcami Southampton z 11 golami (Østenstad 8 z nich zdobył w ostatnich 13 kolejkach). W sezonie 1998/1999 grał w ataku z Markiem Hughesem i zaliczył 7 bramek, które pomogły Southampton w utrzymaniu w lidze. Jednak po transferze Łotysza Mariansa Paharsa latem 1999 Norweg stracił miejsce w składzie „Świętych”.
18 sierpnia 1999 Østenstad został piłkarzem grającego w Division One Blackburn Rovers. Transfer odbył się na zasadzie wymiany za Kevina Daviesa. W nowej drużynie Egil swój pierwszy mecz zaliczył 21 sierpnia, a Rovers przegrali w nim 1:2 z Barnsley F.C. W lidze zdobył 8 goli, ale Blackburn nie zdołał powrócić do Premiership. W sezonie 2000/2001 był tylko rezerwowym dla pary Matt Jansen – David Dunn i został wypożyczony do Manchesteru City, ale tam także był tylko rezerwowym i zaliczył 4 spotkania ligowe. Międzyczasie Blackburn wrócił do Premiership, ale w kolejnych dwóch sezonach Østenstad zdobył tylko jednego gola w 21 rozegranych spotkaniach.
30 sierpnia 2003 roku Østenstad przeszedł na zasadzie wolnego transferu do szkockiego Rangers F.C. Tam grał przez jeden sezon i przegrywał rywalizację z takimi napastnikami jak Michael Mols, Szota Arweladze i Peter Løvenkrands. W drużynie prowadzonej przez Alexa McLeisha nie zdobył gola w żadnym z 11 rozegranych spotkań, a Rangers zostali wicemistrzem kraju. W połowie 2004 roku wrócił do Norwegii, do Vikinga. Pomógł mu w utrzymaniu w lidze, a w 2005 roku postanowił zakończyć piłkarską karierę.
Kariera reprezentacyjna.
W reprezentacji Norwegii Østenstad zadebiutował 1 sierpnia 1993 roku w wygranym 7:0 towarzyskim meczu z Wyspami Owczymi i w debiucie zdobył dwie bramki. W 1998 roku został powołany przez selekcjonera Egila Olsena na Mistrzostwa Świata we Francji, na których wystąpił jedynie w zremisowanym 1:1 spotkaniu z reprezentacją Szkocji. Ostatni mecz w kadrze rozegrał w 2005 roku przeciwko Szkocji (1:2), rozegrany w ramach eliminacji do Mistrzostw Świata w Niemczech. Ogółem w kadrze narodowej zagrał 18 razy i strzelił 6 goli.

</doc>
<doc id="1283624" url="https://pl.wikipedia.org/wiki?curid=1283624" title="Egil Ostenstad">
Egil Ostenstad



</doc>
<doc id="1283625" url="https://pl.wikipedia.org/wiki?curid=1283625" title="Hhohho">
Hhohho



</doc>
<doc id="1283626" url="https://pl.wikipedia.org/wiki?curid=1283626" title="As The World Turns">
As The World Turns



</doc>
<doc id="1283627" url="https://pl.wikipedia.org/wiki?curid=1283627" title="Łasica (ujednoznacznienie)">
Łasica (ujednoznacznienie)



</doc>
<doc id="1283628" url="https://pl.wikipedia.org/wiki?curid=1283628" title="Egil Øestenstad">
Egil Øestenstad



</doc>
<doc id="1283630" url="https://pl.wikipedia.org/wiki?curid=1283630" title="Dezocyna">
Dezocyna

Dezocyna () – organiczny związek chemiczny, opioidowy lek przeciwbólow należący do pochodnych fenantrenowych alkaloidów opium. Efekt leczniczy wywiera poprzez działanie agonistyczne na receptory μ i κ, posiada także komponentę działania antagonistycznego, co może sprowokować objawy odstawienne u osób uzależnionych od opioidów o czysto agonistycznych właściwościach. Siła i czas działania zbliżone są do morfiny. Nie ustalono dotąd stopnia ryzyka uzależnienia od dezocyny, należy jednak oczekiwać, że jest ono mniejsze niż w przypadku leków o czystym działaniu agonistycznym. W małych dawkach dezocyna powoduje działanie euforyzujące, jednak działanie poprzez receptory κ powoduje, iż w większych dawkach obserwuje się działanie przeciwne. 
Niepożądanym efektem ubocznym jest depresja oddechowa o podobnej sile jak wywoływany przez morfinę. Efekt ten przestaje nasilać się powyżej dawki 0,4 mg/kg (tzw. „efekt sufitowy”, zaobserwowany wcześniej przy depresji oddechowej wywołanej podaniem nalorfiny lub nalbufiny).

</doc>
<doc id="1283635" url="https://pl.wikipedia.org/wiki?curid=1283635" title="Pełzaki w Paryżu">
Pełzaki w Paryżu

Pełzaki w Paryżu (ang. "Rugrats in Paris: The Movie", 2000) − amerykański film animowany, będący kontynuacją serialu "Pełzaki".
Fabuła.
Tommy Pickles, jego kuzynka Angelica, Chuckie Finster oraz bliźniaki Phil i Lil DeVille to niesforne dzieci zwane pełzakami. Wszyscy przeżywają niesamowite przygody. Tym razem jadą razem do Paryża. Chuckie marzy o tym, aby mieć mamę. Wraz z przyjaciółmi postanawia wyswatać swojego tatę – Charlesa.
Obsada.
i inni
Wersja polska.
Wersja polska: TVP Agencja Filmowa
Reżyseria: Dorota Kawęcka
Dialogi: Dorota Dziadkiewicz
Dźwięk i montaż: Jakub Milencki
Kierownictwo produkcji: Monika Wojtysiak
Kierownictwo muzyczne: Piotr Gogol
Teksty piosenek: Wiesława Sujkowska
Udział wzięli:
i inni

</doc>
<doc id="1283638" url="https://pl.wikipedia.org/wiki?curid=1283638" title="Częstość występowania pierwiastków we Wszechświecie">
Częstość występowania pierwiastków we Wszechświecie

Częstość występowania pierwiastków we Wszechświecie (abundancja pierwiastków chemicznych) – rozpowszechnienie poszczególnych pierwiastków chemicznych w całym Wszechświecie, ich udział w całej materii.
Względna częstość występowania poszczególnych pierwiastków we Wszechświecie zależy od liczby atomowej danego pierwiastka, oraz właściwości jąder atomowych pierwiastków. Różnice w ilościach poszczególnych pierwiastków wynikają z charakteru procesu nukleosyntezy zachodzącej od Wielkiego Wybuchu.
Obfitość wodoru i helu.
Wodór jest pierwiastkiem występującym we Wszechświecie w największej ilości. Jego jądra – protony – stanowią pierwotną materię, która uformowała się najwcześniej w ciągu pierwszej milionowej części sekundy od początku Wielkiego Wybuchu. Również podczas Wielkiego Wybuchu, pod koniec ery leptonowej, gdy we Wszechświecie istniały już protony i neutrony w wyniku łączenia się ich w procesie zwanym pierwotną nukleosyntezą powstała większość z istniejących obecnie jąder helu oraz niewielka ilość jąder litu i berylu. W toku późniejszej ewolucji Wszechświata, we wnętrzach gwiazd, zachodziła i nadal zachodzi przemiana jąder inne jądra, głównie masywniejsze. Dominującą reakcją jest przemiana wodoru w hel, dlatego stosunek liczby jąder helu do liczby jąder wodoru ulega ciągłej zmianie, mimo to niewiele się on zmienił od Wielkiego Wybuchu.
Maksimum dla żelaza.
Wszystkie jądra pierwiastków cięższych od berylu, aż do żelaza powstały głównie w wyniku reakcji jądrowych w gwiazdach, czemu towarzyszyło wydzielanie dużej ilości energii. Produktem końcowym tych przemian było żelazo, którego jądro ma największą energię wiązania przypadającą na jeden nukleon. Dlatego jąder żelaza jest stosunkowo dużo w porównaniu z jądrami pierwiastków o większych liczbach atomowych i w porównaniu z jądrami pierwiastków o trochę mniejszych liczbach atomowych. Jądra masywniejsze od jąder żelaza powstały podczas wybuchu supernowych, w warunkach ekstremalnie wysokich temperatur i ciśnień.
Źródła informacji o składzie izotopowym Wszechświata.
Głównym źródłem informacji o ilości poszczególnych pierwiastków tworzących Wszechświat są badania składu skorupy ziemskiej. W niewielkim stopniu istnieje możliwość bezpośredniego badania minerałów z Księżyca, meteorytów i pośrednio – powierzchni Marsa. Głównym źródłem informacji na temat składu bardziej odległych obiektów są metody spektroskopii promieniowania elektromagnetycznego. Badając światło zarówno emitowane, jak i odbijane, rozpraszane i pochłaniane przez różne obiekty kosmiczne, można określić skład atmosfer planet, gwiazd, można ustalić z czego zbudowane są inne galaktyki i jaki jest skład zimnych obłoków gazu i pyłu kosmicznego.
Badanie składu izotopowego Wszechświata dostarcza równocześnie narzędzia do weryfikacji teorii dotyczących nukleosyntezy.

</doc>
<doc id="1283639" url="https://pl.wikipedia.org/wiki?curid=1283639" title="Lubombo">
Lubombo



</doc>
<doc id="1283641" url="https://pl.wikipedia.org/wiki?curid=1283641" title="Shiselweni">
Shiselweni



</doc>
<doc id="1283643" url="https://pl.wikipedia.org/wiki?curid=1283643" title="Silnik boxer">
Silnik boxer



</doc>
<doc id="1283656" url="https://pl.wikipedia.org/wiki?curid=1283656" title="Wydział Nauk Ekonomicznych i Prawnych Uniwersytetu Technologiczno-Humanistycznego im. Kazimierza Pułaskiego w Radomiu">
Wydział Nauk Ekonomicznych i Prawnych Uniwersytetu Technologiczno-Humanistycznego im. Kazimierza Pułaskiego w Radomiu

Wydział Nauk Ekonomicznych i Prawnych Uniwersytetu Technologiczno-Humanistycznego im. Kazimierza Pułaskiego w Radomiu (WNEP) – jeden z 8 wydziałów Uniwersytetu Technologiczno-Humanistycznego kształcący administratywistów, prawników i ekonomistów, w tym towaroznawców, a także prowadzący badania naukowe w dyscyplinach obejmujących prowadzone kierunki studiów. Istniał do 1 października 2019 roku. 
Historia Wydziału.
Pierwsze próby powołania w Radomiu wyższych studiów administracyjno-ekonomicznych miały miejsce już w 1945 r., kiedy radomskie środowiska społeczne i naukowe zorganizowane w Instytut Naukowo-Społeczny (memoriał przygotowany pod kierownictwem doc. dr hab. Stefana Witkowskiego oraz Stanisława Piątkowskiego, prawdopodobnie z inspiracji prof. Tadeusza Kotarbińskiego), przy wsparciu miejscowych władz, wystąpiły z propozycją utworzenia w Radomiu Wyższej Szkoły Administracyjno-Spółdzielczej (w późniejszej fazie przygotowań zaproponowano nazwę Szkoła Główna Ekonomiczna). Ministerstwo Oświaty jednak nie podzieliło argumentów pomysłodawców powstania uczelni i projekt nie doczekał się realizacji. Do pomysłu organizacji w Radomiu studiów ekonomicznych powrócono dopiero w latach 60., po powstaniu pierwszej w Radomiu uczelni wyższej – dzisiejszego Uniwersytetu Technologiczno-Humanistycznego. 21 października 1967 r. uruchomiono w Radomiu punkt konsultacyjny Szkoły Głównej Planowania i Statystyki przy Kielecko-Radomskiej Wyższej Szkole Inżynierskiej (ówczesna nazwa uczelni), którego kierownikiem został dr Adam Kurzynowski. 1 czerwca 1969 r. powstał Wydział Ekonomiczny Kielecko-Radomskiej Wyższej Szkoły Inżynierskiej powołany decyzją Ministra Oświaty i Szkolnictwa Wyższego z dnia 27 maja 1969 r. Strukturę wydziału tworzyły trzy katedry: Ekonomiki Przemysłu, Ekonomiki Handlu oraz Finansów. Pierwszą siedzibą Wydziału był budynek przy ul. 1 Maja 79 (obecnie ul. 25 Czerwca). Na wydziale prowadzono 3-letnie dzienne studia zawodowe na trzech kierunkach: ekonomika przemysłu, ekonomika handlu oraz finanse i rachunkowość (absolwent otrzymywał tytuł dyplomowanego ekonomisty). Studia zaoczne pozostawały w gestii punktu konsultacyjnego SGPiS, który był powoli wchłaniany przez Wydział. Od 1974 r. kształcono studentów na 4-letnich studiach magisterskich. W tym samym roku uczelnia zmieniła nazwę na Politechnika Świętokrzyska. W 1976 r. Wydział Ekonomiczny został zlikwidowany, a na jego miejsce powołany Instytut Ekonomiki i Organizacji działający na prawach wydziału. W 1977 r. uruchomiono 2-letnie studia magisterskie (II stopnia). W 1978 r. z Politechniki Świętokrzyskiej wydzielono samodzielną Wyższą Szkołę Inżynierską w Radomiu z Wydziałem Ekonomiki i Organizacji. Od 1993 r. na wydziale uruchomiono 3-letnie studia zawodowe (licencjat) na kierunku administracja, a od 2007 r. 3,5-letnie studia zawodowe (inżynier) na kierunku towaroznawstwo. Od 1993 r. wydział ma prawo do nadawania stopnia naukowego doktora nauk ekonomicznych w dyscyplinie ekonomia. W 1998 r. siedziba wydziału została przeniesiona do nowego budynku przy ul. Chrobrego 31. Od roku akademickiego 2006/2007 studia na kierunku ekonomia są prowadzone w systemie dwustopniowym (3 lata licencjat i 2 lata magister). Na Wydziale uruchomiono także studia II stopnia na kierunkach towaroznawstwo oraz administracja. Od początku swojej działalności Wydział ukończyło prawie 33,5 tys. studentów (stan na 2009 r.). Najbardziej licznym rocznikiem absolwentów był 2001/2002 – wydano wtedy 4 tys. dyplomów ukończenia studiów. 23 czerwca 2014 r. decyzją Centralnej Komisji do Spraw Stopni i Tytułów Wydział uzyskał prawo do nadawania stopnia naukowego doktora nauk ekonomicznych w dyscyplinie towaroznawstwo. W 2014 r. uruchomiono kierunek studiów "Prawo w działalności gospodarczej", a w 2015 r. kierunek "Prawo" (studia jednolite magisterskie). W 2016 r. zmieniono nazwę jednostki na "Wydział Nauk Ekonomicznych i Prawnych". 
W roku 2019 w wyniku restrukturyzacji został on przekształcony w 2 oddzielne wydziały jakimi są Wydział Ekonomii i Finansów oraz Wydział Prawa i Administracji. 
Kadra.
Na Wydziale pracuje 103 nauczycieli akademickich (stan na 01.09.2010 r.) w tym:

</doc>
<doc id="1283658" url="https://pl.wikipedia.org/wiki?curid=1283658" title="Kruk (ścieżka dźwiękowa)">
Kruk (ścieżka dźwiękowa)

Kruk – ścieżka dźwiękowa z filmu "Kruk", wydana w roku 1994. Największym przebojem tej płyty była piosenka "Big Empty" zespołu Stone Temple Pilots, która znalazła się także w ich albumie pt. "Purple".

</doc>
<doc id="1283660" url="https://pl.wikipedia.org/wiki?curid=1283660" title="Henryk Andreas Kamieniecki">
Henryk Andreas Kamieniecki

Henryk Andreas Kamieniecki herbu Pilawa, (ur. 1430 w Odrzykoniu, zm. 1488) – kasztelan sanocki (1474–1488), senator, asesor sanocki, właściciel Zamku Kamienieckiego w Odrzykoniu.
Życiorys.
Był synem Marcina Kamienieckiego i Katarzyny, (córki Piotra Szafrańca h. Stary Koń, wojewody sandomierskiego i krakowskiego) wnukiem Klemensa Kamienieckiego – właściciela zamku i mężem Katarzyny Pieniążkównej c. Mikołaja Pieniążka.
Nadał zamkowi w Odrzykoniu charakter rezydencji, rozbudował go w kierunku wschodnim.
Mając 14 lat, zapisał się na Akademię Krakowską w roku 1444.
26 stycznia 1448 r. – po śmierci najstarszego brata Piotra, w wyniku podziału ojcowizny dokonanej wspólnie z bezdzietnymi braćmi: Mikołajem i Marcinem Kamienieckim, otrzymał Zamek kamieniecki wraz z wsiami takimi jak np.: Korczyna, Węglówka, Kombornia, Szklary, Jabłonica i Zawada.
W 1449 r. brał udział ze znacznym swoim kosztownym oddziałem zaciężnym, w wyprawie do Mołdawii, zostawiając bratu w zastaw swój dział za 1000 grzywien, a po dwóch latach odkupił od niego (ten zastaw), wraz z Odrzykoniem, Jasienica, Wolą Jasienicką i Malinówką, którą sprzedał w 1453 r., i odzyskał wsie sprzedane przez ojca, szwagrowi Piotrowi z Kotek w powiecie szczyżyckim.
W poł. XV w. był właścicielem Niezdowa, Komornik i części Dziekanowic. W wyniku wygranej sprawy spadek po matce Katarzynie z Kotków z wujkiem Stanisławem Kotek, otrzymał takie wsie jak: Niezdów, Komorniki i Dziekanowice.
Henryk Andreas Kamieniecki skupił w swym ręku całe, rozległe, rodzinne dobra, których ośrodkiem uczynił Zamek Kamieniecki.
Procesował się z biskupstwem przemyskim do 1460 roku, kiedy to komisarze królewscy: Jan Pilecki – wojewoda krakowski, Andrzej z Sienna i Waszko z Rybotycz – sędzia przemyski; rozgraniczyli dobra i Jabłonica, Jasienica Rosielna oraz Orzechówka pozostały jego własnością, a biskupimi pozostały: Domaradz, Blizne i Płosina.
Początkowo wraz z bratem Piotrem Kamienieckim (po 1410–1447) – starostą dobczyckim, wspierał konfederację Spytka z Melsztyna przeciw królowi, ze względu na odebranie Kamienieckim Dobczyc, jednak pod koniec życia, nawiązał kontakty z dworem królewskim.
W 1474 r. bronił zamku w Odrzykoniu przed najazdem węgierskim Macieja Korwina pod wodzą zmadziarowanego Słowaka Tomasza Tharczaya – starosty zamku z Lipian. W tym też roku, został senatorem i kasztelanem sanockim.
Zmarł w 1488 r. pozostawiając sześciu synów: Mikołaja, Henryka, Stanisława, Klemensa, Marcina, Jana, i trzy córki, z których jedna wyszła za Mikołaja Strzyżewskiego.
Syn Marcina Kamienieckiego(zm. 1530) był hetmanem polnym koronnym, a Jan Kamieniecki (ok. 1463–1513) starostą bełskim i kasztelanem lwowskim.
Henryk Kamieniecki (syn Henryka Andreasa) – zginął w 23 sierpnia 1494 r. w bitwie pod Wiśniowcem na Wołyniu w czasie najazdu Tatarów na Podole.
Po jego śmierci w 1488 r. właścicielem zamku został najstarszy syn Henryka – Mikołaj Kamieniecki (zm. w 1515) – pierwszy w Polsce dożywotni hetman wielki koronny.
W 1530 roku wnuk Henryka – Klemens Kamieniecki sprzedał zamek niższy w kasztelanowi bieckiemu, Sewerynowi Bonerowi, który już dwa lata wcześniej, drogą zastawu, wszedł w posiadanie zamku wysokiego w Odrzykoniu.
Henryk Andreas był pradziadkiem Jerzego Mniszcha (ok. 1548–1613) kasztelana radomskiego, wojewody sandomierskiego ojca carowej Maryny Mniszchównej i jej prapradziadkiem.
Jego prawnukiem był kardynał Bernard Maciejowski (1548–1608) prymas Polski.

</doc>
<doc id="1283663" url="https://pl.wikipedia.org/wiki?curid=1283663" title="Einsatzkommando 16">
Einsatzkommando 16

Einsatzkommando 16 (EK 16) – specjalna grupa operacyjna ("Einsatzgruppen") niemieckiej policji bezpieczeństwa i służby bezpieczeństwa, działająca w pierwszych miesiącach okupacji na zajętych przez Wehrmacht terenach Wolnego Miasta Gdańska i Pomorza Nadwiślańskiego. Pomiędzy wrześniem a listopadem 1939 r., członkowie "Einsatzkommando 16" dopuścili się szeregu zbrodni na ludności Pomorza, odgrywając między innymi kluczową rolę podczas masowych mordów w Piaśnicy, toruńskiej Barbarce, czy w „Dolinie śmierci” pod Bydgoszczą. W prowadzonych na własny użytek statystykach, Niemcy oceniali liczbę ofiar "Einsatzkommando 16" na około 20 tysięcy.
Geneza jednostki.
Planując agresję na Polskę przywódcy III Rzeszy przygotowywali się równocześnie do wdrożenia na ziemiach polskich swych koncepcji narodowościowych i rasowych, których celem było zdobycie przestrzeni życiowej na wschodzie i uczynienie z Polaków niewolników wielkiego niemieckiego imperium światowego. Pierwszym krokiem do złamania oporu Polaków i w konsekwencji – całkowitej germanizacji zamieszkiwanych przez nich ziem (w pierwszym rzędzie obszarów dawnego zaboru pruskiego) – miała być eksterminacja polskiej inteligencji, którą naziści obarczali winą za politykę polonizacyjną prowadzoną na ziemiach zachodnich w okresie międzywojennym oraz traktowali jako główną przeszkodę na drodze do szybkiego i całkowitego zniemczenia regionu. Jeszcze przed wybuchem wojny niemieckie służby policyjne wydały w Berlinie specjalną książkę "Sonderfahndungsbuch Polen 1939" (przygotowaną przy wydatnej współpracy ze strony przedstawicieli mniejszości niemieckiej w Polsce), zawierającą spis nazwisk Polaków przeznaczonych do natychmiastowego internowania po rozpoczęciu okupacji. 25 sierpnia 1939 r. przy berlińskim Gestapo powstał natomiast Specjalny Referat do spraw operacji „Tannenberg”, którego zadaniem było zaplanowanie akcji likwidacyjnej. Nad przebiegiem operacji „Tannenberg” (niem. "Unternehmen „Tannenberg”") miał bezpośrednio czuwać sam szef SD – Reinhard Heydrich.
Po rozpoczęciu kampanii wrześniowej, realizację założeń operacji „Tannenberg” zapewniały w pierwszym rzędzie utworzone specjalnie w tym celu grupy operacyjne niemieckiej policji bezpieczeństwa i służby bezpieczeństwa (tzw. "Einsatzgruppen"), które podążały w ślad za regularnymi formacjami Wehrmachtu. Na Pomorzu akcję eksterminacyjną prowadziła początkowo "Einsatzgruppe IV" (dowódca: SS-Brigadeführer Lothar Beutel) podążająca za oddziałami niemieckiej 4 Armii, wspierana przez "Einsatzgruppe V" (dowódca: SS-Standartenführer Ernst Damzog) idącą w ślad za formacjami niemieckiej 3 Armii. Opuściły one jednak Pomorze między 15 a 20 września 1939 r.
Struktura i kadry jednostki.
"Einsatzkommando 16" utworzono oficjalnie w Gdańsku w dniu 12 września 1939 r. Powstało ono jako ostatnia spośród "Einsatzgruppen", wyznaczonych jesienią 1939 r. do działań na terytorium Polski. EK 16 przynależało do rejonu „wojskowego zarządcy Prusy Zachodnie” i tym samym obejmowało tereny rozpracowywane wcześniej przez EG IV i V. W przeciwieństwie jednak do pozostałych "Einsatzgruppen" – podążających stale za walczącymi oddziałami i łączących działania eksterminacyjne z zabezpieczaniem tyłów Wehrmachtu, działalnością wywiadowczą itp. – EK 16 pozostawało najbardziej statycznym ze wszystkich komand, a jego zadanie sprowadzało się wyłącznie do likwidacji polskiej inteligencji na obszarze Pomorza Nadwiślańskiego. Niemiecki historyk Dieter Schenk napisał, iż: „"Komando 16 w Gdańsku ze swoimi rozmaitymi podgrupami było po prostu plutonem egzekucyjnym, którego zadanie polegało tylko na tym, aby realizować żądanie szefa policji bezpieczeństwa i SD [Heydricha] codziennego zwiększania liczby egzekucji"”.
Na czele "Einsatzkommando 16" stał dyrektor rządowy ("Regierungsdirektor") i SS-Sturmbannführer dr Rudolf Tröger. Przed wybuchem wojny Tröger pełnił funkcję kierownika policji kryminalnej w Wolnym Mieście Gdańsku ("de facto" szefa gdańskiego Gestapo), gdzie przysłano go z Berlina jeszcze w kwietniu 1938 r. Tröger mimo stosunkowo niskiego stopnia był niewątpliwie jednym z ważnych współpracowników partyjnego kierownictwa Okręgu Gdańsk-Prusy Zachodnie i partnerem w rozmowach z gauleiterem Forsterem.
Oddział składał się z około 100 funkcjonariuszy Gestapo i Kripo, wspieranych przez niewielką liczbę członków SS i policji. Tröger dowodził EK 16 z Gdańska, lecz niemal od samego początku jednostka funkcjonowała w trzech odrębnych oddziałach:
Od 14 września 1939 r. "Einsatzkommando 16" przekazywało raporty dzienne do referatu operacji „Tannenberg” w RSHA w Berlinie i było mu podporządkowane organizacyjnie. Niemniej jednak, nie bez powodu (w przeciwieństwie do innych "Einsatzgruppen") określano EK 16 mianem jednostki „samodzielnej”. W atmosferze panującego wciąż na Pomorzu chaosu, Berlin miał dość ograniczoną możliwość bezpośredniego sterowania działaniami EK 16, stąd wydaje się, że większość poleceń Tröger otrzymywał od gauleitera Forstera oraz dowódcy SS i policji na Pomorzu, SS-Gruppenführera Richarda Hildebrandta.
Działalność Einsatzkommando 16.
"Einsatzkommando 16" stacjonowało w całości w Gdańsku do 26 września 1939 r. Następnie jednostkę podzielono, tworząc oddziały w Gdyni, Toruniu i Bydgoszczy oraz mniejsze filie w Kościerzynie, Starogardzie Gdańskim, Tucholi, Grudziądzu i Brodnicy. Pododdziały EK 16 przy współpracy z innymi formacjami niemieckimi zaczęły rychło organizować wielkie obławy na Polaków, zwane eufemistycznie „akcjami oczyszczającymi” (niem. "Säuberungsaktion"), podczas których aresztowano tysiące przedstawicieli polskiej elity politycznej, gospodarczej i intelektualnej z Pomorza. Na podstawie przygotowanych wcześniej list proskrypcyjnych Sonderfahndungsbuch Polen zatrzymywano zwłaszcza księży katolickich, nauczycieli, lekarzy, dentystów, weterynarzy, oficerów, wyższych urzędników, wielkich kupców, wielkich właścicieli ziemskich, pisarzy, redaktorów, pracowników służb mundurowych, żołnierzy powracających do swych domów, jak również członków organizacji i stowarzyszeń krzewiących polskość – przede wszystkim Polskiego Związku Zachodniego, Ligi Morskiej i Kolonialnej, Związku Obrony Kresów Zachodnich, Kurkowego Bractwa Strzeleckiego, Towarzystwa Powstańców i Wojaków oraz Polskiego Towarzystwa Gimnastycznego „Sokół”. Tylko w samej Gdyni, pod koniec września 1939 r., "Einsatzkommando 16" aresztowało w ciągu dwóch dni blisko 4 tysiące osób.
"Einsatzkommando 16" zorganizowało na Pomorzu osiemnaście obozów dla internowanych (po rozwiązaniu EK 16 obozy były nadzorowane przez Gestapo), w których więziono Polaków aresztowanych w ramach operacji „Tannenberg” i kolejnej akcji eksterminacyjnej, przeprowadzonej pod kryptonimem "Intelligenzaktion Pommern". Obozy te znajdowały się w między innymi w miejscowościach: Bydgoszcz, Chełmno nad Wisłą, Gniew, Grudziądz, Kartuzy, Pelplin, Puck, Tczew, Skarszewy, Skórcz, Starogard Gdański, Świecie, Wąbrzeźno, Wejherowo, Zblewo.
Na początku października 1939 r. odbyła się narada kadry dowódczej EK 16, podczas której dr Tröger przekazał zgromadzonym polecenie Reichsführera-SS Himmlera, aby „"sprzątnąć polską inteligencję"”. Wkrótce później na całym Pomorzu rozpoczęły się masowe egzekucje. Przy realizacji akcji eksterminacyjnej członkowie "Einsatzkommando 16" współpracowali z pomorskim "Selbstschutzem" (paramilitarna formacja złożona z przedstawicieli niemieckiej mniejszości narodowej, zamieszkującej przedwojenne terytorium Rzeczypospolitej) oraz ze specjalnym oddziałem "Wachsturmbann „Eimann”", złożonym z członków gdańskiego SS. Mordercze przedsięwzięcia wszystkich tych jednostek krzyżowały się i uzupełniały.
Niewątpliwie członkowie "Einsatzkommando 16" brali bezpośredni udział w egzekucjach polskich inteligentów, choć rola jednostki sprowadzała się przede wszystkim do organizowania akcji eksterminacyjnej i nadzorowania jej przebiegu. Zazwyczaj członkowie EK 16, rozsiani po pomorskich aresztach i obozach dla internowanych, tworzyli specjalne komisje, które decydowały których więźniów należy zwolnić lub wysiedlić do Generalnego Gubernatorstwa, których skierować do obozów koncentracyjnych, a których zlikwidować na miejscu. W skład plutonów egzekucyjnych wchodzili natomiast członkowie "Selbstschutzu" lub pośledniejszych formacji policyjnych.
Największą z nazistowskich zbrodni popełnionych na Pomorzu były masowe egzekucje w Lasach Piaśnickich w pobliżu Wejherowa, gdzie między jesienią 1939 r., a wiosną 1940 r. zamordowano od 12 do 14 tysięcy ludzi. Członkowie "Einsatzkommando 16" brali aktywny udział w akcji eksterminacyjnej w Piaśnicy, zwłaszcza w jej pierwszym okresie, gdy mordowano tam pomorską inteligencję. Szczególnie ponurą rolę odegrał wówczas Friedrich Class – dyrektor kryminalny gdyńskiego gestapo i wieloletni pracownik gdańskiej policji kryminalnej, któremu podlegały m.in. służby bezpieczeństwa na terenie Wejherowa. To on, przez postawienie parafki „CL+” przy nazwisku, zatwierdzał wyroki śmierci dla polskich więźniów politycznych.
20-osobowy oddział dowodzony przez "Kriminalrata" Jakoba Lölgena odegrał z kolei kluczową rolę w prowadzonej od końca września 1939 r. akcji eksterminacyjnej w Bydgoszczy. Członkowie EK 16 brali udział w masowych obławach na przedstawicieli polskiej inteligencji oraz wchodzili w skład specjalnej komisji urzędującej w bydgoskim obozie dla internowanych, która decydowała o losie więźniów. Wskazani przez nią Polacy i Żydzi byli tysiącami rozstrzeliwani w odludnych miejscach w pobliżu Bydgoszczy, takich jak np. Las Gdański, lasy pod Tryszczynem i Borównem czy przede wszystkim – fordońska „Dolina Śmierci”. W raporcie sytuacyjnym z 17 listopada 1939 r., Lölgen mógł zameldować, iż: „"W Bydgoszczy nie ma już inteligencji polskiej, która mogłaby działać aktywnie"”.
SS-mani z EK 16 (oddział komisarza kryminalnego Leyera) wchodzili także w skład specjalnej komisji „selekcjonującej” więźniów obozu dla internowanych, utworzonego w toruńskim Forcie VII. Wskazani przez nią Polacy byli rozstrzeliwani przez "Selbstschutz" w lesie Barbarka.
To tylko największe i najbardziej znane spośród zbrodni, w których uczestniczyli członkowie "Einsatzkommando 16". Jednostka została oficjalnie rozwiązana 20 listopada 1939 r. Jej byli członkowie zasilili lokalne placówki policji bezpieczeństwa w Gdańsku, Bydgoszczy i Grudziądzu.
Powojenne losy członków komanda.
Większość członków "Einsatzkommando 16" uniknęła po wojnie odpowiedzialności karnej. Dr Rudolf Tröger poległ w kampanii francuskiej w czerwcu 1940 r. Friedrich Class, jeden z głównych wykonawców zbrodni w Piaśnicy, zmarł śmiercią naturalną w grudniu 1945 r. Ponadto zachodnioniemiecki wymiar sprawiedliwości świadomie i z własnej woli przyzwolił na uniknięcie kary przez wielu zbrodniarzy. Komisarz kryminalny Leyer wystąpił zaledwie w charakterze świadka w prokuratorskim postępowaniu dochodzeniowym i nigdy nie poniósł jakiejkolwiek kary za zbrodnie popełnione w Toruniu. Dr Rudolf Oebsger-Röder z bydgoskiego SD pełnił po wojnie funkcję szefa rezydentury zachodnioniemieckiego wywiadu w Dżakarcie oraz pracował jako rzecznik domu i dworu indonezyjskiego dyktatora Suharto.
W 1966 r. przed sądem w Monachium stanęli Jakob Lölgen i jego zastępca, Horst Eichler. Akt oskarżenia zarzucał im spowodowanie w akcjach eksterminacyjnych w Bydgoszczy śmierci w sposób podstępny i z niskich pobudek 349 osób, w tym 74 nauczycieli, 3 lekarzy i prezydenta miasta Leona Barciszewskiego. Obaj oskarżeni zostali uniewinnieni przez sąd przysięgłych, który stwierdził, że działali pod przymusem przełożonych.

</doc>
<doc id="1283664" url="https://pl.wikipedia.org/wiki?curid=1283664" title="Krkić">
Krkić



</doc>
<doc id="1283665" url="https://pl.wikipedia.org/wiki?curid=1283665" title="Erik Hoftun">
Erik Hoftun

Erik Hoftun (ur. 3 marca 1969 w Kyrksæterørze) – norweski piłkarz grający na pozycji środkowego obrońcy.
Kariera klubowa.
Piłkarską karierę Hoftun rozpoczął w klubie KIL/Hemne, w barwach którego występował w latach 1988–1991. W 1992 roku Erik przeszedł do Molde FK i w 1993 roku pomógł mu w utrzymaniu w pierwszej lidze po fazie play-off.
W 1994 roku Hoftun przeszedł do Rosenborga Trondheim i na koniec sezonu po raz pierwszy w karierze został mistrzem Norwegii. W 1995 roku po raz pierwszy awansował z Rosenborgiem do fazy grupowej Ligi Mistrzów, ale klub z Trondheim zajął 3. miejsce w grupie za Spartakiem Moskwa i Legią Warszawa. W tym samym roku sięgnął po swój pierwszy dublet, a następnie w latach 1996–2005 jeszcze dziesięciokrotnie z rzędu doprowadził Rosenborg do mistrzowskiego tytułu. W tym okresie dwukrotnie zdobywał krajowy puchar w latach 1999 i 2003, a od 1995 do 2002 ośmiokrotnie z rzędu występował w fazie grupowej Ligi Mistrzów. W latach 1995, 1996, 1997, 1998, 1999 i 2000 otrzymywał nagrodę Kniksena dla najlepszego obrońcy w Norwegii. W Rosenborgu wystąpił 279 razy w lidze i zdobył 14 goli. Natomiast w rozgrywkach Ligi Mistrzów zagrał 82 razy.
W połowie 2005 roku Erik trafił do Bodø/Glimt, z którym spadł do Adeccoligaen. W 2006 roku jeszcze nie udało się Bodø powrócić do pierwszej ligi, ale sztuka ta udała się w 2007 roku. Po tamtym sezonie Hoftun zakończył piłkarską karierę w wieku 38 lat. W listopadzie 2007 został asystentem dyrektora w Rosenborgu.
Kariera reprezentacyjna.
W reprezentacji Norwegii Hoftun zadebiutował 25 sierpnia 1997 w wygranym 1:0 towarzyskim meczu z Australią. W 1998 roku został powołany przez selekcjonera Egila Olsena na Mistrzostwa Świata we Francji, na których był rezerwowym i nie zagrał w żadnym spotkaniu. Ostatni mecz w kadrze rozegrał w 2002 roku przeciwko Szwecji (0:0). Ogółem w kadrze narodowej zagrał 30 razy.

</doc>
<doc id="1283667" url="https://pl.wikipedia.org/wiki?curid=1283667" title="Bielański">
Bielański

Bielański – polski herb szlachecki nadany w zaborze austriackim.
Opis herbu.
W polu błękitnym między rogami półksiężyca złotego takiż krzyż klinem u dołu zakończony.
Nad tarczą dwa hełmy: nad pierwszym pięć piór strusich na przemian błękitnych i złotych, nad drugim skrzydło orle błękitne z takim krzyżem i półksiężycem jak na tarczy.
Historia herbu.
Nadany w Galicji w 1782 roku arcybiskupowi lwowskiemu Piotrowi Bielańskiemu, wraz z nadaniem tytułu "Ritter".
Herbowni.
Bielański.

</doc>
<doc id="1283668" url="https://pl.wikipedia.org/wiki?curid=1283668" title="Rodgau">
Rodgau

Rodgau − miasto w Niemczech, w kraju związkowym Hesja, w rejencji Darmstadt, w powiecie Offenbach, położone na południowy wschód od Frankfurtu nad Menem w Regionie Ren-Men. Najbardziej zaludnione miasto powiatu. Rodgau założone zostało w roku 1979 w wyniku połączenia się pięciu gmin, których historia sięga VIII wieku.
Geografia.
Rodgau jest częścią konurbacji Ren-Men, jednego z najmocniejszych gospodarczo rejonów Niemiec. Pięćdziesiąty równoleżnik przebiega tu dokładnie przez Puiseaux-Platz w Nieder-Roden. Rodgau leży na Nizinie Untermain, w północnym pogórzu Niziny Górnoreńskiej.
Sąsiednie gminy.
Rodgau na północy graniczy z miastem Heusenstamm i Obertshausen, na wschodzie z gminą Hainburg oraz miastem Seligenstadt, na południowym wschodzie z Babenhausen oraz gminą Eppertshausen (obie należą do powiatu Darmstadt-Dieburg), na południowym zachodzie zaś granica przebiega przy mieście Rödermark, a na zachodzie przy Dietzenbachu.
Dzielnice.
Rodgau składa się z następujących dzielnic: Weiskirchen, Hainhausen, Jügesheim, Dudenhofen oraz Nieder-Roden z należącym do niego przysiółkiem Rollwald.
Historia.
Miasto uzyskało prawa miejskie 15 września 1979, wskutek połączenia po reformie administracyjnej gmin: Weiskirchen, Hainhausen, Jügesheim, Dudenhofen oraz Nieder-Roden, a także osiedla Rollwald (przeprowadzonej 1 stycznia 1977). Nazwę zyskało od starych określeń tych terenów: "Bachgau", "Kinziggau" i "Maingau". Gminy, które dały Rodgau początek, miały już oczywiście wiele lat historii za sobą.
Rodgau, w 2007, liczyło 45 236 mieszkańców (w tym 2 035 mieszkańców gmin sąsiednich), z których 22 120 to mężczyźni, a 23 116 - kobiety. 4 471 mieszkańców to obcokrajowcy (9,9%) 52 narodowości. 64,6% populacji żyje w Rodgau więcej niż 10 lat.
Współpraca.
Miejscowości partnerskie:

</doc>
<doc id="1283670" url="https://pl.wikipedia.org/wiki?curid=1283670" title="Igor Lewczuk">
Igor Lewczuk

Igor Lewczuk (ur. 30 maja 1985 w Białymstoku) – polski piłkarz, występujący na pozycji obrońcy.
Kariera klubowa.
Lewczuk rozpoczął swoją karierę w Hetmanie Białystok, w którym występował w latach 2003-2006. W sezonie 2006/2007 trafił do Znicza Pruszków i wywalczył z tą drużyną awans do II ligi. Po zakończeniu rundy jesiennej sezonu 2007/2008 przebywał na testach w Zagłębiu Lubin, gdzie rozegrał jeden mecz w Pucharze Ekstraklasy. Latem 2008 roku trafił do Jagiellonii Białystok. Rundę wiosenną sezonu 2010/11 spędził na wypożyczeniu w Piaście Gliwice, zaś kolejne rozgrywki w Ruchu Chorzów. Z chorzowską drużyną zdobył wicemistrzostwo Polski oraz doszedł do finału Pucharu Polski. Latem 2012 roku Ruch zatrudnił Lewczuka na stałe. Przed sezonem 2013/14 Polak przeszedł do Zawiszy Bydgoszcz, z którym związał się dwuletnim kontraktem. 19 czerwca 2014 roku przeszedł do Legii Warszawa. 31 sierpnia 2016 podpisał dwuletni kontrakt z francuskim klubem Girondins Bordeaux.
12 czerwca 2019 podpisał z Legią Warszawa kontrakt na rok z opcją przedłużenia o kolejny. 
19 października 2019 w meczu 12 kolejki Ekstraklasy przeciwko Lechowi Poznań zagrał 100. mecz w barwach Legii, a warszawski klub zwyciężył 2:1. 
5 lipca 2021 powrócił do Znicza Pruszków. W swoim pierwszym sezonie w klubie zagrał 28 meczów, zdobywając jednego gola. W sezonie 2022/2023 nie rozegrał żadnego meczu w klubie, z powodu kontuzji kolana. 17 stycznia 2023 został zawodnikiem piątoligowego klubu KTS Weszło.
Statystyki klubowe.
"Aktualne na 24 listopada 2021:"
Kariera reprezentacyjna.
12 stycznia 2014 został awaryjnie powołany w miejsce kontuzjowanego Adama Marciniaka na mecze z Norwegią i Mołdawią. Zadebiutował w meczu z Norwegią, kiedy wszedł w 90 minucie na boisko. Zagrał także przeciwko Mołdawii 81 minut.

</doc>
<doc id="1283674" url="https://pl.wikipedia.org/wiki?curid=1283674" title="Taryfa TCV">
Taryfa TCV

Taryfa TCV (fr. "Tarif commun pour voyageurs" – "wspólna taryfa dla podróżnych") – taryfa stosowana przy międzynarodowych przejazdach koleją w Europie.
Opiera się ona na poniższych założeniach:

</doc>
<doc id="1283677" url="https://pl.wikipedia.org/wiki?curid=1283677" title="Hydrokraking">
Hydrokraking

Hydrokraking (hydrokrakowanie) – proces krakingu prowadzony z udziałem wodoru w celu zmniejszenia masy cząsteczkowej składników surowca oraz zmiany proporcji w jakich te składniki występują.
Pierwszy komercyjny proces hydrokrakingu został wdrożony przez I.G. Farben Industrie w 1927 roku w celu wytwarzania benzyny z węgla brunatnego, natomiast pierwszy nowoczesny węzeł hydrokrakingu destylacyjnego w przemyśle rafineryjnym zastosowano w koncernie Chevron w roku 1958. Obecnie przeprowadza się go w temperaturze 250–450 °C (290–400 °C) pod ciśnieniem wodoru 7–15 MPa (6,9–13,8 MPa, 5–30 MPa). W charakterze katalizatorów stosuje się kobalt, molibden, nikiel i wolfram oraz platynę i pallad wbudowane w struktury krystaliczne tlenku glinu i krzemionki.
W wyniku hydrokrakingu z wysokowrzących frakcji olejowych otrzymanych poprzez destylację frakcyjną ropy naftowej oraz pozostałości destylacyjnych, takich jak gudron, otrzymuje się gaz płynny, benzynę hydrokrakingową i frakcje olejowe. Jest to proces bardzo elastyczny – poprzez odpowiedni dobór parametrów można go ukierunkować na produkcję gazu płynnego, benzyn silnikowych, paliw odrzutowych, oleju napędowego lub olejów smarowych wykorzystując w charakterze surowców destylaty atmosferyczne i próżniowe z destylacji rurowo-wieżowej (DRW), destylaty z koksowania, recyrkulaty z procesu krakingu katalitycznego oraz oleje pirolityczne.
Koszt budowy instalacji hydrokrakingu jest bardzo wysoki, gdyż operowanie wodorem w warunkach tego procesu wymaga zastosowania bardzo drogich materiałów, jednak jego zastosowanie w procesach przetwórstwa ropy naftowej zostało wymuszone przez zmiany rynkowe obejmujące jednoczesne zmniejszenie się zapotrzebowania na olej opałowy i paliwo dla starego typu silników diesla przy jednocześnie rosnącym zapotrzebowaniu na benzyny silnikowe oraz paliwo lotnicze.
Zaletą stosowania hydrokrakingu jest otrzymywanie stabilnych (pozbawionych związków nienasyconych) produktów o bardzo niskiej zawartości siarki i azotu bez stosowania procesu hydrorafinacji. Bardzo efektywnym wariantem wykorzystania hydrokrakingu w rafinerii jest współpraca z procesem krakingu katalitycznego. Dołączenie do surowców procesu hydrokrakingu olejów cyrkulacyjnych z instalacji krakingu katalitycznego pozwala na ich dearomatyzację i w ogólnym bilansie znaczny wzrost wydajności paliw silnikowych.

</doc>
<doc id="1283685" url="https://pl.wikipedia.org/wiki?curid=1283685" title="Campus Bio-Medico">
Campus Bio-Medico

Uniwersytet Campus Bio-Medico – prywatny uniwersytet założony w Rzymie w 1993 roku.
Campus ma stać się – w zamierzeniu inicjatorów – ośrodkiem studenckim, centrum medycznym i centrum badań medycznych, które będą przeprowadzane w poszanowaniu godności chorych osób.
Specyfiką uniwersytetu jest ograniczona liczna studentów i nastawienie na współpracę pomiędzy nimi a profesorami. Każdy student posiada swego opiekuna naukowego.
Szpital Uniwersytecki Campus Bio-Medico znajduje się blisko budynków wykładowych. Posiada szpital kliniczny na 400 łóżek, przychodnię, sale operacyjne, oddziały intensywnej terapii i oddziały: kardiologii, gastroenterologii, ginekologii, kardiochirurgii, hematologii, immunologii, medycyny, onkologii, okulistyki, ortopedii, otolaryngologii, senologii, chirurgii i urologii. W skład Uniwersytetu wchodzą także dwa ośrodki badawcze z zakresu biomedycyny i bioinżynierii, w których pracować będzie 300 naukowców
W inauguracji uniwersytetu „Campus Bio-Medico” wziął udział m.in. watykański Sekretarz Stanu, kardynał Tarcisio Bertone.
W sumie projekt kosztował 180 milionów euro.
Do organizatorów i wykładowców należy Paola Binetti. Prezesem Rady Nadzorczej jest Joaquín Navarro-Valls.
Wydziały i kierunki kształcenia.
Uniwersytet umożliwia kształcenie na siedmiu kierunkach studiów prowadzonych w ramach dwóch wydziałów.
Opus Dei.
Opiekę doktrynalną i duchową nad uniwersytetem sprawuje Opus Dei, prałatura personalna Kościoła katolickiego. Inicjatorem powstania uczelni był prałat Opus Dei, ks. Alvaro del Portillo.

</doc>
<doc id="1283688" url="https://pl.wikipedia.org/wiki?curid=1283688" title="Collegium Juvenum">
Collegium Juvenum

Collegium Juvenum ( „zgromadzenie”, „młodzież”) – mieszany chór szkolny działający dawniej przy II Liceum Ogólnokształcącym im. Konstantego Ildefonsa Gałczyńskiego i Gimnazjum nr 2 w Olsztynie.
Collegium Juvenum współpracuje z mieszkającymi w Olsztynie artystami – wiolonczelistką Larisą Strelita-Strele oraz skrzypkiem i kompozytorem Valerijsem Ivanovsem (członkami Nordic Symphony Orchestra), a także Aronem Blumem – gitarzystą basowym, improwizatorem, kompozytorem muzyki teatralnej, autorem projektów „Tehilim” i „Chesed” łączących dawne melodie żydowskie ze współczesną improwizacją.
Repertuar zespołu jest różnorodny. Składają się na niego utwory o tematyce świeckiej i sakralnej z różnych epok, które chórzyści wykonują w języku polskim, łacińskim, angielskim, ukraińskim, starocerkiewnosłowiańskim, hebrajskim, francuskim oraz południowoafrykańskich językach khosa i zulu.
Historia.
Zespół powstał w 2004 z inicjatywy Joanny Muśko, która od samego początku pełni funkcję dyrygenta i opiekuna chóru. W ciągu kilku lat działalności chór koncertował ponad 200 razy – uświetniał wszystkie szkolne akademie, brał udział w oficjalnych miejskich i kuratoryjnych uroczystościach, licznych konkursach, koncertach i festiwalach zdobywając nagrody, specjalne wyróżnienia i najwyższe miejsca na szczeblu wojewódzkim, ogólnopolskim i międzynarodowym.
W 2008 chór przyjął swoje pierwsze jednolite stroje. Głosy męskie występują w czarnych garniturach i czarnych koszulach, natomiast głosy żeńskie w lawendowych spódnicach i czarnych bluzkach.
We wrześniu 2011 r. wydana została debiutancka płyta pt. „Fratres”, a w grudniu 2011 został zarejestrowany w Studio Koncertowym Polskiego Radia Olsztyn godzinny koncert „Collegium Juvenum na święta”, wyemitowany olsztyńskim w Radio 23 i 25 grudnia 2011 roku.
W maju 2012 roku chór dokonał prawykonania kompozycji Valerijsa Ivanovsa pt. Cleopatra” oraz Psalmu 130 w języku hebrajskim w aranżacji Arona Bluma i Joanny Muśko.
Zarząd chóru.
W chórze funkcjonuje grupa chórzystów, na których, poza śpiewem, ciążą również obowiązki pozaartystyczne. Prezesem chóru (od 2013 r.) jest Andrzej Wódkiewicz (absolwent II LO w Olsztynie). Solistami chóru są: Magdalena Kozakiewicz (absolwentka II LO w Olsztynie), Patrycja Rutkowicz (uczennica II LO w Olsztynie), Paweł Kupracz (absolwent II LO w Olsztynie), Agata Domalewska (uczennica I LO w Olsztynie), Karolina Rubas (uczennica II LO w Olsztynie), Joanna Kowalska (uczennica I LO w Olsztynie), Kamil Kolendo (absolwent II LO w Olsztynie) oraz Adrian Milewski (uczeń Gimnazjum nr 2 w Olsztynie). Instrumenty perkusyjne - Karolina Korycka (uczennica Gimnazjum nr 2 w Olsztynie), Kamil Kolendo (uczeń II LO w Olsztynie) oraz Klaudia Szyszka i Jacek Kozłowski (absolwenci Gimnazjum nr 2 w Olsztynie).
Dyskografia.
Fratres – CD - 2011 (wydanie własne)
Lista utworów:

</doc>
<doc id="1283690" url="https://pl.wikipedia.org/wiki?curid=1283690" title="Telesfor Mickiewicz">
Telesfor Mickiewicz

Telesfor Stanisław Mickiewicz (ur. 5 stycznia 1848 w Suwałkach, zm. 26 grudnia 1935 w Radomsku) – porucznik, weteran powstania styczniowego.
Życiorys.
Urodził się w Suwałkach jako nieślubny syn Wincenty Mickiewicz, "z własnych funduszów utrzymującej się".
Życiorys Telesfora Mickiewicza znany jest przede wszystkim z jego własnej relacji złożonej w wywiadzie udzielonym w 1934.
Wedle tegoż wywiadu, w chwili wybuchu powstania styczniowego miał 19 lat, jednakże z aktu urodzenia wynika, że w istocie miał wówczas dopiero co skończone 15 lat. Wedle jego relacji walczył w szeregach partii: Selewicza w Grodzisku, Orłowskiego w Łowickiem, następnie Pawełka, a po rozbiciu tejże - w oddziale dowodzonym przez Stanislao Bechiego. Po rozbiciu oddziału Bechiego, trafił do niewoli i został zesłany na Sybir. Wigilię 1863 roku spędził w Pskowie, następnie pieszo lub w kibitce dotarł do Włodzimierza nad rzeką Klaźmą, gdzie został skazany przez sąd wojenny na 10 lat aresztanckich robót i zesłanie do Wiatki, a następnie do Omska na Syberii. Współwięźniami Telesfora byli, m.in.: Kierbedź - stryjeczny brat budowniczego mostu na Wiśle, Narbud, Budkiewicz, ks. Żmijewski, bracia Brzescy, Siekierzyński, Gromski, Maciejewski, Piechociński, Grandes, Pietraszewski. Odzyskał wolność w 1871 i po kilku miesiącach tułaczki przybył do Warszawy, gdzie został kierownikiem hotelu i restauracji "Europejskiej". Następnie od 1879 do 1922 pracował na kolei.
Po odzyskaniu przez Polskę niepodległości (1918) w okresie II Rzeczypospolitej został awansowany do stopnia podporucznika weterana Wojska Polskiego. Za pracę w dziele odzyskania niepodległości dla Polski został odznaczony Krzyżem Niepodległości z Mieczami, Krzyżem Walecznych oraz Krzyżem Harcerskim. Był ojcem chrzestnym sztandaru "Polskiego Towarzystwa Gimnastycznego „Sokół”". Był również postacią znaną i cenioną w przedwojennym Radomsku o czym mogą świadczyć wspomnienia innych znanych radomszczan Tadeusza i Stanisława Różewiczów z lat dzieciństwa.
Telesfor Mickiewicz zmarł 26 grudnia 1935 roku w Radomsku. Pochowany został z honorami na Cmentarzu Starym w Radomsku, a jego pogrzeb był manifestem niepodległościowym, na który licznie przybyli wysoko postawieni przedstawiciele władzy i wojska.

</doc>
<doc id="1283692" url="https://pl.wikipedia.org/wiki?curid=1283692" title="Power of Attraction">
Power of Attraction

Power of Attraction - debiutancki singel Natalii Lesz wydany w czerwcu 2007 roku na terenie USA. Utwór wydano wyłącznie w celach promocyjnych, promo CD rozesłane zostało do najlepszych amerykańskich DJ'ów. Zebrał on pozytywne recenzje od krytyków.
W Polsce promocja utworu miała miejsce w połowie 2008 roku i był to drugi singel z debiutanckiego albumu.

</doc>
<doc id="1283694" url="https://pl.wikipedia.org/wiki?curid=1283694" title="Bitwa o Spion Kop">
Bitwa o Spion Kop

Bitwa o Spion Kop (hol. "Slag bij Spionkop"; afr. "Slag van Spioenkop") – starcie zbrojne, które miało miejsce około 38 kilometrów na południowy zachód od Ladysmith na szczycie wzgórza Spioenkop nad brzegami rzeki Tugela, w prowincji Natal w Afryce Południowej. Bitwa, toczona pomiędzy Burami a Brytyjczykami miała miejsce w dniach 23–24 stycznia 1900 roku w ramach II wojny burskiej i zakończyło się klęską wojsk brytyjskich.
Przed bitwą.
Generał Redvers Buller, dowódca wojsk brytyjskich w Natalu, dążył do oswobodzenia oblężonego przez Burów garnizonu Ladysmith. Na jego drodze stały burskie siły gen. Louisa Bothy utrzymujący front na rzece Tugela. Wprawdzie ludzie Bothy byli w mniejszości, posiadali jednak nowoczesne działa polowe i karabiny mauzera; byli świetnie okopani, a ponadto – jako (w większości) wytrawni myśliwi – mieli przewagę strzelecką nad brytyjskimi żołnierzami z poboru. Pod koniec grudnia 1899 roku Buller przypuścił frontalny atak na pozycje burskie pod Colenso, co skończyło się jego przegraną.
W kilka tygodni później Buller otrzymał znaczne uzupełnienia oraz odpowiednią ilość środków transportowych niezbędnych do poruszania się w większej odległości od linii kolejowej, będącej jego główną drogą zaopatrzeniową. Po przegranej pod Colenso przekazał kontrolę nad swymi głównymi siłami gen. Charlesowi Warrenowi (co nie przeszkodziło mu wtrącać się we wszystko i komenderować podwładnymi Warrena). Siły Warrena liczyły 11 tys. piechoty, 2,2 tys. kawalerii i 36 dział polowych. Maszerowały one teraz na zachód, by przekroczyć Tugelę powyżej Colenso, ale każdy ich ruch był śledzony przez Burów, którzy zdołali wcześniej dotrzeć do brodu zwanego Potgieter’s Drift, obsadzić go i tak umocnić, że próba forsowania skończyłaby się przypuszczalnie jak pod Colenso.
Zdając sobie z tego sprawę Warren zostawił u brodu brygadę piechoty pod dowództwem gen-mjr. Lytteltona, a sam pomaszerował jeszcze dalej, do brodu Trichardt’s Drift, gdzie przekroczył Tugelę bez napotykania jakiegokolwiek oporu. Jego konnica pod lordem Dundonaldem miała teraz okazję przedrzeć się do Ladysmith, ale Warren wolał mieć ją przy sobie jako straż przyboczną. W zamian posłał część dywizji piechoty gen-por. Francisa Clery’ego przeciw prawemu skrzydłu Burów na płaskowyżu Tabanyama. Ci ostatni byli okopani na stokach wzniesienia i odparli atak Clery’ego.
Zatrzymany zarówno na lewym skrzydle Burów (bród Potgieter’s Drift), jak i na prawym, Warren postanowił zająć wzniesienie Spion Kop w centrum frontu Bothy.
Spion Kop.
Spion Kop to największe wzniesienie na tym obszarze, wysokie na ponad 420 metrów. Stanowiło główny bastion w linii obronnej Burów blokującej posuwanie się Brytyjczyków w kierunku Ladysmith, gdzie w okrążeniu znajdowało się około 13 tys. żołnierzy. Wzgórze znajduje się zaledwie 30 kilometrów od obleganego miasta, więc po jego zdobyciu artyleria brytyjska mogłaby panować nad całym rejonem. Spion Kop było więc postrzegane jako „klucz do Ladysmith”.
Uderzenie brytyjskie.
W nocy na 23 stycznia Warren posłał siły gen-mjr. Edwarda Woodgate’a z zadaniem zajęcia i obsadzenia Spion Kop. Podpułkownik Alexander Thorneycroft prowadził czołowy oddział.
Brytyjczycy wspinali się pod górę w ciemnościach i gęstej mgle. Udało im się zaskoczyć niewielką pikietę burską złożoną z około 15 ludzi i w ataku na bagnety zepchnąć przeciwników w dół. Niewielka grupa brytyjskich saperów przystąpiła do umacniania pozycji (podczas gdy blisko 1 tys. żołnierzy stało naokoło bezczynnie), a Woodgate zakomunikował Warrenowi, że odniósł sukces i szczyt wzgórza został opanowany.
O świcie mgła się podniosła i Brytyjczycy ku swemu zdumieniu odkryli, że udało im się zająć jedynie mniejszą i niżej położoną część szczytu wzgórza, podczas gdy Burowie zajmują pozycje wyższe i otaczające ich z trzech stron. Zbudowane przez saperów okopy nie nadawały się do obrony. Ze względu na skalisty grunt były tylko na 40 cm głębokie, co pozwalało Burom trzymać pod ogniem cały obszar, razem z umocnieniami.
Burscy generałowie nie przejęli się wiadomością, że Brytyjczycy wzięli Kop. Byli pewni, że pozycje brytyjskie są w zasięgu ich armat z Tabanyamy, a oddział nieprzyjaciół, który wdarł się na wzgórze jest pod karabinowym ogniem z niezajętych jeszcze wierzchołków. Gdyby jednak Brytyjczykom udało się umocnić na zdobytym fragmencie i opanować Conical Hill i Aloe Knoll (dwa niezajmowane przez Burów wierzchołki) mogliby podciągnąć swoją artylerię dla ostrzału Tabanyamy i kluczowych burskich pozycji. Istniało niebezpieczeństwo, że Brytyjczycy uderzą na Twin Peaks "(Drielingkoppe)" najwyższy punkt wschodniego krańca szczytu Spion Kop. Gdyby Twin Peaks padły, Brytyjczycy mogliby zwinąć lewą flankę Burów i zniszczyć ich główne siły w dolinach. W tej sytuacji burscy generałowie doszli jednak do wniosku, że muszą natychmiast zlikwidować zagrożenie na szczycie Spion Kop.
Artyleria burska zaczęła bombardowanie pozycji brytyjskich z częstotliwością 10 pocisków na minutę. Jednocześnie komendant Henrik Prinsloo, dowódca liczącego 88 ludzi ugrupowania Carolina Commando, podjął próbę zajęcia wierzchołków Aloe Knoll i Conical Hill, a inny oddział, liczący około 300 Burów głównie z Pretoria Commando, wspinał się na Kop chcąc przypuścić frontalny atak. Jednak brytyjskie karabiny Lee-Metforda i Lee-Enfielda okazały się na małą odległość nie gorsze od burskich mauzerów i frontalny atak został krwawo odparty.
Na szczycie Kop nastąpił zastój. Burom nie udało się zepchnąć Brytyjczyków, ale ci z Pretoria i Carolina Commando, którzy przeżyli starcie, zajmowali obecnie dominujące pozycje na Aloe Knoll skąd mogli bezpiecznie ostrzeliwać Brytyjczyków znajdujących się pod nieustannym ogniem artyleryjskim z Tabanyamy.
Wysoka temperatura, wyczerpanie walką i pragnienie powodowały upadek morale po obu stronach. Burscy strzelcy na szczycie widzieli w dolinach znaczną liczbę swoich ludzi, którzy odmówili udziału w bitwie. Poczucie osamotnienia i załamanie po krwawym szturmie spowodowało, że niezdyscyplinowani żołnierze tej cywilnej armii zaczęli jeden po drugim porzucać zdobytą pozycję. Po drugiej stronie ostrzał artyleryjski też zrobił swoje. Gen. Woodgate padł śmiertelnie ranny. Trzech jego następców wkrótce po nim. Żołnierze z poszczególnych oddziałów byli przemieszani, przerażeni i przyszpileni do ziemi w płytkim okopie.
Teraz pułkownik Malby Crofton objął dowództwo i zażądał uzupełnień. Warren właśnie wysłał dwa świeże bataliony lekkiej piechoty Lytteltona pod górę, ale nie zdecydował się ani na zaatakowanie Tabanyamy, ani na skierowanie dział na Aloe Knoll, bowiem uważał, że jest to część brytyjskich pozycji. Teraz Thorneycroft zastąpił rannego Croftona jako dowódca na wierzchołku Kop.
Winston Churchill, dziennikarz stacjonujący wówczas w Afryce Południowej, ale jednocześnie porucznik w pułku "South African Light Horse", był łącznikiem gen. Bullera i w związku z tym udał się na Spion Kop. Po tej wyprawie donosił, co następuje: "„Wszędzie leżą ciała zabitych. Wiele z nich wygląda makabrycznie. Pociski wręcz porozrywały ludzi. Płytkie okopy wypełnione są zabitymi i rannymi.”"
Ludzie z pułku "Lancashire Fusiliers" mieli dość tej jatki i zamierzali się poddać. Thorneycroft przywołał część z nich do porządku. Ostrzał nie ustawał, ale pozycja została utrzymana. W tym krytycznym momencie dwa bataliony wysłane przez Lytteltona zaatakowały i zdobyły Twin Peaks.
Rezultaty.
Załamani utratą Twin Peaks Burowie zeszli z Kop po zmroku. Bitwa, o czym Thorneycroft nie wiedział, była wygrana przez Brytyjczyków. Ale Thorneycroft również nie wytrzymał napięcia. Po szesnastu godzinach na szczycie, w warunkach niedostatku wody pitnej i amunicji, nakazał odwrót. W tym samym momencie Buller kazał Lytteltonowi odwołać swych ludzi z Twin Peaks.
Rankiem burscy generałowie dostrzegli przez lornetki na szczycie Spion Kop dwóch burskich strzelców wymachujących triumfalnie swymi kapeluszami. Jedynymi Brytyjczykami na szczycie Kop byli martwi i umierający.
Brytyjczycy stracili w bitwie 243 zabitych; większość z nich została pogrzebana w okopie, w którym polegli. Około 1250 żołnierzy odniosło rany lub dostało się do burskiej niewoli. Straty burskie wyniosły 335 ludzi, z czego 68 zginęło. Comando komendanta Prinsloo straciło 55 z 88 ludzi.
Brytyjczycy wycofali się na przeciwny brzeg rzeki Tugela, ale Burowie byli zbyt osłabieni, by pójść za ciosem i dobić przeciwnika. Bullerowi udało się ocalić swe oddziały; Ladysmith zostało odbite w okresie późniejszym.

</doc>
<doc id="1283705" url="https://pl.wikipedia.org/wiki?curid=1283705" title="Parafia św. Maksymiliana Kolbego w Żywcu">
Parafia św. Maksymiliana Kolbego w Żywcu

Parafia św. Maksymiliana Kolbego – parafia rzymskokatolicka znajdująca się w Żywcu, należąca do metropolii krakowskiej, diecezji bielsko-żywieckiej i dekanatu żywieckiego. Swoim zasięgiem obejmuje dzielnicę Oczków.
Historia.
Przed budową własnego kościoła, wieś Oczków należała do parafii w Łękawicy. Lekcje religii dla dzieci odbywały się w lokalu prywatnym, w którym od 1977 roku odprawiano msze święte.
W 1978 r. na wizytację kanoniczną przybył kard. Karol Wojtyła, który zachęcił mieszkańców do budowy własnej świątyni. Pozwolenie na budowę kościoła otrzymano 25 września 1981 r. Autorami projektu budynku zostali Weronika i Zbigniew Kołder z Cieszyna. Krzyż na placu budowy poświęcił w kwietniu 1982 r. biskup Jan Pietraszko. Do prac przystąpiono w czerwcu tego samego roku.
Pierwsza msza św. została odprawiona w zakrystii nowego budynku w grudniu 1982 roku. Kościół stał się świątynią parafialną w 1983 r., kiedy to erygowano samodzielną parafię w Oczkowie. Pierwszym proboszczem został Zygmunt Bernat.
Kościół św. Maksymiliana Kolbego został poświęcony w 1986 r. przez kardynała Franciszka Macharskiego.
Kościół został wybudowany z cegły i elementów żelbetowych. Z uwagi na podłoże, konstrukcja kościoła została oparta na podstawie z 24 otworów o głębokości 9 metrów i szerokości 1,5 do 5 metrów, wypełnionych betonem. Świątynia została zaprojektowana na planie prostokąta. Od wschodu postawiono czworoboczną kaplicę, która zwęża się ku górze. Od frontu umieszczono ażurową wieżę, wtopioną w lewy narożnik budowli. Okna znajdują się na różnych poziomach. W związku z budową na terenie spadzistym, na parterze znajduje się kondygnacja mieszcząca między innymi salki katechetyczne.
We wnętrzu kościoła postawiono ołtarz, w którym umieszczony został wizerunek Jezusa, a także rzeźby św. Maksymiliana Kolbego i św. Józefa. Na prawo od ołtarza znajduje się kaplica poświęcona Matce Boskiej Częstochowskiej.

</doc>
<doc id="1283708" url="https://pl.wikipedia.org/wiki?curid=1283708" title="Katedra Świętego Marcina w Spiskiej Kapitule">
Katedra Świętego Marcina w Spiskiej Kapitule

Katedra Świętego Marcina (słow. "Katedrálny chrám sv. Martina") – jeden z najcenniejszych i najstarszych obiektów kościelnych na Słowacji, położony w dawnym miasteczku kościelnym Spiska Kapituła w regionie Spisz. Powstał w miejscu starszego kościoła z XI wieku (zachowały się fragmenty romańskiej rotundy). W 1776 podniesiona do godności katedry. Wraz z otoczeniem została wpisana na listę światowego dziedzictwa UNESCO.
Konstrukcja katedry.
Budowę rozpoczęto w 1198, ale właściwe prace trwały dopiero po najazdach tatarskich, w latach 1245-1273. Powstała w stylu późnoromańskim, ale większość elementów jest obecnie gotycka. Romański kształt zachowała fasada zachodnia, z dwiema wieżami górującymi nad okolicą, romańskim chórem i kruchtą. W lewej wieży znajdują się dwa poziomy biforiów, dwudzielnych okien romańskich z kolumienką pośrodku. Nad wejściem znajduje się romański półokrągły portal. Również drugi portal, północny, ukryty obecnie w kruchcie, zachował cechy romańskie. W kruchcie przetrwały także masywne sklepienia krzyżowo-żebrowe i filary wiązkowe.
Katedra jest trójnawowa – wielokrotnie ją przebudowywano. W II połowie XV wieku w stylu gotyckim – powiększono prezbiterium, a od strony południowej dobudowano kaplicę rodziny Zapolya (w miejscu dawniejszej gotyckiej kapliczki Bożego Ciała z 1382), bardzo podobną do kaplicy z kościoła w Spiskim Czwartku. W XVIII wieku, pod utworzeniu w 1776 starostwa spiskiego, obiekt poddano licznym późnobarokowym przeróbkom, które usunięto (czasami dość brutalnie) w latach 1873-1889. Nawa była w pewnym okresie podwyższana – mniej więcej o jedną trzecią swojej długości.
Kościół pokryty jest wspólnym dachem dwuspadowym. Jak większość świątyń z tego okresu jest zorientowany na osi wschód-zachód (główny ołtarz jest skierowany w kierunku wschodnim, ku Ziemi Świętej).
Wyposażenie.
Wskutek licznych przebudów w środku nie zachowało się wiele przedmiotów z początków istnienia katedry, niemniej jednak wnętrza pełne są cennych obiektów z różnych epok.
Z 13 gotyckich ołtarzy zachował się główny św. Marcina (właściwie neogotycki z XIX wieku, z wkomponowanymi gotyckimi fragmentami z lat 1470-1478), położone w nawach bocznych ołtarze Trzech Króli, św. Michała Archanioła i Zaśnięcia Panny Marii, Koronowania Panny Marii w kaplicy Zapolyów oraz ołtarz Krzyża Świętego. Inne najpierw zbarokizowano, zachowując oryginalne figury, a w XIX wieku ustawiono w neogotyckich szafach (dokonując przy okazji przeróbek, jeśli do nich nie pasowały). Tak wygląda m.in. ołtarz Najświętszego Serca Pana Jezusa.
Jednym z najcenniejszych obiektów jest Leo Albus, biała późnoromańska rzeźba leżącego lwa z II połowy XIII wieku (najstarsza romańska rzeźba na Słowacji). Figura Chrystusa Boleściwego w zachodnim portalu pochodzi z XV wieku, podobnie jak malowidło na desce nad wejściem do zakrystii, które przedstawia św. Stefana. Podczas prac konserwatorskich w latach 50. XX wieku odkryto fragmenty polichromii z 1317, obrazujące koronację króla Karola Roberta. W kaplicy Zapolyów stoją dwa epitafia rodowe z XV wieku – Imre i Istvána – panów na Zamku Spiskim). Wykonano je z czerwonego marmuru i ukazują zmarłych jako rycerzy, otoczonych aniołami i herbami, stojących na grzbietach lwów. W katedrze jest też kilka innych epitafiów i nagrobków, stawianych biskupom i świeckim dostojnikom ze Spiskiej Kapituły.
Z późniejszego okresu cenna jest monstrancja z 1740. Przed katedrą stoi rzeźba św. Jana Nepomucena z 1723.

</doc>
<doc id="1283709" url="https://pl.wikipedia.org/wiki?curid=1283709" title="Jelgava (stacja kolejowa)">
Jelgava (stacja kolejowa)

Jelgava – stacja kolejowa w Jełgawie, na Łotwie. Znajdują się tu 2 perony.

</doc>
<doc id="1283710" url="https://pl.wikipedia.org/wiki?curid=1283710" title="Podział administracyjny Togo">
Podział administracyjny Togo

Togo podzielone jest na 5 regionów (fr. "région"), które dzielą się na 30 prefektur i 1 miasto stołeczne.
Regiony Togo i ich podział (w nawiasach ich stolice):

</doc>
<doc id="1283722" url="https://pl.wikipedia.org/wiki?curid=1283722" title="Vinton (Iowa)">
Vinton (Iowa)

 
Vinton – miasto w stanie Iowa, w hrabstwie Benton, liczące około pięciu tysięcy mieszkańców. Zajmuje powierzchnię ok. 11 km².
Gmina (ang. township) "City of Vinton" jest oddzielną jednostką, ale jej granice pokrywają się z granicami miasta.
W miejscowości znajduje się szkoła dla dzieci i młodzieży niewidomych i słabo widzących, założona jeszcze w XIX wieku, do której w pierwszej połowie lat 80., XIX wieku uczęszczała Mary Ingalls, siostra i bohaterka powieści Laury Ingalls Wilder.

</doc>
<doc id="1283723" url="https://pl.wikipedia.org/wiki?curid=1283723" title="Muzyka dawna">
Muzyka dawna

Muzyka dawna – potoczne określenie okresu w europejskiej muzyce obejmującego muzykę średniowiecza, renesansu i baroku. Odnosi się również do ogólnej koncepcji muzyki i sposobu jej interpretacji, zwłaszcza w ramach nurtu autentyzmu w wykonawstwie. 
W Polsce odbywają się dwa duże festiwale muzyki dawnej: od 1966 międzynarodowy festiwal Musica Antiqua Europae Orientalis w Bydgoszczy i od 1978 Ogólnopolski Festiwal Zespołów Muzyki Dawnej „Schola Cantorum” w Kaliszu.

</doc>
<doc id="1283726" url="https://pl.wikipedia.org/wiki?curid=1283726" title="Podział administracyjny Bangladeszu">
Podział administracyjny Bangladeszu

Bangladesz dzieli się na siedem prowincji (ang. Division), których nazwy pochodzą od nazw ich stolic. Każda z prowincji dzieli się na dystrykty ("zila"), a dystrykty dzielą się dalej na poddystrykty ("upazila").
Prowincje:

</doc>
<doc id="1283728" url="https://pl.wikipedia.org/wiki?curid=1283728" title="Lüneburg (stacja kolejowa)">
Lüneburg (stacja kolejowa)

Lüneburg - stacja kolejowa w Lüneburgu, w kraju związkowym Dolna Saksonia, w Niemczech. Znajduje się tu 5 peronów.
Linie kolejowe.
Stacja znajduje się na głównej linii Hanower - Hamburg obsługiwanej zarówno przez pociągi Deutsche Bahn, jak również Metronom Eisenbahngesellschaft. Oprócz pociągów regionalnych, w Lüneburgu zatrzymują się również pociągi InterCity i niektóre ICE.
Drugie w kolejności połączenie na północny wschód to szlak do Lubeki przez Lauenburg/Elbe oraz Büchen.
Charakterystyka.
Stacja to w rzeczywistości dwa dworce, każdy z własną kasą i usługami świadczonymi w budynku, które są oddzielone ulicą.
Stacja "Lüneburg West" (pol. "zachód") znajduje się wzdłuż linii kolejowej na trasie Wittenberge - Buchholz in der Nordheide. Pomieszczenia w budynku są obecnie wykorzystywane jako kasyno.
Stacja "Lüneburg Ost" (pol. "wschód") posiada prosty budynek, który jest używany jako dworzec. Znajdują się tam 3 perony, z których każdy jest połączony przejściem podziemnym.
Na południe od dworca znajduje się stacja towarowa.

</doc>
<doc id="1283730" url="https://pl.wikipedia.org/wiki?curid=1283730" title="Rejon brodiwski">
Rejon brodiwski



</doc>
<doc id="1283732" url="https://pl.wikipedia.org/wiki?curid=1283732" title="Społeczność Chrześcijańska we Wrocławiu">
Społeczność Chrześcijańska we Wrocławiu

Społeczność Chrześcijańska we Wrocławiu – zbór Kościoła Zielonoświątkowego w RP, działający we Wrocławiu.
Pastorem przełożonym zboru jest ksiądz prezbiter Mirosław „Klekot” Walczak. Nabożeństwa odbywają się w ewangelickim Kościele Pamięci Króla Gustawa Adolfa przy ul. ks. Brzóski 1 w każdą niedzielę o 11:00.
Historia.
Społeczność Chrześcijańska we Wrocławiu powstała na skutek rozłamu w łonie I Zbór Kościoła Chrześcijan Baptystów. 21 sierpnia 2006 decyzją Rady Krajowej WKCh została przyjęta jako zbór do Wspólnoty Kościołów Chrystusowych. Jej pastorem przełożonym został Stanisław Blank. Od 2007 miejscem spotkań Społeczności został ewangelicki Kościół Pamięci Króla Gustawa Adolfa. Współcześnie zbór jest częścią Kościoła Zielonoświątkowego w RP, a wspólnota pozostała w strukturach Kościoła Chrystusowego w RP kontynuuje działalność niezależnie. 
Działalność.
W zborze poza pastorem przełożonym nauczania wygłaszają również inni kaznodzieje. Kościół prowadzi szkółkę niedzielną dla dzieci (równolegle z nabożeństwem, 6 przedziałów wiekowych od 3 do 15 lat) oraz spotkania dla młodzieży na grupie młodzieżowej „Wiara i Relacje”. W ramach kościoła istnieje również grupa studencka oraz są organizowane spotkania domowe.

</doc>
<doc id="1283734" url="https://pl.wikipedia.org/wiki?curid=1283734" title="Muzyka Dawna Persona Grata w Toruniu">
Muzyka Dawna Persona Grata w Toruniu



</doc>
<doc id="1283741" url="https://pl.wikipedia.org/wiki?curid=1283741" title="Yao (miasto)">
Yao (miasto)

 – miasto w Japonii, na wyspie Honsiu, w prefekturze Osaka.
Położenie.
Miasto leży w zachodniej części prefektury Osaka. Graniczy z miastami:
Historia.
Miasto otrzymało prawa miejskie 1 kwietnia 1948 roku.

</doc>
<doc id="1283743" url="https://pl.wikipedia.org/wiki?curid=1283743" title="Paw Lagermann">
Paw Lagermann

Paw Lagermann (ur. 30 lipca 1977 w Kopenhadze) – duński muzyk. Jest członkiem zespołu Infernal, który założył razem z Liną Rafn i Søren Haarh w 1997 roku.

</doc>
<doc id="1283745" url="https://pl.wikipedia.org/wiki?curid=1283745" title="Księstwo Modeny i Reggio">
Księstwo Modeny i Reggio

Księstwo Modeny i Reggio () – małe włoskie państwo istniejące w latach 1452–1859, z przerwą na okupacje napoleońską w latach 1796–1814.
Historia.
Księstwo stworzyła dynastia d'Este, która władała również miastem Ferrara z przyległościami do roku 1597. Powstało gdy senior Modeny i Ferrary Borso d’Este w 18 maja 1452 roku otrzymał z rąk cesarza Fryderyka III, wracającego z koronacji w Rzymie tytuł księcia Modeny i Reggio. 15 kwietnia 1471 roku, po długich zabiegach, uzyskał również od papieża Pawła II tytuł księcia Ferrary. Obydwa księstwa były połączone unią do 1597, gdy Ferrara została włączona do Państwa Kościelnego.
W roku 1796 Księstwo okupował Napoleon Bonaparte, który stworzył z terytorium Księstwa Republikę Cispadańską. Ostatni z rodu Este – Herkules III d’Este (książę Modeny i Reggio w latach 1780–1796) dostał na pocieszenie od Austriaków Breisgau – terytoria w południowo-wschodniej rzeszy, gdzie zmarł w roku 1803. Jego następcą był krewny rodu Arcyksiążę Ferdynand Habsburg, wuj cesarza Franciszka I. Po upadku Napoleona w 1814, syn Ferdynanda Franciszek IV, został księciem Modeny. Nieco potem otrzymał on też Massa di Carrara (państewko Carrara od swej matki).
Habsburgowie panowali w państewku przez cały czas do 1859 roku, z krótką przerwą w czasie powstań w latach 1831–1848.
W roku 1859 Księstwo zostało przyłączone do jednoczących się Włoch.
Państwo miało około 10.000 km2 (1836)

</doc>
<doc id="1283746" url="https://pl.wikipedia.org/wiki?curid=1283746" title="Warszawa Kaliska">
Warszawa Kaliska

Warszawa Kaliska – nieistniejąca już stacja początkowa szerokotorowej Kolei Warszawsko-Kaliskiej w Warszawie.
Opis.
Dworzec wybudowany w 1902 według projektu Józefa Hussa znajdował się na rogu Alej Jerozolimskich i ul. Żelaznej. Jego budowę wymusił szerszy rozstaw szyn Kolei Kaliskiej od biegnącej obok Kolei Warszawsko-Wiedeńskiej.
Dworzec został zniszczony podczas wycofywania się Rosjan z Warszawy w 1915. Po I wojnie światowej Kolej Warszawsko-Kaliska została przystosowana do normalnego rozstawu szyn, w związku z czym dworca nie odbudowano.

</doc>
<doc id="1283749" url="https://pl.wikipedia.org/wiki?curid=1283749" title="Zutphen (stacja kolejowa)">
Zutphen (stacja kolejowa)

Zutphen – stacja kolejowa w Zutphen, w prowincji Geldria, w Holandii. Stacja została otwarta w 1865. Znajdują się tu 2 perony. W pierwszej dekadzie XXI wieku stacja została zintegrowana z podziemnym parkingiem dla rowerów.

</doc>
<doc id="1283752" url="https://pl.wikipedia.org/wiki?curid=1283752" title="Sarah Chalke">
Sarah Chalke

Sarah Louise Christine Chalke (ur. 27 sierpnia 1976 w Ottawie, Kanada) – kanadyjska aktorka, występowała w roli dr Elliot Reid w serialu komediowym "Hoży doktorzy" oraz roli Becky Conner-Healy w serialu telewizyjnym "Roseanne".
Życiorys.
Sarah Chalke jest jedną z trójki dzieci państwa Doug i Angie Chalke. Ma jedną starszą siostrę Natashę i jedną młodszą – Piper. Rodzina wcześnie przeniosła się do Vancouver, gdzie Sarah zaczęła pierwsze występy. Zaczynała w wieku 8 lat w lokalnym teatrze muzycznym w Vancouver, gdzie szkoliła swój warsztat aktorski. Debiutowała w filmie "City Boy" (1992). Rok później podjęła się roli Becky Conner-Healy w serialu telewizyjnym "Roseanne". Skończyła liceum w czerwcu 1994 roku.
Jest wolontariuszką w szpitalu dla dzieci śmiertelnie chorych z ramienia fundacji „Audrey Hepburn Children's Fund”. Jej matka jest z pochodzenia Niemką. Mówi płynnie po niemiecku i francusku. W grudniu 2006 roku zaręczyła się z Jaime Afifim, z zawodu prawnikiem. Mają razem synka, Charlie Rhodes Afifi, urodzonego 24 grudnia 2009. Jej główne zainteresowania to żeglarstwo, narty (jest instruktorką), muzyka i taniec oraz kuchnia tajska i sushi. Jest wegetarianką.
Sarah otrzymała pełnoprawne obywatelstwo USA w kwietniu 2008 roku.
W 1999 roku wzięła udział w ceremonii wręczania nagród CCMA i prezentowała nagrodzonych w kategorii Najlepszy Singiel Roku („The Best Single Of The Year”).

</doc>
<doc id="1283756" url="https://pl.wikipedia.org/wiki?curid=1283756" title="Jerez de la Frontera (stacja kolejowa)">
Jerez de la Frontera (stacja kolejowa)

Jerez de la Frontera – stacja kolejowa w Jerez de la Frontera, w Andaluzji, w Hiszpanii. Znajdują się tu 3 perony.

</doc>
<doc id="1283758" url="https://pl.wikipedia.org/wiki?curid=1283758" title="Festiwal w Bayreuth">
Festiwal w Bayreuth

Festiwal w Bayreuth (niem. "Bayreuther Festspiele") – odbywający się od 1876 roku festiwal muzyczny w bawarskim mieście Bayreuth, poświęcony wyłącznie dziełom Richarda Wagnera. Miejscem festiwalu jest specjalny teatr, w dużej mierze zaprojektowany przez samego kompozytora, zwany Festspielhaus.
Wystawiane dzieła.
Na festiwalu odtwarza się tak zwany kanon z Bayreuth, czyli wszystkie dzieła Wagnera obecne w standardowym repertuarze.
Kierowanie festiwalem.
Festiwalem od początku jego istnienia kieruje rodzina kompozytora. Najbardziej zasłużony był Wieland Wagner, odnowiciel festiwalu po wojnie (od 1951), znany z nowatorskich, minimalistycznych inscenizacji nie tylko dzieł Wagnera, który przyciągnął do Bayreuth najlepszych artystów z całej Europy (Birgit Nilsson, Wolfganga Windgassena, Hansa Hottera i innych). Współdyrektorem, a po śmierci Wielanda jedynym dyrektorem, festiwalu był Wolfgang Wagner.
Po zakończeniu edycji w 2008 roku Wolfgang Wagner zrezygnował, po 57 latach, z prowadzenia festiwalu, przekazując kierowanie nim swoim córkom, Evie Wagner-Pasquier i Katharinie Wagner; córki Wolfganga oficjalnie mianował kierowniczkami festiwalu Thomas Goppel, bawarski minister kultury.

</doc>
<doc id="1283768" url="https://pl.wikipedia.org/wiki?curid=1283768" title="Wieland Wagner">
Wieland Wagner

Wieland Wagner (ur. 5 stycznia 1917 w Bayreuth, zm. 17 października 1966 w Monachium) – niemiecki reżyser i scenograf operowy, wnuk kompozytora Richarda Wagnera. Wystawiał dzieła Wagnera na Festiwalu w Bayreuth, odbudowując festiwal po wojnie. Znany jest ze swoich dość minimalistycznych inscenizacji, burzących przedwojenne kanony i z tego, że przyciągał do Bayreuth najlepszych artystów z całej Europy (m.in. Birgit Nilsson i Karla Böhma).

</doc>
<doc id="1283770" url="https://pl.wikipedia.org/wiki?curid=1283770" title="Dieu et mon droit">
Dieu et mon droit

Dieu et mon droit (z fr. „Bóg i moje prawo”) – zwrot generalnie używany jako dewiza herbowa monarchii brytyjskiej, od czasów króla Henryka V (1413–1422).
Etymologicznie wywodzi się od zawołania króla Anglii, Ryszarda Lwie Serce (1189–1199), podczas bitwy z Francuzami pod Gisors w 1198. Pierwotnie dewiza pisana była "Dieut et mon droict", ze średniowiecznej francuszczyzny, ale później głoski „t” w wyrazie "Dieut" oraz „c” w "droict" zostały usunięte zgodnie ze współczesną francuską ortografią. Do dziś dewiza ta widnieje na herbie Wielkiej Brytanii.

</doc>
<doc id="1283774" url="https://pl.wikipedia.org/wiki?curid=1283774" title="Pipil rudoboczny">
Pipil rudoboczny

Pipil rudoboczny ("Pipilo erythrophthalmus") – gatunek ptaka z rodziny pasówek (Passerellidae), zamieszkujący środkową i wschodnią część Ameryki Północnej. Nie jest zagrożony wyginięciem..
Systematyka.
Wyróżniono cztery podgatunki "P. erythrophthalmus":
Morfologia.
Długość ciała 17,3–20,6 cm, masa ciała: 32,1–52,3 g. Wierzch ciała, gardło oraz pierś czarne; boki rdzawe, brzuch biały; na czarnych skrzydłach i ogonie widoczny biały rysunek. Samica podobna, lecz zamiast koloru czarnego, pióra są brązowe. Młode ptaki z wierzchu bardziej brązowe, od spodu jasne, w gęste kreski. U samców z zachodu zasięgu widać białe plamy na grzbiecie. Tęczówki u wschodnich i zachodnich podgatunków czerwone, u południowych białe.
Zasięg, środowisko.
Zarośla w środkowej i wschodniej części Ameryki Północnej, z wyjątkiem obszarów preriowych o niskiej trawie. Północne populacje na zimę odlatują na południe.
Status.
IUCN uznaje pipila rudobocznego za gatunek najmniejszej troski (LC, "Least Concern") nieprzerwanie od 2000 roku. Organizacja Partners in Flight szacuje liczebność populacji lęgowej na około 28 milionów osobników (IUCN podaje wartość 11 milionów, jednak bez wskazania źródła danych). Trend liczebności populacji uznawany jest obecnie za stabilny, choć według szacunków North American Breeding Bird Survey w latach 1966–2015 spadła o 49%.

</doc>
<doc id="1283776" url="https://pl.wikipedia.org/wiki?curid=1283776" title="Kościół Oczyszczenia Najświętszej Maryi Panny w Kożuchowie">
Kościół Oczyszczenia Najświętszej Maryi Panny w Kożuchowie

Kościół pw. Oczyszczenia NMP w Kożuchowie – kościół parafialny należący do parafii pw. Matki Bożej Gromnicznej w Kożuchowie, dekanatu Kożuchów, diecezji zielonogórsko-gorzowskiej, metropolii szczecińsko-kamieńskiej. zlokalizowany w Kożuchowie, w powiecie nowosolskim, w województwie lubuskim.
Historia.
Kościół został wybudowany w połowie XIII wieku jako skromna, kamienna, jednonawowa budowla (według legendy miał powstać z fundacji Bolesława Krzywoustego już w 1125 roku). Pierwsza wzmianka pochodzi z 1272 roku z dokumentów księcia Henryka III głogowskiego. Po zniszczeniu w pożarze w 1339 r. został odbudowany i jednocześnie powiększony. Dalszej rozbudowy dokonano w XV w. dobudowując kaplicę, zakrystię i nawę boczną przy prezbiterium. Po kolejnym pożarze w 1554 r. podwyższono mury prezbiterium wyrównując je z murami naw, a dachy zastąpiono trzema równoległymi nakrywającymi poszczególne nawy. Także dach wieży do tej pory iglicowy został wzbogacony o krenelaż. W roku 1725 dobudowana została kaplica Oliwna. W 1840 r. ukończono budowę organów.
Architektura.
Wielokrotne przebudowy, modernizacje, rozbudowy spowodowały, że dzisiaj kościół jest trzynawową budowlą z kamienia i cegły. Główna bryła kościoła utrzymana jest w stylu gotyckim, wieża i jej dach prezentują styl barokowy natomiast sklepienie nawy oraz prezbiterium przebudowane zostało w epoce renesansu. Nawy i prezbiterium przekryte są sklepieniem krzyżowym, kaplice – krzyżowo-żebrowym, a zakrystia – sieciowym. Nawy wydzielone są ostrołukowymi arkadami wspartymi na ośmiobocznych kolumnach. W ściany naw podpartych na zewnątrz skarpami wmurowano kilkanaście renesansowych płyt nagrobnych.
Wyposażenie.
Większość wyposażenia kościoła pochodzi z okresu baroku z XVII i XVIII w.
Na uwagę zasługują:

</doc>
<doc id="1283780" url="https://pl.wikipedia.org/wiki?curid=1283780" title="Mistrzostwa Świata Juniorów w Hokeju na Lodzie 2009">
Mistrzostwa Świata Juniorów w Hokeju na Lodzie 2009

33. Mistrzostwa Świata Juniorów w Hokeju na Lodzie 2009 rozegrane zostały w dniach 26 grudnia 2008 - 5 stycznia 2009 w stolicy Kanady Ottawie. Mecze rozgrywane zostały w dwóch halach: Ottawa Civic Centre oraz Scotiabank Place. Były to pierwsze od trzech lat mistrzostwa w Kanadzie.
Obrońcą tytułu mistrzowskiego była reprezentacja gospodarzy, którzy w 2008 roku w Pradze pokonali po dogrywce reprezentację Szwecji 3:2.
Złoty medal zdobyli reprezentanci Kanady, którzy ponownie w finale zmierzyli się ze Szwedami wygrywając tym razem 5:1. W meczu tym padł rekord frekwencji na meczach mistrzostw świata juniorów. Na trybunach hali Scotiabank Place zasiadło 20 380 osoby.
Elita.
W tej części mistrzostw uczestniczyło 10 najlepszych drużyn na świecie. System rozgrywania meczów był inny niż w niższych dywizjach.
Najpierw drużyny grały w dwóch grupach, każda po 5 drużyn. Z niej najlepsza bezpośrednio awansowała do półfinałów, a z miejsc drugich i trzecich, walczyły na krzyż między sobą o awans do finałowej czwórki. Najgorsze dwie drużyny każdej z grup walczyły w meczach między sobą o utrzymanie w elicie. Dwie najgorsze drużyny spadły do I dywizji. 
Miejscem spotkania finałowego była hala Scotiabank Place, która może pomieścić 19 153 osób. Jest to jedna z największych hal w której odbędzie się finał Mistrzostw Świata Juniorów.
Meczem otwarcia w turnieju Juniorów było spotkanie Łotwa - Rosja odbyło się ono 26 grudnia 2008 roku w Ottawa Civic Centre o godzinie 14:30. W tymże meczu padła pierwsza bramka turnieju, którą strzelił Rosjanin Wiaczesław Wojnow. Królami strzelców zostali Kanadyjczyk John Tavares oraz Rosjanin Nikita Fiłatow, którzy w całym turnieju zdobyli osiem bramek. Najlepszym zawodnikiem w klasyfikacji kanadyjskiej został Cody Hodgson, który zdobył 16 punktów (5 bramek i 11 asyst). Do piątki gwiazd zaliczono: bramkarza reprezentacji Słowacji – Jaroslava Janusa, obrońców: P.K. Subbana oraz Erika Karlssona oraz napastników: Tavaresa, Hodgsona oraz Fiłatowa. MVP zawodów został John Tavares.
Pierwsza dywizja.
Grupa A
Grupa B
W mistrzostwach pierwszej dywizji uczestniczyło 12 zespołów, które zostały podzielone na dwie grupy po 6 zespołów. Rozegrały one mecze systemem każdy z każdym. Zwycięzcy turniejów awansowali do mistrzostw świata elity w 2010 roku, zaś najsłabsze drużyny spadły do drugiej dywizji.
Grupa A rozgrywała swoje mecze w szwajcarskiej miejscowości Herisau w hali Sportzentrum Herisau. Turniej odbywał się w dniach 14 - 20 grudnia 2008 roku. W Szwajcarii swoje mecze rozgrywała reprezentacja Polski.
Grupa B rozgrywała swoje mecze w duńskim mieście Aalborg w hali Aalborg Arena. Turniej odbywał się w dniach 15 - 21 grudnia 2008 roku.
Mecze Polaków:
Druga dywizja.
Grupa A
Grupa B
W mistrzostwach pierwszej dywizji uczestniczyło 12 zespołów, które zostały podzielone na dwie grupy po 6 zespołów. Rozegrały one mecze systemem każdy z każdym. Zwycięzcy turniejów awansowali do mistrzostw świata pierwszej dywizji w 2010 roku.
Grupa A rozgrywała swoje mecze w rumuńskiej miejscowości Miercurea-Ciuc w hali Vakar Lajos Icerink. Mecze rozegrane zostały w dniach 15 - 21 grudnia 2008 roku.
Grupa B rozgrywała swoje mecze w hiszpańskiej miejscowości Logroño w hali Logroño Arena. Mecze rozegrane zostały w dniach 10 - 15 stycznia 2009 roku.
Trzecia dywizja.
Turniej mistrzostw świata trzeciej dywizji nie odbył się. Mieli w nim uczestniczyć Australijczycy, Bułgarzy, Chińczycy, Islandczycy, Turcy oraz zawodnicy z RPA. Pierwotnie miała też uczestniczyć reprezentacja Armenii, jednak ta wycofała się z mistrzostw.

</doc>
<doc id="1283781" url="https://pl.wikipedia.org/wiki?curid=1283781" title="Narzeczona Frankensteina">
Narzeczona Frankensteina

Narzeczona Frankensteina () – amerykański czarno-biały film z 1935 roku, będący kontynuacją filmu "Frankenstein" z 1931 roku.
Fabuła.
Potwór stworzony przez doktora Frankensteina wychodzi cało z katastrofy młyna, która miała miejsce w filmie "Frankenstein". Tymczasem jego twórca prowadzi spokojne życie u boku ukochanej żony, Elizabeth. Nie wie, że w tym samym czasie inny naukowiec, doktor Pretorius prowadzi eksperymenty nad ożywieniem zwłok ludzkich. Chce stworzyć kobietę, która będzie partnerką dla potwora.

</doc>
<doc id="1283784" url="https://pl.wikipedia.org/wiki?curid=1283784" title="Bagiennik żółtobrewy">
Bagiennik żółtobrewy

Bagiennik żółtobrewy ("Passerculus sandwichensis") – gatunek małego ptaka z rodziny pasówek (Passerellidae). Zamieszkuje Amerykę Północną. Bardzo liczny, nie jest zagrożony wyginięciem. W 2020 roku po raz pierwszy stwierdzony w Polsce.
Występowanie.
W sezonie lęgowym bagiennik żółtobrewy zamieszkuje Kanadę, USA wraz z Alaską oraz Meksyk. Podgatunki z południa zasięgu są osiadłe lub migrują na niewielkie odległości. Pozostałe podgatunki zimę spędzają na wybrzeżach skrajnie południowo-zachodniej Kanady, wzdłuż wschodnich i zachodnich wybrzeży oraz na południu USA, w Meksyku oraz w Ameryce Środkowej.
Wyjątkowo zalatuje do zachodniej Palearktyki – do 2021 roku stwierdzony zaledwie 8 razy, głównie na Azorach i w Wielkiej Brytanii. W czerwcu 2020 roku został po raz pierwszy zaobserwowany w Polsce – sfotografowano go w Jastarni na Mierzei Helskiej; Komisja Faunistyczna Sekcji Ornitologicznej Polskiego Towarzystwa Zoologicznego zaakceptowała to stwierdzenie i wciągnęła bagiennika żółtobrewego na "Listę awifauny krajowej".
Sporadycznie zalatuje też do Rosji – do 2015 roku odnotowano tam 22 stwierdzenia, głównie z Wyspy Wrangla, Kraju Nadmorskiego i Półwyspu Czukockiego; obserwowano łącznie co najmniej 25 ptaków. W czerwcu 1979 roku odnotowano gniazdowanie w miejscowości Uelen na Czukotce – to jedyny potwierdzony przypadek lęgu tego gatunku ptaka w Palearktyce.
Systematyka.
Takson ten bywał czasami umieszczany w rodzaju "Ammodramus". Międzynarodowy Komitet Ornitologiczny (IOC) uznaje bagiennika żółtobrewego za jedynego przedstawiciela rodzaju "Passerculus". Wyróżnia 17 podgatunków "P. sandwichensis". Proponowane podgatunki "oblitus" i "mediogriseus" uznaje za synonimy, odpowiednio, "P. s. labradorius" i "P. s. savanna".
Niektórzy autorzy podgatunki z południowo-zachodniej części zasięgu wydzielają do osobnych gatunków: "P. guttatus" (obejmujący podgatunki "beldingi" i "guttatus"), "P. sanctorum" i "P. rostratus" (podgatunki "rostratus" i "atratus"). Takie ujęcie systematyczne zastosowali np. autorzy "Handbook of the Birds of the World" oraz (od 2016 roku) IUCN. Czasami za osobny gatunek jest także uznawany takson "princeps".
Morfologia.
Długość ciała 12,5–16,5 cm. Wierzch ciała szarobrązowy, spód kremowy; na całym ciele widać ciemnobrązowe kreski, które tworzą najczęściej plamę na środku piersi. Przez środek ciemienia ciągnie się biały pasek, nad okiem szeroka, żółta brew. Ogon krótki, wcięty; nogi różowe. Zachodnie podgatunki są ciemniejsze niż wschodnie; cechę rozpoznawczą stanowi brew.
Środowisko.
Zarówno w sezonie lęgowym, jak i na zimowiskach bagienniki żółtobrewe występują na terenach trawiastych z nielicznymi drzewami, w tym na preriach, łąkach, pastwiskach, porośniętych trawą poboczach dróg, mokradłach turzycowych i polach uprawnych obsadzonych roślinami okrywowymi, takimi jak lucerna. W pobliżu oceanów zamieszkują także ujścia rzek i słone bagniska w strefie pływów. Na Alasce i w północnej Kanadzie zamieszkują tundrę porośniętą krzewiastymi wierzbami.
Status.
Międzynarodowa Unia Ochrony Przyrody (IUCN) uznaje bagiennika żółtobrewego za gatunek najmniejszej troski (LC, "Least Concern"). Trend liczebności populacji uznawany jest za spadkowy. W 2020 roku organizacja Partners in Flight szacowała liczebność populacji lęgowej na około 170 milionów osobników.
Od 2016 roku IUCN uznaje za osobne gatunki następujące taksony:

</doc>
<doc id="1283785" url="https://pl.wikipedia.org/wiki?curid=1283785" title="Droga krajowa B202 (Niemcy)">
Droga krajowa B202 (Niemcy)

Droga krajowa 202 () – niemiecka droga krajowa przebiegająca z zachodu na wschód z miejscowości Sankt Peter nad brzegiem Morza Północnego do skrzyżowania z autostradą A1 na węźle "Oldenburg in Holstein - Süd" koło Oldenburga w Szlezwiku-Holsztynie.

</doc>
<doc id="1283787" url="https://pl.wikipedia.org/wiki?curid=1283787" title="Zamek w Blois">
Zamek w Blois

Zamek w Blois (fr. "château de Blois") – jeden z największych zamków w dolinie Loary. Znajduje się w mieście Blois, w departamencie Loir-et-Cher we Francji.
Zamek był siedzibą wielu królów Francji. To właśnie stąd w 1429 Joanna d’Arc udała się do Reims, aby uzyskać błogosławieństwo arcybiskupa przed wyprawą mającą na celu oswobodzenie Orleanu obleganego przez Anglików. Jego poszczególne części składowe powstawały na przestrzeni wielu wieków (XIII-XVII w.). Za panowania króla Ludwika Filipa I – w 1841 – zamek został sklasyfikowany jako zabytek.

</doc>
<doc id="1283788" url="https://pl.wikipedia.org/wiki?curid=1283788" title="Hespèrion XXI">
Hespèrion XXI

Hespèrion XXI - międzynarodowy zespół, wykonujący muzykę dawną. Nazwa pochodzi od greckiego słowa "hespera", które oznacza - zachód; "Hesperia" to starożytne określenie Półwyspu Apenińskiego i Iberyjskiego. 
Zespół powstał w Bazylei w roku 1974 z inicjatywy Jordiego Savalla (instrumenty smyczkowe, zwłaszcza viola da gamba), Montserrat Figueras (sopran), Lorenzo Alperta (flet, instrumenty dęte i perkusyjne) i Hopkinsona Smitha (instrumenty szarpane) jako "Hespèrion XX". Wykonuje głównie utwory powstałe przed rokiem 1800. 
Z chwilą nastania XXI wieku zespół zmienił nazwę na funkcjonującą do dziś: "Hespèrion XXI".

</doc>
<doc id="1283789" url="https://pl.wikipedia.org/wiki?curid=1283789" title="Hespèrion XX">
Hespèrion XX



</doc>
<doc id="1283790" url="https://pl.wikipedia.org/wiki?curid=1283790" title="Hesperion XXI">
Hesperion XXI



</doc>
<doc id="1283791" url="https://pl.wikipedia.org/wiki?curid=1283791" title="Hesperion XX">
Hesperion XX



</doc>
<doc id="1283795" url="https://pl.wikipedia.org/wiki?curid=1283795" title="Liechtensteinowie">
Liechtensteinowie

Liechtensteinowie (, ) – niemiecki ród książęcy panujący w Księstwie Liechtenstein. W terminologii niemieckiej nazwisko brzmi "von und zu Liechtenstein".
Nazwisko rodu wywodzi się od zamku Liechtenstein położonego w Dolnej Austrii, pod Wiedniem. Protoplaści Liechtensteinów przybyli do Marchii Wschodniej prawdopodobnie w XI wieku z Bawarii i byli potomkami rodziny panów z Donauwörth.
Historia.
Pierwszy znany przedstawiciel rodziny von Liechtenstein, Hugo von Weikersdorf żył w XII wieku. W XIII wieku ród był już znacznie rozgałęziony i dzielił się na trzy linie: Liechtenstein, Rohrauer i Petroneller. W XVI wieku istniały trzy linie rodu: Nikolsburger, Steyregger i Feldsberger. Obecnie żyjąca dynastia książęca pochodzi z Valtic i jest gałęzią linii Nikolsburger.
W latach 1249–1560 von Liechtensteinowie byli w posiadaniu morawskich dóbr Nikolsburg. W XVI wieku ród przeszedł na protestantyzm i stał się protektorem szerzącego się w południowych Czechach anabaptyzmu. Pod koniec XVI wieku nastąpiła rekatolicyzacja rodziny. W 1608 roku Karol I Liechtenstein uzyskał tytuł książęcy. W latach 1613–1623 von Liechtensteinowie stali się właścicielami śląskiego księstwa karniowsko-opawskiego. Za poparcie udzielone w czasach wojny trzydziestoletniej Habsburgom zostali podniesieni w 1623 roku do rangi dziedzicznych książąt Rzeszy.
W XVI i XVII wieku von Liechtensteinowie powiększyli znacznie swoją domenę i uzyskali wiele posiadłości ziemskich w Austrii, Czechach, Morawach, Styrii i Śląsku. Byli blisko związani z dworem cesarskim w Wiedniu. Przedstawiciele rodu aż do początku XX wieku pełnili wysokie stanowiska w armii i administracji monarchii Habsburgów. Należeli do najbogatszych rodzin austriackich.
W 1699 roku książę Jan Adam I Liechtenstein nabył majętność Schellenberg w Alpach, którą w 1719 roku jego brat stryjeczny książę Antoni Florian Liechtenstein połączył z nabytym przez kuzyna w 1712 roku hrabstwem Vaduz. Posiadłości te stały się zalążkiem Księstwa Liechtenstein, które zostało z czasem uznane przez cesarza Karola VI Habsburga za samodzielne w stosunku do monarchii habsburskiej i zależne wyłącznie od Świętego Cesarstwa Rzymskiego.
Niewielkie Księstwo Liechtenstein nie odgrywało większej roli politycznej, a jego monarchowie do pierwszej połowy XIX wieku traktowali je wyłącznie prestiżowo jako terytorium zapewniające im prawo zasiadania w Sejmie Rzeszy. Do 1842 roku żaden książę Liechtensteinu nie odwiedził swojego państwa, a główną rezydencją władcy był Wiedeń i dolnoaustriackie miasto Valtice, które należało do rodu Liechtensteinów do 1945 roku.
W XIX wieku książęta Liechtensteinu w wyniku rozwiązania I Rzeszy Niemieckiej stali się formalnie suwerennymi władcami. Książę Jan I Liechtenstein uznał jednak zwierzchnictwo Napoleona I i przystąpił do Związku Reńskiego, a po jego upadku do Związku Niemieckiego (do 1866).
Lojalność Liechtensteinów wobec Domu Habsbursko-Lotaryńskiego spowodowała, że był to jeden z nielicznych panujących rodów niemieckich, który sprzeciwiał się zjednoczeniu Niemiec pod berłem dynastii Hohenzollernów. W związku z tym Księstwo Liechtenstein w 1871 roku nie weszło w skład II Rzeszy Niemieckiej pozostając do 1919 roku w unii celnej z Cesarstwem Austrii.
Po I wojnie światowej i upadku Austro-Węgier książę Liechtensteinu, Jan II Dobry na konferencji w Saint-Germain uzyskał od Ententy formalne uznanie na arenie międzynarodowej suwerenności Księstwa Liechtenstein. Do 1939 roku książęta Liechtensteinu pozostawali jednak za granicą swojego kraju, rezydując w Czechosłowacji. W okresie międzywojennym zmuszeni byli pogodzić się z nacjonalizacją części swoich majątków w Republice Austrii i Republice Czechosłowacji. Najdotkliwiej odczuli jednak upaństwowienie swoich dóbr po 1945 roku, gdy władze Czechosłowacji odebrały im wszystkie posiadane nieruchomości w tym kraju, mimo że dynastia ta nie współpracowała z nazistami (ówczesny książę wyjechał do Vaduz, nie chcąc zostać jednym z kolaborantów) i nigdy nie uznała utworzenia Protektoratu Czech i Moraw, a w czasie II wojny światowej utrzymywała kontakty i wspomagała finansowo czechosłowacki rząd na emigracji Do dziś książęca dynastia Liechtensteinów nie pogodziła się z tym faktem i wnosi pretensje o odszkodowanie z tego tytułu wobec rządu Republiki Czeskiej.
Obecną głową rodu Liechtensteinów jest książę Jan Adam II, który w 2004 roku uczynił regentem najstarszego syna, księcia Alojzego. Siedzibą rodową dynastii jest zamek Vaduz w Księstwie Liechtenstein.
Liechtensteinowie należą do najzamożniejszych rodzin Europy. Do suwerena Księstwa Liechtenstein należy pokaźny majątek, którego najważniejszą część stanowi grupa kapitałowa Liechtenstein Global Trust zajmująca się przede wszystkim świadczeniem usług bankowych klientom z całego świata. Ród książęcy Liechtensteinów jest również właścicielem kolekcji dzieł sztuki, przechowywanej w muzeach w Vaduz i w Wiedniu oraz winnic, obszarów leśnych i gospodarstw rolnych o łącznej powierzchni kilkudziesięciu tysięcy hektarów.
Liechtenstein jest monarchią konstytucyjną, ale od 2003 roku książę posiada usankcjonowaną prawnie bardzo silną pozycję ustrojową.

</doc>
<doc id="1283797" url="https://pl.wikipedia.org/wiki?curid=1283797" title="Afrykamera">
Afrykamera

AfryKamera – Ogólnopolski Festiwal Filmów Afrykańskich – festiwal filmowy odbywający się co roku w kilku miastach w Polsce. Festiwal rozpoczął swoją działalność w 2006 r. Głównym założeniem festiwalu jest prezentacja dorobku filmowego kinematografii afrykańskiej z ostatnich lat. Odbywają się również imprezy towarzyszące: spotkania z podróżnikami, dyskusje, wydarzenia muzyczne, warsztaty kulinarne czy językowe.
Pomysłodawcą festiwalu jest Przemysław Stępień, który we współpracy z kinem "Luna" i fundacją Filmgramm rozpoczął pracę nad stworzeniem tego festiwalu w 2005 r. Festiwal odbywa się co roku w dwóch edycjach: wiosennej i jesiennej. W 2007 roku edycja wiosenna odbywała się w czterech miastach: Kraków, Łódź, Sopot i Warszawa.
Od 2007 r. festiwal wprowadził nagrodę publiczności dla najlepszego filmu, zwany "Zebrą". Pierwszą "Zebrę" zdobył film "O Heroi!", reżysera Zeze Gamboa z Angoli.
W 2007 r. AfryKamera została nominowana do nagrody "Akcja Roku" przez miesięcznik Aktivist w ramach Polish Nightlife Awards 2007.
Program festiwalu w 2007 r.
Filmy były prezentowane z podziałem na: dokumentalne, pełnometrażowe i krótkometrażowe
Filmy dokumentalne:
Filmy Pełnometrażowe:
Filmy Krótkometrażowe

</doc>
<doc id="1283799" url="https://pl.wikipedia.org/wiki?curid=1283799" title="Estádio Municipal Dr. Roberto Clark">
Estádio Municipal Dr. Roberto Clark

Estádio Municipal Dr. Roberto Clark – nieistniejący już stadion piłkarski w Birigui, w stanie São Paulo, w Brazylii. Swoje spotkania rozgrywali na nim piłkarze klubu Bandeirante EC.
Teren pod budowę stadionu dla założonego w 1923 roku klubu piłkarskiego Bandeirante EC został podarowany przez rodzinę Clark. W okresie użytkowania obiektu Bandeirante EC występował najwyżej na zapleczu rozgrywek Campeonato Paulista. W 1983 roku drużyna przeniosła się na nowo otwarty Estádio Municipal Pedro Marin Berbel. W 2016 roku stadion został sprzedany, po czym dokonano jego rozbiórki i wybudowano w jego miejscu hipermarket Super Muffato, otwarty w 2017 roku.

</doc>
<doc id="1283801" url="https://pl.wikipedia.org/wiki?curid=1283801" title="Walter Nicolai">
Walter Nicolai

Walter Nicolai (ur. 1 sierpnia 1873 w Brunszwiku – zm. 4 maja 1947 w Moskwie), oficer niemiecki ostatecznie w stopniu pułkownika (niem."Oberst"), szef wywiadu wojskowego Armii Cesarstwa Niemieckiego (oddział III b Sztabu Generalnego) w latach 1913-1919.
Początki kariery wojskowej.
Ukończywszy szkołę parafialną i korpus kadetów, wstąpił do wojska w stopniu podporucznika. Po ukończeniu szkoły sztabowej został przydzielony do Sztabu Generalnego. W lipcu 1906 roku został oficerem wywiadu w I Korpusie w Królewcu (Königsberg), jego zadaniem było zorganizowanie siatki szpiegowskiej we wschodniopruskim rejonie pogranicza Cesarstwa Niemieckiego z Imperium Rosyjskim.
Okres I wojny światowej.
Później otrzymał stanowisko szefa sekcji rosyjskiej w kontrwywiadzie. W 1913 roku został szefem Oddziału III b Wielkiego Sztabu Generalnego (niem. "Abteilung III b"). Stworzył doskonale zorganizowaną siatkę wywiadowczą i sporządzał analizy na potrzeby kierownictwa wojskowo-politycznego Cesarstwa Niemieckiego. W okresie I wojny światowej do jego najsłynniejszych szpiegów należała Mata Hari, najskuteczniejszym był natomiast sędziwy baron August Schluge, który w latach 1914-1918 potrafił co dwa dni przesyłać do Berlina raporty zawierające "ordre de bataille" armii francuskiej.
W 1915 r. stworzył służbę wywiadu wewnętrznego, mającą informatorów w niemieckich zakładach przemysłowych, instytucjach i kręgach towarzyskich. Zostały podjęte wysiłki, by zbierać informacje o obcych państwach, ale po pogorszeniu się sytuacji wewnętrznej w Niemczech Nicolai uznał, że równie cenne są informacje o własnym kraju.
Mimo podjętych starań kierowanemu przez niego oddziałowi III b Sztabu Generalnego nie udało się w porę podjąć działalności szpiegowskiej w Stanach Zjednoczonych (zajął się nią dopiero w kwietniu 1917 roku, po wypowiedzeniu przez USA wojny Niemcom). Nie udało mu się również zdobyć niezbędnych informacji z zakresu wywiadu gospodarczego w krajach państw Ententy oraz informacji o nowych rodzajach broni, jaka pojawiła się na polu walki, np. czołgów.
Był również organizatorem akcji przerzucenia przez Finlandię do Rosji Lenina - Niemcy Lenin opuścił w zapieczętowanym wagonie kolejowym. Celem akcji było osłabienie Rosji poprzez wzmocnienie wewnętrznej opozycji.
Okres międzywojenny i II wojna światowa.
W sześć dni po zawieszeniu broni, 11 listopada 1918 roku, oddział III b Sztabu Generalnego został rozwiązany, a on sam został przeniesiony do Sztabu Generalnego w Berlinie. Utworzył tam małą sekcję wywiadowczą, by zachować doświadczone kadry do czasu odbudowy potęgi militarnej Niemiec. Przeniesiony w stan spoczynku w 1919 r. Jego zastępcą w tworzonej sekcji – i następcą po dymisji – był major Friedrich Gempp – pierwszy szef funkcjonującej oficjalnie od 1 stycznia 1921 r. Abwehry.
W 1925 r. został szefem Niemieckiego Biura Detektywistycznego. Nawiązał kontakty z ruchem narodowo socjalistycznym. Był twórcą Biura ds. Żydowskich i doradcą ds. wywiadu Rudolfa Heßa. Współpracował z Martinem Bormannem i Joachimem von Ribbentropem. Po wkroczeniu Armii Czerwonej do Berlina w 1945 roku aresztowany przez NKWD i wywieziony do Moskwy. Poddawany przesłuchaniom na Łubiance, zmarł w szpitalu więziennym na Butyrkach. Jego ciało zostało spalone i pochowane w masowym grobie na cmentarzu Dońskim w Moskwie.
W roku 1999 oficjalnie zrehabilitowany przez sąd Federacji Rosyjskiej.

</doc>
<doc id="1283804" url="https://pl.wikipedia.org/wiki?curid=1283804" title="Estádio Antonio Delmanto">
Estádio Antonio Delmanto

Estádio Antonio Delmanto – stadion piłkarski w Botucatu, São Paulo (stan), Brazylia, na którym swoje mecze rozgrywa Associação Atlética Botucatuense

</doc>
<doc id="1283809" url="https://pl.wikipedia.org/wiki?curid=1283809" title="Skydancer">
Skydancer

Skydancer – debiutancki album Szwedzkiej grupy deathmetalowej Dark Tranquillity wydany w 1993 roku. Album wraz z "Of Chaos and Eternal Night" został wydany ponownie w 1999 roku (figuruje pod nazwą "Skydancer / Of Chaos and Eternal Night") i zawiera utwory z obu tych wydawnictw.

</doc>
<doc id="1283810" url="https://pl.wikipedia.org/wiki?curid=1283810" title="Le Concert des Nations">
Le Concert des Nations

Le Concert des Nations – grupa muzyczna powstała w 1989 z inicjatywy Jordiego Savalla, wykonująca repertuar od muzyki baroku do dzieł romantyzmu. Nazwa pochodzi od dzieła François Couperina "Les Nations". Le Concert des Nations jest orkiestrą towarzyszącą La Capella Reial de Catalunya.

</doc>
<doc id="1283811" url="https://pl.wikipedia.org/wiki?curid=1283811" title="Estádio Dr. Acrísio Paes Cruz">
Estádio Dr. Acrísio Paes Cruz

Estádio Dr. Acrísio Paes Cruz – stadion piłkarski w Botucatu, São Paulo (stan), Brazylia, na którym swoje mecze rozgrywa Associação Atlética Ferroviária.

</doc>
<doc id="1283813" url="https://pl.wikipedia.org/wiki?curid=1283813" title="Żona astronauty">
Żona astronauty

Żona astronauty – amerykański film z 1999 roku w reżyserii Randa Ravicha. W rolach głównych wystąpili Johnny Depp i Charlize Theron.

</doc>
<doc id="1283814" url="https://pl.wikipedia.org/wiki?curid=1283814" title="Tadeusz Jarzębowski">
Tadeusz Jarzębowski

Tadeusz Jarzębowski (ur. 29 października 1927 w Kołomyi, zm. 15 października 2005) – polski astronom i podróżnik.
Życiorys.
Studia ukończył w 1951 był jednym z pierwszych powojennych absolwentów astronomii na Uniwersytecie Wrocławskim. Długoletni pracownik Obserwatorium Astronomicznego Uniwersytetu Wrocławskiego (w latach 1984–1987 dyrektor tej placówki). Znakomity wykładowca i popularyzator. W roku 2003 odznaczony medalem im. prof. Włodzimierza Zonna. Aktywny członek Polskiego Towarzystwa Astronomicznego i Międzynarodowej Unii Astronomicznej. Pionier fotometrii fotoelektrycznej gwiazd w Polsce, w latach 50. odkrył zmienność blasku gwiazd magnetycznych. Autor prac: "O zjawiskach niebieskich" i "Wszechświat i jego zagadki".

</doc>
<doc id="1283817" url="https://pl.wikipedia.org/wiki?curid=1283817" title="Estádio Nabi Abi Chedid">
Estádio Nabi Abi Chedid

Estádio Nabi Abi Chedid – stadion piłkarski w Bragança Paulista, São Paulo (stan), Brazylia, na którym swoje mecze rozgrywa Clube Atlético Bragantino.
Pierwszy gol: Sacadeira (Bragantino)

</doc>
<doc id="1283822" url="https://pl.wikipedia.org/wiki?curid=1283822" title="Estádio Municipal Sátiro de Oliveira">
Estádio Municipal Sátiro de Oliveira

Estádio Municipal Sátiro de Oliveira – stadion piłkarski w Caçapava, São Paulo (stan), Brazylia.

</doc>
<doc id="1283827" url="https://pl.wikipedia.org/wiki?curid=1283827" title="Nicolas Freya Ovando">
Nicolas Freya Ovando

Nicolás de Ovando y Cáceres (ur. ok. 1450, zm. 29 maja 1511) – hiszpański konkwistador, arystokrata, gubernator Indii Zachodnich, rycerz zakonu Rycerzy Alcantary.
Nicolás de Ovando y Cáceres był protegowanym Juana Rodríguez de Fonseca, arcybiskupa Burgos, nadzorcy Indii Zachodnich. W roku 1502 został mianowany przez króla Ferdynanda II, gubernatorem Indii Zachodnich. Tytuł przejął po Kolumbie, a stanowisko po Francisco de Bobadilla odwołanemu do Hiszpanii. Do Nowego Świata przybył w lutym 1502 roku na 30 statkach i z 2500 osadników. Wśród pasażerów byli późniejszy biskup Bartolomé de Las Casas oraz Francisco Pizarro. Po przybyciu na Hispaniolę Nicolás de Ovando mianował swoim zastępcą Diego de Valazqueza.
Nicolás de Ovando y Cáceres wyróżniał się bezwzględnymi i okrutnymi rządami wobec miejscowych Indian. W 1503 roku przywrócił prawo wprowadzone przez Kolumba, zwane systemem "repartimiento". System zakładał przyznawanie hiszpańskim osadnikom stu lub wielokrotności stu Indian i korzystanie z ich służby według własnego uznania. Prawo to było bezwzględnie egzekwowane, niszcząc struktury społeczne Indian. Indianie, którzy uciekli od przydzielonych im panów byli ścigani, organizowano polowania z psami gończymi.
W prowincji Xaragua Nicolás de Ovando zlecił miejscowej królowej Anacaonie zorganizowanie uczty i pokazów tańca oraz zaproszenie 40 lokalnych wodzów. Na jego rozkaz wszyscy wodzowie zostali schwytani i zabici, a królowa powieszona. W kolejnych latach bestialskie rządy, niewolnicza praca i epidemie ospy spowodowały zredukowanie indiańskiej ludności na Hispanioli i Portoryko. W 1509 roku korona hiszpańska odwołała Ovando ze stanowiska, powołując na jego miejsce syna Kolumba Diego Colona.
Nicolás de Ovando y Cáceres zmarł dwa lata później, zostawiając po sobie odbudowane po huraganie miasto San Domingo, dobrze działającą administrację, mapy wybrzeża Kuby i Hispanioli wykonane podczas dwóch wypraw odkrywczych w 1508 roku.

</doc>
<doc id="1283828" url="https://pl.wikipedia.org/wiki?curid=1283828" title="Estádio Municipal Carlos Ferracini">
Estádio Municipal Carlos Ferracini

Estádio Municipal Carlos Ferracini – stadion piłkarski w Caieiras, São Paulo (stan), Brazylia, na którym swoje mecze rozgrywa Força Esporte Clube.

</doc>
<doc id="1283829" url="https://pl.wikipedia.org/wiki?curid=1283829" title="Matteo Messina Denaro">
Matteo Messina Denaro

Matteo Messina Denaro, znany również jako Diabolik (ur. 26 kwietnia 1962 w Castelvetrano) – sycylijski mafioso, po aresztowaniu Bernarda Provenzano (11 kwietnia 2006) nowy przywódca cosa nostry, tzw. "capo di tutti capi". 16 stycznia 2023 został zatrzymany przez włoskie służby w Palermo po 30 latach ukrywania się.
Pochodzi z rodziny mafijnej, jego ojciec był wysoko postawionym członkiem cosa nostry. Przez mieszkańców swojego rodzinnego miasta pamiętany jest jako „złoty młodzieniec w Porsche, z Rolexem na ręce, otaczający się pięknymi kobietami”. Po schwytaniu Provenzana był najbardziej poszukiwanym przestępcą we Włoszech. Ciążyły na nim dwa kwalifikowane morderstwa: zastrzelenie innego mafiosa, Antonina Millaza, i uduszenie jego narzeczonej będącej w trzecim miesiącu ciąży.

</doc>
<doc id="1283838" url="https://pl.wikipedia.org/wiki?curid=1283838" title="Droga krajowa B203 (Niemcy)">
Droga krajowa B203 (Niemcy)

Droga krajowa 203 () – niemiecka droga krajowa przebiegająca z zachodu na północny wschód z miejscowości Büsum nad brzegiem Morza Północnego do miejscowości Kappeln nad Bałtykiem, gdzie krzyżuje się z drogami B199 oraz B201 w Szlezwiku-Holsztynie.

</doc>
<doc id="1283839" url="https://pl.wikipedia.org/wiki?curid=1283839" title="Parafia Miłosierdzia Bożego w Łodzi">
Parafia Miłosierdzia Bożego w Łodzi

Parafia pw. Miłosierdzia Bożego w Łodzi – parafia rzymskokatolicka w dekanacie Łódź-Teofilów-Żubardź archidiecezji łódzkiej.
Historia.
Parafia erygowana 17 stycznia 1983 przez biskupa Józefa Rozwadowskiego. Do budowy kościoła, według projektu architektów Joanny i Piotra Stefańskich oraz Mariana Stefańskiego, przystąpiono 1 września 1988. Prace zakończono w grudniu 1999. Kościół poświęcony 25 grudnia 2000 przez arcybiskupa Władysława Ziółka. Obok kościoła znajduje się Katolickie Gimnazjum i Liceum Ogólnokształcące im. Jana Pawła II. Jest pierwszą szkołą katolicką w Łodzi. Powstało w 1991 roku.
Wyposażenie kościoła.
Ołtarz główny z tabernakulum, kaplica św. Faustyny, kaplica MB Ostrobramskiej, Droga Krzyżowa, organy, kaplica chrzcielna św.Alberta Chmielowskiego.
Plebania.
Wybudowana w latach 1986–1988, murowana, kanalizacja, centralne ogrzewanie.
Formy duszpasterstwa.
Triduum Eucharystyczne.
Trzy dni przed odpustem Miłosierdzia Bożego – adoracja całodobowa Najświętszego Sakramentu w trzeci piątek każdego miesiąca.
Księża pochodzący z parafii.
Kapłani.
Proboszcz:
Dyrektor Katolickiego Gimnazjum i Liceum im. Jana Pawła II:
Wikariusze:
Rezydenci:

</doc>
<doc id="1283848" url="https://pl.wikipedia.org/wiki?curid=1283848" title="Roland Eötvös">
Roland Eötvös



</doc>
<doc id="1283852" url="https://pl.wikipedia.org/wiki?curid=1283852" title="Estádio Brinco de Ouro da Princesa">
Estádio Brinco de Ouro da Princesa

Estádio Brinco de Ouro da Princesa (w tłumaczeniu: "złoty kolczyk księżniczki") – stadion piłkarski w Campinas, São Paulo, Brazylia, na którym swoje mecze rozgrywa Guarani FC.
Historia.
31 maja 1953 – inauguracja
1974 – I rozbudowa
1979 – II rozbudowa
15 kwietnia 1982 – rekord frekwencji
2002 – I przebudowa
2006 – II przebudowa

</doc>
<doc id="1283857" url="https://pl.wikipedia.org/wiki?curid=1283857" title="Estádio Dr. Horácio Antonio da Costa">
Estádio Dr. Horácio Antonio da Costa

Estádio Dr. Horácio Antonio da Costa – stadion piłkarski w Campinas, São Paulo (stan), Brazylia.

</doc>
<doc id="1283861" url="https://pl.wikipedia.org/wiki?curid=1283861" title="Juan Luis Mora">
Juan Luis Mora

Juan Luis Mora (ur. 12 lipca 1973 roku w Aranjuez) – hiszpański piłkarz występujący na pozycji bramkarza. Obecnie gra w Levante UD. Wcześniej był kolejno zawodnikiem takich klubów jak Real Oviedo, Espanyol Barcelona, Xerez CD, Levante i Valencia CF.

</doc>
<doc id="1283863" url="https://pl.wikipedia.org/wiki?curid=1283863" title="Estádio do Guarany">
Estádio do Guarany

Estádio do Guarany – nieistniejący już stadion piłkarski w Campinas, São Paulo (stan), Brazylia, na którym swoje mecze rozgrywała drużyna Guarani FC.
Pierwszy gol: Zequinha (Guarani)
Stadion zburzony został w 1953 roku.

</doc>
<doc id="1283866" url="https://pl.wikipedia.org/wiki?curid=1283866" title="Eberswalder Straße (stacja metra)">
Eberswalder Straße (stacja metra)

Eberswalder Straße – stacja metra w Berlinie w dzielnicy Prenzlauer Berg, w okręgu administracyjnym Pankow na linii U2. Stacja została otwarta w 1913.

</doc>
<doc id="1283867" url="https://pl.wikipedia.org/wiki?curid=1283867" title="Dama kameliowa (film 1936)">
Dama kameliowa (film 1936)

Dama kameliowa ("Camille") – amerykański dramat filmowy z 1936 roku.
O filmie.
Jest to adaptacja powieści "Dama kameliowa" Aleksandra Dumasa – syna, opowiadającej o prostytutce, która zakochuje się w młodym, niedoświadczonym mężczyźnie. Film wyreżyserował George Cukor. Główną rolę zagrała Greta Garbo i za tę kreację otrzymała nominację do Oscara.
Fabuła.
Akcja filmu rozgrywa się w Paryżu, w roku 1847. Marguerite Gautier (Greta Garbo) wywodzi się z niższej klasy społecznej. Po pewnym czasie staje się znaną z urody kurtyzaną, obiektem westchnień wielu mężczyzn. Jednym z nich jest młody Armand Duvall (Robert Taylor). Marguerita wkrótce odwzajemnia jego uczucie. Pojawiają się jednak problemy, gdy o ich związku dowiaduje się ojciec Armanda (Lionel Barrymore). Prosi kobietę, by odsunęła się od Armanda, obawiając się, że jej przeszłość mogłaby zrujnować jego pozycję w Paryżu.

</doc>
<doc id="1283868" url="https://pl.wikipedia.org/wiki?curid=1283868" title="Estádio Municipal General Aldévio Barbosa de Lemos">
Estádio Municipal General Aldévio Barbosa de Lemos

Estádio Municipal General Aldévio Barbosa de Lemos – stadion piłkarski w Campo Limpo Paulista, São Paulo (stan), Brazylia, na którym swoje mecze rozgrywa Sport Club Campo Limpo Paulista.

</doc>
<doc id="1283869" url="https://pl.wikipedia.org/wiki?curid=1283869" title="Wyprawa po świąteczne pisanki">
Wyprawa po świąteczne pisanki

Wyprawa po świąteczne pisanki (, 2004) – polsko-amerykański film animowany zrealizowany techniką 2D.
Film po raz pierwszy został wyemitowany w TVP 1 23 marca 2008 roku.
Obsada.
i inni
Wersja polska.
Opracowanie: TVP Agencja Filmowa
Reżyseria: Andrzej Bogusz
Dialogi: Joanna Kuryłko
Dźwięk i montaż: Urszula Bylica
Kierownictwo produkcji: Monika Wojtysiak
Organizacja produkcji: Anna Jaroch
Kierownictwo muzyczne: Eugeniusz Majchrzak
Tekst piosenki: Krzysztof Rześniowiecki
Udział wzięli:
i inni

</doc>
<doc id="1283871" url="https://pl.wikipedia.org/wiki?curid=1283871" title="Berlin Schönhauser Allee">
Berlin Schönhauser Allee

Berlin Schönhauser Allee – stacja kolejowa na liniach S8, S9, S41 i S42 S-Bahn w Berlinie oraz stacja metra na linii U2 w dzielnicy Prenzlauer Berg, w okręgu administracyjnym Pankow. Stacja została otwarta w 1913.

</doc>
<doc id="1283872" url="https://pl.wikipedia.org/wiki?curid=1283872" title="Centrum Żelazna Tower">
Centrum Żelazna Tower



</doc>
<doc id="1283874" url="https://pl.wikipedia.org/wiki?curid=1283874" title="Dating tv">
Dating tv



</doc>
<doc id="1283875" url="https://pl.wikipedia.org/wiki?curid=1283875" title="Aleksander Sałacki">
Aleksander Sałacki

Aleksander Jan Sałacki (ur. 12 maja 1904 w Peczeniżynie, zm. 4/5 kwietnia 2008 w Tychach) – pułkownik Wojska Polskiego, najdłużej żyjące Orlę Lwowskie.
Życiorys.
Urodził się 12 maja 1904. Najpierw uczęszczał do Męskiej Szkoły Ludowej im. Jana Kantego, później z rodziną przeniósł się do Przemyśla. Tam dopadły go wichry historii, bowiem miasto to było kilkakrotnie oblegane w czasie I wojny światowej.
Pierwszy raz chwycił za broń w 1918 roku, kiedy to młodzi chłopcy nazywani później "Orlętami Lwowskimi" bronili miasta przed oddziałami ukraińskimi. A. Sałacki miał wtedy 14 lat. Po krótkim przeszkoleniu z obsługi austriackiego karabinu manlicher stanął do walki w obronie Szkoły Sienkiewicza, pod dowództwem Czesława Mączyńskiego. Lwów został obroniony, ale historia nie dała mu długiego okresu wytchnienia.
Kolejny raz stanął w obronie Polski, tym razem już w mundurze, w czasie wojny polsko-bolszewickiej (1919-1920). Wtedy brał udział w walkach z armią Budionnego. Przeszedł szlak bojowy aż po rzekę Zbrucz pod dowództwem marszałka Józefa Piłsudskiego.
W okresie międzywojennym zrobił maturę, a służbę wojskową odbył w Batalionie Podchorążych Rezerwy Piechoty Nr 7 w Śremie, po czym osiadł w Horodyszczach, gdzie poznał żonę Natalię. Później został nauczycielem, a następnie kierownikiem placówek oświatowych w Horodyszczach oraz Czartorysku i Ołyce. Uczył m.in. języka polskiego i ukraińskiego. Jednak historia znowu go potrzebowała. Na stopień podporucznika został mianowany ze starszeństwem z 1 września 1929 w korpusie oficerów rezerwy piechoty. W 1934, jako oficer rezerwy pozostawał na ewidencji Powiatowej Komendy Uzupełnień Łuck i posiadał przydział w rezerwie do 44 pułku piechoty Strzelców Kresowych w Równem. Na stopień porucznika został mianowany ze starszeństwem z 1 stycznia 1935 i 331. lokatą w korpusie oficerów rezerwy piechoty.
W czerwcu 1939 powołany został do służby czynnej w 24 pułku piechoty. W kampanii wrześniowej dowodził 8 kompanią strzelecką w pięciodniowych walkach w Borach Tucholskich, zakończonych niewolą. Do 1945 przebywał w czterech obozach: Itzehoe, X A Sandbostel, Lubece i VI B Doessel. W Lubece przebywał razem z synem Józefa Stalina – Jakubem Dżugaszwilim, świetnym szachistą. Wyzwolili go Amerykanie. Wrócił do Polski, do żony i dwóch synów.
Pierwsze lata po wojnie spędził na Kresach. Jednak w poszukiwaniu pracy przeniósł się do Wałbrzycha. Dalej uczył – tym razem w szkołach górniczych. W Wałbrzychu miał dom, ale w 1960 zaproponowano mu funkcję prowadzenia szkoły kadry górniczej, która wówczas mieściła się w Promnicach. Przyjął propozycję i przeniósł się do Tychów, gdzie mieszkał do śmierci i gdzie pomagał przy budowie kościoła św. Jana Chrzciciela.
Po przejściu na emeryturę w 1970 zaczął pisać. Opublikowano jego książki: "Jeniec wojenny nr 335" oraz "Na straconych pozycjach". Część publikacji odrzuciła cenzura, bo A. Sałacki pisał w nich o tym, że w 1939 roku prócz Niemców, Polskę zaatakowali Rosjanie. Później otrzymał stopień majora. Od czasu do czasu spotykał się z tyską młodzieżą, która chętnie go odwiedzała. 5 marca 2004 został awansowany na pułkownika.
Zmarł w nocy z 4 na 5 kwietnia 2008 w Tychach, przeżywszy 104 lata. Pochowany 8 kwietnia 2008. Był ostatnim żyjącym obrońcą Lwowa przed Ukraińcami w 1918, i ostatnim żyjącym obrońcą Lwowa przed bolszewikami w roku 1920.

</doc>
<doc id="1283877" url="https://pl.wikipedia.org/wiki?curid=1283877" title="Club Leandro N. Alem">
Club Leandro N. Alem

Club Deportivo y Mutual Leandro Nicéforo Alem - argentyński klub piłkarski z siedzibą w mieście General Rodríguez będącym częścią zespołu miejskiego Buenos Aires.
Historia.
Klub "Leandro N. Alem" założony został 24 maja 1925 roku przez grupę pracowników miejscowej mleczarni. Klub występuje w strojach przypominających argentyńskiego giganta Boca Juniors.
W 2001 roku grając w czwartej lidze (Primera C Metropolitana) klub w turnieju "Clausura" ustanowił niechlubny rekord najgorszego występu w historii - na 17 rozegranych meczów drużyna "Leandro N. Alem" zdobyła tylko 1 punkt, co doprowadziło do spadku do piątej ligi (Primera D Metropolitana).
Mistrzostwo piątej ligi w sezonie 2006/07 sprawiło, że w sezonie 2007/08 klub ponownie gra w czwartej lidze, w której spisuje się teraz znacznie lepiej, plasując się w marcu 2008 roku powyżej środka tabeli.

</doc>
<doc id="1283882" url="https://pl.wikipedia.org/wiki?curid=1283882" title="Gaspar de Carvajal">
Gaspar de Carvajal

Gaspar de Carvajal (ur. 1504, zm. 1584) – hiszpański ksiądz dominikanin, podróżnik i odkrywca, kronikarz.
Gaspar de Carvajal pochodził z Estremadury. Był dominikaninem z klasztoru Volladolid a od roku 1538 prowincjałem zakonu dominikanów w Limie. Uczestniczył w wyprawie Francisca Pizarra do Peru, był kapelanem Gonzala Pizarro. W 1541 uczestniczył w wyprawie tego ostatniego i Francisca de Orellany w poszukiwaniu El Dorado. 26 grudnia 1541 roku wyprawa z powodu braku wyżywienia podzieliła się i Carvajal wraz z Orellaną udał się w dół rzeki Rio Napo do tamtejszych Indian. Dotarłszy do wiosek, zaopatrzyli się w zapasy żywności lecz nie byli w stanie płynąć pod prąd bystrej rzeki. Orellana postanowił płynąć wraz z prądem rzeki na wschód. W tej drodze oddział Orellany napotykał przyjaznych i nieprzyjaznych Indian, z którymi walczył. W czerwcu dotarli do wioski zamieszkanej przez kobiety-wojowniczki - Gaspar uznał, że odnaleźli mityczne Amazonki. W trakcie potyczki z nimi Gaspar stracił oko. Wyprawa 26 sierpnia 1542 dotarła do morza i była to pierwsza wyprawa, która dokonała spływu Amazonką do Oceanu Atlantyckiego. Orellana udał się następnie do Hiszpanii a Gaspar de Carvajal z wyspy Margarita powrócił do Peru, gdzie zmarł w klasztorze Santo Domingo w Limie.

</doc>
<doc id="1283883" url="https://pl.wikipedia.org/wiki?curid=1283883" title="Droga krajowa B205 (Niemcy)">
Droga krajowa B205 (Niemcy)

Droga krajowa 205 () – niemiecka droga krajowa przebiegająca z zachodu na wschód od węzła "Neumünster-Süd" na autostradzie A7 na południu Neumünster do skrzyżowania z autostradą A21 na węźle "Wahlstedt" w Szlezwiku-Holsztynie.
Droga stanowi ważne połączenie pomiędzy autostradami A7 i A21 i jest rozbudowana do drogi ekspresowej.

</doc>
<doc id="1283884" url="https://pl.wikipedia.org/wiki?curid=1283884" title="Club Deportivo y Mutual Leandro N. Alem">
Club Deportivo y Mutual Leandro N. Alem



</doc>
<doc id="1283885" url="https://pl.wikipedia.org/wiki?curid=1283885" title="Remo">
Remo

Remo – amerykańska firma produkująca naciągi perkusyjne, akustyczne zestawy perkusyjne, bębny etniczne i akcesoria perkusyjne. Założona w 1957 przez Rema D. Belli. Zasłynęła dzięki serii naciągów "Weatherking". Stały dostawca naciągów dla firm: Pearl, DW Drums, Yamaha, Mapex, Pork Pie Percussion i Sonor.

</doc>
<doc id="1283887" url="https://pl.wikipedia.org/wiki?curid=1283887" title="Dama kameliowa (ujednoznacznienie)">
Dama kameliowa (ujednoznacznienie)



</doc>
<doc id="1283893" url="https://pl.wikipedia.org/wiki?curid=1283893" title="Pietro Gallocia">
Pietro Gallocia

Pietro Gallocia (zm. 14 marca 1211 w Rzymie) — włoski kardynał.
Życiorys.
Pochodził z Rzymu. Był papieskim subdiakonem oraz gubernatorem Kampanii za pontyfikatu Aleksandra III. W 1188 papież Klemens III mianował go kardynałem, a w sierpniu 1190 promował do rangi biskupa Porto e Santa Rufina. Uczestniczył w papieskich elekcjach w 1191 i w styczniu 1198. Legat papieski w Konstantynopolu 1192. W 1204 w imieniu papieża Innocentego III konsekrował Piotra II na króla Aragonii. Kilkakrotnie był legatem w królestwie Sycylii.

</doc>
<doc id="1283898" url="https://pl.wikipedia.org/wiki?curid=1283898" title="Balian z Ibelinu">
Balian z Ibelinu

Balian z Ibelinu, znany również jako Balian z Ramli i Balian z Nablus (ur. wczesne lata 40. XII wieku, zm. 1193) – możnowładca z Królestwa Jerozolimskiego.
Życiorys.
Balian był synem Barisana z Ibelinu oraz bratem Hugona, Baldwina i Ermengardy. Jego imię brzmiało właściwie Barisan, lecz w ciągu XII w. wymowa zmieniła się na „Balian”. Niekiedy jest też zwany „Balianem młodszym”, dla odróżnienia od jego ojca - „Baliana starszego”.
Po śmierci Hugona w 1150 otrzymał zamek Ibelin od jego spadkobiercy Baldwina, który zostawił dla siebie panowanie nad Ramlą. W 1174 bracia poparli roszczenia Rajmunda z Trypolisu wobec Milesa de Plancy o tytuł regenta Jerozolimy. W 1177 brali udział w bitwie pod Montgisard. W tym samym roku Balian poślubił Marię Komnenę, wdowę po królu Amalryku I i otrzymał dzięki temu Nablus.
Balian wraz z bratem poparli w 1183 Rajmunda jako kandydata na regenta dla chorego na trąd Baldwina IV. Innym kandydatem był Gwidon de Lusignan, mąż Sybilli. Balian był obecny na koronacji Baldwina V, która miała miejsce także w 1183, jeszcze za życia Baldwina IV, w celu uniemożliwienia koronacji Gwidona na króla. Baldwin IV zmarł w 1185, a syn Sybilli, następca tronu, niespełna półtora roku później. Faworyt do tronu Rajmunda, Humfryd IV z Toron, odmówił przyjęcia korony i przeszedł na stronę Gwidona. Balian złożył przysięgę wierności Gwidonowi, natomiast jego brat udał się na wygnanie do Antiochii.
Brał udział w bitwie pod Hittinem w 1187, gdzie udało mu się wydostać z pogromu, następnie dowodził obroną Jerozolimy i pomagał przy rokowaniach z Saladynem po zdobyciu miasta w październiku 1187. Ibelin, Nablus, Ramla oraz wszystkie inne dobra Baliana zostały podbite przez Saladyna, lecz pozwolono Balianowi na ucieczkę wraz z rodziną do Trypolisu. Początkowo wspierał Gwidona w jego walce o tytuł królewski z Konradem z Montferratu, później sprzymierzył się z Marią Komneną, by doprowadzić do ślubu Konrada z Izabelą, córką Marii z pierwszego małżeństwa, przez co roszczenia Konrada do korony stały się silniejsze. Po śmierci Konrada i małżeństwie Izabeli z Henrykiem II stał się jednym z doradców Henryka. W 1192 pomagał w negocjacjach między Ryszardem Lwie Serce a Saladynem, które zakończyły III krucjatę. Jako że Ibelin nadal znajdował się pod kontrolą Saladyna, Ryszard nadał Balianowi Cymont.
Potomkowie.
Z Marią Komneną Balian miał co najmniej 4 dzieci:
Media.
Fabuła filmu "Królestwo niebieskie" Ridleya Scotta z 2005 luźno oparta jest na historii życia Baliana młodszego.

</doc>
<doc id="1283899" url="https://pl.wikipedia.org/wiki?curid=1283899" title="The Gallery">
The Gallery

The Gallery – drugi album studyjny szwedzkiego zespołu Dark Tranquillity. Wydawnictwo ukazało się 27 listopada 1995 roku nakładem wytwórni Osmose Productions. Nagrania zostały zarejestrowane między kwietniem a majem 1995 w znajdującym się w Göteborgu Studio Fredman we współpracy z Fredrikiem Nordströmem. 
Jest to pierwszy album studyjny grupy, na którym pojawił się gitarzysta Fredrik Johansson, a także pierwszy na którym Mikael Stanne przejął wokal po odejściu Andersa Fridéna. Przez wielu "The Gallery" jest uważane za kamień milowy melodyjnego death metalu u boku takich płyt jak "Slaughter of the Soul" At the Gates czy "The Jester Race" In Flames. Część utworów z tej płyty jest także często grana na żywo.

</doc>
<doc id="1283902" url="https://pl.wikipedia.org/wiki?curid=1283902" title="Pasjonat Dankowice">
Pasjonat Dankowice

Pasjonat Dankowice – wielosekcyjny klub sportowy z Dankowic. Piłkarze grają obecnie w klasie okręgowej. Założony został w roku 1945. Jego prezesem jest Andrzej Sadlok.
Sekcja szachowa.
Sekcję szachową powołano w 1983 r. z inicjatywy Tadeusza Paździory oraz Jana i Stanisława Waluszków.

</doc>
<doc id="1283903" url="https://pl.wikipedia.org/wiki?curid=1283903" title="Jamie Timony">
Jamie Timony

Jamie Timony, pseud. Mossy (ur. 6 marca 1987 w Aberdeen) – australijski aktor, muzyk.
Zadebiutował rolą Nate'a w serialu "H2O – wystarczy kropla". Miał własny zespół o nazwie Ballet Imperial. Wokalista zespołu These New South Whales, również artysta solowy.
Był zaręczony z Caribą Heine.

</doc>
<doc id="1283905" url="https://pl.wikipedia.org/wiki?curid=1283905" title="Order Wilhelma (Prusy)">
Order Wilhelma (Prusy)

Order Wilhelma (niem.: "Wilhelm-Orden") – odznaczenie pruskie, nadawane od 1896 do 1918 roku.
Historia i insygnium.
Ten bardzo rzadki order został ustanowiony 18 stycznia 1896 roku przez cesarza niemieckiego i króla Prus Wilhelma II i poświęcony pamięci jego dziadka, cesarza i króla Wilhelma I, którego wnuk określił przydomkiem "Wielki". Rzadko nadawany order otrzymał jako pierwszy Otto von Bismarck.
Oznaką jednoklasowego orderu był złoty medal wielkości 70 × 48,5 mm, otoczony owalnym wieńcem dębowo-laurowym. Na awersie medalu widniał profil Wilhelma I zwrócony na lewo, otoczony napisem "Wilhelm Koenig von Preussen" ("Wilhelm król Prus"), na rewersie napis "Wirke im Andenken an Kaiser Wilhelm den Grossen" ("Działaj pamiętając cesarza Wilhelma Wielkiego"). Order nie posiadał wstęgi i był noszony na złotym łańcuchu orderowym o wadze 220 gramów, składającym się po obu stronach z liter napisów "Wilhelmus I Rex".
Zniesiony 11 sierpnia 1919 wraz ze wszystkimi innymi niemieckimi odznaczeniami państwowymi.

</doc>
<doc id="1283908" url="https://pl.wikipedia.org/wiki?curid=1283908" title="Shirley Jones">
Shirley Jones

Shirley Mae Jones (ur. 31 marca 1934 w Charleroi) – amerykańska aktorka i piosenkarka, laureatka Oscara za rolę drugoplanową w filmie "Elmer Gantry".
Grywała charakterystyczne postacie w wielu znanych filmach muzycznych, takich jak "Oklahoma!" (1955), "Carousel" (1956) czy "Muzyk" (1962). Telewizyjnej publiczności jest prawdopodobnie najlepiej znana jako Shirley Partridge, owdowiała matka pięciorga dzieci w serialu telewizyjnym "The Partridge Family" (1970–1974) stacji ABC.
Życiorys.
Jones urodziła się w Charleroi w stanie Pensylwania, na przedmieściach Pittsburgha jako córka Marjorie Williams, gospodyni domowej, oraz Paula Jonesa - właściciela firmy Jones Brewing Company. Rodzina przeprowadziła się wkrótce do pobliskiego Smithton. Swoje imię aktorka otrzymała na cześć Shirley Temple. Szybko odkryto, że mała Shirley potrafi śpiewać - już jako 6-latka występowała w chórze w kościele metodystów. Jako nastolatka pobierała lekcje śpiewu u Ralpha Lawando, światowej sławy śpiewaka i pedagoga.
Jeden ze znajomych przekonał Jones, aby zaśpiewała dla agenta z Broadwayu − Gusa Shermana. Zaowocowało to kontraktem i Jones pozostała w Nowym Jorku, by spróbować swych sił w teatrach na Broadwayu. Zaczynała, mając w kieszeni tylko 100 dolarów. Gdyby nie udało się jej, miała wrócić do Smithton i zacząć pracować jako weterynarz. Jednak już pierwsze przesłuchanie przyniosło jej małą rolę w musicalu "South Pacific". Autorzy musicalu Rodgers i Hammerstein dostrzegli jej wielki talent i obsadzili w swojej kolejnej sztuce "Me and Juliet".
Po sukcesach scenicznych z duetem Rodgers i Hammerstein Jones została obsadzona w filmowej wersji ich musicalu "Oklahoma!" z 1955 roku. Występowała w musicalach filmowych, a w 1960 roku otrzymała Oscara za rolę w filmie "Elmer Gantry", gdzie zagrała kobietę wykorzystywaną przez postać tytułową, w którą wcielił się Burt Lancaster (również uhonorowany Oscarem). Jej następnym filmem był "Tata w zalotach", gdzie zagrała u boku Rona Howarda. Ponadto w 1968 roku wystąpiła w nowym musicalu wystawionym na Broadwayu, "Maggie Flynn".
Życie prywatne.
5 sierpnia 1956 roku Jones wyszła za mąż za aktora Jacka Cassidy’ego i miała z nim trzech synów: Shauna, Patricka i Ryana. David Cassidy, syn Jacka z pierwszego małżeństwa z aktorką Evelyn Ward, został jej pasierbem. Po rozwodzie z Cassidym (1974) 13 listopada 1977 roku Jones wyszła ponownie za mąż za autora komiksów Marty’ego Ingelsa. Pomimo drastycznie odmiennych osobowości i kilku separacji (w 2002 roku Jones wniosła, a następnie wycofała pozew o rozwód) pozostali w związku małżeńskim.

</doc>
<doc id="1283911" url="https://pl.wikipedia.org/wiki?curid=1283911" title="Georg Solti">
Georg Solti

Sir Georg Solti, właśc. György Stern (ur. 21 października 1912 w Budapeszcie, zm. 5 września 1997 w Antibes) – węgierski dyrygent pochodzenia żydowskiego, przyjął obywatelstwo brytyjskie. 
Studiował w budapeszteńskiej Akademii Muzycznej im. Ferenca Liszta fortepian u Ernsta von Dohnányi i Béli Bartóka oraz kompozycję u Zoltána Kodálya. 
W latach 1930–1939 był dyrygentem opery w Budapeszcie. W latach 1945–1951 działał w Monachium. W 1952 został dyrektorem opery we Frankfurcie nad Menem. W latach 1961–1971 był dyrektorem muzycznym opery Covent Garden w Londynie, z której uczynił jeden z czołowych teatrów operowych świata. Od 1973 kierował Operą Paryską, a w latach 1969–1991 prowadził Chicagowską Orkiestrę Symfoniczną. 
Dyrygował najważniejszymi orkiestrami na świecie, nagrywając z nimi liczne płyty. Do historii fonografii przeszło nagranie "Pierścienia Nibelunga" Wagnera, zrealizowane z Wiener Philharmoniker, nagrywał także dzieła Mozarta, symfonie Beethovena i wielu innych.
Otrzymał Order Imperium Brytyjskiego. 31-krotny zdobywca nagrody Grammy. W 1992 został laureatem prestiżowej duńskiej Nagrody Fundacji Muzycznej Léonie Sonning.
Planetoida (6974) Solti została nazwana jego imieniem.

</doc>
<doc id="1283916" url="https://pl.wikipedia.org/wiki?curid=1283916" title="Rzeki światła">
Rzeki światła

Rzeki światła (tytuł oryginalny: "Lumë drite") – albański film fabularny z roku 1975 w reżyserii Ismaila Zhabiaku.
Opis fabuły.
Bardhi jest nauczycielem w małej wiejskiej szkole w górach. Jeden z uczniów Adushi opuszcza zajęcia w szkole. Bardhi próbuje zrozumieć powody, dla których Adushi nie przychodzi do szkoły. W domu Adushiego wszystkie problemy zostają wyjaśnione i uczeń wraz z nauczycielem powraca do zajęć.

</doc>
<doc id="1283918" url="https://pl.wikipedia.org/wiki?curid=1283918" title="Wydział Elektryczny Politechniki Wrocławskiej">
Wydział Elektryczny Politechniki Wrocławskiej

Wydział Elektryczny (W-5) Politechniki Wrocławskiej – jednostka naukowo-dydaktyczna (jeden z 12 wydziałów) Politechniki Wrocławskiej, która powstała w 1949 roku poprzez wydzielenie z Wydziału Mechaniczno-Elektrotechnicznego, powstałego w 1945 roku. Według Ministerstwa Nauki i Szkolnictwa Wyższego wydział posiada kategorię „A”.
Wydział zatrudnia 84 nauczycieli akademickich, w tym:
9 z tytułem naukowym profesora
16 ze stopniem naukowym doktora habilitowanego
59 ze stopniem naukowym doktora
Edukacja.
Obecnie wydział daje możliwość podjęcia nauki na trzech kierunkach Elektrotechnika, Automatyka i Robotyka oraz na kierunku międzywydziałowym Mechatronika. Dodatkową formą kształcenia są studia podyplomowe, a także wszelkiego rodzaju szkolenia mające na celu uzupełnianie wiedzy, aby nadążyć za nowościami technicznymi i technologicznymi.

</doc>
<doc id="1283928" url="https://pl.wikipedia.org/wiki?curid=1283928" title="Karl Böhm">
Karl Böhm

Karl August Leopold Böhm (ur. 28 sierpnia 1894 w Grazu, zm. 14 sierpnia 1981 w Salzburgu) – austriacki dyrygent, znany przede wszystkim z interpretacji dzieł Wolfganga Amadeusa Mozarta i Richarda Straussa.
Rys biograficzny.
Urodzony w rodzinie adwokata, odbył studia prawnicze równocześnie studiując teorię muzyki i fortepian. Karierę jako dyrygent rozpoczął w 1917 roku w rodzinnym Grazu, mimo braku przygotowania zawodowego w tej specjalności. Jednym z przełomów w karierze Böhma było zaproszenie od Bruno Waltera do Monachium. Pierwszą operą, jaką poprowadził w tamtejszym teatrze, była "Madame Butterfly" Giacomo Pucciniego (28 stycznia 1921 r.). Od 1927 roku objął funkcję generalnego dyrektora muzyki w Darmstadcie, następnie w latach 1931–34 pracował w Hamburgu i od 1934, po usunięciu ze stanowiska Fritza Buscha przez reżym nazistowski, w drezdeńskiej Semperoper. W Dreźnie też zaprzyjaźnił się ze Straussem. 15 października 1938 roku kierował światową prapremierą jego opery "Dafne". W latach 1943–45 i 1954–56 szefował Wiener Staatsoper. Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy).
Po wojnie otrzymał dwuletni zakaz dyrygowania, po którym to okresie rozwinęła się jego międzynarodowa kariera. Dyrygował w MET, Londynie, Bayreuth, Salzburgu i na innych scenach.
Kojarzony dzięki doskonałym nagraniom z twórczością Mozarta czy Straussa, Böhm w późniejszym okresie nagrywał także z powodzeniem dzieła Wagnera. Nagrany przez niego z Bayreuther Festspiele "Pierścień Nibelunga" (1967–1971) bywa wymieniany razem z nagraniami Herberta von Karajana (Berliner Philharmoniker) czy sir Georga Soltiego (Wiener Philharmoniker), wielkim uznaniem cieszy się także jego nagranie wagnerowskiego "Tristana i Izoldy", także z Bayreuth. Z równym powodzeniem dyrygował dziełami Verdiego, Beethovena, Brahmsa, Schuberta, Brucknera czy Berga.
Dyrygował najbardziej uznanymi zespołami, takimi jak Filharmonicy Wiedeńscy i Berlińscy, Orkiestrą MET, London Symphony Orchestra. Współpracował z największymi śpiewakami swoich czasów, jak Erich Kunz, Anton Dermota, Birgit Nilsson, Christa Ludwig, Leonie Rysanek, Theo Adam czy Wolfgang Windgassen.
Zmarł w trakcie przygotowań do festiwalu w Salzburgu.
Jego synem był Karlheinz Böhm, austriacki aktor, a wnuczką Katharina Böhm – aktorka, córka Barbary Kwiatkowskiej-Lass.

</doc>
<doc id="1283932" url="https://pl.wikipedia.org/wiki?curid=1283932" title="Joseph Stanton Jr.">
Joseph Stanton Jr.

"'Joseph Stanton Jr." (ur. 19 lipca 1739, zm. w 1807) – amerykański wojskowy i polityk. W latach 1790–1793 reprezentował stan Rhode Island w Senacie Stanów Zjednoczonych. Później, w latach 1801–1807 był przedstawicielem tego stanu w Izbie Reprezentantów Stanów Zjednoczonych.

</doc>
<doc id="1283938" url="https://pl.wikipedia.org/wiki?curid=1283938" title="Wydział Mechaniczno-Energetyczny Politechniki Wrocławskiej">
Wydział Mechaniczno-Energetyczny Politechniki Wrocławskiej

Wydział Mechaniczno-Energetyczny (W-9) Politechniki Wrocławskiej – jednostka naukowo-dydaktyczna (jeden z 16 wydziałów) Politechniki Wrocławskiej, która powstała w 1954 roku poprzez wydzielenie z Wydziału Mechanicznego, powstałego w 1949 roku. Według Ministerstwa Nauki i Szkolnictwa Wyższego wydział posiada kategorię „A”.
Wydział zatrudnia 84 nauczycieli akademickich, w tym:
11 z tytułem naukowym profesora
8 ze stopniem naukowym doktora habilitowanego
65 ze stopniem naukowym doktora
Edukacja.
Obecnie wydział daje możliwość podjęcia nauki na czterech kierunkach: mechanika i budowa maszyn, energetyka, odnawialne źródła energii oraz lotnictwo i kosmonautyka. Dodatkową formą kształcenia są studia podyplomowe, a także wszelkiego rodzaju szkolenia mające na celu uzupełnianie wiedzy, aby nadążyć za nowościami technicznymi i technologicznymi.

</doc>
<doc id="1283945" url="https://pl.wikipedia.org/wiki?curid=1283945" title="Piesek">
Piesek

Piesek – prosty styl pływacki. Charakteryzuje się on tym, że pływak leży na klatce piersiowej i porusza rękoma i nogami w górę i w dół, tak jak pływają psy i inne zwierzęta. Jest to w zasadzie kłus w wodzie.
Jest pierwszym stylem używanym przez starożytnych ludzi. Uważa się, że powstał w wyniku obserwacji pływających zwierząt. Prehistoryczne malowidła jaskiniowe w Egipcie przedstawiają postaci, które wydają się płynąć pieskiem.
Zwykle jest to pierwszy styl pływacki używany przez dzieci, które uczą się pływać.
Piesek jest też używany w wojsku jako cichy styl pływacki – dzięki temu, że ręce ani nogi nie "łamią" powierzchni wody.

</doc>
<doc id="1283950" url="https://pl.wikipedia.org/wiki?curid=1283950" title="Chorągiew husarska zaciężna Andrzeja Stanisława Sapiehy">
Chorągiew husarska zaciężna Andrzeja Stanisława Sapiehy

Chorągiew husarska zaciężna Andrzeja Stanisława Sapiehy – zaciężna chorągiew husarska koronna I połowy XVII wieku, okresu wojen ze Szwedami i Rosją.
Rotmistrzem tej chorągwi był Andrzej Stanisław Sapieha. Według regestru popisowego z lipca 1622 rota liczyła wówczas 150 koni, porucznikiem chorągwi był Samuel Polanowski a chorążym Okuń. Chorągiew wzięła udział w wojnie polsko-szwedzkiej 1626–1629 w liczbie 200 koni.

</doc>
<doc id="1283951" url="https://pl.wikipedia.org/wiki?curid=1283951" title="Kobyle-Gródek">
Kobyle-Gródek



</doc>
<doc id="1283952" url="https://pl.wikipedia.org/wiki?curid=1283952" title="Rita Moreno">
Rita Moreno

Rita Moreno, właśc. Rosita Dolores Alverio (ur. 11 grudnia 1931 w Humacao) − amerykańska aktorka, tancerka i piosenkarka pochodzenia hiszpańsko−portorykańskiego; nagrodzona Oscarem za rolę drugoplanową w filmie "West Side Story".
Życiorys.
Urodziła się w Humacao w Portoryko jako córka krawcowej Maríi Rosy i rolnika Paco Alverío. Matka przeniosła się z Ritą do Nowego Jorku, gdy ta miała pięć lat. Rita przyjęła nazwisko ojczyma Edwarda Moreno.
W wieku 11 lat użyczyła swojego głosu w hiszpańskojęzycznych wersjach filmów amerykańskich. Hollywoodzcy łowcy talentów zwrócili na nią uwagę, kiedy w wieku 13 lat zagrała swoją pierwszą rolę jako Angelina w broadwayowskiej sztuce "Skydrift". W 1952 roku zagrała niewielką rolę w musicalu "Deszczowa piosenka" oraz wystąpiła w drugoplanowej roli w filmie "Król i ja".
W 1961 zagrała Anitę w ekranizacji musicalu "West Side Story" w reżyserii Roberta Wise’a. Za występ w filmie otrzymała Oscara i Złoty Glob dla najlepszej aktorki drugoplanowej. Należy do grona laureatów EGOT, czyli czwórki najważniejszych nagród amerykańskiego przemysłu muzycznego: Emmy, Grammy, Oscara i Tony. Jest pierwszą aktorką (i pierwszą Hiszpanką), która otrzymała nagrody EGOT i Złotego Globa.
W kolejnych latach kontynuowała karierę aktorską, jednak nie powtórzyła swojego sukcesu. Występowała w znanych serialach telewizyjnych, m.in. w "Brzyduli Betty" (2007).
Posiada własną gwiazdę w Hollywood Walk of Fame przy 7080 Hollywood Boulevard.
W czerwcu 2004 otrzymała z rąk prezydenta George’a W. Busha Medal Wolności, a w 2009 prezydent Barack Obama odznaczył ją Narodowym Medalem Sztuki.
Życie prywatne.
W latach 1954–1962 była w związku z Marlonem Brando. Brando w trakcie trwania ich związku miał liczne romanse i dwukrotnie się ożenił. W ujawnionych później wspomnieniach przyznała, że zaszła z nim w ciążę, a on nakłonił ją do aborcji. W 1961 roku próbowała popełnić samobójstwo.
W 1965 roku poślubiła kardiologa i internistę Leonarda Gordona. Ich małżeństwo trwało do jego śmierci w 2010 roku.

</doc>
<doc id="1283953" url="https://pl.wikipedia.org/wiki?curid=1283953" title="Droga krajowa B206 (Niemcy)">
Droga krajowa B206 (Niemcy)

Droga krajowa 206 () – niemiecka droga krajowa przebiegająca z zachodu na wschód od skrzyżowania z drogą B5 na obwodnicy Itzehoe do Lubeki, gdzie skrzyżuje się z drogami B75, B104 i B207 w Szlezwiku-Holsztynie.

</doc>
<doc id="1283954" url="https://pl.wikipedia.org/wiki?curid=1283954" title="Chorągiew husarska zaciężna Michała Woyny">
Chorągiew husarska zaciężna Michała Woyny

Chorągiew husarska zaciężna Michała Woyny – zaciężna chorągiew husarska koronna I połowy XVII wieku, okresu wojen ze Szwedami i Rosją.
Rotmistrzem tej chorągwi był Michał Woyna. Chorągiew wzięła udział w wojnie polsko-szwedzkiej 1626 – 1629 w liczbie 150 koni.

</doc>
<doc id="1283961" url="https://pl.wikipedia.org/wiki?curid=1283961" title="William Bradford (polityk z Rhode Island)">
William Bradford (polityk z Rhode Island)

William Bradford (ur. 4 listopada 1729 roku – zm. 6 lipca 1808 roku) – amerykański lekarz, prawnik i polityk.
W latach 1775–1778 piastował stanowisko wicegubernatora stanu Rhode Island. W 1776 roku został wybrany delegatem na Kongres Kontynentalny, jednak w nim nie uczestniczył. W latach 1793–1797 reprezentował stan Rhode Island w Senacie Stanów Zjednoczonych, gdzie w 1797 roku pełnił funkcję przewodniczącego pro tempore.

</doc>
<doc id="1283967" url="https://pl.wikipedia.org/wiki?curid=1283967" title="Chorągiew husarska prywatna Jana Podolskiego">
Chorągiew husarska prywatna Jana Podolskiego

Chorągiew husarska prywatna Jana Podolskiego – prywatna chorągiew husarska koronna I połowy XVII wieku, okresu wojen ze Szwedami i Rosją.
Szefem tej chorągwi był kasztelan racięski i starosta ciechanowski Jan Podolski. Chorągiew wzięła udział w wojnie polsko-szwedzkiej 1626 – 1629.

</doc>
<doc id="1283970" url="https://pl.wikipedia.org/wiki?curid=1283970" title="Chorągiew husarska prywatna Jana Baranowskiego">
Chorągiew husarska prywatna Jana Baranowskiego

Chorągiew husarska prywatna Jana Baranowskiego – chorągiew husarska prywatna (koronna) I połowy XVII wieku, okresu wojen ze Szwedami i Moskwą.
Szefem tej chorągwi był wojewoda sieradzki Jan Baranowski. Chorągiew wzięła udział w wojnie polsko-szwedzkiej 1626-1629 w liczbie 150 koni.

</doc>
<doc id="1283971" url="https://pl.wikipedia.org/wiki?curid=1283971" title="Andrew Lawrence-King">
Andrew Lawrence-King

Andrew Lawrence-King – (ur. 3 września 1959 na Guernsey) – brytyjski harfista, dyrygent, specjalista od muzyki dawnej. Jest solistą w zespole Jordiego Savalla – "Hespèrion XXI". Założył w 1988 roku grupę "Tragicomedia" i w 1994 zespół "The Harp Consort". Jako dyrygent występował między innymi w La Scali, Operze w Sydney, Casals Hall w Tokio, Filharmonii Berlińskiej, Konzerthausie w Wiedniu, nowojorskiej Carnegie Hall oraz Palacio de Bellas Artes w mieście Meksyk. Jest gościnnym dyrygentem we florenckim zespole "L’Homme Arme", specjalizującym się w wykonaniach muzyki barokowej. Wykładał m.in. w Akademie für Alte Musik w Bremie oraz w ESMUC w Barcelonie.

</doc>
<doc id="1283973" url="https://pl.wikipedia.org/wiki?curid=1283973" title="Chorągiew husarska prywatna Krzysztofa Naruszewicza">
Chorągiew husarska prywatna Krzysztofa Naruszewicza

Chorągiew husarska prywatna Krzysztofa Naruszewicza – prywatna chorągiew husarska koronna I połowy XVII wieku, okresu wojen ze Szwedami i Rosją.
Szefem tej chorągwi był podskarbi wielki litewski Krzysztof Naruszewicz. Chorągiew wzięła udział w wojnie polsko-szwedzkiej 1626 – 1629.

</doc>
<doc id="1283976" url="https://pl.wikipedia.org/wiki?curid=1283976" title="Chorągiew piesza prywatna Andrzeja Firleja">
Chorągiew piesza prywatna Andrzeja Firleja

Chorągiew piesza prywatna Andrzeja Firleja – prywatna chorągiew piesza koronna I połowy XVII wieku, okresu wojen ze Szwedami i Rosją. Była to chorągiew autoramentu polskiego.
Szefem tej chorągwi był wojewodzic krakowski, Andrzej Firlej. Chorągiew wzięła udział w wojnie polsko-szwedzkiej 1626 – 1629.

</doc>
<doc id="1283978" url="https://pl.wikipedia.org/wiki?curid=1283978" title="Wyzwolenie (publikacja)">
Wyzwolenie (publikacja)

Wyzwolenie () – publikacja wydana w 1926 roku przez Towarzystwo Strażnica, napisana przez drugiego prezesa Towarzystwa Strażnica, J.F. Rutherforda (wydanie polskie: 1926).
Wydanie jej ogłoszono na zgromadzeniu zorganizowanym w maju 1926. Książka ta należała do pierwszych publikacji z serii nowych książek, mających zastąpić "Wykłady Pisma Świętego", których autorem był Charles Taze Russell. Ze względu na różnokolorowe okładki tę serię dziewięciu książek nazywano "tęczowym zestawem". Książka "Wyzwolenie" osiągnęła nakład ponad 3 milionów egzemplarzy.
W książce "Wyzwolenie" zaprezentowano pogląd, według którego od roku 1914 widoczny jest zapowiedziany w Biblii znak, poświadczający, że w tymże roku narodził się w niebie rząd określany jako "niebiańskie Królestwo Chrystusa". Przytoczono w niej treść manifestu wydanego w Londynie w roku 1917 i podpisanego przez ośmiu wybitnych duchownych, wyrażający pogląd, że bliski jest koniec świata i objęcie przez Chrystusa władzy nad światem, później jednak przez nich porzucony. W książce wytknięto duchowieństwu chrześcijaństwa i przywódcom innych religii współodpowiedzialność za ogrom ofiar I wojny światowej, podczas której błogosławili armie walczące po obu stronach frontu, a także wprowadzenie wielu dogmatów i doktryn sprzecznych z Biblią.

</doc>
<doc id="1283979" url="https://pl.wikipedia.org/wiki?curid=1283979" title="Droga krajowa B207n (Niemcy)">
Droga krajowa B207n (Niemcy)



</doc>
<doc id="1283982" url="https://pl.wikipedia.org/wiki?curid=1283982" title="Bielak (herb szlachecki)">
Bielak (herb szlachecki)

Bielak – polski herb szlachecki, którym pieczętowała się tatarska rodzina Bielaków osiadła na Litwie.
Opis herbu.
W polu czerwonym dwie kolumny w pas, srebrne. Nad tarczą korona szlachecka bez hełmu.
Najwcześniejsze wzmianki.
Teki Dworzaczka w części drugiej wspominają o Janie Bielaku Burmistrzu Pyzdrskim (1429 r.), który otrzymał od swej żony Jadwigi 40 grzywien zapisu po jej zmarłym mężu Maczce. Innym razem jak podaje Stanisław Kryczyński w rachunkach i regestrach wojskowych z lat 1631-1633 występują Abraham, Safar i Janusz Bielakowie. Źródłem do tych informacji statystycznych jest Ateneum Wileńskie 1936 r., Rocznik XI.
Herbowni.
Bielak.

</doc>
<doc id="1283986" url="https://pl.wikipedia.org/wiki?curid=1283986" title="Lotte Lenya">
Lotte Lenya

Karoline Wilhelmine Charlotte Blamauer (ur. 18 października 1898 w Wiedniu, zm. 27 listopada 1981 w Nowym Jorku) − austriacka piosenkarka i aktorka, nominowana do Oscara za rolę drugoplanową w filmie "Rzymska wiosna pani Stone". Jej matka była praczką, ojciec woźnicą i alkoholikiem. Grała też czarny charakter w filmie "Pozdrowienia z Rosji".

</doc>
<doc id="1283988" url="https://pl.wikipedia.org/wiki?curid=1283988" title="Chorągiew kozacka prywatna Wojciecha Kryskiego">
Chorągiew kozacka prywatna Wojciecha Kryskiego

Chorągiew kozacka prywatna Wojciecha Kryskiego – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był starosta Wojciech Kryski. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1283990" url="https://pl.wikipedia.org/wiki?curid=1283990" title="Chorągiew kozacka prywatna Andrzeja Firleja">
Chorągiew kozacka prywatna Andrzeja Firleja

Chorągiew kozacka prywatna Andrzeja Firleja – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był wojewodzic krakowski Andrzej Firlej. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1283992" url="https://pl.wikipedia.org/wiki?curid=1283992" title="Chorągiew Andrzeja Firleja">
Chorągiew Andrzeja Firleja



</doc>
<doc id="1283996" url="https://pl.wikipedia.org/wiki?curid=1283996" title="Bieliny (herb szlachecki)">
Bieliny (herb szlachecki)

Bieliny "(Byliny)" – polski herb szlachecki.
Opis herbu.
W polu czerwonym rzeka srebrna na kształt litery S, na której górnym zakręcie takiż krzyż kawalerski.
Najwcześniejsze wzmianki.
Jeden ze starszych herbów polskich.
Herbowni.
Bielejewski, Klonowski.

</doc>
<doc id="1283997" url="https://pl.wikipedia.org/wiki?curid=1283997" title="Chorągiew Jana Baranowskiego">
Chorągiew Jana Baranowskiego



</doc>
<doc id="1284000" url="https://pl.wikipedia.org/wiki?curid=1284000" title="Chorągiew Pawła Niszczyckiego">
Chorągiew Pawła Niszczyckiego



</doc>
<doc id="1284005" url="https://pl.wikipedia.org/wiki?curid=1284005" title="Una Merkel">
Una Merkel

Una Merkel (ur. 10 grudnia 1903 w Covington, zm. 2 stycznia 1986 w Los Angeles) − amerykańska aktorka, nominowana do Oscara za rolę drugoplanową w filmie "Lato i dym" (1961).
Posiada swoją gwiazdę na Hollywoodzkiej Alei Gwiazd.

</doc>
<doc id="1284006" url="https://pl.wikipedia.org/wiki?curid=1284006" title="U progu lata">
U progu lata

U progu lata (tytuł oryginalny: "Në fillim të verës") – albański film fabularny z roku 1975 w reżyserii Gëzima Erebary.
Opis fabuły.
Akcja filmu rozgrywa się w roku 1942. W jednym z nadbrzeżnych miast Albanii znajduje się włoska baza wojskowa ze znacznymi zapasami amunicji. Jaho Labi zatrudnia się w bazie jako portier, podobnie jak Vera. Nawiązują kontakt z komunistycznymi partyzantami i dzięki pomocy porucznika Gurabardhiego, który służy w armii włoskiej udaje się przejąć zasoby bazy.
Film otrzymał główną nagrodę na I Festiwalu Filmu Albańskiego w kwietniu 1976 r. w Tiranie. Nagrodami państwowymi zostali uhonorowani: autor scenariusza - Peçi Dado i odtwórca głównej roli - Sandër Prosi.

</doc>
<doc id="1284007" url="https://pl.wikipedia.org/wiki?curid=1284007" title="Chorągiew Melchiora Wejhera">
Chorągiew Melchiora Wejhera



</doc>
<doc id="1284009" url="https://pl.wikipedia.org/wiki?curid=1284009" title="Julien Benda">
Julien Benda

Julien Benda, wym. ʒyliɛ̃ bɑ̃:'da (ur. 26 grudnia 1867 w Paryżu, zm. 7 czerwca 1956 w Fontenay-aux-Roses) – francuski krytyk, filozof i pisarz znany głównie z książki „Zdrada klerków” (1927).
Życiorys.
Julien Benda urodził się w zamożnym środowisku. Jego dziadek, Sigmund Benda, należał do wielkiej belgijskiej burżuazji, jakiś czas przewodniczył Radzie Gminy Żydowskiej, w 1849 r. popelnił samobójstwo z powodu bankructwa. Ojciec, Camille Benda (ur. 1827), zamierzał zostać inżynierem. W 1849 r. przeniósł się do Paryża, założył firmę eksportową i dorobił się fortuny. Matka, Anna, wywodziła się z paryskiej dzielnicy żydowskiej Marais. Rodzice Juliena Bendy nie byli religijni, czuli przywiązanie do wartości związanych z Rewolucją francuską.
Julien Benda ukończył studia historyczne na Sorbonie. Po śmierci ojca prowadził życie światowca, gdy firma splajtowała, zaczął utrzymywać się z pisania. Mimo aktywnej działalności literackiej Benda był przekonany, że nauka jest działalnością bardziej wartościową niż literatura i stał w opozycji do Henri Bergsona, czołowego filozofia francuskiego tamtych czasów.
Jego najbardziej znana książka to "Zdrada klerków" (1927, wydanie polskie 2014). „Klerk” to niezaangażowany twórca, oddający się przyjemności „tworzenia dla tworzenia”, czy to w dziedzinie sztuki, czy nauki. Jak pisał Benda, „królestwo klerka nie jest z tego świata”. Klerk jest estetą, nie opowiadającym się za czymkolwiek, co z „tego świata jest”. W szczególności, nie chce tego świata zmieniać.
W "Zdradzie klerków" Benda stwierdza, że na przełomie XIX i XX wieku wielu francuskich i niemieckich klerków dokonało „zdrady”, głosząc idee, które miały „zmienić oblicze świata”. Do zdrajców „klerkizmu” zaliczał między innymi Nietzschego, Sorela, Maurrasa czy Barrèsa.
Większość pisarstwa Bendy przypada na ostatnie trzydzieści lat jego życia.
W dwudziestoleciu międzywojennym za zwolenników ideału klerka można uważać Karola Irzykowskiego i Jana Emila Skiwskiego.

</doc>
<doc id="1284013" url="https://pl.wikipedia.org/wiki?curid=1284013" title="Saint-Étienne (ujednoznacznienie)">
Saint-Étienne (ujednoznacznienie)

Saint-Étienne to po francusku Święty Szczepan.
Ponadto kilkadziesiąt miejscowości w krajach francuskojęzycznych, np.:
Francja.
Kościoły pod wezwaniem Saint-Étienne, tzn. św. Szczepana

</doc>
<doc id="1284015" url="https://pl.wikipedia.org/wiki?curid=1284015" title="Empyrium">
Empyrium

Empyrium - zespół z Niemiec, założony 1994 przez multiinstrumentalistę, wokalistę i producenta muzycznego Markusa Stocka (używającego pseudonimu Ulf Theodor Schwadorf) i Andreasa Bacha. Muzycznie czerpie z takich gatunków jak folk, doom metal, black metal czy szeroko pojęta muzyka poważna. Teksty w języku angielskim i niemieckim ("Weiland") inspirowane są naturą, poezją romantyczną (Byron, Mary Shelley) i filozofią. Sama nazwa zainspirowana jest tytułem EP-ki brytyjskiego zespołu My Dying Bride "Symphonaire Infernus Et Spera Empyrium".
Historia.
Empyrium powstał latem 1994 roku jako zespół czerpiący muzycznie z gatunków takich jak folk, doom metal i black metal. Nagrana demo-kaseta "...Der wie ein Blitz vom Himmel fiel..." została w podziemiu entuzjastycznie przyjęta, co zaowocowało podpisaniem kontraktu z Martinem Kollerem i Prophecy Productions, której to wytwórni Empyrium stał się sztandarowym zespołem. W jej barwach zadebiutował pierwszym studyjnym albumem "A Wintersunset" nagranym w "R+A Studio" w bawarskim Münnerstadt w przeciągu pierwszego tygodnia stycznia 1996 roku. Historia Empyrium jest jednocześnie historią Prophecy Productions, gdyż "A Wintersunset" był także pierwszym materiałem wydanym przez tę młodą, niemiecką wytwórnię.
Muzyka na "A Wintersunset" to melancholijne, symfoniczne dźwięki klawiszy osadzone na folkowo-metalowym szkielecie. Kompozycje łączą drapieżny growl i operowe, męskie partie wokalne, z głębokimi powolnymi partiami gitary, perkusji i atmosferycznymi dźwiękami syntezatora. Styl ten rozwinięty został na drugim albumie - "Songs of Moors &amp; Misty Fields", nagranym w tym samym studio w przeciągu dwóch ostatnich tygodni września 1997 roku. Album zawiera bardziej dojrzałe i bogatsze dźwiękowo kompozycje. Instrumentarium wzbogacone zostało przez flet i wiolonczelę (Nadine Stock, żona U.T. Schwadorfa), które tworzą na albumie charakterystyczny dla Empyrium, melancholijny klimat. Na "Songs of Moors &amp; Misty Fields" znajduje się najbardziej rozpoznawalny utwór Empyrium - "Ode to Melancholy", będący jednocześnie swoistym manifestem gatunku, w którym porusza się zespół.
Rok 1999 przynosi nam trzeci album zatytułowany "Where at Night the Wood Grouse Plays". Materiał ten nagrany został w Klangschmiede Studio E (prywatne studio U.T. Schwadorfa). Na okładce albumu znalazł się fragment obrazu norweskiego malarza Theodora Kittelsena. Na albumie tym zrezygnowano z typowej metalowej konwencji utworów. Kompozycje oparte w głównej mierze na gitarze klasycznej idealnie współbrzmią z czystym wokalem Shwadorfa i nowego członka Empyrium - Thomasa Helma. Sentymentalny folk zawarty na tym albumie sprawia, iż Empyrium staje się pokrewne zespołom takim jak Forseti, Orplid i Ulver (album "Kveldssanger").
Wydany w 2002 roku na 3 płytach CD album "Weiland" zaskakuje jeszcze bardziej dawką melancholii. Każda z płyt jest rozdziałem: "Heidestimmung" (odgłosy wrzosowisk), "Waldpoesie" (leśna poezja), "Wassergeister" (duch wody). Jest to jedyny album grupy, na którym teksty śpiewane są w języku ojczystym członków Empyrium. Partie wokalne są bardziej urozmaicone: od nacechowanych delikatną zadumą i głębokim smutkiem wokaliz czystych, przez iście wagnerowskie, przepełnione pasją operowe partie, po drapieżny blackmetalowy growl ("Forgang", "Die Schwäne im Schilf"). Muzyka oparta jest w przeważającej mierze na gitarze klasycznej, wiolonczeli, fortepianie i na użytym po raz pierwszy fagocie. Jest to czwarty i zarazem ostatni album Empyrium. Jak Schwadorf określił:
Empyrium has explored nature-mystics since 1994, and after 8 years we feel to move on and made a glorious farewell to the concept with "Weiland" 
"(Empyrium badał mistycyzm natury od 1994 i po 8 latach czujemy potrzebę działania i stworzenia wspaniałego pożegnania w koncepcji "Weiland")" 
W roku 2006 Prophecy Productions podała do wiadomości, iż planowany jest album podsumowujący historię Empyrium. "A Retrospective" wydano pod koniec listopada tegoż samego roku. Zawiera on zremasterowane kompozycje z wcześniejszych albumów Empyrium, dwa zaaranżowane i na nowo nagrane utwory z debiutu "A Wintersunset" ("The Franconian Woods in Winter's Silence" oraz "A Gentle Grieving Farewell Kiss"), a także dwie nowe kompozycje w neofolkowym stylu późnego Empyrium - "Der Weiher" i "Am Wolkenstieg". Wydawnictwo to zaopatrzono w szesnasto-stronicową książeczkę, która opisuje inspiracje towarzyszące twórczości Empyrium i ukazuje ewolucję zespołu na przestrzeni lat.
W roku 2014 zespół wznowił działalność, wydając płytę "The Turn of the Tides".

</doc>
<doc id="1284019" url="https://pl.wikipedia.org/wiki?curid=1284019" title="Nathan Twining">
Nathan Twining

Nathan Farragut Twining (ur. 11 października 1897 w Monroe w stanie Wisconsin, zm. 29 marca 1982 w San Antonio w stanie Teksas) – amerykański wojskowy, generał lotnictwa, szef sztabu Sił Powietrznych Stanów Zjednoczonych (1953–1957), przewodniczący Kolegium Połączonych Szefów Sztabów (1957–1960).
Życiorys.
Urodził się w miejscowości Monroe w stanie Wisconsin, w rodzinie mającej duże tradycje wojskowe, jego stryj Nathan Crook Twining był admirałem marynarki USA.
W 1916 wstąpił do wojska służąc jako podoficer w 3. Pułku Piechoty Oregonu (Gwardia Narodowa USA), pilnującego granicy z Meksykiem. W maju 1917 wstąpił do Akademii Wojskowej, którą ukończył w październiku 1918 otrzymując stopień podporucznika. Po ukończeniu akademii do czerwca 1919 był dowódcą kadetów w Akademii Wojskowej. W lipcu 1919 został skierowany do Europy do Korpusu Amerykańskiego w Niemczech.
We wrześniu 1919 wrócił do Stanów Zjednoczonych, gdzie służy w piechocie. W sierpniu 1923 rozpoczął naukę w szkole pilotów wojskowych w Brooks Field (Teksas), a następnie kontynuował naukę w szkole wyższego pilotażu w Kelly Field (Teksas). Po jej ukończeniu we wrześniu 1924 został instruktorem w szkole pilotów w Brooks Field. 16 listopada 1926 został oficjalnie przeniesiony z korpusu piechoty do lotnictwa i skierowany do bazy March Field w Kalifornii, gdzie był instruktorem pilotażu.
W lutym 1929 został przeniesiony do 18 Grupy Pościgowej stacjonującej na Hawajach, pełnił tam kolejno funkcje adiutanta, oficera personalnego i dowódcy 26 dywizjonu myśliwskiego. W 1932 został skierowany do bazy w Fort Crockett (Teksas), gdzie początkowo był dowódcą 90 dywizjonu myśliwskiego, a następnie 60 dywizjonu obsługi. Później pełni służbę w dowództwie centralnego obszaru lotniczego w Chicago i ponownie w Fort Crockett, gdzie był adiutantem 3 Grupy Myśliwskiej.
W latach 1935–1936 kształcił się w Szkole Taktycznej Korpusu Lotniczego, a później w Akademii Sztabu Generalnego, którą ukończył w 1939. Następnie pracował w sztabach lotniczych.
W lutym 1942 został mianowany szefem sztabu lotnictwa na południowym Pacyfiku, przekształconego następnie w 13 Armię Lotniczą. 25 czerwca 1943 został dowódcą taktycznym ogółu jednostek lotniczych wszystkich rodzajów sił zbrojnych działających na południowym Pacyfiku i było to pierwsze tego typu stanowisku w historii sił powietrznych USA.
W listopadzie 1943 został dowódcą nowo utworzonej 15 Armii Lotniczej we Włoszech, a już w styczniu 1944 został dowódcą lotnictwa strategicznego w basenie Morza Śródziemnego. 2 sierpnia 1945 został dowódcą 20 Armii Lotniczej na Pacyfiku, której samoloty zrzuciły bomby atomowe na Hiroszimę i Nagasaki.
Po zakończeniu II wojny światowej, w październiku 1945 został przeniesiony do Kwatery Głównej Lotnictwa Kontynentalnego, a w 1947 został dowódcą sił powietrznych na Alasce. W 1950 został przeniesiony do dowództwa sił powietrznych w Waszyngtonie. 30 lipca 1953 został szefem sztabu Sił Powietrznych Stanów Zjednoczonych i funkcję tę pełnił do 26 marca 1957. Został wtedy mianowany przez prezydenta Dwight D. Eisenhowera przewodniczącym Kolegium Połączonych Szefów Sztabów, funkcję tę pełni do 30 września 1960. Następnie przeszedł do pracy cywilnej.
Zmarł w bazie Lackland Air Force Base w San Antonio i został pochowany na Narodowym Cmentarzu w Arlington w stanie Wirginia.

</doc>
<doc id="1284021" url="https://pl.wikipedia.org/wiki?curid=1284021" title="Punk Freud">
Punk Freud

Punk Freud – album polskiego zespołu jazzowego Pink Freud, wydany w roku 2007. Płyta ogólnie zebrała dobre oceny w internecie i została dobrze przyjęta przez fanów i słuchaczy zespołu.
Album ten jest określany również jako jeden z energiczniejszych dokonań zespołu.
Ostatni utwór jest własną wersją piosenki Charlesa Mingusa, muzyka jazzowego.

</doc>
<doc id="1284022" url="https://pl.wikipedia.org/wiki?curid=1284022" title="Scotia Plaza">
Scotia Plaza

Scotia Plaza – wieżowiec w Toronto, w Kanadzie o wysokości 275 m. Budynek został otwarty w 1988, ma 68 kondygnacji.

</doc>
<doc id="1284035" url="https://pl.wikipedia.org/wiki?curid=1284035" title="Diane Cilento">
Diane Cilento

Diane Cilento (ur. 5 października 1933 w Mooloolaba, stan Queensland, zm. 6 października 2011 w Cairns, Queensland) – australijska aktorka filmowa i teatralna, nominowana do Oscara za rolę drugoplanową w filmie "Przygody Toma Jonesa" (1963).
Życiorys.
Absolwentka Royal Academy of Dramatic Art w Londynie. W 2001 odznaczona australijskim Medalem Stulecia za wybitne osiągnięcia w teatrze.
Trzykrotnie wyszła za mąż. Jej pierwszym mężem był Andrea Vople. W latach 1962–1973 była żoną aktora Seana Connery’ego, a jej trzecim mężem był dramatopisarz Anthony Shaffer. Miała dwoje dzieci: z pierwszego małżeństwa córkę Giovannę Volpe, a z drugiego syna Jasona Connery’ego.

</doc>
<doc id="1284038" url="https://pl.wikipedia.org/wiki?curid=1284038" title="Paramaribo (dystrykt)">
Paramaribo (dystrykt)

Paramaribo – dystrykt Surinamu, w północnej części kraju, obejmujący miasto Paramaribo oraz najbliższe okolice.
W 2012 roku liczba ludności dystryktu Paramaribo wynosiła 240 924 mieszkańców, a powierzchnia 182 km². 
Okręgi.
Dystrykt jest podzielony na 12 okręgów ("ressorten"):

</doc>
<doc id="1284040" url="https://pl.wikipedia.org/wiki?curid=1284040" title="Petro-Canada Centre West Tower">
Petro-Canada Centre West Tower

Petro-Canada Centre West Tower - wieżowiec w Calgary, w Kanadzie o wysokości 215 m. Budynek został otwarty w 1984, posiada 53 kondygnacje.

</doc>
<doc id="1284044" url="https://pl.wikipedia.org/wiki?curid=1284044" title="Chorągiew kozacka Samuela Konarskiego">
Chorągiew kozacka Samuela Konarskiego

Chorągiew kozacka Samuela Konarskiego - chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był wojewoda pomorski Samuel Konarski. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284048" url="https://pl.wikipedia.org/wiki?curid=1284048" title="Chorągiew kozacka Stanisława Radziejowskiego">
Chorągiew kozacka Stanisława Radziejowskiego

Chorągiew kozacka Stanisława Radziejowskiego - chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był wojewoda rawski Stanisław Radziejowski. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284049" url="https://pl.wikipedia.org/wiki?curid=1284049" title="Puchar Niemiec w piłce ręcznej mężczyzn (2007/2008)">
Puchar Niemiec w piłce ręcznej mężczyzn (2007/2008)

Puchar Niemiec piłkarzy ręcznych 2007/2008 - 33. sezon rozgrywek o Puchar Niemiec ("DHB-Pokal") w piłce ręcznej mężczyzn. Final four odbył się w dniach 29 - 30 marca 2008 roku w Hamburgu, w Color Line Arena, z udziałem 4 najlepszych niemieckich drużyn. Zdobywca pucharu okazała się drużyna THW Kiel.
W 1. i 2. rundzie rywalizowały ze sobą drużyny z "Regionalligi" i "2. Bundesligi", podzielonej na "Północ" i "Południe". Zwycięzcy awansowali do 3. rundy, od której rozgrywki zaczynał drużyny z Bundesligi.

</doc>
<doc id="1284050" url="https://pl.wikipedia.org/wiki?curid=1284050" title="Chorągiew kozacka Hermolausa Ligęzy">
Chorągiew kozacka Hermolausa Ligęzy

Chorągiew kozacka Hermolausa Ligęzy – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Zwierzchnikiem tej chorągwi był podskarbi wielki koronny Hermolaus Ligęza herbu Półkozic. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284054" url="https://pl.wikipedia.org/wiki?curid=1284054" title="The Vision Bleak">
The Vision Bleak

The Vision Bleak - gotycko-metalowy duet z Niemiec, założony w bawarskim Mellrichstadt przez lidera Empyrium Ulfa Theodora Schwadorfa oraz perkusistę Nox Mortis Allena B. Konstanza, od początku swej działalności związany z wytwórnią Prophecy Productions.
Teksty inspirowane są literaturą i filmami grozy oraz okultyzmem. Muzycznie grupa komponuje utwory w konwencji gotycko-metalowej, z wpływami doom metalu i metalu symfonicznego. Sami członkowie określają muzykę jako "Horror Metal".

</doc>
<doc id="1284056" url="https://pl.wikipedia.org/wiki?curid=1284056" title="Chorągiew kozacka Stanisława Działyńskiego">
Chorągiew kozacka Stanisława Działyńskiego

Chorągiew kozacka Stanisława Działyńskiego – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był podkomorzy malborski Stanisław Działyński herbu Ogończyk. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284057" url="https://pl.wikipedia.org/wiki?curid=1284057" title="Berno (okręg)">
Berno (okręg)

Berno (niem. "Amstbezirk Bern") – dawny okręg ze stolicą w Bernie w kantonie Berno. Dzielił się na 13 gmin i zajmował powierzchnię 233,27 km². Powstał w 1803. Istniał do 31 grudnia 2008.

</doc>
<doc id="1284060" url="https://pl.wikipedia.org/wiki?curid=1284060" title="Bieliński (herb szlachecki)">
Bieliński (herb szlachecki)

Bieliński ("Bieleński") – polski herb szlachecki z nobilitacji. Według Józefa Szymańskiego jest to odmiana herbu Hełm.
Opis herbu.
W polu czerwonym hełm otwarty z grzebieniem i piórami białymi. 
Nad tarczą takiż hełm z przepaską czerwoną.
Najwcześniejsze wzmianki.
Nadany 6 grudnia 1557 r. Hawryle Bieleńskiemu.
Herbowni.
Bieliński – Bieleński.

</doc>
<doc id="1284063" url="https://pl.wikipedia.org/wiki?curid=1284063" title="Chorągiew kozacka Jana Działyńskiego">
Chorągiew kozacka Jana Działyńskiego

Chorągiew kozacka Jana Działyńskiego – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był starosta pokrzywnicki Jan Działyński. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284064" url="https://pl.wikipedia.org/wiki?curid=1284064" title="Carol Channing">
Carol Channing

Carol Elaine Channing (ur. 31 stycznia 1921 w Seattle, zm. 15 stycznia 2019 w Rancho Mirage) − amerykańska piosenkarka i aktorka, nagrodzona Złotym Globem i nominowana do Oscara za rolę drugoplanową w filmie "Na wskroś nowoczesna Millie".
W dwuczęściowym filmie "Alicja w Krainie Czarów" z 1985 roku zagrała rolę Białej Królowej.

</doc>
<doc id="1284067" url="https://pl.wikipedia.org/wiki?curid=1284067" title="Podział administracyjny Liberii">
Podział administracyjny Liberii

Liberia podzielona jest na 15 hrabstw, z których każde dzieli się na dystrykty.

</doc>
<doc id="1284074" url="https://pl.wikipedia.org/wiki?curid=1284074" title="John Langdon">
John Langdon

John Langdon (ur. 26 czerwca 1741 w Portsmouth w stanie New Hampshire, zm. 18 września 1819 w Portsmouth w stanie New Hampshire) – amerykański przedsiębiorca, żołnierz i polityk.
Życiorys.
John Langdon urodził się 26 czerwca 1741 roku w Portsmouth w stanie New Hampshire. Jego ojciec był lokalnym politykiem i posiadał spory majątek ziemski. John wraz ze swoim starszym bratem Woodburym postanowili jednak zająć się działalnością handlową w pobliskim porcie.
W wieku 22 lat został kapitanem statku towarowego żeglującego do Indii Zachodnich, a cztery lata później wszedł w posiadanie swojego pierwszego statku handlowego. Na przestrzeni lat zgromadził niewielką flotę statków, które kursowały pomiędzy Portsmouth, Karaibami i Londynem. Jego brat odniósł jeszcze większy sukces w interesach i w 1770 roku obaj bracia należeli do najbogatszych obywateli Portsmouth.
U progu rewolucji amerykańskiej obaj bracia zaangażowali się w lokalną politykę. John uczestniczył w miejskich komitetach stworzonych aby protestować przeciw cłom na herbatę wprowadzonym przez brytyjski parlament oraz aby zorganizować bojkot brytyjskich towarów. W 1774 roku obaj bracia zostali wybrani do stanowego parlamentu New Hampshire. Jednak proces polityczny szybko zirytował Langdona i wkrótce przyłączył się do lokalnej armii obywatelskiej. Brał między innymi udział w rajdzie na lokalny fort, podczas którego zdobyto zapasy prochu zanim mógł je przejąć gubernator królewski. W 1775 wybrano go do Kongresu Kontynentalnego. W kongresie Langdon natychmiast opowiedział się za ogłoszeniem niepodległości.
Jako członek Kongresu Kontynentalnego Langdon przyczynił się znacząco do przygotowań do wojny. Ze względu na doświadczenie w sprawach morskich zasiadał między innymi w komitecie Kongresu nadzorującym utworzenie floty kontynentalnej.
W 1775 roku zrezygnował z uczestnictwa w Kongresie Kontynentalnym, aby bezpośrednio zająć się zarządzaniem marynarką. Korzystając ze swoich rozległych kontaktów ustanowił stocznię w Portsmouth i rozpoczął pracę nad budową fregaty "Raleigh". Posiadał również własną flotę statków korsarskich, a następnie zaczął nadzorować budowę 74-działowego okrętu liniowego "America", który był najbardziej ambitnym projektem stoczniowym w tamtych czasach. Poza tym, nadzorował import i dystrybucję broni z Francji.
Podczas wojny o niepodległość Stanów Zjednoczonych Langdon współorganizował brygady lokalnej armii obywatelskiej. Uczestniczył w potyczkach z Brytyjczykami. Poświęcił również sporą część swojego majątku na finansowanie wojny.
W 1785 roku został prezydentem New Hampshire. W 1787 roku został wybrany do Konwencji Konstytucyjnej w Filadelfii. Opowiadał się na niej za ustanowieniem silnej władzy federalnej. Został jednym z sygnatariuszy Konstytucji Stanów Zjednoczonych. Jego rodzinny stan New Hampshire ratyfikował ją jako dziewiąty stan, dzięki czemu weszła ona w życie.
W 1789 roku Langdon zrezygnował z funkcji gubernatora stanu New Hampshire, aby zasiąść w Senacie Stanów Zjednoczonych. Na pierwszej sesji senatu został wybrany jego przewodniczącym pro tempore. W 1801 roku prezydent Thomas Jefferson zaoferował mu pozycję Sekretarza Marynarki Wojennej, jednak Langdon odmówił. Powrócił do polityki stanowej, gdzie pełnił funkcję gubernatora oraz stanowego parlamentarzysty. Ostatecznie z polityki wycofał się w 1812 roku.
Zmarł 18 września 1819 roku w Portsmouth w stanie New Hampshire. Pochowany jest na lokalnym cmentarzu.

</doc>
<doc id="1284075" url="https://pl.wikipedia.org/wiki?curid=1284075" title="VPABX">
VPABX

Virtual PABX - zrealizowanie funkcjonalności "tradycyjnego" hardwareo'wego PABX-a w oparciu o platformę software'ową. Przykładem "Wirtualnego" PABX-a mogą być rozwiązania IP-PABX wykorzystujące jako medium transmisyjne technologię bezprzewodowego dostępu do sieci (WLAN - IEEE 802.11b/g lub inne) lub też rozwiązanie znajdujące się w ofercie operatora sieci T-Mobile - Polska Telefonia Cyfrowa S.A. lub w ofercie PTK Centertel - operatora sieci Orange, wykorzystujące tzw. platformę sieci inteligentnych (IN networks).
Rozwiązanie wirtualne charakteryzuje się szeregiem korzyści - do najważniejszych należą:
Większość rozwiązań wirtualnych oferuje wszystkie funkcjonalności dostępne w tradycyjnych PABX-ach:

</doc>
<doc id="1284083" url="https://pl.wikipedia.org/wiki?curid=1284083" title="Wybór Gracie">
Wybór Gracie

Wybór Gracie – amerykański film z 2004 roku. Film wyreżyserował Peter Werner, a scenariusz napisał Joyce Eliason na podstawie artykułu Reny Le Blanc.
Fabuła.
17-letnia Gracie Thompson pochodzi z patologicznej rodziny. Dziewczyna mieszka z siostrą i trzema braćmi. Kiedy ich matka, narkomanka i alkoholiczka, trafia do więzienia. Dziećmi postanawia zająć się babcia. Kobieta nie może sama utrzymać rodziny. Aby jej pomóc Gracie zaczyna pracować jako kelnerka. Wszystko zdaje się układać po jej myśli. Świetnie radzi sobie w szkole, poznaje też chłopaka. Jej siostra i bracia wreszcie są szczęśliwi. Niestety z więzienia wychodzi matka Gracie. Powrót kobiety sprawia, że wszystko zaczyna być takie jak dawniej. Nie chcąc dopuścić do tego, aby sytuacja się powtórzyła, Gracie postanawia sama zaopiekować się rodzeństwem i adoptować młodszych braci. Jednak aby móc zostać "mamą" przyrodnich braci, Gracie, musi zrezygnować ze studiów. Nie podoba to się jej chłopakowi, który w końcu z nią zrywa. Ostatecznie Gracie wygrywa walkę z matką o chłopców, postanawia spróbować swoich sił i idzie na studia.
Nagrody i nominacje.
Nagroda Emmy 2004

</doc>
<doc id="1284095" url="https://pl.wikipedia.org/wiki?curid=1284095" title="Szwarcwald">
Szwarcwald



</doc>
<doc id="1284100" url="https://pl.wikipedia.org/wiki?curid=1284100" title="Mildred Natwick">
Mildred Natwick

Mildred Natwick (ur. 19 czerwca 1905 w Baltimore, zm. 25 października 1994 w Nowym Jorku) − amerykańska aktorka, sceniczna, filmowa i telewizyjna nominowana do Oscara za rolę drugoplanową w filmie "Boso w parku".

</doc>
<doc id="1284102" url="https://pl.wikipedia.org/wiki?curid=1284102" title="Okręg (Szwajcaria)">
Okręg (Szwajcaria)

Okręg (niem. "Bezirk", "Amt", "Amtsbezirk"; fr. "District"; ang. "District", wł. "Distretto") – dawna jednostka administracyjna pomiędzy kantonem i gminą w kantonach Szwajcarii.
Istniał w latach 1858-1995.

</doc>
<doc id="1284105" url="https://pl.wikipedia.org/wiki?curid=1284105" title="Gustaw Faber">
Gustaw Faber



</doc>
<doc id="1284107" url="https://pl.wikipedia.org/wiki?curid=1284107" title="Judy Reyes">
Judy Reyes

Judy Reyes (ur. 5 listopada 1967 w Nowym Jorku) – amerykańska aktorka. Najbardziej znana z roli pielęgniarki Carli Espinosy w sitcomie "Hoży doktorzy". Jest członkinią LAByrinth Theater Company na Manhattanie.
Życie prywatne.
Ukończyła Hunter College w Nowym Jorku (Nowy Jork, USA). Ma trzy siostry, w tym Fidias oraz swoją bliźniaczkę Joselin.
Judy i jej partner George Valencia mają córkę Leilę Ray (ur. 27.11.2009 roku). Reyes była też żoną pisarza Edwina M. Figueroa.

</doc>
<doc id="1284109" url="https://pl.wikipedia.org/wiki?curid=1284109" title="Ritchie Jones">
Ritchie Jones

Richard "Ritchie" Jones (ur. 26 września 1986 w Manchesterze) – angielski piłkarz występujący na pozycji pomocnika w Bradford City.
Początki.
Jones zapisał się do akademii Manchesteru w wieku 9 lat. Zdobył Złotą Bramkę w zwycięskim finale Milk Cup 2003, w którym przeciwnikiem było Preston. Był kapitanem młodzieżowej drużyny United, zaś w sezonie 2005/2006 został włączony do zespołu rezerw. W sezonie tym rezerwy zdobyły tytuł mistrzowski.
Jones grał także dla Anglii U-15, U-16, U-17, U-18, U-19 i U-20. Został szczególnie zapamiętany z gry dla Anglii U-19, która to z nim w składzie dotarła w 2005 do finału Mistrzostwa Europy U-19 w piłce nożnej, który zakończył się porażką z Francją. Przez większość spotkań był kapitanem drużyny.
Kariera seniorska.
Profesjonalny kontrakt z United podpisał w 2003. Jones dołączył do pierwszego zespołu Manchesteru w 2005. Zadebiutował 26 października 2006 w spotkaniu Pucharu Ligi. Był zmiennikiem w meczu Ligi Mistrzów z Lille OSC. Przebywał na ławce rezerwowych w pojedynku z Aston Villą w Premiership, zaś niedługo po tym zaliczył występ w wyjazdowym meczu z Birmingham City w Pucharze Ligi.
W kolejnym spotkaniu, w którym wystąpił, przeciwko West Bromwich Albion na Old Trafford zdobył bramkę, którą zadedykował George'owi Bestowi. Jego ostatni występ przed wypożyczeniem przypadł na zakończone bezbramkowym remisem spotkanie z Burton Albion. W sezonie 2004/2005 występował w rezerwach United i przyczynił się do zwycięstwa "Czerwonych Diabłów" w rozgrywkach.
Jones przebywał na wypożyczeniu w belgijskim Royal Antwerp, który to stanowi filię Manchesteru United. Zaliczył w niej 6 występów, zaś samo wypożyczenie zostało skrócone z powodu kontuzji Jonesa, który po doznaniu urazu wrócił do Anglii.
Na początku sezonu 2006/2007 wystąpił w dwóch towarzyskich meczach z Preston North End i Macclesfield Town, w którym to zaliczył asystę przy golu Wayne'a Rooneya. W czasie sezonu wystąpił w kilku meczach Pucharu Ligi, m.in. w wygranym 2:1 spotkaniu z Crewe Alexandra, kiedy to po jego podaniu Ole Gunnar Solskjær strzelił pierwszą bramkę. W październiku 2006 został wypożyczony do Colchester United. Jego postawa została doceniona przez menedżera drużyny, Gerainta Williamsa, który wielokrotnie chwalił zawodnika.
W lutym 2007 został wypożyczony do Barnsley. Otrzymał koszulkę z numerem 10 i zaliczył cztery występy w składzie.
Na początku sezonu 2007/2008 zagrał w spotkaniu kontrolnym z Peterborough United, zaś jego partnerem w pomocy był Owen Hargreaves. Manchester zwyciężył 3:1, a Jones raz wpisał się listę strzelców. 14 sierpnia 2007 przystał na krótkoterminowe wypożyczenie do Yeovil Town, ważne do 31 grudnia 2007. Zadebiutował 18 sierpnia w meczu z Port Vale. Po jego podaniu padła bramka dająca Yeovil zwycięstwo 1:0. 28 grudnia Jones wrócił do Manchesteru. 4 lipca 2008 na zasadzie wolnego transferu przeszedł do Hartlepool United. Dwa lata później podpisał roczny kontrakt z Oldham Athletic.
13 lipca 2011 roku podpisał dwuletni kontrakt z Bradford City.

</doc>
<doc id="1284110" url="https://pl.wikipedia.org/wiki?curid=1284110" title="Kim Andersson">
Kim Andersson

Kim Andersson (ur. 21 sierpnia 1982 w Kävlinge) – szwedzki piłkarz ręczny, reprezentant kraju. Gra na pozycji prawego rozgrywającego. W kadrze narodowej zadebiutował w 2001 roku. Wicemistrz olimpijski 2012 z Londynu.
Od sezonu 2012/13 będzie występował w duńskim KIF Kolding.
Życie prywatne.
Ma żonę Sandrę, w 2007 urodził się im syn Milo Verner, a w 2011 córka Tuva.

</doc>
<doc id="1284113" url="https://pl.wikipedia.org/wiki?curid=1284113" title="Droga krajowa B208 (Niemcy)">
Droga krajowa B208 (Niemcy)

Droga krajowa 208 () – niemiecka droga krajowa przebiegająca z zachodu na wschód od skrzyżowania z drogą B75 w Bad Oldesloe w Szlezwiku-Holsztynie do Wismar, gdzie krzyżuje się z drogami B105 i B106 w Meklemburgii-Pomorzu Przednim.

</doc>
<doc id="1284115" url="https://pl.wikipedia.org/wiki?curid=1284115" title="Zaburzenia adaptacyjne">
Zaburzenia adaptacyjne

Zaburzenia adaptacyjne – zaburzenia psychiczne powstałe pod wpływem trudności z dostosowaniem się do znacząco nowych okoliczności życiowych (np: pójście do szkoły, rodzicielstwo, brak sukcesów osobistych, przejście na emeryturę, utrata obiektu o wartości emocjonalnej): stany stresu, napięcia, niepokoju, przygnębienia i rozstroju emocjonalnego, które w podobnym nasileniu u dorosłych zdrowych jednostek w takich sytuacjach nie występują.
Powstają w okresie adaptacji do znaczących zmian życiowych lub do stresującego wydarzenia życiowego i mogą utrudniać społeczne przystosowanie i efektywne działanie. Stresor może zaburzać integralność społecznego układu odniesienia jednostki (przeżycia związane z separacją) lub szerszego systemu wsparcia społecznego i systemu wartości (np. migracja). Może też stanowić ważny etap rozwoju, czy kryzys rozwojowy. 
Zaburzenia adaptacyjne mogą być bezpośrednią konsekwencją ciężkiego stresu lub sytuacji traumatycznej.
Indywidualne predyspozycje odgrywają ważną rolę w genezie i kształtowaniu objawów, które mogą być różnorodne i obejmują, poczucie:

</doc>
<doc id="1284117" url="https://pl.wikipedia.org/wiki?curid=1284117" title="Karen Black">
Karen Black

Karen Black, właśc. Karen Blanche Ziegler (ur. 1 lipca 1939 w Park Ridge, zm. 8 sierpnia 2013 w Los Angeles) − amerykańska aktorka, scenarzystka, piosenkarka i kompozytorka. Laureatka dwóch Złotych Globów dla najlepszej aktorki drugoplanowej za rolę kelnerki Rayette Dipesto w dramacie muzycznym Boba Rafelsona "Pięć łatwych utworów" (1970) i jako Myrtle Wilson, nieszczęśliwa żona właściciela stacji benzynowej w melodramacie Jacka Claytona "Wielki Gatsby" (1974). Nominowana do Oscara dla najlepszej aktorki drugoplanowej.
Życiorys.
Wczesne lata.
Urodziła się w Park Ridge w Illinois jako córka pisarki Elsie Mary Ziegler (z domu Reif), autorki kilku nagradzanych powieści dla dzieci, i Normana Arthura Zieglera, inżyniera i biznesmena. Jej dziadek ze strony ojca, Arthur Charles Ziegler, był pierwszym wiolonczelistą w Chicagowskiej Orkiestrze Symfonicznej w Chicago. Dorastała wraz ze starszą siostrą Gail (ur. 1937) i bratem Peterem. Jej rodzina była pochodzenia niemieckiego, czeskiego i norweskiego.
Jako nastolatka marzyła o karierze teatralnej, szukając możliwości pracy w letnim teatrze giełdowym. Od 13 roku życia dorabiała na wakacjach czyszcząc toalety. Kiedy miała 16 lat byłam rekwizytorką i śpiewała w chórze, a w wieku 17 lat dostała swoją pierwszą prawdziwą, płatną pracę. Lee Strasberg. W 1957 ukończyła Maine East High School w Park Ridge. Następnie przez dwa lata uczęszczała na Northwestern University w Evanston, lecz w 1960 porzuciła studia i przeniosła się do Nowego Jorku. Występowała z trupą teatralną Rockefeller Players w Westwood w New Jersey. Uczyła się aktorstwa w Actors Studio pod kierunkiem Lee Strasberga.
Kariera.
W 1961 debiutowała na Broadwayu w komedii "Weź ją, ona jest moja" ("Take Her, She’s Mine"). W 1962 wystąpiła po raz pierwszy na scenie Off-Broadwayu w sztuce "We’re Civilized". W 1965 powróciła na Broadway w dobrze przyjętej przez krytykę roli Judy w sztuce "Salonik" ("The Playroom") z Bonnie Bedelią. 
Po raz pierwszy trafiła na ekran jako Betty − malowana kobieta w dramacie klasy B "Najwyższy czas" ("The Prime Time", 1960), którego producentem był Herschell Gordon Lewis. Zwróciła na siebie uwagę rolą Amy Partlett w komediodramacie Francisa Forda Coppoli "Jesteś już mężczyzną" (1966). Kolejną znaczącą kreacją była postać Karen w kultowym filmie drogi Dennisa Hoppera "Swobodny jeździec" (1969) z Peterem Fondą i Jackiem Nicholsonem. Ponadto zagrała w tak znanych i cenionych produkcjach jak: "Port lotniczy 1975" (1974), "Dzień szarańczy" (1975) i ostatnim filmie Alfreda Hitchcocka "Intryga rodzinna" (1976). 
Napisała piosenki „Memphis” i „Rolling Stone”, które wykonała jako piosenkarka country Connie White w dramacie Roberta Altmana "Nashville" (1975). W rezultacie została nominowana do nagrody Grammy za album z najlepszą oryginalną muzyką napisaną do filmu kinowego lub serialu telewizyjnego. W marcu 1975 znalazła się na okładce magazynu „After Dark”. Po kilku niezapomnianych filmach ponownie zdobyła entuzjastyczne recenzje za rolę Joanne w komediodramacie Roberta Altmana "Wróć, Jimmy Deanie" (1982). W horrorze "Dom tysiąca trupów" (2003), uważanym za kultowe dzieło gatunku, zagrała psychopatkę, Mamę Firefly.
Życie prywatne.
Była czterokrotnie zamężna. W latach 1954−1958 jej mężem był Charles Black. 17 kwietnia 1973 wyszła za mąż za Roberta Burtona. W 1975 rozwiedli się. 4 lipca 1975 poślubiła Lewisa Minora Carsona, z którym miała syna Huntera (ur. 26 września 1975). 2 października 1983 doszło do rozwodu. 27 września 1987 zawarła związek małżeński ze Stephenem Eckelberrym, z którym zaadoptowała córkę Celine (ur. 1987). Pozostali małżeństwem do śmierci Karen Black.
Śmierć.
8 sierpnia 2013 zmarła w wieku 74 lat w Los Angeles w Kalifornii w następstwie choroby nowotworowej, z którą zmagała się przez ostatnie 3 lata życia.

</doc>
<doc id="1284118" url="https://pl.wikipedia.org/wiki?curid=1284118" title="Nerwica społeczna">
Nerwica społeczna



</doc>
<doc id="1284120" url="https://pl.wikipedia.org/wiki?curid=1284120" title="Budynek Stowarzyszenia Jad Charuzim w Jarosławiu">
Budynek Stowarzyszenia Jad Charuzim w Jarosławiu

Budynek mieszczący Miejską Bibliotekę Publiczną w Jarosławiu i Państwowe Ognisko Baletowe im. Lidii Nartowskiej w Jarosławiu (pierwotnie budynek "Stowarzyszenia Jad Charuzim w Jarosławiu") (z hebr. "Zręczna dłoń") – budynek znajdujący się w Jarosławiu przy ulicy Hetmana Jana Tarnowskiego 1.
Budynek został zbudowany w latach 1907–1912 według projektu Samuela Kormana, z inicjatywy Stowarzyszenia Rękodzielników Żydowskich "Jad Charuzim". W budynku znajdowały się siedziba stowarzyszenia, sala modlitewna oraz inne pomieszczenia mu służące.
Podczas II wojny światowej Niemcy-hitlerowcy zdewastowali wnętrze budynku, w tym sali modlitewnej. Obecnie znajduje się w niej Miejska Biblioteka Publiczna w Jarosławiu oraz Państwowe Ognisko Baletowe im. Lidii Nartowskiej w Jarosławiu

</doc>
<doc id="1284124" url="https://pl.wikipedia.org/wiki?curid=1284124" title="Synagoga Jad Charuzim">
Synagoga Jad Charuzim



</doc>
<doc id="1284138" url="https://pl.wikipedia.org/wiki?curid=1284138" title="Chorągiew kozacka Stefana Grudzińskiego">
Chorągiew kozacka Stefana Grudzińskiego

Chorągiew kozacka Stefana Grudzińskiego - chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był wojewodzic rawski Stefan Grudziński. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284154" url="https://pl.wikipedia.org/wiki?curid=1284154" title="Bitwa pod Kałuszynem (1939)">
Bitwa pod Kałuszynem (1939)

Bitwa pod Kałuszynem – bitwa stoczona w nocy z 11 na 12 września 1939 r. przez oddziały 1 Dywizji Piechoty Legionów pod Kałuszynem.
W opinii historyków, była to jedna z najcięższych i najkrwawszych bitew kampanii wrześniowej.
Przebieg.
Wileńska 1 Dywizja Piechoty Legionów szlak bojowy rozpoczęła w rejonie Narwi, Różana i Wyszkowa, tocząc boje pod Pułtuskiem, Brokiem i Kamieńczykiem.
11 września dowódca Grupy Operacyjnej „Wyszków” i 1 Dywizji Piechoty otrzymał rozkaz przemarszu podległych mu wojsk w kierunku południowo-wschodnim na linii Kałuszyn – Łuków i osiągnął rejon Jakubowa. Kałuszyn został zajęty przez wojska niemieckiego 44 pułku piechoty z 11 DP oraz oddziały Dywizji Pancernej „Kempf” nadciągające z Siedlec. 
Bój pod Kałuszynem stoczony został w nocy z 11 na 12 września 1939 r. przez oddziały 1 Dywizji Piechoty Legionów. Dowódca związku taktycznego gen. brygady Wincenty Kowalski, uzyskawszy informacje, że Niemcy okrążają 1 DP Legionów, postanowił przebić się przez kordon niemiecki w rejonie Kałuszyna.
Kałuszyn obsadziła niemiecka zmotoryzowana grupa ppłk. Gustava Wagnera, dowódcy III/44 pp 11 DP. Natomiast grupy „L” płk. Franza Landgrafa (dowódcy 7 pułku pancernego) i „St” SS-Standartenführera Felixa Steinera (dowódcy pułku SS „Deutschland”) z DPanc „Kempf”, miały zamknąć Polakom drogi odwrotu. 1 DPLeg ruszyła do Kałuszyna w dwóch kolumnach. Straż boczna 6 pp Leg. z dywizjonem 1 pal Leg. i 4 szwadronem 11 pułku miała przemaszerować przez Budy – Aleksandrów – Kałuszyn – Grodzisk – Jeziorki do rejonu Lipiny i Mrozów. Drugą kolumnę tworzyły siły główne dywizji 1 i 5 pp Leg. z pozostałymi dywizjonami 1 pal Leg. i 1 dac. Zgodnie z rozkazem gen. Kowalskiego, kolumna ruszyła szosą Łaziska – Ignaców na Kałuszyn, pod Leonowem kolumna miała podzielić się na dwa ugrupowania: pierwsze – 5 pp Leg. z dywizjonem 1 pal Leg. i 1 dac miała skręcić na południe na Cegłów i pomaszerować przez Kuflew – Jeruzal do Łukowa, drugie 1 pp Leg. z dywizjonem 1 pal Leg. Nie dochodząc do Kałuszyna, miała maszerować przez Olszewice – Mrozy – Kuflew do Jeruzala. W tym czasie miano współdziałać z Mazowiecką Brygadą Kawalerii. 
Zgodnie z zaplanowanymi terminami 11 września o godz. 22:00 dywizja rozpoczęła przegrupowanie.
Jako pierwszy punkt wyjściowy przekroczył III/1 pp Leg. z 1 pal Leg. Za nim przegrupowały się główne siły dywizji. Marsz odbywał się w trudnych warunkach z powodu zatorów powodowanych przez kolumny cywilów i wojsk. Około północy 12 września wysłany przez 6 pp Leg. pluton zwiadowców konnych rozpoznał, iż Kałuszyn jest obsadzony przez przeciwnika. 
W tej sytuacji, chcąc wykorzystać zaskoczenie, dowódca 6. pp płk. Stanisław Engel postanowił uderzyć na Kałuszyn. Nakazał III batalionowi dokonać obejścia miasta od północy przez Zawodę i Trzciankę i uchwycić wzgórze 194,8 (przy szosie siedleckiej), I batalion miał nacierać szosą z Jakubowa na północny skraj Kałuszyna, a II batalion na centrum wzdłuż szosy siedleckiej.
Pierwsze starcie miało miejsce na Zawodzie. Rozpoczęła je nocna szarża 4 szwadronu 11 pułku ułanów pod dowództwem por. Andrzeja Żylińskiego. Szarża skończyła się niepowodzeniem (z 85 koni zostało tylko 33), ale stała się sygnałem do rozpoczęcia walki przez piechotę.
W ślad za ułanami rozpoczęły natarcie bataliony 6 pp Leg., opanowawszy Zawodę, ruszyły w kierunku centrum miasteczka, brak wsparcia artyleryjskiego i silny opór przeciwnika uniemożliwiły pododdziałom 6 pp Leg. osiągnięcie celu. Szturmujące Zawodę bataliony wycofały się na zachodni skraj miasta i przeszły do obrony, w tym czasie główne siły dywizji rozpoczęły już walkę o Kałuszyn.
Tuż po północy III/1 pp Leg. z 3 baterią 1 pal Leg. atakowały ubezpieczenia niemieckie po obu stronach szosy siedleckiej. W wyniku walki część batalionu z mjr. Józefem Roczniakiem została odcięta w mieście (w rejonie kościoła i bożnicy). Natarcie VII plutonu z 7 kampanii pod dowództwem ppor. Kazimierza Batoga uniemożliwiło wydostanie się z pułapki. Dalsze działania 1 pp Leg. na Kałuszyn zostało wstrzymane i zgodnie z rozkazem pułk ten główny wysiłek bojowy skupił na blokowaniu przeciwnikowi możliwości opanowania Kałuszyna od szosy Mińsk Maz. – Siedlce po Olszewice.
Natarcie na miasto przejął 6 pp Leg.
Atak pułku rozpoczął się 12 września ok. godz. 2. Szturmu dokonały dwa bataliony wsparte oddziałami I/1 pal Leg. Zadaniem I i II batalionu było związanie walką od frontu niemieckiej załogi Kałuszyna. W tym czasie na przedniej pozycji rozgorzała walka – III batalion 6 pp Leg. miał obejść Kałuszyn od północnego wschodu i uderzyć na obsadzone przez Niemców wzgórze 194,8. W tym czasie śmierć poniósł dowódca 1 kompanii ppor. Anatol Woróg.
Zgodnie z planem działań 6 pp Leg. rozpoczął natarcie na Kałuszyn. Dokonujący obejścia III batalion tego pułku, dowodzony przez ppłk. Jana Kasztelowicza, przegrupował się na pozycje wyjściowe i jeszcze nocą zaatakował przeciwnika na wzgórzu 194,8. Natarcie to początkowo poczęło się załamywać, ale opór przeciwnika także słabł i wojsko polskie przełamało pierwszą linię obrony niemieckiej. O świcie 12 września ppłk Kasztelowicz wznowił z sukcesem szturm na wzgórze 194,8 – bataliony niemieckiego 44 pp (11 DP.) zostały zniszczone. Opanowanie tego punktu umożliwiło stronie polskiej rozpoczęcie szturmu generalnego na Kałuszyn. Natarcie zostało wsparte ogniem całej artylerii i moździerzy 1 DP Legionów.
Niemcy nie próbowali dalej stawiać oporu i wycofali się w kierunku Siedlec.
Mimo dotkliwych strat w ludziach, w tym setek rannych, legionowa dywizja przerwała otaczający ją pierścień niemiecki i kontynuowała walkę do 24 września 1939.
Upamiętnienie.
Walki żołnierza polskiego pod Kałuszynem zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „KAŁUSZYN 11 – 12 IX 1939".

</doc>
<doc id="1284155" url="https://pl.wikipedia.org/wiki?curid=1284155" title="Chorągiew kozacka Przecława Pawła Leszczyńskiego">
Chorągiew kozacka Przecława Pawła Leszczyńskiego

Chorągiew kozacka Przecława Pawła Leszczyńskiego - chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był wojewodzic brzeski Przecław Paweł Leszczyński. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284156" url="https://pl.wikipedia.org/wiki?curid=1284156" title="Tyberiusz Juliusz Abdes Pantera">
Tyberiusz Juliusz Abdes Pantera

Tyberiusz Juliusz Abdes Pantera ("Tiberius Iulius Abdes Pantera"; ur. ok. 22 p.n.e. w Sydonie, zm. ok. 40 w Bingium) – rzymski żołnierz pochodzenia fenickiego, łucznik oraz chorąży I Kohorty Sagittariorum, według jednej z teorii ("Vita di Gesù", Craveri 1966) identyfikowany z legionistą Pantherą, którego filozof Celsus wzmiankuje w swoich pismach jako biologicznego ojca Jezusa Chrystusa (II w. n.e.). Wszystkie znane informacje o Panterze pochodzą z jego steli nagrobnej odkrytej w niemieckim Bingerbrück (obecnie część Bingen am Rhein) w 1859.
Życiorys.
Nagrobek Abdesa Pantery został odkryty w 1859 podczas budowy linii kolejowej w Bingerbrück. Znajdował się on na terenie miejsca pochówku z czasów rzymskich pośród kilku innych monumentów. Obecnie kamień nagrobny przechowywany jest w Römerhalle w Bad Kreuznach.
Wnioskując z tekstu inskrypcji Abdes Pantera urodził się w Sidonii, identyfikowanej z fenickim Sydonem i służył w Pierwszej Kohorcie Łuczników (Cohors I Sagittariorum). Znaczenie jego syriackiego imienia "Abdes" jest nadal przedmiotem sporu. Zdaniem niektórych badaczy znaczy ono "Sługa (Izydy)", inni sądzą, iż było to w rzeczywistości zwykłe syryjskie imię. "Pantera" ("Panthera") jest łacińską nazwą lamparta. Imiona Tyberiusz Juliusz otrzymał prawdopodobnie wraz z rzymskim obywatelstwem, nadawanym po zakończeniu 25 lat służby legionowej, co musiało mieć miejsce za panowania cesarza Tyberiusza pomiędzy 19 a 37 n.e. Pierwsza Kohorta Łuczników stacjonowała w Syrii do 9 n.e. oraz w Bingium (obecnie Bingen am Rhein) w prowincji Germania Superior pomiędzy 17 a 69 n.e. Abdes Pantera służył 40 lat, był prawdopodobnie chorążym kohorty (signiferem) niosącym sztandar (signum) swojej jednostki. Zmarł w wieku 62 lat w Bingium.
Związki z Jezusem.
Rzekomy związek Abdesa Pantery z Jezusem opiera się na interpretacji pism Celsusa, antychrześcijańskiego filozofa i pisarza greckiego obszernie cytowanego przez jego przeciwnika, filozofa i teologa Orygenesa w traktacie "Contra Celsum". Według Orygenesa Celsus pisze:
Postać nazywana Yeshu ben Pandera wspomniana jest w Tosefcie, jednym ze zbiorów żydowskiego prawa zwyczajowego. Wzmianka ta interpretowana jest niekiedy jako odnosząca się do Jezusa.
Związek Panthery z pism Celsusa oraz Tyberiusza Juliusza Abdesa Pantery jako pierwszy zasugerował Marcello Craveri w książce "La vita di Gesù" (1966). Oparł się on na założeniu, że informacje Celsusa o nieprawym pochodzeniu Jezusa są prawdziwe oraz powiązał je z osobą żołnierza o zbieżnym imieniu żyjącego w odpowiednim miejscu i czasie, który mógłby być ojcem. Kariera wojskowa zawiodła Abdesa Panterę jako młodego człowieka do Syrii, gdzie znalazł się mniej więcej w czasie poczęcia Jezusa.
Przeciwnicy tej teorii przypominają, że Jezus stanął przed Sanhedrynem, a przywilej ten zgodnie z Pwt 23,3 był zarezerwowany dla ludzi o pochodzeniu bezspornie prawym.

</doc>
<doc id="1284159" url="https://pl.wikipedia.org/wiki?curid=1284159" title="Chorągiew Stefana Grudzińskiego">
Chorągiew Stefana Grudzińskiego



</doc>
<doc id="1284170" url="https://pl.wikipedia.org/wiki?curid=1284170" title="Chorągiew kozacka Andrzeja Wodyńskiego">
Chorągiew kozacka Andrzeja Wodyńskiego

Chorągiew kozacka Andrzeja Wodyńskiego – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był wojewodzic podlaski Andrzej Wodyński. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284175" url="https://pl.wikipedia.org/wiki?curid=1284175" title="Chorągiew kozacka Melchiora Wejhera">
Chorągiew kozacka Melchiora Wejhera

Chorągiew kozacka Melchiora Wejhera – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był wojewoda chełmiński Melchior Wejher herbu tegoż nazwiska. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284179" url="https://pl.wikipedia.org/wiki?curid=1284179" title="Franz Hopper">
Franz Hopper



</doc>
<doc id="1284184" url="https://pl.wikipedia.org/wiki?curid=1284184" title="Tiberius Iulius Abdes Pantera">
Tiberius Iulius Abdes Pantera



</doc>
<doc id="1284185" url="https://pl.wikipedia.org/wiki?curid=1284185" title="Abdes Pantera">
Abdes Pantera



</doc>
<doc id="1284189" url="https://pl.wikipedia.org/wiki?curid=1284189" title="Droga krajowa B209 (Niemcy)">
Droga krajowa B209 (Niemcy)

Droga krajowa 209 () – niemiecka droga krajowa przebiegająca z zachodu na północny wschód od skrzyżowania z drogą B215 na przedmieściach Nienburga w Dolnej Saksonii do skrzyżowania z drogą B207 i B404 w Schwarzenbek w Szlezwiku-Holsztynie.

</doc>
<doc id="1284190" url="https://pl.wikipedia.org/wiki?curid=1284190" title="Ron Atkinson">
Ron Atkinson

Ronald Frederick Atkinson (ur. 18 marca 1939 w Liverpoolu) – angielski piłkarz i trener piłkarski.
Jako chłopiec grał w drużynie swojej szkoły Lee Village. Później zdecydował się przyjąć ofertę Wolverhampton Wanderers i dołączył jako członek ich sztabu trenerskiego, jednocześnie trenując. Ze względu na tak wielkie talenty w zespole zakończył treningi i zadowolił się praktyką techniczną. Była to jednak zbyt pochopna decyzja i w 1956 roku przeniósł się do Aston Villa i został półetatowym, piłkarzem oraz technikiem wyszkolenia. Następnie grał jeszcze w Oxford United.

</doc>
<doc id="1284194" url="https://pl.wikipedia.org/wiki?curid=1284194" title="Kardiologia Polska">
Kardiologia Polska

Kardiologia Polska (ang. "Polish Heart Journal") – oficjalny miesięcznik Polskiego Towarzystwa Kardiologicznego, wydawany od 1957 roku, skierowany do kardiologów, kardiochirurgów i lekarzy internistów. Redaktorem naczelnym jest prof. dr hab. n. med. Anetta Undas. 
W skład rady naukowej wchodzą samodzielni pracownicy naukowi z tytułem profesora lub doktora habilitowanego, kardiolodzy, kardiochirurdzy z Polski oraz z zagranicy. 
W miesięczniku publikowane są oryginalne prace kliniczne i eksperymentalne, artykuły poglądowe oraz krótkie doniesienia z zakresu kardiologii i kardiochirurgii. Artykuły ukazują się w języku angielskim.
Indeksacja.
Współczynniki cytowań:
Na liście czasopism punktowanych przez polskie Ministerstwo Nauki znajduje się w części A z 100 punktami.

</doc>
<doc id="1284200" url="https://pl.wikipedia.org/wiki?curid=1284200" title="Afelandra szczytowa">
Afelandra szczytowa



</doc>
<doc id="1284203" url="https://pl.wikipedia.org/wiki?curid=1284203" title="Wiosenna podróż">
Wiosenna podróż

Wiosenna podróż (tyt. oryg. "Udhëtim në pranverë", inny tytuł: "A Journey Into Spring") — albański film fabularny z roku 1975 w reżyserii Qerima Maty.
Opis fabuły.
Valbona, nowa wokalistka zespołu muzycznego spóźnia się na wyjazd na tournée po całej Albanii. Młody kierowca pomaga Valbonie szukać jej zespołu, a w nagrodę może wysłuchać koncertu, w którym bierze udział także Valbona.

</doc>
<doc id="1284204" url="https://pl.wikipedia.org/wiki?curid=1284204" title="Rezerwat przyrody Pniewski Ług">
Rezerwat przyrody Pniewski Ług

Pniewski Ług – torfowiskowy rezerwat przyrody w województwie lubuskim, w powiecie świebodzińskim, w gminie Lubrza, około jednego kilometra na południowy wschód od wsi Nowa Wioska.
Został utworzony zarządzeniem Ministra Ochrony Środowiska, Zasobów Naturalnych i Leśnictwa z dnia 26 listopada 1990 roku. Zajmuje powierzchnię 6,84 ha (akt powołujący podawał 7,19 ha).
Celem ochrony rezerwatu jest zachowanie torfowiska przejściowego z charakterystyczną florą i fauną.
Przedmiotem ochrony jest torfowisko wysokie położone w głębokiej niecce o stromych zboczach, z rzadka porośnięte sosną pospolitą i brzozą brodawkowatą. Centrum torfowiska zajmuje mszar wysokotorfowiskowy. Roślinność charakterystyczną dla torfowisk przejściowych stanowią zespół przygiełki białej i zespół turzycy nitkowatej z torfowcami.
Stwierdzono tu występowanie 12 gatunków roślin chronionych, takich jak: modrzewnica zwyczajna, rosiczka okrągłolistna, kruszyna pospolita, bobrek trójlistkowy.
Faunę reprezentują m.in. płazy (żaba trawna, ropucha zwyczajna i zielona) i ptaki (zięba, żuraw, kos, piegża, piecuszek, gil, kania czarna).
Obszar rezerwatu jest własnością Skarbu Państwa w zarządzie Nadleśnictwa Świebodzin. Jest objęty ochroną czynną.

</doc>
<doc id="1284205" url="https://pl.wikipedia.org/wiki?curid=1284205" title="Mersin">
Mersin

Mersin – miasto w południowej Turcji, nad Morzem Śródziemnym. Jest stolicą prowincji Mersin (dawniej "İçel") Przetwórstwo ropy naftowej; przemysł chemiczny, włókienniczy, olejarski, mineralny; montownia samochodów ciężarowych; port handlowy i pasażerski (promy na Cypr).
Pierwsze osady na wybrzeżu, gdzie współcześnie znajduje się miasto, zostały założone w IX tysiącleciu p.n.e. 
W trakcie II wojny światowej w miejscowym kościele pod wezwaniem św. Antoniego Padewskiego zatrzymali się żołnierze Armii Polskiej na Wschodzie. W geście wdzięczności za gościnę wykonali witraż ukazujący Matkę Boską Jasnogórską. 
W Mersin znajduje się uniwersytet założony w 1992 roku, na którym studiuje ok. 15 000 osób. 
W 2013 roku w Mersin odbyły się 17. Igrzyska Śródziemnomorskie.
W mieście rozwinął się przemysł włókienniczy, chemiczny, materiałów budowlanych, spożywczy, rafineryjny oraz samochodowy.

</doc>
<doc id="1284209" url="https://pl.wikipedia.org/wiki?curid=1284209" title="Bartin">
Bartin



</doc>
<doc id="1284211" url="https://pl.wikipedia.org/wiki?curid=1284211" title="Ağrı">
Ağrı

Ağrı dawniej Karaköse albo Karakilise – miasto we wschodniej Turcji. Jest stolicą prowincji Ağrı. Miasto znajduje się w niedalekiej odległości od granicy z Iranem.
W 2007 roku miasto zamieszkiwało ok. 98 tys. ludzi.
Ośrodek handlu produktami zwierzęcymi (skóry owcze, mięso) i zbożem.

</doc>
<doc id="1284212" url="https://pl.wikipedia.org/wiki?curid=1284212" title="Agri">
Agri



</doc>
<doc id="1284215" url="https://pl.wikipedia.org/wiki?curid=1284215" title="Pokrzywkowe zapalenie naczyń">
Pokrzywkowe zapalenie naczyń

Pokrzywkowe zapalenie naczyń – układowe zapalenie małych naczyń krwionośnych głównie w obrębie skóry, rzadziej w zakresie innych tkanek i narządów, przebiegające z pokrzywką utrzymującą się przez ponad 24 godziny.
Epidemiologia i etiologia.
Pokrzywkowe zapalenie naczyń jest przyczyną przynajmniej 1% przypadków przewlekłej pokrzywki, której czynnik sprawczy jest trudny do ustalenia. W patogenezie choroby biorą udział kompleksy immunologiczne. Wyróżnia się postać pierwotną oraz wtórną choroby.
Przyczyny postaci wtórnej pokrzywkowego zapalenia naczyń:
Objawy choroby.
U około 100% chorych stwierdza się wykwity skórne charakterystyczne dla pokrzywki z towarzyszącym bólem i/lub pieczeniem. Poza tym na skórze widoczne mogą być zmiany o typie plamicy uniesionej. Zagojone zmiany mogą pozostawiać po sobie przebarwienia. U około 40% chorych występują bóle stawowo-mięśniowe, rzadziej obrzęki stawów. Choroba może zajmować też układ pokarmowy, płuca, nerki, oczy, układ nerwowy, niekiedy obserwuje się też stan podgorączkowy.
Zespół Schnitzler jest postacią pokrzywkowego zapalenia naczyń współistniejącego z monoklonalną gammapatią IgM, gorączką, hiperostozą, bólem stawów i kości, limfadenopatią i hepatomegalią.
Badania dodatkowe.
W przebiegu pokrzywkowego zapalenia naczyń stwierdza się następujące nieprawidłowości:
Rozpoznanie choroby.
Pokrzywkowe zapalenie naczyń rozpoznaje się na podstawie objawów klinicznych oraz badania histopatologicznego skóry. Wyróżnia się postać choroby z prawidłowym poziomem składowych dopełniacza we krwi oraz z obniżeniem tego poziomu (ta postać towarzyszy najczęściej układowemu toczniowi rumieniowatemu). Schorzenie należy różnicować z innymi postaciami pokrzywki i układowymi zapaleniami małych naczyń.
Leczenie.
W terapii stosuje się leki przeciwhistaminowe, niesteroidowe leki przeciwzapalne, kortykosteroidy, dapson, kolchicynę, a także w niektórych przypadkach hydroksychlorochinę. Niekiedy pacjenci otrzymują azatioprynę, metotreksat i cyklofosfamid.

</doc>
<doc id="1284219" url="https://pl.wikipedia.org/wiki?curid=1284219" title="Elfryda Trybowska">
Elfryda Trybowska

Elfryda Jadwiga Rudolfina Anna Trybowska, z domu Nawratil (ur. 7 października 1913 w Wiedniu, zm. 4 kwietnia 2007), polska działaczka turystyczna, autorka przewodników o Rabce i okolicach, honorowa członkini Polskiego Towarzystwa Turystyczno-Krajoznawczego, honorowa obywatelka Rabki.
Była córką Antoniego Nawratila (1883–1940), handlowca, późniejszego podpułkownika WP, zamordowanego w Charkowie (w 2007 awansowanego pośmiertnie na stopień pułkownika), oraz Austriaczki Berty z domu Kirchlechner (1883–1917). Wcześnie osierocona przez matkę, w 1919 przybyła do Polski w związku z powołaniem ojca do armii niepodległego kraju; do szkoły powszechnej uczęszczała w Białej koło Bielska. W latach 1924–1932 była uczennicą Miejskiego Gimnazjum Żeńskiego w Katowicach. Po egzaminie dojrzałości w 1932 rozpoczęła w tymże roku studia na Wydziale Filozoficznym Uniwersytetu Jagiellońskiego, pod kierunkiem profesorów Jerzego Smoleńskiego i Wiktora Ormickiego specjalizując się w geografii. W 1936 uzyskała dyplom magisterski, a po odbyciu praktyki w VIII Gimnazjum w Krakowie zdobyła uprawnienia do nauczania geografii w szkołach średnich.
Krótko po studiach osiadła na stałe w Rabce. Na zaproszenie dyrektora miejscowego uzdrowiska Kazimierza Kadena związała się z tą placówką, w której prowadziła ajencję Polskiego Biura Podróży "Orbis". W 1938 wyszła za mąż za Czesława Trybowskiego, swojego dawnego kolegę ze studiów, nauczyciela geografii w Sanatoryjnym Gimnazjum Męskim Jana Wieczorkowskiego. Wraz z mężem organizowała stację meteorologiczną w Rabce. Okres okupacji spędziła również w Rabce, pracując jako telefonistka oraz sekretarka i tłumaczka naczelnika miejscowego Urzędu Pocztowego. Uczestniczyła w ruchu oporu w szeregach Związku Walki Zbrojnej, potem Armii Krajowej. W latach powojennych była wieloletnią pracownicą Państwowego Instytutu Hydrologiczno-Meteorologicznego w Rabce.
Od dzieciństwa realizowała swoją pasję wędrówek górskich. Jej pierwszym przewodnikiem był ojciec, z którym zwiedzała Beskid Cieszyński, źródła Wisły, Czantorię, Baranią Górę, Stożek. Od 1932 należała do Polskiego Towarzystwa Tatrzańskiego, w Krakowie w latach studenckich działała w Studium Turyzmu Uniwersytetu Jagiellońskiego. Po osiedleniu się w Rabce została członkinią miejscowego oddziału Polskiego Towarzystwa Tatrzańskiego, którym kierował ks. Justyn Bulanda. W 1939, wspólnie z mężem, opracowała przewodnik "Rabka i okolice".
Działalność w ruchu turystycznym kontynuowała po wojnie, w ramach delegatury Oddziału Krakowskiego Polskiego Towarzystwa Tatrzańskiego w Rabce, a od 1951 Oddziału Polskiego Towarzystwa Turystyczno-Krajoznawczego w Rabce; była wśród założycieli tego oddziału, potem pełniła funkcję sekretarza, wreszcie przez 53 lata wiceprezesa. Udzielała się jako znakarz szlaków górskich, przewodnik beskidzki, terenowy instruktor przewodnictwa. Pisała opracowania, artykuły i foldery, poświęconych Rabce, Gorcom, Beskidowi Wyspowemu; część z nich ukazała się na łamach „Wierchów” i „Dziennika Polskiego” (była także korespondentką Turystycznej Agencji Prasowej), część w formie książkowej, m.in. przewodnik "Rabka i okolice" (współautorka, trzy wydania — 1987, 1996, 2001) czy album "Rabka na starej fotografii" (2001). W ostatnich miesiącach życia pracowała wspólnie z Marią Olszowską nad "Słownikiem biograficznym Rabki", który ukazał się drukiem już po jej śmierci w 2007.
Elfryda Trybowska należała do grona założycieli Grupy Rabczańskiej (później Podhalańskiej) Górskiego Ochotniczego Pogotowia Ratunkowego w 1954. Działała też w innych organizacjach społecznych, m.in. Stowarzyszeniu Rodzin Ofiar Katynia Polski Południowej, będąc inicjatorką postawienia na rabczańskim cmentarzu parafialnym Krzyża Katyńskiego oraz — wspólnie z mężem — budowy pomnika ofiar obozu koncentracyjnego w Oświęcimiu.
W 1985 XI Zjazd Krajowy Polskiego Towarzystwa Turystyczno-Krajoznawczego w Warszawie nadał jej godność członka honorowego Towarzystwa. Od 1979 była również honorową obywatelką Rabki. Posiadała szereg odznaczeń państwowych, resortowych i regionalnych, wśród nich Krzyż Kawalerski i Krzyż Oficerski Orderu Odrodzenia Polski, Złoty Krzyż Zasługi, Krzyż Armii Krajowej, odznaki „Zasłużony dla Uzdrowiska Rabka”, „Za zasługi dla województwa nowosądeckiego”, „Zasłużony działacz kultury", złotą odznakę honorową „Zasłużony pracownik PTTK”, medal honorowy „Za zasługi dla ratownictwa górskiego”, medal „50 lat służby hydrologicznej i meteorologicznej”.
Zmarła 4 kwietnia 2007. Z małżeństwa z Czesławem Trybowskim (zm. 1966) miała syna Antoniego.

</doc>
<doc id="1284222" url="https://pl.wikipedia.org/wiki?curid=1284222" title="Discovery Home &amp; Health">
Discovery Home &amp; Health

Discovery Home &amp; Health – brytyjski kanał poświęcony zdrowiu i stylom życia o typowo kobiecej tematyce Kanał został założony przez Discovery Networks Europe idąc za podobnym formatem do amerykańskiego Discovery Heatlh Kanał powstał z wcześniejszego Discovery Home &amp; Leisure.
Discovery Home &amp; Health ma swoje wersje w krajach takich jak Australia, Irlandia, Brazylia, Nowa Zelandia oraz w krajach azjatyckich.

</doc>
<doc id="1284226" url="https://pl.wikipedia.org/wiki?curid=1284226" title="Nick Seymour">
Nick Seymour

Nick Seymour (ur. 9 grudnia 1958, Benalla, Australia) – australijski muzyk, rysownik, i producent nagraniowy. Jest gitarzystą basowym w rockowym zespole Crowded House.

</doc>
<doc id="1284227" url="https://pl.wikipedia.org/wiki?curid=1284227" title="Partyzant Zani">
Partyzant Zani

Partyzant Zani (tyt. oryg. "Zani partizani") – albański film fabularny (telewizyjny) z roku 1975 w reżyserii Pala Kuke.
Film telewizyjny. Akcja filmu rozgrywa się w czasie II wojny światowej. Zani jest 13-latkiem, któremu udało się zdobyć od Włochów karabin, czapkę i mundur. Z tym dobytkiem chce przyłączyć się do oddziału partyzanckiego. Jego dowódca nie zgadza się, z uwagi na młody wiek Zaniego. W bitwie ginie brat Zaniego i wtedy on zajmuje jego miejsce.

</doc>
<doc id="1284228" url="https://pl.wikipedia.org/wiki?curid=1284228" title="Discovery Real Time">
Discovery Real Time

Discovery Real Time – brytyjski kanał skierowany głównie do mężczyzn wyprodukowany przez Discovery Networks Europe. Kanał powstał po rozdzieleniu się Discovery Home &amp; Leurise na Home &amp; Health i Real Time.
Discovery Real Time posiada swoje wersje w krajach takich jak: Czechy, Francja, Włochy, Irlandia, Australia i krajach azjatyckich.
Popularność kanału spowodowała wypuszczenie na rynek spin-offu pod nazwą Discovery Real Time Extra.

</doc>
<doc id="1284231" url="https://pl.wikipedia.org/wiki?curid=1284231" title="Anton Staus">
Anton Staus

Anton Staus (ur. 5 września 1872 w Heidelbergu, zm. 21 lipca 1955 w Pullach) – niemiecki astronom i mechanik. Odkrył jedną planetoidę.

</doc>
<doc id="1284233" url="https://pl.wikipedia.org/wiki?curid=1284233" title="Discovery Turbo">
Discovery Turbo

Discovery Turbo – brytyjski kanał telewizyjny poświęcony szeroko pojętej motoryzacji. Kanał powstał w 1996 jako Discovery Kids, lecz w 2007 zmieniono nazwę na Discovery Turbo.

</doc>
<doc id="1284235" url="https://pl.wikipedia.org/wiki?curid=1284235" title="Droga krajowa B210 (Niemcy)">
Droga krajowa B210 (Niemcy)

Droga krajowa 210 () – niemiecka droga krajowa przebiegająca z zachodu na wschód od miejscowości Emden do Wilhelmshaven w Dolnej Saksonii.

</doc>
<doc id="1284236" url="https://pl.wikipedia.org/wiki?curid=1284236" title="Kevin Jolly">
Kevin Jolly

Kevin Jolly (ur. 29 stycznia 1958 w Eye) – brytyjski żużlowiec.
W 1978 r. zdobył srebrny medal indywidualnych mistrzostw świata juniorów w Lonigo. Trzykrotnie startował w finałach indywidualnych mistrzostw Wielkiej Brytanii, w latach 1980, 1981, 1982.
W lidze brytyjskiej reprezentował kluby z Mildenhall (1975, 1976), Ipswich (1976-1982, 1988), King's Lynn (1983-1986, 1988), Bostonu (1986), Swindon (1986, 1988), Wimbledonu (1987, 1988), Peterborough (1989, 1991) oraz Milton Keynes (1990).

</doc>
<doc id="1284240" url="https://pl.wikipedia.org/wiki?curid=1284240" title="Discovery Wings">
Discovery Wings

Discovery Wings – brytyjski kanał poświęcony głównie samolotom, ale także i militariom. 28 lutego 2007 kanał został rozdzielony na Discovery Turbo i Military Channel.

</doc>
<doc id="1284241" url="https://pl.wikipedia.org/wiki?curid=1284241" title="Bruno Cheyrou">
Bruno Cheyrou

Bruno Cheyrou (ur. 5 maja 1978 w Suresnes) – francuski piłkarz występujący na pozycji pomocnika.
Kariera Reprezentacja.
W reprezentacji Francji zadebiutował 21 sierpnia 2002 w zremisowanym 1:1 meczu z Tunezją i łącznie rozegrał dla niej 3 mecze. Brat Bruno – Benoît – także jest zawodowym piłkarzem.

</doc>
<doc id="1284242" url="https://pl.wikipedia.org/wiki?curid=1284242" title="Spider man">
Spider man



</doc>
<doc id="1284244" url="https://pl.wikipedia.org/wiki?curid=1284244" title="Plisa">
Plisa

Plisa – nazwa miejscowości, rzek i jezior na Białorusi.

</doc>
<doc id="1284252" url="https://pl.wikipedia.org/wiki?curid=1284252" title="Mistrzostwa Czterech Kontynentów w Łyżwiarstwie Figurowym 2008">
Mistrzostwa Czterech Kontynentów w Łyżwiarstwie Figurowym 2008

Mistrzostwa czterech kontynentów w łyżwiarstwie figurowym 2008 – 10. edycja zawodów rangi mistrzowskiej dla łyżwiarzy figurowych z Azji, Afryki, Ameryki oraz Australii i Oceanii. Mistrzostwa odbywały się od 11 do 17 lutego 2008 w hali Seongsa Ice Rink w południowokoreańskim Goyang. 
Mistrzami w konkurencjach solowych zostali Japończycy Daisuke Takahashi i Mao Asada. Wśród par sportowych triumfowali reprezentanci Chin Pang Qing i Tong Jian. Natomiast w konkurencji par tanecznych złoto wywalczyli Kanadyjczycy Tessa Virtue i Scott Moir.
Podczas rywalizacji solistów Daisuke Takahashi ustanowił dwa nowe rekordy świata w programie dowolnym (175,84) oraz w nocie łącznej (264,41).
Kwalifikacje.
W zawodach mogli wziąć udział reprezentanci czterech kontynentów: Azji, Afryki, Ameryki oraz Australii i Oceanii, którzy przed dniem 1 lipca 2007 roku ukończyli 15 rok życia. W odróżnieniu od innych zawodów rangi mistrzowskiej w łyżwiarstwie figurowym, podczas mistrzostw czterech kontynentów każdy kraj może wystawić 3 reprezentantów w każdej konkurencji, niezależnie od wyników osiągniętych przed rokiem.

</doc>
<doc id="1284253" url="https://pl.wikipedia.org/wiki?curid=1284253" title="Podział administracyjny Malawi">
Podział administracyjny Malawi

Malawi podzielone jest na 3 regiony, które dzielą się na 28 dystryktów.

</doc>
<doc id="1284254" url="https://pl.wikipedia.org/wiki?curid=1284254" title="Discovery Kids">
Discovery Kids

Discovery Kids – amerykański kanał dla dzieci z grupy kanałów Discovery, dostępny w Kanadzie, Brazylii, Irlandii oraz Ameryce Łacińskiej.
Discovery Kids na świecie.
Stany Zjednoczone.
W Stanach Zjednoczonych Discovery Kids został zastąpiony przez The Hub 10 października 2010 roku, a The Hub został zastąpiony przez Discovery Family w 2014 roku.
Wielka Brytania.
Kanał początkowo był dostępny tylko na platformie ITV Digital, później stopniowo rozpowszechnił się na cały kraj. Został zamknięty 28 lutego 2007 i zastąpiony kanałem Discovery Turbo.
Ameryka Łacińska.
Discovery Kids zaczęło nadawanie 1 listopada 1996 r., skierowany był do starszych dzieci do 22 czerwca 1998 r., kiedy ten kanał zaczął też docierać do małych dzieci.
W 2003 roku Discovery Kids zrezygnowało z programów dla starszych dzieci, przez co było 24-godzinnym kanałem dla dzieci i dodało nową maskotkę dla kanału znanego jako Doki który jest czarno-białym psem z zieloną czapką.
30 marca 2009 r. Discovery Kids zmienił wygląd i stworzył nowsze maskotki.

</doc>
<doc id="1284255" url="https://pl.wikipedia.org/wiki?curid=1284255" title="Ostatnia zima (film 1976)">
Ostatnia zima (film 1976)

Ostatnia zima () – albański film fabularny z roku 1976 w reżyserii Ibrahima Muçaja i Kristaqa Mitro, na motywach opowiadania ("Kobiety z mojej wsi") Anastasa Kondo.
Opis fabuły.
Przełom 1943/1944. W środku zimy do albańskiej wioski wkraczają Niemcy. We wsi pozostały tylko kobiety. Ich obowiązkiem jest pomaganie dziewięciu rannym partyzantom, których tam ukryto. Pod kierunkiem Shano i Mary kobiety utrzymują łączność z oddziałem i opiekują się rannymi.
Film realizowano w okolicach Korczy, rolę statystów odgrywali pracownicy kooperatywy rolniczej ze wsi Dardhe. Liza Laska za rolę Mary została wyróżniona główną nagrodą aktorską na Festiwalu Filmu Albańskiego.

</doc>
<doc id="1284272" url="https://pl.wikipedia.org/wiki?curid=1284272" title="ASK Doral Nysa Kłodzka">
ASK Doral Nysa Kłodzka



</doc>
<doc id="1284277" url="https://pl.wikipedia.org/wiki?curid=1284277" title="Podział administracyjny Republiki Środkowoafrykańskiej">
Podział administracyjny Republiki Środkowoafrykańskiej

Republika Środkowoafrykańska podzielona jest na 14 prefektur, dwie specjalne strefy ekonomiczne i miasto stołeczne Bangi. Drugim szczeblem podziału administracyjnego są podprefektury, które dzielą się na gminy.
Lista prefektur (w nawiasie ich stolice):
Miasta stołeczne:
Specjalne strefy ekonomiczne:

</doc>
<doc id="1284279" url="https://pl.wikipedia.org/wiki?curid=1284279" title="Franck Jurietti">
Franck Jurietti

Franck Jurietti (ur. 30 marca 1975 w Valence, we Francji) – francuski piłkarz grający na pozycji obrońcy.
Franck Jurietti jest piłkarzem, który zanotował najkrótszy występ w reprezentacji Francji. 12 października 2005 zagrał pięć sekund w zwycięskim 4:0 meczu z Cyprem. Jest zawodnikiem Girondins Bordeaux.

</doc>
<doc id="1284280" url="https://pl.wikipedia.org/wiki?curid=1284280" title="Military Channel">
Military Channel

Military Channel – amerykański kanał telewizyjny poświęcony tematyce związanej z militariami. Kanał powstał po rozłączeniu się kanału Discovery Wings na Discovery Turbo i Military Channel.

</doc>
<doc id="1284282" url="https://pl.wikipedia.org/wiki?curid=1284282" title="Przybliżenie Thomasa-Fermiego">
Przybliżenie Thomasa-Fermiego

Przybliżenie Thomasa-Fermiego, funkcja dielektryczna w przybliżeniu Thomasa-Fermiego – przybliżona postać funkcji dielektrycznej zakładające wykładnicze ekranowanie potencjału pola elektrycznego ze stałą zaniku wynoszącą formula_1 W przybliżeniu tym funkcja dielektryczna w przestrzeni odwrotnej ma postać
Obliczenie potencjału formula_3 dla pola od rozkładu ładunków formula_4 wymaga obliczenia transformaty Fouriera splotu
gdzie formula_6 jest wektorem Thomasa-Fermiego określającym stałą ekranowania. Stała proporcjonalności zależy od przyjętego układu jednostek.
Przykładowo potencjał pola elektrycznego dla punktowego ładunku będzie miał postać

</doc>
<doc id="1284284" url="https://pl.wikipedia.org/wiki?curid=1284284" title="IDEN">
IDEN



</doc>
<doc id="1284286" url="https://pl.wikipedia.org/wiki?curid=1284286" title="Piotr Augustyniak (aktor)">
Piotr Augustyniak (aktor)

Piotr Augustyniak (ur. 8 czerwca 1932 w Kościanie, zm. w lipcu 2020 w Łodzi) – polski aktor teatralny, także filmowy i telewizyjny. Związany przede wszystkim ze Sceną Polską w Czeskim Cieszynie.
Kariera.
Początkowo pracował w teatrze jako adept – w latach 1951–1959 na Scenie Polskiej w Czeskim Cieszynie. Oficjalny aktorski debiut teatralny przypadł 7 listopada 1959. W latach 1959–1960 występował w Starym Teatrze im. Heleny Modrzejewskiej w Krakowie, od 1960 do 1962 w krakowskim Teatrze Rozmaitości, w latach 1962–1964 ponownie na Scenie Polskiej w Czeskim Cieszynie, od 1964 do 1966 w Teatrze im. J. Słowackiego w Krakowie, w latach 1965–1972 w łódzkiej operetce, 1972–1978 w łódzkiej operetce, a od 1981 do 1996 ponownie w Cieszynie.
Wystąpił też w kilkunastu filmach.
Filmografia.
Źródło: Filmpolski.pl.
Seriale.
Źródło: Filmpolski.pl.

</doc>
<doc id="1284289" url="https://pl.wikipedia.org/wiki?curid=1284289" title="Wieruszowa">
Wieruszowa

Wieruszowa ("Wierusz") – herb szlachecki.
Opis herbu.
"W polu srebrnym Kozieł wspięty rogaty w lewą tarczy obrócony, połową od głowy czarny, i nogi takież przedniej druga połowa szachowana czerwonymi i białymi polami, noga u niego lewa trochę od ziemi podniesiona, na hełmie pięć piór strusich."
Labry: czerwone podbite srebrem.
W innych odmianach tego herbu, labry są czarne podbite srebrem. U Długosza Kozieł jest w polu czerwonym.
Najwcześniejsze wzmianki.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: "Wyeruschowa, que hyrcum cornutum, in medietate una nigrum, in altera scaccatum, in campo albo defert. Genus Almanicum, ortum ex Myschna, in qua viri pacifici, alieni tamen appetitores.".
Legenda herbowa.
"Pierwsze początki tego herbu Rakuszanin Wieluński kraj najechał, Wieruszów złupił, i Klemensa Wierusza, Pana tamtego miejsca pojmał, i więził, działo się to w roku 1442. W roku zaś 1450. według Bielsk. fol. 393. Szlachta Wieluńska mieli potrzebę znaczną u Byczyny, z Janem Gelsem Ślęzakiem, ale porażeni i pobici, Klemens i Jan Wieruszowie i Mikołaj Kempiński trupem legli. W Poznańskiem województwie Wieruszowie według Paprockiego fundowali Eremitorium. Bieniasz Wierusz albo Benedykt sławny rotmistrz pod Grunwaldem. Bielski fol. 297. Tomasz Wierusz rotmistrz pieszej chorągwi pod wojnę Moskiewską, z dziwną wspaniałością serca we wszystkich opałach stawał. Papr. o herb. fol. 417. N. Wieruszowna była za Masłowskim. Klemensa córka, była za Taszyckim, sędzią Krakowskim."
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
"Bielski, Bockiej, Bokij, Cieszęcki, Domejko, Domeyko, Festenberg, Galewski, Garecki, Górecki, Hackebeyl, Hackenbeyl, Kempiński, Kempski, Kępiński, Kępski, Kostanecki, Kostaniecki, Kosteniecki, Kowalski, Kowalski de Szmiden, Kwiatkowski, Michałowski, Niemojewski, Niemojowski, Ostelecki, Pakisz, Sałecki, Stlecki, Stolecki, Stolica, Stongorzewski, Walchnowski, Walichnowski, Walknowski, Walknowski Wierusz, Wierusz", a także Galewski.
Znani herbowni.
Bernard Wierusz w 1401 roku ufundował klasztor paulinów w Wieruszowie ( moderacjo podaję źródło: strona www paulinów w Wieruszowie oraz informacje na Wikipedii )

</doc>
<doc id="1284292" url="https://pl.wikipedia.org/wiki?curid=1284292" title="Podział administracyjny Madagaskaru">
Podział administracyjny Madagaskaru

Podział administracyjny Madagaskaru – Madagaskar podzielony jest na 22 regiony ("faritra"), które z kolei dzielą się na 119 dystryktów ("departamenta"). Dystrykty podzielone są na 1 579 gmin ("kaominina"), a te na 17 485 "fokontany".
Dawne prowincje.
W 1946, kiedy Madagaskar był jeszcze kolonią Francji, został utworzony w nim podział na prowincje. Początkowo było ich 5, a szósta (Diego Suarez/Antsiranana), została utworzona później, choć przed wyborami w 1957. Ten sam podział na prowincje ("faritany mizakatena") został utrzymany po uzyskaniu przez kraj niepodległości w 1960 roku. W roku 2004 wprowadzono, jako jednostki administracyjne drugiego rzędu, regiony ("faritra"). W 2007, w wyniku referendum konstytucyjnego, zniesiono prowincje, ustanawiając regiony jednostkami podziału administracyjnego pierwszego rzędu.

</doc>
<doc id="1284294" url="https://pl.wikipedia.org/wiki?curid=1284294" title="UGM-133 Trident II D-5">
UGM-133 Trident II D-5

UGM-133 "Trident II" D-5 – amerykański trzystopniowy pocisk balistyczny SLBM na paliwo stałe o zakresie zasięgu operacyjnego 2500 do 11 000 km. Pocisk ten jest jedynym obecnie typem SLBM na wyposażeniu okrętów podwodnych Stanów Zjednoczonych. Przenoszone przez okręty amerykańskie typu "Ohio" oraz brytyjskie jednostki typu 'Vanguard' pociski D-5, naprowadzane są w locie systemami bezwładnościowo-astronawigacyjnymi, które zapewniają im celność z marginesem błędu CEP wynoszącym 90–120 metrów. Mimo że "Trident II" mogą przenosić do czternastu głowic, przenoszą aktualnie jedynie do ośmiu MIRV z ładunkami termonuklearnymi o mocy 100 albo 475 kiloton.
Geneza.
Strat-X.
Geneza systemu rakietowego Trident sięga początku lat 60. XX wieku, kiedy – w myśl amerykańskich ocen – rozwój radzieckiego potencjału ofensywnego i defensywnego zachwiał amerykańskimi szansami przetrwania pierwszego uderzenia jądrowego i możliwości dokonania skutecznej odpowiedzi. Na oceny te wpływ miał zarówno rozwój radzieckiej obrony antybalistycznej (ABM) i sił zwalczania okrętów podwodnych (ZOP), jak też radziecki postęp technologiczny w zakresie systemów naprowadzania pocisków balistycznych i technologii wielogłowicowych.
W tym samym czasie marynarka wojenna Stanów Zjednoczonych rozwijała program naukowo-badawczy systemu rakietowego SLBM Poseidon C-3, siły powietrzne USA promowały zaś program ogromnego ICBM oznaczonego WS-120A. W poczynaniach amerykańskich tego okresu dało się jednak zauważyć brak koordynacji pomiędzy różnymi formacjami sił zbrojnych w zakresie rozwoju broni strategicznych. W celu zaradzenia wszystkim tym problemom sekretarz obrony Robert McNamara zarządził w roku 1966 przeprowadzenie studiów pod kryptonimem "Strat-X", których zadaniem było określenie możliwych alternatyw przeciwdziałania sowieckiemu systemowi ABM i zwiększenie możliwości przetrwania radzieckiego pierwszego uderzenia atomowego przez siły jądrowe Stanów Zjednoczonych. W pracach "Strat-X" uczestniczyli oficerowie United States Navy i United States Air Force oraz cywilni naukowcy i inżynierowie. "Strat-X" skupił się na rozważeniu około 125 alternatywnych projektów rakietowych, przy czym jedynie dwa z nich oparte były na systemach morskich. W tym ostatnim zakresie rozważano zarówno przenoszenie pocisków balistycznych przez okręty nawodne, jak też przez nowy typ okrętu podwodnego – określanego w ramach tych studiów jako "suboption". Alternatywa ta oparta była na nowych pociskach "Poseidon", przenoszonych przez 31 dotychczasowych okrętów "Polaris" i 20 do 25 okrętów nowego typu. W ostatecznych wnioskach "Strat-X" proponowano utworzenie czterech nowych systemów rakietowych:
Niezgodnie z żądaniem sekretarza obrony "Strat-X" zaproponował – zamiast najlepszego systemu strategicznego – zestaw opcji lądowych i morskich. Ostatecznie jedynym możliwym wówczas do zastosowania rozwiązaniem okazał się ULMS. W ramach "Strat-X" rozważano pocisk o długości 15,2 m i średnicy 2 metrów – znacząco większy od dotychczasowego pocisku programu "Poseidon". Koncepcja użycia tak dużego pocisku prowadziła do wstępnej wizji okrętu "ULMS" o wyporności na powierzchni 8240 t i długości 135 m. Dwadzieścia cztery pociski przenoszone miały być w pozycji poziomej (a nie pionowej) w ochronnych kapsułach na zewnątrz kadłuba sztywnego, mogły być uwalniane z okrętu przy każdej możliwej do osiągnięcia przezeń prędkości i głębokości zanurzenia. W celu uniknięcia ujawnienia pozycji okrętu przez rekonstruowaną wstecz trajektorię pocisku, samo odpalenie następować miało z opóźnieniem, co miało w wielkim stopniu zwiększyć szanse przetrwania okrętu. Okręt ULMS miał mieć napęd jądrowy, dysponując przy tym stosunkowo niewielką, nieprzekraczającą 25 węzłów prędkością. Ograniczenie prędkości spowodowane było założeniem, iż większa prędkość oznacza zwiększenie poziomu szumów okrętu, a co za tym idzie – ryzyka wykrycia w sytuacji, gdy wielki okręt balistyczny (SSBN) i tak nie wyprzedzi radzieckiego okrętu myśliwskiego (SSN).
W lipcu 1968 roku "Special Projects Office" (SPO), które zarządzało wcześniejszymi programami "Polaris" i "Poseidon", przemianowano na "Strategic Systems Project Office" (SSPO), zaś na jego czele stanął kontradmirał Levering Smith, który nie miał do tej pory doświadczenia w zakresie systemów podwodnych. On też podjął decyzję o rezygnacji z nowatorskiego systemu poziomego ulokowania pocisku. Z czasem jednak SSPO traciło stopniowo wpływ na program ULMS. W związku z zabiegami admirała Hymana Rickovera, Dowództwo Operacji Morskich US Navy utworzyło odrębne biuro projektu ULMS, na którego czele stanął kontradmirał Harvey E. Lyon – oficer okrętów podwodnych, natomiast kierowanemu przez kadm. Smitha SSPO pozostawiono kontrolę nad programem systemu rakietowego nowego okrętu.
Kiedy przygotowano projekt okrętów ULMS i rozpoczynano budowę pierwszych jednostek, program konstrukcyjny przeznaczonych dla nich pocisków nie został jeszcze ukończony. Co gorsza, przewidywano, iż zajmie to jeszcze wiele lat. W tej sytuacji odpowiedzialne za ten program biuro, "Strategic Systems Project Office" (SSPO), zaproponowało tymczasową alternatywę dla tego pocisku w postaci opartego na konstrukcji Poseidona C-3 pocisku zwanego EXPO ("Extended Range Poseidon") lub C3D. Dwa pierwsze stopnie trzystopniowego EXPO były w istocie stopniami "Poseidona", sam zaś pocisk pod nazwą UGM-93A Trident I C-4, wszedł tymczasowo do służby na pierwszych ośmiu okrętach "ULMS" – przemianowanych w międzyczasie na typ "Trident" – oraz dwunastu okrętach starszych typów "Polaris" – "Poseidon".
Program doskonalenia celności.
Zgodnie z wnioskami "Strat-X" oryginalny ULMS miał dysponować zasięgiem 6000 mil morskich. W późnych latach 60. i wczesnych 70. duży zasięg pocisku nie budził żadnych kontrowersji, jednak w miarę rozwoju programu nacisk przeniesiono ze zwiększania zasięgu na ulepszanie celności – atrybutu, który dla wielu nie był wcześniej specjalnie istotny, przez innych zaś uważany był nawet za destabilizujący. 
W latach 60. XX wieku istniejące jeszcze wówczas SPO opierało się naciskom na zwiększanie celności pocisków amerykańskiego systemu FBM. Kolejne żądania biur Sekretarza Obrony (DoD) oraz Szefa Operacji Morskich spotykały się z odpowiedziami odmownymi, na które – w związku z dotychczasowymi osiągnięciami SPO – admirał Smith mógł sobie pozwolić. SPO było co prawda w stanie podjąć się prac nad zwiększeniem celności, jednakże stan ówczesnej wiedzy na temat zagadnień związanych z celnością pocisku balistycznego nie był jeszcze wystarczający dla spełnienia oczekiwań w tym zakresie. Po otrzymaniu w 1972 roku żądania wystosowanego przez ówczesnego szefa operacji morskich (CNO) admirała Elma Zumwalta dyrektor SSPO Lavering Smith szacował, że spełnienie wymagań CNO w zakresie ulepszenia celności FBM będzie wymagało nakładów rzędu 1,5 mld dolarów. Szacunek ten doprowadził następnie do złożenia przez SSPO w Laboratorium Fizyki Stosowanej Uniwersytetu Johnsa Hopkinsa zamówienia na określenie dróg do ustalenia dokładnych modeli błędów, umożliwiających lepsze zrozumienie rezultatów testów systemu FBM. Już rok później, nowy sekretarz obrony USA James Schlesinger zażądał od szefa operacji morskich prezentacji możliwych ulepszeń celności strategicznych systemów morskich. W latach 1972–1973 dokonano przeglądu strategii nuklearnej Stanów Zjednoczonych. Wnioski z tego przeglądu, przedstawione w dokumencie podpisanym w styczniu 1974 r. przez prezydenta Richarda Nixona, znanym jako "National Security Decision Memorandum 242" (NSDM 242), prowadziły do zmiany dotychczasowej polityki gwarantowanej destrukcji. De facto, już w latach 60. "Single Integrated Operational Plan" zezwalał na kilka opcji ograniczonych uderzeń jądrowych. NSDM 242 poszedł jednak w tym zakresie dalej, zezwalając na kilka wcześniej określonych opcji uderzeń jądrowych na cele militarne, o niewielkiej skali. Mimo iż Schlesinger twierdził, że cele określone elastycznym NSDM 242 możliwe są do osiągnięcia przy pomocy istniejącego arsenału nuklearnego, uważał lepszą celność za pożądaną. Doprowadziło to do serii osobistych spotkań sekretarza obrony z admirałem Smithem, w trakcie których powstała koncepcja programu ulepszenia celności, który rozwinął się później w program o nazwie „"Improved Accuracy Programme"” (IAP). Jak stwierdził sekretarz obrony w swoim oświadczeniu z 4 marca 1974 roku:
 Mimo takiego stanowiska DoD, SSPO wciąż unikało przyjęcia ścisłych wymagań dla ulepszenia celności pocisków Trident I, niemniej jednak oddało się programowi obejmującemu trzy rozległe gałęzie rozwoju: modeli analitycznych błędów celności, instrumentarium i komponentów. W styczniu 1975 roku SSPO otrzymała od Dyrektora podlegającego Pentagonowi "Defense Research &amp; Engineering" zalecenie dostosowania programu do przyjęcia dodatkowych funduszy finansowych z przeznaczeniem na program rozwoju celności pocisków Trident II, natomiast IAP pocisku Trident I prowadzony miał być jedynie w wypadku stwierdzenia finansowej opłacalności w tym zakresie.
Ważną częścią IAP był rozwój instrumentów zapewniających pozyskanie większej ilości informacji na temat źródeł błędów celności w sferze pozycji i prędkości okrętu podwodnego przez odpaleniem pocisku, jak też po jego starcie. Referencyjny system prędkości i pozycji ("Velocity and Position Reference System" – VPRS) stanowią umieszczone w oceanie dla celów testowych transpondery, które zapewniają precyzyjne dane o prędkości i pozycji okrętu podwodnego w trakcie odpalenia pocisku. W celu określenia pozycji i prędkości pocisku w trakcie lotu zmodyfikowano znajdujący się w pobliżu pola testowego na Florydzie radar, który uzupełniono o satelitarny system śledzenia znany jako SATRACK. SATRACK, powstały w oparciu o satelity Navstar Global Positioning System, gotowy był do wypełniania misji testowej względem pocisków SLBM w połowie 1978 roku, w momencie wejścia pocisków Trident I do decydującej fazy testów przeprowadzanych z przylądka Canaveral i z zanurzonych okrętów SSBN rozpoczynających się w 1979 roku. Obok VPRS i SATRACK-a dla celów testowych programu IAP opracowano także systemy telemetryczne, raportujące o prędkościach i orientacji pocisków oraz systemy raportujące o rezultatach nawigacji i korekcji gwiezdnej ("stellar sightning"). Dodatkowo niektóre „pojazdy powrotne” ("reentry bodies") głowic wyposażono w bezwładnościowe systemy sensoryczne zapewniające informacje telemetryczne o przyspieszeniach głowicy w momencie uwolnienia przez post-buster, a także podczas powrotu i przechodzenia przez warstwy atmosfery. Oprzyrządowanie na etapie finalnym stanowią systemy lokalizacji pocisku MILS (Missile Locating System) oraz SMILS (Sonobuoy-MILS) – akustyczne systemy zapewniające informacje o miejscu uderzenia (trafienia) głowicy.
W ramach IAP rozważano trzy drogi zwiększenia celności pocisku. Pierwsza czerpała ze wzrastających możliwości satelitarnych systemów nawigacyjnych jak GPS, które dzięki możliwości umieszczenia transponderów na pocisku oferują bardzo dobry wskaźnik celności. Ten system jest jednak podatny na zwalczanie przez przeciwnika – zarówno operacyjne w trakcie wojny nuklearnej, jak też w warstwie politycznej, w trakcie starań o zapewnienie środków finansowych. Drugim sposobem zwiększenia celności mogło być wprowadzenie naprowadzania terminalnego głowicy, z wykorzystaniem metod rozpoznania elektromagnetycznego – celem finalnej korekcji błędów celności w rejonie celu. Metoda ta może potencjalnie zapewniać najwyższy poziom celności, jednakże podobnie jak naprowadzanie satelitarne podatna jest na środki obronne przeciwnika. Nie bez znaczenia w rezygnacji z tej metody był fakt, iż oparta była o najnowsze w tamtym czasie technologie, wynikające z najświeższych spośród wszystkich trzech metod, odkryć naukowych. Ponadto jej stosowanie wymagałoby prób, w których lot głowicy odbywałby się nad lądem – niezgodnie z przyjętą w USA praktyką przeprowadzania testów głównie nad oceanem. Ewentualność taka była nie do przyjęcia dla Stanów Zjednoczonych ze względów politycznych i społecznych. Trzecim rozwiązaniem był dalszy rozwój systemów naprowadzania astronawigacyjnego (gwiezdnego, "stellar guidance") i bezwładnościowego, zastosowanych w pocisku Trident I C-4. Zwiększenie celności pocisków osiąganej na maksymalnym dostępnym dla nich dystansie 6000 mil morskich (11 000 km) wymagało zwiększenia dokładności praktycznie na każdym poziomie systemu, począwszy od nawigacji, przez system kontroli ognia, naprowadzania, geodezję itp. W trakcie prac nad tymi zagadnieniami najpoważniejsze przyczyny błędów celności zidentyfikowano w kwestiach związanych z prędkością okrętu podwodnego oraz w systemach nawigacji gwiezdnej.
Improved Accuracy Programme trwał od 1974 do 1982 roku i pochłonął przez ten czas 600 milionów dolarów. Większość z tych środków przeznaczono na rozwój zaawansowanej technologii systemu naprowadzania gwiezdno-bezwładnościowego – w dużej mierze przez ulepszenie technik i komponentów używanych przez układ naprowadzania Mk 5 pocisku Trident I. Mimo iż ostatecznie zarzucono ideę ulepszania celności systemu Trident I C-4, program ten doprowadził SSPO do przekonania, iż możliwe jest osiągnięcie daleko lepszych parametrów celności pocisków balistycznych nowej generacji, niż właściwości w tym zakresie dotychczasowych systemów SLBM.
Konstrukcja.
Jak stwierdzono, mimo napotkanych w trakcie programu konstrukcyjnego problemów zaprojektowano najlepszy pocisk balistyczny dalekiego zasięgu w całym arsenale jądrowym Stanów Zjednoczonych, a pod względem niektórych parametrów (np. celność CEP: 90–120 m) lepszy, niż jakikolwiek współcześnie istniejący pocisk międzykontynentalny w służbie operacyjnej. Przy maksymalnym zasięgu przekraczającym 6000 mil morskich, D-5 dysponuje lepszą celnością niż pociski programu Polaris–Poseidon na dystansie 2000 Mm. Trident II jest znacząco większy od pocisku Trident I z uwagi na zwiększone rozmiary silnika pierwszego stopnia, co zapewnia zarówno większy udźwig, jak też zwiększony zasięg pocisku W jego budowie wykorzystano sztywne grafitowe materiały epoksydowe, których integracja ze strukturą pocisku pozwoliła na zaoszczędzenie wagi, a teleskopowa szpica poprzez kształt zmniejszający o około 50% opory czołowe w atmosferze pozwala na znaczne zwiększenie zasięgu. W połowie lat 70. rozważano wiele alternatywnych opcji napędowych, w tym skopiowania napędu Trident I C-4 z nowym pierwszym stopniem (znana jako opcja C-5), D-5 z silnikiem trzeciego stopnia wystającym ponad głowice (jak w C-4), a także koncepcję „clear deck” przywracającą ideę pocisku dwustopniowego – w celu zapewnienia większej przestrzeni dla ładunku.
System napędowy.
Trzystopniowy pocisk D-5 zbudowany jest z dwóch sekcji napędowych i owiewki czołowej z wysuwaną po starcie teleskopową szpicą. Między pierwszą a druga sekcją napędową znajduje się łącząca je międzysekcja, druga zaś sekcja połączona jest za pomocą sekcji wyposażenia z owiewką czołową. O ile połączone ze sobą za pomocą międzysekcji pierwszy i drugi stopień napędowy D-5 stanowią pierwszoplanowe elementy struktury pocisku, o tyle trzeci stopień napędowy umieszczony jest wewnątrz sekcji wyposażenia. Sekcja pierwszego stopnia napędowego mieści silnik rakietowy na paliwo stałe, system wektorowania ciągu ("Thrust Vector Control" – TVC) i komponenty zapłonu pierwszego stopnia. Międzysekcja łącząca sekcje pierwszego i drugiego stopnia zawiera też wyposażenie elektryczne i część wyposażenia bojowego. Druga sekcja napędowa mieści silnik rakietowy drugiego stopnia, system TVC i komponenty służące do zapłonu. Pierwszy stopień napędowy, zapewniający ciąg około 202 600 funtów (892,405 kN), ma 7,92 metra długości i 2,13 metra szerokości oraz masę 29 483,5 kg. Drugi stopień ma 2,43 metra długości i 2,13 metra szerokości oraz masę 8 618,25 kg. Trzeci człon napędowy ma 3,04 metra długości i 0,76 metra średnicy oraz masę 1905 kg. Każdy stopień napędowy wyposażono w ruchomą dyszę kierującą wektor ciągu, sterowaną za pomocą wytwarzanego w odpowiednim generatorze gazu. Trzeci człon otoczony jest przez PBCS ("Post Boost Control System") zwany niekiedy „czwartym stopniem napędowym”, mieszczącym przenoszone przez pocisk głowice
Mimo stosunkowo konserwatywnej konstrukcji system napędowy D-5 oparto na najnowocześniejszych rozwiązaniach technologicznych w zakresie napędu na paliwo stałe, który znacznie – względem napędów opartych na paliwie ciekłym – zwiększa bezpieczeństwo. Dzięki prostszej konstrukcji napęd na paliwo stałe zapewnia też większe prawdopodobieństwo prawidłowego działania, nie wymagając skomplikowanego i zawodnego systemu rur i pomp. Początkowo Trident II miał być pociskiem dwustopniowym, a obydwa stopnie napędowe miały być dostarczone przez joint venture Hercules Aerospace/Morton-Thiokol. Wkrótce okazało się jednak, iż dla osiągnięcia odpowiedniego zasięgu – z uwagi na masę głowic Mk 5 – niezbędne jest zastosowanie trzeciego stopnia napędowego. Odpowiedni kontrakt w tym zakresie uzyskała United Technologies Corporation, która bezskutecznie rywalizowała o takie samo zamówienie dla pocisku C-4. Wielkość okrętów "Trident/Ohio" pozwoliła umieścić w nich duże wyrzutnie, nie było więc konieczne znaczne modyfikowanie technologii względem zastosowanej do napędu pocisków C-4. W rzeczywistości opracowano stosunkowo konserwatywny napęd, biorąc pod uwagę minimalizację kosztów późniejszej produkcji (i jej wznowień w przyszłości), w którym jako paliwa użyto poli(glikolu etylenowego) plastyfikowanego nitroestrem o nazwie PEG/NG75 (nazwa handlowa Hercules/Morton-Thiokol: NEPE-75). Paliwo to było efektem badań przeprowadzonych po serii eksplozji w trakcie testów pocisku Trident I. Problemy te stały się również jednym z powodów zastąpienia kevlarowej obudowy pocisku obudową z kompozytów grafitowo-epoksydowych. Zmiany obudowy kevlarowej na grafitowo-epoksydową pozwoliły na zmniejszenie wagi pocisku, a także usunęły źródło związanego z kevlarem statycznego potencjału elektrycznego.
Innym aspektem technologii D-5 było użycie – w celu zapobieżenia utracie przez pocisk ciągu – scentralizowanego systemu zarządzania energią (GEMS) bazującego na technologiach zastosowanych w pocisku C-4. Także na rozwiązaniu zastosowanym w C-4 oparto konstrukcję dysz D-5. W odróżnieniu jednakże od tych pierwszych, dysze D-5 w całości zbudowane są z kompozytów węglowych.
Tak skonfigurowany system napędowy pocisku zapewnia mu zasięg do 11 000 kilometrów z ładunkiem 8 głowic W88/Mk 5, albo do 7400 kilometrów z pełnym ładunkiem 14 głowic Mk 4. Minimalny zasięg lotu D-5 wynosi 2500 kilometrów, jednakże według niektórych źródeł, zasięg maksymalny wynosi nie 11 000, lecz 12 000 km, a z jedną głowicą aż 14 000 km.
Post Boost Control System.
Post-boost vehicle pocisku D-5 – noszący tu nazwę Post Boost Control System (PBCS) – którego zadaniem jest rozmieszczenie głowic na indywidualnie przydzielonych im trajektoriach do celów, jest zasadniczo podobny do systemu pocisku C-4. O ile jednak w C-4 system kontroli wektora ciągu (TVC) miał dwa generatory gazu, system D-5 korzysta z czterech generatorów w dwóch parach. Para, która uruchamia się pierwsza, zapewnia ciąg sekcji wyposażenia. Po wypaleniu jej paliwa następuje zapłon generatorów drugiej pary, które podtrzymują lot.
Po zakończeniu pracy silnika trzeciego stopnia (po osiągnięciu prędkości wypalenia), lot PBCS i uwolnienie głowic MIRV przebiega w D-5 inaczej niż miało to miejsce w przypadku pocisków Trident I. W C-4 po wypaleniu paliwa trzeciego stopnia napędowego i separacji PBCS ten ostatni pozycjonował w przestrzeni sekcje wyposażenia, umożliwiając układowi naprowadzania wykonanie procedur astronawigacyjnych ("stellar sighting"). System naprowadzania ustalał następnie zakres błędów dotychczasowej trajektorii i wprowadzał odpowiednie poprawki oraz przystępował do przygotowania procesu rozmieszczenia głowic. Następnie PBVC wraz z sekcją wyposażenia przechodził w tryb maksymalnego ciągu generatorów w celu przyjęcia prawidłowej pozycji w przestrzeni i nabrania prędkości odpowiedniej dla rozmieszczenia głowic. W trakcie tych manewrów sekcja wyposażenia cofała się, odsłaniając gotowe do rozmieszczenia głowice, po czym następował proces ich kolejnej dyslokacji. Po uwolnieniu każdej z głowic sekcja wyposażenia powracała na pierwotne miejsce, a PBCS zmieniał pozycję na odpowiednią dla uwolnienia kolejnej głowicy na wyznaczony jej cel.
W przypadku Trident D-5 natomiast, w celu przeprowadzenia procedur "stellar sighting", sekcja wyposażenia wykorzystuje jej PBCS do manewrów, co umożliwia systemowi naprowadzania aktualizację otrzymanych z okrętu oryginalnych danych naprowadzania bezwładnościowego. System kontroli lotu maksymalizuje następnie ciąg generatorów gazu celem zwiększenia prędkości i reorientacji PBCS w przestrzeni. Odwrotnie jednak niż w przypadku C-4 sekcja wyposażenia przesuwa się do przodu i wykonuje serie precyzyjnych manewrów, aby umieścić głowice na właściwych trajektoriach, wykonując przy tym zestaw dodatkowych manewrów ("Plume Avoidance Maneuver" – PAM) celem uniknięcia uderzenia uwalnianych głowic przez gazy odrzutowe. Jeśli uwalnianej głowicy grozi uderzenie gazów, ich dysza wylotowa jest automatycznie zamykana, dopóki głowica nie znajdzie się w bezpiecznej odległości od strumienia gazów. Żeby uniknąć nieprawidłowej zmiany pozycji, zamknięcie jednej z dysz PBCS powoduje odpowiednią reakcje trzech pozostałych. Opracowany w celu zwiększenia celności (w ramach IAP) system PAM używany jest wyłącznie w sytuacji zagrożenia dla głowic ze strony gazów, po czym wszystkie dysze powracają do normalnego trybu pracy.
Głowice bojowe.
W88/Mark 5.
Przez lata rozwoju amerykańskich morskich systemów balistycznych, udawało się zasadniczo unikać rywalizacji marynarki wojennej z siłami powietrznymi. W czasie opracowywania systemu Trident D-5, United States Navy zaczęła jednak osiągać przewagę nad systemami balistycznymi US Air Force w zakresie zdolności do ataku na cele superutwardzone, co spowodowało rywalizację dwóch rodzajów sił zbrojnych.
Siły powietrzne zamierzały uzyskać dla pocisków LGM-118A Peacekeeper głowice o mocy 500 kiloton, lecz z braku odpowiedniej ilości wzbogaconego uranu otrzymały głowice o mocy 300 kt. W 1984 roku Departament Obrony uznał jednak, iż US Navy powinna otrzymać nową głowicę, w związku z czym w budżecie marynarki na ten rok znalazły się środki na opracowanie nowej głowicy balistycznej dla D5. W efekcie tego programu opracowano ładunek termonuklearny W88 o mocy 475 kiloton. W ten sposób, po raz pierwszy historii, należący do US Navy pocisk miał przenosić głowicę silniejszą niż pociski należące do US Air Force. Siły powietrzne nie odebrały tego pozytywnie – stawiając pytania, dlaczego marynarka otrzymała więcej wzbogaconego uranu, którego odmówiono siłom powietrznym. Dodatkowo nowa głowica Mk 5 – podobnie jak ablatywna konstrukcja głowicy Mk 4 – miała konstrukcję stożkową, obliczoną na redukcję parowania powierzchni głowicy. Włókna kompozytowe głowicy wzmocniono włóknami metalowymi wzdłuż osi symetrii, co czyniło konstrukcję bardziej przewidywalną w ekstremalnych warunkach i bardziej podatną na kompensacje. Konstrukcja ta zapewniała także, iż niesprzyjające warunki pogodowe nad celem (jak deszcz czy śnieg) nie wpłyną znacząco na celność. Pancerz cieplny pojazdu powrotnego głowicy Mk 5 wytwarzany był przez General Electric (General Electric Company, Reentry Systems Department) – po raz pierwszy głowicy nie produkowała Lockheed Corporation.
W76/Mark 4.
Głowica Mark 4 z termonuklearnym ładunkiem W76 o mocy 100 kiloton jest najstarszą głowicą jądrową używaną w siłach zbrojnych Stanów Zjednoczonych, a jej konstrukcyjny czas możliwego użycia upłynął po 30 latach, w 2008 roku. Głowicę tę opracowano w Los Alamos National Laboratory, po raz pierwszy została umieszczona w 1978 roku w pociskach Trident I C-4, a jedynym środkiem jej przenoszenia obecnie są pociski Trident II D-5. Jej wprowadzenie do D-5 było konsekwencją zamknięcia przez prezydenta Ronalda Reagana zakładów Rocky Flats – jedynego producenta głowicy W99/Mark 5, skonstruowanej specjalnie dla Tridenta II. Do momentu zamknięcia zakładów Rocky Flats wyprodukowano jedynie około 400 głowic, co jest liczbą wystarczającą na uzbrojenie zaledwie dwóch okrętów "Trident" (48 pocisków D-5), stąd zdecydowano się wyposażyć w te głowice pozostałe okręty. Nie jest jednak do dziś publicznie wiadome z całą pewnością, czy w głowice W88/Mk 5 wyposażono komplet pocisków dwóch jednostek, czy też pociski z tymi głowicami przydzielono większej liczbie okrętów częściowo, w pozostałym zaś zakresie wyposażając je w pociski z głowicami W76/Mk 4. Nie budzi jednak wątpliwości fakt, iż jeden pocisk D-5 nie może przenosić obu tych modeli głowic jednocześnie.
Konstrukcja tej głowicy umożliwia między innymi utworzenie przy wybuchu naziemnym na twardej skale krateru o promieniu 41 metrów i głębokości 17 metrów. W przypadku gruntu suchego wielkość krateru zmniejsza się o 10%, jednakże w przypadku gruntu mokrego, wielkość krateru wzrasta aż dwukrotnie.
Mark 500 Evader.
Rozwój radzieckiego systemu obrony antybalistycznej (ABM), zwłaszcza wokół Moskwy, skłonił Stany Zjednoczone do opracowania systemów zdolnych do ich przełamania. Niezależnie od skuteczności w tym zakresie systemów MIRV, podjęto też próbę budowy systemu opartego na głowicach typu MaRV, co również wpisywało się w program zwiększenia celności. Pierwsze próby w tym zakresie podjęto w celu wyposażenia w tego rodzaju głowicę pocisku Trident I C-4, cały zaś program doprowadził do powstania konstrukcji głowicy MaRV Mk 500 Evader.
Pierwsze założenia tego rodzaju głowicy stanowiły, iż SSPO powinno opracować głowicę manewrującą bez jakichkolwiek kompromisów względem liczby i rodzajów przenoszonych przez pocisk środków "penetration aid", z wyjątkiem tych, które są kompatybilne z Mk 500. Zarówno SSPO, jak i Lockheed uważały wymagania penetracyjne wobec tej głowicy za przydatne w świetle zdolności do penetracji radzieckiej obrony antybalistycznej przez istniejące głowice typu MIRV pocisków C-4, których wyposażenie w "penetration aids" stało się trudne do pogodzenia z koniecznością zapewnienia C-4 lekkiego ładunku. SSPO i Lockheed stały jednak na stanowisku, że "penetration aids" nie są niezbędne do przełamania radzieckiej obrony.
Głowica Mk 500 miała zaokrąglony kształt „nosa” i względnie prosty układ naprowadzania. Zaokrąglony kształt wywoływał powstanie aerodynamicznej siły nośnej kontrolowanej przez obracający się korpus głowicy, co wywoływane było przez zmianę położenia wewnętrznego środka ciężkości (w praktyce pakietu elektronicznego głowicy). Stanowiło to proste rozwiązanie konstrukcyjne, nakierowane na zwiększenie szans przełamania obrony ABM, w którym zwiększenie celności było jedynie drugoplanowym celem. Pewne zmniejszenie – w rzeczywistości – celności w pierwszym stadium rozwoju programu (w stosunku do podstawowej głowicy MIRV) było w początkowym okresie rozwoju głowicy możliwe do przyjęcia. Mimo wszystko, celność nowej głowicy była na tyle wysoka, iż wywołała powstanie pewnej opozycji wobec jej programu w łonie Kongresu, która jednak przestała istnieć wobec niewprowadzenia Mk 500 do służby i odłożenia technologii „na półkę”, po przeprowadzeniu w połowie lat 70. kilku udanych testów głowicy za pomocą pocisków Minuteman I i C-4. Do koncepcji powrócono jeszcze w latach 1978–1979, kiedy testowano „Improved Evader” ("ulepszony evader"), następnie „Advanced Evader” ("zaawansowany evader") w latach 1981–1982. Modernizacje te, przez zmiany kształtu, nakierowane były na zwiększenie możliwości systemu kontroli głowicy. W przypadku Trident II D-5, Mk 500 wyposażony miał zostać w ładunek o mocy 300 kt, zaś "throw-weight" pocisku pozwalać miał na przenoszenie siedmiu głowic tego typu.
Nawigacja, naprowadzanie i kontrola.
W ramach "Improved Accuracy Programme" (IAP) Trident D-5 zaopatrzono w nowej generacji bezwładnościowy układ naprowadzania Mark 6. Miał on w założeniu zapewnić D-5 celność porównywalną z precyzją startujących ze stałych wyrzutni lądowych pocisków Peacekeeper (MX). Po raz pierwszy jednak w historii amerykańskich programów balistycznych osiągnięcie wysokiej celności pocisku balistycznego nie było jedynie „celem” programu R&amp;D systemu ULMS/Trident (który z natury rzeczy może być poświęcony na rzecz innych „celów”), lecz formalnym i koniecznym do spełnienia wymogiem. Co więcej, aspekt finansowy rozwoju bardzo precyzyjnego systemu naprowadzania, nawigacji i kontroli nie miał w programie pierwszorzędnego znaczenia. Program IAP postawił przed kierownictwem SSPO wyraźne żądanie zwiększenia celności do określonych parametrów. Prowadził też do zrozumienia źródeł niedokładności dotychczas używanych systemów SLBM. Ostatecznie, po wdrożeniu opracowanych dzięki IAP technologii, stwierdzono w trakcie prób, że układy naprowadzania, nawigacji i kontroli, zdolne są umieścić osiem głowic MIRV jednego pocisku w okręgu o średnicy 170,7 metra, przy strzale na odległość 4000 mil morskich (7400 km).
Układ naprowadzania i kontroli ognia.
W rezultacie IAP uzyskano konsensus, iż absolutna dokładność systemu żyroskopów, nie jest "per se" kluczowa, chociażby z tego względu, iż zaawansowane oprogramowanie komputerowe wraz z wynikami analizy danych wynikających z obserwacji gwiazd, może skompensować dryf żyro. W trakcie prac konstrukcyjnych rozważano możliwość zastosowania w układzie Mk 6 żyroskopu laserowego, jednakże wydawał się on zbyt duży i zbyt trudny do integracji z sensorami astronawigacji, a także rodził zbyt wiele problemów związanych z praca w środowisku radiacyjnym. Zdecydowano się więc ostatecznie na standardowy żyroskop produkcji Kearfotta (aktualnie część BAE Systems). IAP doprowadził do zrozumienia, że duży wpływ na celność pocisku posiadają m.in. błędy pomiaru przyspieszeń, stąd też dużą wagę przykładano do opracowania i wyboru optymalnego akcelerometru. Po rozważeniu kwestii związanych z możliwościami uodpornienia na efekty radiacji, łatwości produkcji, kosztu, szybkości reakcji itp., zdecydowano się ostatecznie na wybór akcelerometru podobnego do zastosowanego w pociskach Polaris. Ufając rodzinie instrumentów PIGA opracowanej przez Draper Laboratory, którego szczytowym do tej pory osiągnięciem w tym zakresie był użyty w Peacekeeperze akcelerometr 16-PIGA, dla układu Mk 6 przyjęto opracowaną dla Trident II mniejszą wersję tego przyspieszeniomierza 10-PIGA.
Innym wielkim polem rozwoju komponentów systemu naprowadzania D-5 były sensory astronawigacji, na którym jednak nie ustrzeżono się kompromisów. Zdaniem wielu specjalistów stosowana dotychczas technologia vidicom była przestarzała, a lepsze rezultaty mogły być osiągnięte przez zastosowanie technologii półprzewodnikowych – matrycy CCD ("Charge Coupled Device"), bądź zbliżonej do niej technologii opartej o detektor półprzewodnikowy CID ("Charge Injection Device"). Według innych opinii jednakże, technologie te były w owym czasie jeszcze zbyt niedojrzałe do zastosowania w podstawowym systemie balistycznym. Ostatecznie wybór padł na technologię CCD, który po późniejszej ponownej ocenie został potwierdzony – mimo iż wątpliwości co do wyboru istniały i w późniejszym czasie, zwłaszcza wobec niewielkich początkowo rozmiarów produkcji tego systemu.
Prawdopodobnie największą jednak zmianą względem poprzednich systemów, była zmiana w zakresie systemu komputerowego oraz elektroniki. W Trident II D-5 zaimplementowano całkowicie cyfrową architekturę systemu, w której dane wyjściowe z komponentów bezwładnościowych podlegają konwersji do formatu cyfrowego. Cyfrowy format danych, wraz ze wzrostem objętości zastosowanej pamięci cyfrowego komputera, umożliwił zastosowanie bardziej zaawansowanych algorytmów kompensacji odchyleń podczas lotu pocisku. Do Trident II wprowadzono system komputerowy z 1 MB pamięci PROM ("Programmable read-only memory") oraz 200 KB pamięci RAM ("Random Access Memory") z szerokim zastosowaniem zintegrowanych układów scalonych VLSI, mikroprocesorów i innych komponentów. Podobnie jak w systemach Poseidon oraz Trident I, zastosowano także model Ziemi oparty na sferycznym uproszczeniu, wraz z obliczanymi przez system kierowania ogniem okrętu zmiennymi dotyczącymi pól grawitacyjnych.
Kolejną zastosowaną w D-5 innowacją, był powiązany z ogólnym systemem mały system naprowadzania znany jako TAI ("Three Axis Instrumention"), który nie został jednakże opracowany do użytku taktycznego (w trakcie patroli operacyjnych na przykład), lecz jedynie dla lotów testowych. Podłączony do systemu bezwładnościowego system TAI, zapewnia dodatkowe informacje na temat lotu pocisku. System ten został z pewnymi zastrzeżeniami zaakceptowany przez SSPO na skutek nacisków Draper Laboratory. Według niektórych opinii system ten jest jednak zbędny, a potencjalnie może być wręcz szkodliwy. Nie tylko poprzez zmiany w systemie naprowadzania i niepotrzebną komplikację interfejsu, lecz także poprzez wprowadzenie różnicy pomiędzy systemami przeznaczonymi do testów a systemami bojowymi. Obawy o niepotrzebną różnicę, oparte były na tezie, iż TAI podkopuje zaufanie do wyników testów, utrudniając ich ocenę. W praktyce jednak, komponent ten użyty został w niewielkiej liczbie testów, przez co nie zdołał wpłynąć na wiarygodność programu testowego. Środowisko związane z laboratoriami naprowadzania i nawigacji promowało także inną nową technologię, która nie została zaimplementowana w systemie D-5 – samo-kalibracji systemu naprowadzania w morzu.
Dla Trident II opracowano także nowa generację systemu kontroli ognia – układ Mark 48 (Mk 48). Największą – z mających wpływ na polepszenie celności pocisków – zmianą w systemie kontroli ognia, było wprowadzenie indywidualnych matryc korekcyjnych astronawigacji, zamiast jednego modelu opracowanego dla całej floty strategicznych okrętów podwodnych. W celu maksymalnego zbliżenia do stanu rzeczywistego układu astralnego, każdy okręt dysponuje własną opracowaną specjalnie dla niego matrycą.
Nawigacja podwodna.
Wszystkie wskazane wcześniej technologie, nie były jednakże wystarczające do zapewnienia systemowi pocisku i okrętu żądanej celności, bez ulepszenia systemu nawigacji samego okrętu. Obok opracowania zdolnych do korekcji błędów pozycji początkowej oraz azymutu sensorów gwiezdnych, w wyniku programu IAP ustalono, iż na powstanie błędów celności wpływ mają także dwa inne czynniki. Pierwszym z nich były błędy w informacji dotyczącej prędkości początkowej, które nie były możliwe do skorygowania przez system "star sighting", stąd też odkryto, iż precyzyjny pomiar prędkości okrętu jest z punktu widzenia celności pocisku na dystansie tysięcy kilometrów sprawą krytyczną. W celu rozwiązania tego problemu, rozważano wiele alternatyw, wybierając ostatecznie system sonaru dopplerowskiego, który dokonuje pomiaru prędkości odbić generowanej fali od dana morskiego.
Drugim problemem który – jak ustalono – musi być rozwiązany, był początkowy brak wyrównania w pionie systemu naprowadzania pocisku, co jest efektem lokalnych anomalii grawitacyjnych. Z uwagi na fakt, iż komponenty bezwładnościowe nie są w stanie odróżnić przyspieszeń bezwładnościowych od grawitacyjnych, precyzja nawigacji bezwładnościowej uzależniona jest od dokładności używanego modelu (matrycy) pól grawitacji. Dla dokładności pożądanej dla D-5, lokalne zmiany pola grawitacyjnego mogą skutkować znaczącymi błędami w pomiarach bezwładnościowych. Jednym ze sposobów redukcji tych błędów było opracowanie dla okrętu pokładowego sensora grawitacji ("Gravity Sensor System" – GSS). Tego rodzaju czujnik składa się ze stabilizowanej platformy zawierającej gradiometr oraz grawimetr. Gradiometr dokonuje pomiarów przestrzennego stopnia zmian wektora grawitacji, natomiast grawimetr mierzy jego wielkość. Przez stałe monitorowanie lokalnych anomalii grawitacyjnych, system GSS może zredukować wiele błędów, które w innym przypadku mogłyby zostać skumulowane w systemie nawigacyjnym, a następnie przekazane do systemu naprowadzania pocisku. System ten, jakkolwiek interesujący, okazał się zbędny w praktyce. W lipcu 1988 roku „"z powodu niewystarczającej sprawności oraz z uwagi na wprowadzenie do użytku innych systemów pracujących z wydajnością przekraczającą wymagania specyfikacji, a także w związku z dokładnością map pól grawitacyjnych przekraczającą oczekiwania"”, SSPO anulowało program tego systemu.
Stanowisko to podkreśliło wagę innego podejścia do problemu: bardziej dokładnego mapowania geodezyjnego, zarówno satelitarnego, jak i prowadzonego przez nawodne statki badawcze. Dane grawitacyjne zapewniane przez poprzednie satelity – początkowo Transit, a następnie bardziej zaawansowane GEOS III oraz Seasat – były niewystarczające dla systemu Trident II, w związku z czym opracowano do wystrzelenia w 1983 roku nowego satelitę Geosat. Marynarka wojenna Stanów Zjednoczonych wierzyła, iż ulepszone modele grawitacyjne Ziemi – których oczekiwano od Geosat – zapewnią do 10 procent ulepszenia w zakresie błędu celności przy strzałach D-5 z niektórych obszarów, zwłaszcza południowej hemisfery oraz części północnego Pacyfiku, skąd ilość danych badawczych była ograniczona.
Innym aspektem tego samego podejścia do problemu, jest program morskich badań hydrograficznych prowadzonych przez jednostki nawodne, podobny do prowadzonego na rzecz nawigacji w systemie rakietowym Polaris. O ile jednak dla systemu Polaris mapowano ukształtowanie dna morskiego, o tyle dla systemu Trident II mapowaniu podlegają także lokalne pola grawitacyjne. Uzyskiwane w ten sposób dane stanowią najdokładniejszą metodę aktualizacji systemu nawigacyjnego okrętu, która eliminuje też konieczność okresowego wynurzania się okrętu podwodnego celem satelitarnej korekcji błędów systemu bezwładnościowego. Tego rodzaju badania są jednak niezwykle drogie oraz czasochłonne, w niektórych zaś rejonach patroli operacyjnych okrętów – z fizycznym zasięgiem D-5, wydają się wręcz niemożliwe do przeprowadzenia. Z tego też względu, mimo iż zasięg Trident II jest znacząco większy od zasięgu Trident I, wymagania dotyczące celności D-5 zostały ustalone na dystansie równym fizycznemu zasięgowi C-4, tj. 4000 mil morskich.
Inną znaczącą zmianą w nawigacji okrętów podwodnych było zastąpienie tradycyjnego bezwładnościowego systemu SINS ("ship’s inertial navigation system"), systemem elektrostatycznie podwieszonych żyroskopów, które stały się w ten sposób nie tylko „monitorami” ruchu okrętu, lecz pełnoprawnymi „nawigatorami”. Żyroskopy podwieszone w polu elektrostatycznym są mniej wrażliwe na nieprzewidywalne dryfy niż systemy SINS, co redukuje potrzebę zewnętrznego resetu. W konsekwencji, każdy okręt "Trident" wyposażony jest w dwa elektrostatycznie podwieszone żyroskopy. Zachowano jednakże tradycyjne interfejsy zewnętrznych aktualizacji danych nawigacyjnych, dla systemów LORAN-C oraz Transit.
Wyrzutnia.
Odpalenie Pocisku D-5 z wyrzutni okrętowej następuje metodą zimnego startu. Po otwarciu pokrywy pokładu, pocisk znajduje się wewnątrz wyrzutni, osłonięty od warstwy wody ponad nim przez cienką, przebijaną podczas startu przez nasadę czołową pocisku osłoną. We wcześniejszych generacjach pocisków i okrętów, pocisk wypychany był z wyrzutni oraz spod wody przez sprężone powietrze lub gazy powstające w generatorze na paliwo stałe. Podobna zasada została zachowana dla startów Trident II z okrętu typu "Trident/Ohio". Z uwagi jednak na połączenie w D-5 dużych rozmiarów pocisku oraz tępo zakończonego nosa, wprowadzono do systemu odpalania pocisku poważną zmianę. Dotychczasowe systemy zimnego startu stosowały mechanizm, w którym energia wypychająca pocisk z wody miała przy każdym strzale wartość stałą. Powodowało to, że prędkość z jaką nos pocisku wynurzał się z wody była większa, niż prędkość wynurzania się jego dolnej części – w dopuszczalnych jednakże granicach tolerancji, niestanowiących nadmiernego obciążenia dla pocisku. Rozmiary D-5 oraz kształt jego nasady czołowej powodowały jednak, iż dysonans prędkości obu końców pocisku był zbyt duży. W szczególności, w przypadku gdy wielkość energii u podstawy pocisku była wystarczająca dla jej wynurzenia z wody, wynurzanie szczytu pocisku następowało zbyt szybko. Drugim problemem wiążącym się ze stałą wielkością stosowanej energii, było zjawisko kawitacji wywoływanej u szczytu pocisku. Powstające w jej efekcie bąble powietrza, opadając w dół, wywierały zbyt duży nacisk na jego ściany. Rozwiązaniem obu problemów okazało się zastosowanie systemu wtrysku o zmiennej, regulowanej wielkości energii. W tym rodzaju systemu, wielkość energii oddziaływającej na pocisk uzależniona jest od głębokości odpalenia, przez odpowiednie dozowanie ilości wody użytej do wytworzenia pary. W ten sam sposób, przez regulację ilości energii użytej do parowania wody, regulacji ulega ilość energii oddziaływającej na pocisk w systemie z generatorem gazów na paliwo stałe. Oznacza to także pewną zmienność temperatury pary/gazu oddziałującego na pocisk, jednakże zmiany te mieszczą się w granicach tolerancji pocisku. Zastosowanie systemu ze zmienną ilością energii wiązało się także z występującą po raz pierwszy koniecznością zastosowania zaawansowanego systemu komputerowego sterującego ilością używanej do odpalenia pocisku wody.
Działanie systemu Trident.
Amerykańskie okręty podwodne systemu "Trident" posiadają 170 metrów długości, każdy z nich może przenosić 24 pociski zdolne dostarczyć głowice termojądrowe na odległość tysięcy mil morskich. Każda z tych głowic może wywołać eksplozję termonuklearną o sile wielokrotnie przekraczającej moc wybuchu bomby atomowej zrzuconej na Hiroszimę, w odległości nie większej niż 120 metrów od celu. Taka zdolność destrukcji jest kulminacją dziesięcioleci rozwoju technologicznego i sześciu generacji pocisków: Polaris A1, Polaris A2, Polaris A3, Poseidon, Trident I oraz Trident II. Podobnie, jak już dziesięciolecia temu okręty systemu "Polaris", odbywające patrole na Atlantyku i Pacyfiku okręty podwodne systemu "Trident", spełniają tylko jedną misję – gotowości do odpalenia wszystkich bądź niektórych przenoszonych przez nie pocisków, w każdym czasie w którym będzie to wymagane. Wypełnienie tej misji wymaga przede wszystkim niezawodnego działania najrozmaitszych technologii.
Schemat patroli amerykańskich okrętów SSBN został ustanowiony przez system "Polaris", które to patrole z powodu krótkiego zasięgu pocisków ograniczone były początkowo do Morza Norweskiego. Standardową praktyką były tworzone przez trzy okręty jednocześnie „łańcuchy”. Każdemu łańcuchowi przydzielone były dwa zestawy celów, które były „przenoszone” z jednego okrętu na drugi, w połowie jego patrolu. Trzeci okręt pełnił w tym czasie rolę jednostki wsparcia (w tym zaopatrzenia) oraz przejmował pierwszy zestaw celów, w chwili gdy pierwsza jednostka łańcucha wracała z patrolu. W ten sposób, trzy okręty zapewniały ciągłe pokrycie dwóch zestawów celów. Wszystkie następne amerykańskie systemy FBM – wliczając w to systemy z pociskami o większym zasięgu operujące na Atlantyku i Pacyfiku – działały w oparciu o tę samą procedurę operacyjną. System łańcuchów wymaga wysokiego poziomu standaryzacji, gdyż wszystkie okręty łańcucha muszą być wyposażone w taką samą liczbę głowic tego samego typu, a w odpowiednich przypadkach także penetration aids.
W trakcie patrolu, system nawigacyjny okrętów musi dokonywać stałych aktualizacji pozycji oraz przekazywać te dane systemowi kontroli ognia. W trakcie typowego trzymiesięcznego patrolu, bezwładnościowy system nawigacyjny okrętu musi także dokonywać okresowych uaktualnień z zewnętrznych źródeł informacji, celem korekty ewentualnych niedokładności. Także systemy komunikacyjne okrętu pracują w trybie ciągłym, w oczekiwaniu na informacje ze strony dowództwa, zwłaszcza zaś sygnały bojowe, w tym przede wszystkim EAM. "Emergency Action Message" z rozkazem odpalenia jednego lub większej liczby pocisków, musi pochodzić od najważniejszych w państwie osób, co w pierwszej kolejności oznacza prezydenta oraz sekretarza obrony. Amerykańska polityka w zakresie podjęcia działań nuklearnych nie uznaje zasady, iż brak komunikacji z dowództwem oznacza jego zniszczenie w ataku nuklearnym i nie daje dowódcy okrętu podstawy do odpalenia jego pocisków. W celu ich odpalenia, dowództwo okrętu musi otrzymać wyraźny rozkaz takiego działania. W przeciwieństwie do większości broni nuklearnej w arsenale amerykańskim, głowice jądrowe przenoszone przez amerykańskie okręty podwodne nie zostały wyposażone w permisywny bezpiecznik użycia ("Permissive Action Link" – PAL), wymagający w celu użycia broni podania specjalnego kodu aktywacji. Zamiast PAL, broń atomową na amerykańskich okrętach podwodnych zabezpiecza konieczność zachowania przez kilka osób jednocześnie ścisłej procedury – niemożliwej do przeprowadzenia przez jakąkolwiek pojedynczą osobę. W przeciwieństwie do należących do sił powietrznych pocisków ICBM, znajdujące się w posiadaniu US Navy pociski SLBM nie utrzymują swoich systemów naprowadzania w stanie permanentnej aktywności. Zamiast tego muszą być stale utrzymywane w odpowiedniej temperaturze, w gotowości do natychmiastowego wzbudzenia. Przeprowadzona na pokładzie okrętu wieloosobowa procedura, uruchamia zarówno proces przygotowania pocisków do startu, jak też – za pośrednictwem systemu kontroli ognia – ich systemów naprowadzania. System kontroli ognia wskazuje systemom nawigacyjnym pocisku kierunek góry w pionie, a następnie zaopatruje je w dane dotyczące celów. Większość z tych danych oparta jest na obliczeniach dokonanych uprzednio na lądzie przez Centrum Broni Nawodnej Marynarki – (NSWCDD) w Dahlgren w stanie Wirginia oraz na przeprowadzonym na szeroką skalę mapowaniu pól grawitacyjnych Ziemi i układów gwiazd. Po przekazaniu wszystkich informacji systemowi nawigacyjnemu pocisku, system kontroli ognia dokonuje ich ciągłych aktualizacji. Tuż przed startem pocisku, wszystkie jego systemy przełączane są na zasilanie wewnętrzne, do systemu nawigacyjnego i naprowadzania przekazywane są ostatnie instrukcje, głowice bojowe otrzymują dane dotyczące żądanego momentu eksplozji, a sam system nawigacyjny rozpoczyna pracę w trybie bezwładnościowym.
Po wprowadzeniu do systemu komendy startu, Trident II wypychany jest z wyrzutni – zwykle niemal nieruchomego okrętu, znajdującego się na głębokości do 100 stóp (ok. 30 m) – za pomocą ciśnienia rozszerzającego się w tubie startowej gazu. Pocisk wypychany jest z siłą pozwalającą na przebicie cienkiej osłony otwartej wyrzutni i wydostanie się ponad lustro wody, po czym po osiągnięciu przez pocisk odpowiedniej wysokości ponad wodą, następuje wysunięcie cienkiej teleskopowej szpicy ("aerospike") oraz odpalenie silnika napędowego pierwszego stopnia. Procedura ta nosi nazwę zimnego startu ("cold launch"), w odróżnieniu od startu „gorącego”, w którym zapłon silnika pierwszego stopnia następuje już wewnątrz wyrzutni. Paliwo stałe każdego z dwóch pierwszych stopni napędowych ulega wypaleniu w ciągu 60 sekund od zapłonu, czas wypalenia trzeciego zaś stopnia napędowego wynosi 40 sekund. W ciągu około dwóch minut od startu, po zapłonie silnika trzeciego stopnia, pocisk rozpędzony jest już do prędkości 6096 metrów na sekundę. Po osiągnięciu prędkości wypalenia ("burnout velocity") 29 050 km/h, od trzeciego stopnia napędowego oddziela się przenoszący głowice post-boost vehicle noszący w D-5 nazwę „Post Boost Control System” (PBCS), który manewrując precyzyjnie umieszcza głowice MIRV na trajektoriach prowadzących do przydzielonych im celów, które następnie detonują swoje ładunki nuklearne na ustalonej przed startem pocisku wysokości, albo po uderzeniu w cel.
Retaliacja a uderzenie wyprzedzające.
Celność Trident D-5 co najmniej dorównywała celności pocisków sił powietrznych Peacekeeper (MX), oraz dwukrotnie przewyższa celność pocisków Trident C-4. Znaczącym kosztem D-5 został zoptymalizowany do zapewnienia zdolności zniszczenia celów superutwardzonych, zwłaszcza silosów rakietowych. Zmiany klimatu politycznego w Stanach Zjednoczonych, w szczególności na styku programów Trident oraz MX, oraz tradycyjne w USA postrzeganie morskich systemów balistycznych jako lepszego środka strategicznego odstraszania, pozwoliły na stosunkowo łagodne przyjęcie programu Trident z jego zdolnością do wykonania pierwszego uderzenia, przez opinię publiczną i polityków Kongresu. Kiedy program MX ugrzązł w skandalu wokół systemu naprowadzania, a program małego pocisku ICBM Sił Powietrznych (Midgetman) zagrożony był anulowaniem, program Trident D-5 został w listopadzie 1987 roku uznany przez Kongres za „niekontrowersyjny” i – co było odstępstwem od zwykłej zasady rocznych programów finansowych – objęty został pięcioletnim programem finansowania. W styczniu 1987 roku na przylądku Cape Canaveral na Florydzie odbyły się protesty przeciwko testom D-5, w których udział wzięło ok. 4000 osób. W październiku tego samego roku natomiast, w protestach wzięło udział około 700 demonstrantów. Inaczej jednak niż w przypadku lokalnych, „środowiskowych” protestów w stanach Utah oraz Nevada związanych z programem MX, oponenci programu Trident nie osiągnęli większego efektu. Nawet wizyta w Stanach Zjednoczonych I sekretarza KPZR Michaiła Gorbaczowa w grudniu 1987 roku, opóźniła zaplanowany wcześniej test pocisku D-5 w locie o zaledwie jeden dzień.
Główna oś kontrowersji wokół Trident II skupiała się na zmianie akcentów w zdolnościach nowego systemu. W związku z małą wrażliwością amerykańskich jądrowych sił strategicznych rozmieszczonych na okrętach podwodnych na pierwsze zaskakujące uderzenie jądrowe Związku Radzieckiego, siły te postrzegane były dotychczas jako najlepszy środek uderzenia odwetowego ("retaliatory strike"). Postrzeganie takie znajdowało tym większe uzasadnienie w zasadniczo niższej od systemów lądowych celności morskich systemów balistycznych. Wprowadzenie natomiast do służby systemu Trident II, którego celność co najmniej dorównywała celności najlepszego pod tym względem amerykańskiego lądowego systemu ICBM – MX/Peacekeeper, wpłyneło na zmianę owego postrzegania amerykańskich sił FBM. Umożliwiało to bowiem wykorzystanie systemu Trident do ataku na siły zbrojne Związku Radzieckiego ("counterforce strike") zamiast odwetowego ataku na miasta, w tym także pierwszego ataku ("first strike"). Trident II był w rzeczywistości opracowywany jako system zdolny do każdego typu ataku – w tym również "counterforce", przy czym rozumiano go jako atak na obiekty militarne w odróżnieniu od cywilnych, z którego zasadniczo wyłączone są obszary gęsto zaludnione. Do podstawowych celów takiego ataku należały podziemne silosy rakietowe pocisków międzykontynentalnych, mobilne drogowe i kolejowe wyrzutnie ICBM, bazy okrętów podwodnych przenoszących pociski balistyczne i bazy bombowców strategicznych – zwłaszcza dalekiego zasięgu, składy głowic i innej amunicji jądrowej, kompleksy konstrukcyjne i produkcyjne broni jądrowej, centra dowodzenia, kontroli i łączności, itp. Relatywnie niewielka i spóźniona opozycja wobec Trident II D-5, napędzana była zwłaszcza ową charakterystyką techniczną systemu, zapewniającą mu wysokie prawdopodobieństwo zniszczenia celów utwardzonych. Bardziej formalna opozycja wobec programu Trident D-5 – w systemie politycznym – skupiona była wokół członka Izby Reprezentantów Kongresu Thomasa Markeya, który początkowo sprzeciwiał się programowi pocisku, a gdy stało się jasne iż program D-5 będzie kontynuowany, skupił się na proteście wobec silniejszej głowicy W88. Podstawą jego oporu wobec Trident II były możliwości tego pocisku w zakresie wykorzystania jako broń pierwszego uderzenia, co niezależnie od amerykańskich intencji mogło być źródłem sowieckich obaw w zakresie amerykańskiego ataku wyprzedzającego oraz zwiększyć ryzyko wybuchu wojny nuklearnej w razie ewentualnego ekstremalnego wzrostu napięcia międzynarodowego. Opozycja wobec Trident II nie mogła być jednak skuteczna w czasach zwiększonych amerykańskich obaw o zdolność własnego arsenału jądrowego Stanów Zjednoczonych do przetrwania radzieckiego pierwszego uderzenia jądrowego. Nie bez znaczenia był także fakt, iż nie mógł być skuteczny sprzeciw wobec obu amerykańskich programów strategicznych jednocześnie – zarówno wobec MX, jak i wobec Trident II, zwłaszcza w sytuacji gdy to program MX postrzegany był jako bardziej kontrowersyjny, z uwagi na większe możliwości użycia Peacekeeper jako broni pierwszego uderzenia.
W odpowiedzi na zastrzeżenia, zwolennicy systemu D-5 podnosili, iż wprawdzie celność tego systemu predestynuje go do ataku na silosy rakietowe i inne cele utwardzone, jednakże z uwagi na trudności komunikacyjne w łączności z okrętami podwodnymi, użyteczność systemu Trident II jako "„first strike weapon"” jest względna. Wprowadzenie do łączności z okrętami fal o ekstremalnie niskiej częstotliwości (ELF) zapewniło większy stopień pewności otrzymania przez zanurzone okręty sygnału bojowego „EAM” ("Emergency Action Message") niż za pomocą systemów o wyższych częstotliwościach, wciąż jednak istnieją wątpliwości, czy tego rodzaju atak może w praktyce zostać wykonany bez zapewnienia efektywnej łączności dwukierunkowej.
Czołowy zwolennik Trident II w administracji prezydenta Jimmy’ego Cartera – dr Seymour Zeiberg, argumentował, że kwestia celów super-utwardzonych została uregulowana w zasadach narodowej strategii wojennej określonej w dokumencie PD-59. Zgodnie z jego stanowiskiem, w Związku Radzieckim znajduje się wiele celów, które w krytycznej sytuacji muszą zostać zaatakowane w krótkim czasie, gdyż reprezentują największa wartość strategiczną. Niezbędne w związku z tym jest zwiększenie zdolności Stanów Zjednoczonych do wyłączenia takich czasowo krytycznych sowieckich celów. Niezależnie, czy system łączności z okrętami jest wystarczająco elastyczny i sprawny, kwestia zdolności Trident II do wykonania takiego zadania w razie konfliktu nuklearnego, wydaje się być wciąż pytaniem otwartym.
Debata pomiędzy uważającymi, iż rozwój amerykańskiego potencjału SLBM powinien ograniczać się jedynie do zapewnienia skuteczności odstraszania nuklearnego, a uważającymi, że US Navy powinna wzmacniać także swój potencjał w zakresie możliwości uderzenia na siły jądrowe ZSRR, toczyła się także w samej marynarce. Sam szef SPO, a następnie SSPO, Levering Smith uważał, że niewrażliwy na atak przeciwnika i gwarantujący skuteczne „drugie uderzenie” system SLBM, jest wystarczający dla powstrzymania Związku Radzieckiego przed atakiem na Stany Zjednoczone. Nie wszyscy jednak uważali, że Gwarantowane Wzajemne Zniszczenie (MAD) jest najbardziej pożądaną doktryną. Od samego początku rozwoju amerykańskiego systemu FBM, funkcjonowali w marynarce oficerowie i inne osoby na wysokich stanowiskach, które nie chciały powierzać losu całego narodu i państwa logice zakładnika założenia o racjonalności poczynań sowieckich przywódców. Wśród różnych teorii pojawiła się nawet teza, że w razie wykonania przez ZSRR pierwszego uderzenia jądrowego, straty w Stanach Zjednoczonych będą tak duże, iż będący niechybnie pod ich wrażeniem prezydent nie zdecyduje się na odpowiedź nuklearną – nie chcąc zwiększać rozmiarów strat ludzkich wywołanych drugim uderzeniem sowieckim sprowokowanym amerykańskim kontruderzeniem
Zmiany w tradycyjnej roli amerykańskiego morskiego systemu balistycznego, uwidocznione w programie ULMS/Trident, były początkowo trudne do zrozumienia. Dotychczasowy system będący ostatnią instancją nuklearnego odstraszania odwetowego, był łatwo zrozumiały, prawdopodobnie brzmiący oraz szeroko wspierany. W odróżnieniu od tej roli, zadania związane z „twardymi celami” oraz „misjami krytycznymi czasowo”, były trudne do powszechnego zrozumienia. Wszystkie jednak debaty publiczne nad pociskiem D-5 ustały z momentem rozpadu ZSRR oraz w obliczu głębokich cięć w arsenale jądrowym USA. Dzisiejsza zaś debata w tym zakresie dotyczy tego, jaki kraj mógłby potencjalnie stać się celem tych pocisków, niż wymianą poglądów „za” i „przeciw” nim.
Program testów Trident II.
28 października 1983 roku zastępca sekretarza obrony autoryzował rozpoczęcie przez marynarkę ostatecznego „pełnoskalowego” programu konstrukcyjnego pocisku Trident II oraz zapoczątkowanie produkcji, z terminem osiągnięcia wstępnej gotowości operacyjnej (IOC) ustalonym na grudzień 1989 roku.
Początkowy plan testów rozwojowych zakładał 20 lotów pocisków D-5X z platformy lądowej oraz 10 startów z okrętów. Ostatecznie, testy pocisku w locie i jego podsystemów naprowadzania rozpoczęły się w styczniu 1987 roku, program został jednak ograniczony do 19 startów z platformy lądowej oraz 9 z zanurzonego okrętu, pozostałe bowiem testy uznano za zbędne i niepotrzebnie zwiększające koszty programu. Zaplanowany początkowo na w sumie 30 startów program, przerodził się wkrótce w największy, najbardziej kompleksowy i najdroższy program testowy pocisków balistycznych w historii amerykańskiego uzbrojenia. Zaktualizowany plan testów przewidywał 40 prób operacyjnych w ciągu trzech lat po wejściu Trident II do służby. Ich celem miało być ustalenie stopnia pewności pocisków oraz parametrów celności dla celów Zintegrowanego Planu Operacyjnego Sił Zbrojnych ("Single Integrated Operational Plan" – SIOP), stanowiącego zasady strategii postępowania na wypadek ataku nuklearnego. Po zakończeniu fazy testów operacyjnych, program przewidywał kolejny etap prób, określanych jako „Follow-on Test (FOT) program”, składający się z 260 lotów testowych w ciągu 20 lat (16 testów rocznie przez pierwsze 5 lat, oraz 12 startów rocznie w następnych latach), których celem miała być bieżąca aktualizacja parametrów SIOP, przez wykrycie problemów rozwojowych pocisków oraz określenie sposobów zaradzenia im. Trzecia i ostatnia faza testów – składająca się z 56 startów, przeprowadzona miała być w trakcie prób nowych okrętów lub jednostek po generalnych remontach w stoczni ("Demonstration and Shakedown Operations" – DASO). Program ten przekraczał wytyczne ustalone przez Kolegium Połączonych Szefów Sztabów, toteż wkrótce – w celu zmniejszenia kosztów – podjęto rozważania dotyczące możliwości zmniejszenia programu testów operacyjnych do 36 startów, oraz o 176 do 100 w drugim etapie (FOT) i do 45 startów w etapie trzecim. Ostatecznie, zdecydowano się na przyjęcie zasady, iż w razie powodzenia kolejnych testów, liczba startów testowych może zostać zmniejszona w toku programu. Zasada ta dotyczyć miała w pierwszej kolejności fazy testów operacyjnych, przy czym ewentualne problemy w trakcie testów zdecydować mogły o zwiększeniu liczby startów testowych. Cały program posiadał dwa fundamentalne cele – ustalenie stopnia wiarygodności systemu oraz rzeczywistej celności pocisków i ich głowic, drugim natomiast zadaniem było wykrycie błędów konstrukcyjnych i ustalenie sposobów ich naprawy. Pomyślany był jednak także jako sposób demonstracji Związkowi Radzieckiemu amerykańskich możliwości technologicznych, a przez to zwiększenie możliwości systemu w zakresie strategicznego odstraszania nuklearnego. W zakresie testów DASO, marynarka planowała dwa starty testowe z każdego z czterech pierwszych okrętów "Ohio" przeznaczonych do przenoszenia Trident II oraz po jednym starcie z każdego z następnych wchodzących do służby okrętów (co oznacza w sumie osiem jednostek) oraz jednostek podlegających konwersji z przenoszących Trident I C-4, na Trident II D-5. Dodatkowo także, każdy okręt po generalnym remoncie wykonać miał jeden strzał testowy. Rezultaty pierwszych testów wykazały, iż program osiągnął założone do osiągnięcia na tym etapie rozwoju systemu cele. Na 19 przeprowadzonych testów z lądowej wyrzutni na przylądku Canaveral (Cape Canaveral Air Force Station), 15 zakończyło się sukcesem, w jednym teście osiągnięto częściowy sukces, 2 zakończyły się niepowodzeniem, jeden zaś test został określony jako „no-test”. W tym ostatnim przypadku – piętnastego testu – wkrótce po starcie wydano komendę samozniszczenia pocisku we wczesnej fazie lotu, mimo że do momentu decyzji o przerwaniu testu pocisk pracował prawidłowo. Mimo iż większość testów przebiegała prawidłowo i zakończona była sukcesem, każdy przypadek niepowodzenia spowodowany był różnymi problemami w odrębnych fazach lotu pocisku.
Pierwszy test podwodny.
21 marca 1989 roku przeprowadzono zakończony niepowodzeniem start z pokładu zanurzonego USS „Tennessee”. Z uwagi na fakt, iż był to pierwszy podwodny start D-5 (22 w ogóle), niepowodzenie to miało dość spektakularny charakter i zostało odnotowane w publicznie dostępnych mediach. Przyczyna niepowodzenia leżała w mechanicznych komponentach dyszy silnika pierwszego stopnia i systemie kontroli wektora ciągu (TVC – "Thrust-vector control system"). Test ten był trzecim całkowicie nieudanym testem od początku programu, jednocześnie jednak – był przedostatnim już przeprowadzonym przez US Navy testem Trident II D-5, który zakończył się niepowodzeniem. Do dziś bowiem (maj 2012 r.) przeprowadzono serię 142 kolejnych udanych testów.
Produkcja i rozmieszczenie.
Jeszcze przed formalnym wyborem producenta pocisków, Strategic Systems Program Office ścisłe współpracował z jego prawdopodobnymi wykonawcami. Ostatecznie, SSPO zachowało ogólną kontrolę nad rozwojem programu, który jednak – jak wszystkie wielkie projekty związane z bronią – szybko obrósł siecią wzajemnych powiązań, tak w zakresie komunikacyjnym jak i odpowiedzialności. Pierwsze zamówienie produkcyjne na pociski Trident II D-5 złożono w Lockheed Missiles and Space Company Inc. w roku budżetowym 1987. Lockheed został wybrany wiodącym podmiotem w programie produkcji tych pocisków, ustanowił jednakże sześciu podwykonawców spośród innych przedsiębiorstw, te z kolei powierzyły wykonanie części systemu setkom kolejnych firm. Wyrzutnie pocisków, systemy naprowadzania, pokładowe systemy kontroli ognia okrętów, systemy nawigacyjne oraz instrumentarium, uznawane były w programie za odrębne podsystemy, których producenci ścisłe współpracowali z Lockheedem raz marynarką. W samej marynarce, poszczególnymi częściami pocisku oraz okrętów zajmowało się 15 agencji. Ostatecznie liczba podmiotów zaangażowanych w produkcję Trident II D-5 sięgnęła 1800.
Pociski tego typu miały być dostarczone marynarce po około dwóch latach od złożenia zamówienia, toteż pierwsze dostawy D-5 rozpoczęły się w roku 1989. Rok później – w marcu 1990 roku – Trident II D-5 wyszły na pierwszy patrol operacyjny na pokładzie dziewiątego w kolejności budowy okrętu "Trident/Ohio" – USS „Tennessee”.
W 1996 roku flota okrętów typu "Trident" osiągnęła planowaną liczbą 18 jednostek. Pierwotnie pociski Trident II zostały rozmieszczone na ośmiu okrętach podwodnych typu Floty Atlantyku. Osiem okrętów Floty Pacyfiku wciąż pozostawały uzbrojone jedynie w pocisku Trident I C-4. Decyzja Marynarki o wprowadzeniu nowych pocisków Trident do Floty Pacyfiku zapadła dopiero w 1996 r. Wymiana pocisków C-4 na D-5 odbywała się w trakcie zwykłych prac przewidzianych planem konserwacji i remontów okrętów, począwszy od roku 2000. Pomimo nie wejścia w życie zawartego w 1993 roku traktatu START II, w grudniu 2003 roku Stany Zjednoczone rozpoczęły proces wycofywania czterech pierwszych okrętów "Trident" ze służby w ramach strategicznych sił odstraszania nuklearnego, dokonując ich technicznej konwersji na przenoszące pociski manewrujące okręty klasy SSGN. Po zakończeniu w lutym 2008 roku konwersji ostatniej z czterech jednostek – USS „Georgia”, pociski D-5 przenoszone są przez 14 okrętów SSBN.
Na lata 2003–2013 planowano zamówienie i wykonanie kolejnych 172 pocisków, jednakże ich produkcję chwilowo przerwano w roku 2005, kiedy konstrukcyjny czas przewidywanego użytku nowych pocisków wynosił 30 lat. Spowodowało to konieczność przedłużenia ich czasu używania do w sumie 42 lat (dwa okresy dwudziestoletnie przedzielone dwuletnim okresem wymiany paliwa i generalnego przeglądu, połączonego także z wymianą systemu naprowadzania Mk 6 i innych podzespołów elektronicznych).
Nie jest znana dokładna liczba okrętów przenoszących przeznaczone dla Trident D-5 głowice W88, których wyprodukowano jedynie 404 sztuki. Ta liczba głowic W88 o mocy 475 kt oznacza bowiem, że wyposażono w nie jedynie po dwadzieścia cztery pociski dwóch okrętów, w pozostałych zaś okrętach zainstalowano pociski D-5 z głowicami W76 o mniejszej mocy (100 kt).
Trident II w brytyjskiej marynarce wojennej.
Po objęciu przez Margaret Thatcher urzędu premiera Wielkiej Brytanii w maju 1979 roku, konserwatywny rząd brytyjski – w odróżnieniu od wcześniejszych rządów labourzystowskich – położył silny nacisk na utrzymanie narodowego arsenału odstraszania jądrowego, a także na wzmocnienie więzi ze Stanami Zjednoczonymi. Dodatkowo, w okresie w którym Margaret Thatcher obejmowała rząd, jedną z najistotniejszych politycznych kwestii w Europie był wzrost napięcia międzynarodowego spowodowany zapoczątkowaną w 1978 roku wymianą przez Związek Radziecki pocisków SS-4 i SS-5 na IRBM SS-20 (Pionier). W odpowiedzi na ich rozmieszczenie, w 1983 roku Stany Zjednoczone rozpoczęły rozmieszczanie w Europie pocisków manewrujących GLCM, a od 1984 roku pocisków MRBM Pershing II – na co w grudniu 1979 roku wyraził zgodę m.in. odchodzący z urzędu labourzystowski poprzednik „żelaznej damy” James Callaghan. Szybko po objęciu urzędu, nowy minister obrony Zjednoczonego Królestwa Francis Pym wznowił podjęte jeszcze przez rząd Callaghana (w 1979 roku) rozmowy z administracją prezydenta Cartera, w sprawie wymiany brytyjskiego systemu "Polaris" na "Trident". Rząd Margaret Thatcher miał co najmniej dwa powody dla jak najszybszego zakończenia negocjacji z USA w sprawie zakupu systemu "Trident". Pierwszym z nich był proces negocjacji, a następnie ratyfikacji traktatu SALT II – w trakcie których Wielka Brytania najpierw nie wyrażała zgody na objęcie jej arsenału jądrowego przedmiotem rokowań między USA i ZSRR, a następnie obawiała się amerykańskiego procesu ratyfikacji tego traktatu. Drugim powodem chęci jak najszybszego zakończenia negocjacji z Waszyngtonem, były zaplanowane na listopad 1980 roku wybory prezydenckie w USA, w związku z którymi – jak się obawiano – odchodząca administracja zwyczajowo pozostawi wszystkie istotne decyzje nowemu prezydentowi, który obejmie urząd dopiero w styczniu 1981 roku. Stąd też, rząd brytyjski starał się zakończyć negocjacje najpóźniej do końca 1980 roku. W grudniu 1979 roku, powołany przez Thatcher rządowy komitet MICS 7 (zajmujący się strategią jądrową), podjął formalną decyzję o rekomendowaniu rządowi zakupu od Stanów Zjednoczonych systemu rakietowego Trident I C-4, z wyjątkiem głowic i okrętów, które miały zostać wyprodukowane w Wielkiej Brytanii. Rozpoczęte następnie szczegółowe negocjacje ze Stanami Zjednoczonymi doprowadziły do przedstawienia przez administrację prezydenta Cartera dwóch żądań. Pierwszym z nich było utworzenie amerykańskiej bazy na należącej do Wielkiej Brytanii wyspie Diego Garcia na Oceanie Indyjskim, drugim natomiast żądaniem było pokrycie przez rząd Wielkiej Brytanii kosztów zakupu przez USA brytyjskiego rakietowego systemu obrony przeciwlotniczej Rapier, z przeznaczeniem go dla ochrony amerykańskich baz na wyspach brytyjskich. Rząd brytyjski przystał na te warunki, niejako w zamian natomiast – Stany Zjednoczone zaproponowały zwolnienie Wielkiej Brytanii z konieczności pokrycia przez ten kraj znacznej części kosztów programu badawczo-konstrukcyjnego systemu "Trident", zastępując je jedynie stałą pięcioprocentową składką. Ten pakiet został zaakceptowany przez premier Thatcher i sekretarza obrony USA Harolda Browna 2 czerwca 1980 roku, zaś 15 lipca rząd Wielkiej Brytanii oficjalnie ogłosił, iż zamierza zakupić od Stanów Zjednoczonych pociski Trident I C-4, celem rozmieszczenia ich na przygotowywanym nowym typie okrętów podwodnych. Formalne zawarcie porozumienia nastąpiło 30 września 1980 roku przez wymianę not pomiędzy ambasadorem Wielkiej Brytanii Sir Nicholasem Hendersonem a sekretarzem stanu Warrenem Christopherem. Co istotne, jakkolwiek porozumienie dotyczyło zakupu systemu "Trident I", pozostawiało jednak otwartą możliwość zakupu nowocześniejszego systemu "Trident II D-5", mimo iż program rozwojowy D-5 nie został jeszcze w Stanach Zjednoczonych zakończony.
Zakup w Stanach Zjednoczonych systemu "Trident" związany był z jednej strony z istniejącą już w Wielkiej Brytanii infrastrukturą dla obsługi amerykańskiej technologii SLBM, z drugiej natomiast strony oznaczał, iż Zjednoczone Królestwo nie jest w stanie w pojedynkę dźwigać ciężaru własnego systemu odstraszania nuklearnego – co było "idea fixe" francuskiej polityki w tym zakresie. Wpływ na to miała zarówno generalna zbieżność celów polityki brytyjskiej z amerykańską, jak również – w znacznej mierze – lepsza efektywność kosztowa takiego rozwiązania. Nabycie produktów amerykańskiej technologii zwiększyło także wiarygodność brytyjskiego systemu odstraszania w nadchodzącym XXI wieku oraz pozwoliło na zaoszczędzenie wielu problemów, których doświadczyła Wielka Brytania przy własnym niezwykle kosztownym programie Polaris A3TK (Chevaline).
Już w marcu 1982 roku plany co do zakupu systemu "Trident I" zostały zmienione – Wielka Brytania zaczęła zmierzać do zakupu nowocześniejszych pocisków Trident II, które zapewnić miały Royal Navy znacząco większe możliwości od dotychczasowych pocisków Chevaline o zasięgu jedynie 4700 km. Trzy pierwsze pociski D-5 dla brytyjskiej marynarki wojennej zamówione zostały w 1990 roku, a do 1998 roku Wielka Brytania zakupiła 58 pocisków tego typu, z których 8 wykorzystano do testów, pozostałe zaś wyposażone w brytyjskie głowice MIRV zostały rozmieszczone na okrętach podwodnych typu "Vanguard". Na wyposażeniu Royal Navy pozostają zasadniczo takie same pociski jak przenoszone przez okręty US Navy. W odróżnieniu jednak od pocisków w arsenale amerykańskim, pociski Royal Navy przenoszą brytyjskie głowice o mocy 100 kt opracowane w ścisłej współpracy ze Stanami Zjednoczonymi na podstawie amerykańskich głowic W76. Brytyjscy naukowcy pracowali wspólnie z amerykańskimi nad konstrukcjami ładunków jądrowych, w konsekwencji brytyjskie ładunki pocisków D-5, stanowią w praktyce kopię amerykańskiej W76. Ładunki te umieszczono także w zakupionych w Stanach Zjednoczonych pojazdach powrotnych Mark 4. Pierwsze zamówione w 1990 roku Trident II weszły do arsenału jądrowego Wielkiej Brytanii w 1992 roku, a wstępną gotowość operacyjną ("Initial Operating Capability" – IOC) osiągnęły w 1994 roku na pokładzie przyjętego do służby 14 sierpnia 1993 roku HMS „Vanguard”. Trident D-5 rozmieszczono w Royal Navy na okrętach podwodnych z napędem atomowym typu "Vanguard", nie jest przy tym publicznie znana dokładna liczba przenoszonych przez nie głowic.
Większość spekulacji wskazuje liczbę nie większą niż 192 głowice, co oznacza cztery okręty z szesnastoma pociskami po cztery głowice każdy – przy czym w każdym czasie jeden okręt miał znajdować się w trakcie napraw lub innego rodzaju obsługi. W praktyce prawdopodobne jest także, iż niektóre pociski przenoszą jedynie jedną głowicę, co uwzględnia brytyjski podział na systemy strategiczne oraz przeznaczone do ograniczonego, taktycznego użytku. W takim przypadku, liczba głowic przenoszona przez brytyjskie Trident II byłaby mniejsza niż 192, w każdym jednak razie większa od 96 głowic przenoszonych wcześniej przez Polaris A3TK.
Wybory parlamentarne w kwietniu 1992 roku stały się okazją do publicznej debaty nad rozmiarami brytyjskich sił jądrowych. Brytyjska Partia Konserwatywna opowiadała się za czterema okrętami, liberałowie postulowali trzy jednostki, Laburzyści zaś stanęli na stanowisku, iż skoro Royal Navy oświadczyła, że dla sukcesu brytyjskiego programu "Trident" potrzebne są trzy jednostki, oznacza to, że w rzeczywistości wystarczą dwie. Dzięki wyborczemu zwycięstwu torysów ostatecznie zamówiono dla marynarki cztery okręty typu "Vanguard", które kolejno wyposażano następnie w pociski D-5. Jakkolwiek zamówiono i przyjęto do służby operacyjnej 4 jednostki, brytyjskie zasady operacyjne przewidują, że w każdym czasie na patrolu bojowym w morzu znajduje się tylko jeden okręt. W tym samym czasie jedna jednostka znajduje się w trakcie wyposażania lub remontów, dwie pozostałe znajdują się w porcie w stanie gotowości do wyjścia w morze na żądanie. Uwzględnić należy przy tym fakt, iż przenoszą one Trident II uzbrojone w znacznie mniejszą liczbę głowic, niż 8 głowic ich amerykańskich odpowiedników, czy tym bardziej maksymalną teoretycznie możliwą do przeniesienia liczbę 14-16 głowic. Zdaniem Malcolma Rifkinda, ówczesnego brytyjskiego ministra obrony, cztery okręty nie tylko zapewniają, że jeden z nich zawsze może znajdować się w morzu, ale też zezwalają na stosowanie efektywnego kosztowo wzorca operacyjnego wykorzystania jednostek. Zmniejszenie natomiast liczby przenoszonych przez pociski głowic, skutkuje zwiększeniem zasięgu – dzięki czemu zwiększa się liczba celów objętych obszarem rażenia jednego okrętu, sam zaś okręt może znajdować się w większej odległości od swoich głównych celów.
Zdolność bojowa Trident II.
Po zakończeniu zimnej wojny rozmieszczone pod pokładami okrętów podwodnych pociski Trident II D-5 nie są wycelowane w jakikolwiek punkt na Ziemi. Są jednak pierwszymi amerykańskimi strategicznymi pociskami międzykontynentalnymi, które z pokładu okrętu mogą być w każdej chwili wycelowane na dowolny cel w trakcie trwania patrolu jednostki je przenoszącej.
Jedna jednostka typu "Ohio" może przenosić 24 pociski typu Trident II, aktualnie uzbrojone w 8 głowic W76 o mocy 100 kt lub W88 o mocy 475 kt. Nominalna sumaryczna moc eksplozji wszystkich głowic jednego okrętu wynosi 19,2 megatony w przypadku okrętów wyposażonych w pociski z głowicami W76 oraz 91,2 megatony w przypadku okrętów wyposażonych w pociski z głowicami W88. Dla porównania, łączna oszacowana moc wszystkich amerykańskich bomb lotniczych zrzuconych na Europę i Japonię w trakcie II wojny światowej wynosiła ok. 2 megaton. Jak wynika z przeprowadzonych przez niezależne organizacje pozarządowe symulacji komputerowych, w razie użycia pocisków i głowic jednego tylko okrętu systemu "Trident" przeciwko rosyjskim miastom, łączna suma ofiar w ludziach sięgałaby 30–45 milionów ofiar, z czego większość stanowiłyby ofiary śmiertelne. W przypadku odpowiadającego atakowi jednego okrętu podwodnego za pomocą rakiet Trident II, ataku na miasta 150 jednogłowicowych pocisków Minuteman III (MM III), łączna suma rosyjskich ofiar sięgnęłaby 40 do 60 milionów ludzi. Atak za pomocą Trident II pociągnąłby za sobą mniej ofiar w ludziach nawet przy większej liczbie głowic – z uwagi na większą precyzję uderzenia. Kluczową sprawą jednak pozostaje fakt, że zaledwie jeden okręt podwodny wyposażony w rakiety Trident II, zdolny jest do zabicia 1/3 obywateli Rosji. Pozostaje to kwestią wyboru celów ewentualnego ataku przez Stany Zjednoczone, które dysponują w tym względzie szerokim wachlarzem możliwości – zaczynając od opcji „zero ofiar”, po najwyższy możliwy poziom ofiar śmiertelnych.
Zwalczanie celów superutwardzonych.
Osobną kwestią jest skuteczność w zwalczaniu celów superutwardzonych, zwłaszcza silosów rakietowych. Zgodnie z opinią szefa dowództwa amerykańskich strategicznych sił powietrznych ("Commander-in-Chief of Strategic Air Command") generała Bennie Davisa – w przypadku celów utwardzonych powyżej 6000 psi problem celowania automatycznie ulega znacznej komplikacji. Zdaniem generała Davisa, komplikacja ta jest częściowo niwelowana przez przeznaczenie na każdy cel dwóch bądź więcej głowic [w celu zwiększenia prawdopodobieństwa zniszczenia celu]. Jak bowiem wynika z wyliczeń, prawdopodobieństwo zniszczenia silosu pocisku UR-100 (SS-11) utwardzonego do wytrzymałości na poziomie 5000 psi przy użyciu przez pocisk Minuteman III głowicy W78 wynosi 0,66 (przyjmując moc 335 kt i CEP 183 metry), podczas gdy prawdopodobieństwo zniszczenia tą sama głowicą wyrzutni pocisku MR-UR-100 (SS-17) utwardzonego do poziomu 12000 psi wynosi jedynie 0,39. Przy użyciu na ten sam cel dwóch pocisków Minuteman III, prawdopodobieństwo wzrasta do 0,63 oraz do 0,77 przy skierowaniu na ten cel trzech głowic. Przy zastosowaniu pocisków charakteryzujących się większą celnością, prawdopodobieństwo zniszczenia celu utwardzonego już pierwszą głowicą wzrasta w sposób znaczny.
Zwalczanie mobilnych wyrzutni ICBM.
Odrębnym zagadnieniem jest zdolność Trident II do niszczenia pocisków ICBM rozmieszczonych na mobilnych wyrzutniach drogowych typu TEL ("Transporter-Erector-Launcher"). Skuteczność D-5 przeciwko tego rodzaju wyrzutniom uzależniona jest w dużej mierze od akwizycji danych i innych informacji o ich dyslokacji, a także od ich uaktualniania w czasie rzeczywistym. Pochodzący z 1969 raport Defense Intelligence Agency klasyfikuje stopień skuteczności rażenia drogowych mobilnych wyrzutni ICBM – ustalając najwyższy wskaźnik 11Q9 symbolizujący zniszczenie wyrzutni, zdefiniowany jako "„transporter przewrócony i pocisk rozbity”". Dla głowicy o mocy 100 kt (jak W76) optymalnym pułapem detonacji w ataku na ruchome lądowe wyrzutnie pocisków balistycznych jest wysokość 1250 metrów, skutkująca całkowitymi zniszczeniami w obszarze o promieniu 2875 metrów. Rozproszone wyrzutnie pocisków balistycznych, np. Topol (SS-25) lub Topol-M (SS-27), mogą być zagrożone przez jedną głowicę W76 w obszarze o powierzchni 26 km². Oznacza to, iż jeśli wyrzutnia na podwoziu samochodowym MAZ porusza się z prędkością 20 km/h, w celu skutecznego jej wyeliminowania, atak za pomocą W76 na nią, musi być przeprowadzony w ciągu 15 minut od wykrycia poruszającego się pojazdu. Wskazany przedział czasowy jest z grubsza zgodny z możliwościami SLBM, które charakteryzują się stosunkowo spłaszczona trajektorią. Nie bez znaczenia pozostaje fakt, iż rakiety Trident przenoszą 8 głowic MIRV, co oznacza iż grupa poruszających się wyrzutni może być w sposób skoordynowany atakowana 8 głowicami według określonego wzorca na obszarze około 200 km².
Konwencjonalna modyfikacja Trident.
Przeprowadzone na początku wieku analizy sytuacji międzynarodowej oraz w zakresie stanu sił zbrojnych wskazały, iż bezpieczeństwo narodowe Stanów Zjednoczonych może w pewnych sytuacjach zależeć od zdolności amerykańskich sił zbrojnych do działania w odpowiedzi na narastające zagrożenia o charakterze asymetrycznym. Powstała w odpowiedzi na nie koncepcja "Prompt Global Strike" (PGS) stanowiła próbę wypracowania możliwości globalnego, precyzyjnego uderzenia o krótkim czasie przeprowadzenia – bez uciekania się do środków drastycznych w postaci użycia broni jądrowej, z wykorzystaniem Trident D-5 jako broni kinetycznej. Tak uzbrojony Trident służyć miał do ataku na obozy szkoleniowe terrorystów, wrogie instalacje rakietowe, tajne składy broni biologicznej, chemicznej lub jądrowej oraz inne potencjalnie krytyczne czasowo cele. Zgodnie z założeniami przedstawionymi przez generała Jamesa Cartwrighta – szefa amerykańskiego Dowództwa Strategicznego ("United States Strategic Command") – system wzmocni zdolność Stanów Zjednoczonych do wykonania wyprzedzającego ataku konwencjonalnego, przy maksymalnym ograniczeniu strat ubocznych, zwłaszcza wśród ludności cywilnej. Zgodnie z planami amerykańskiego Departamentu Obrony nowy system miałby obejmować dwa pociski Trident II w każdym okręcie typu "Ohio" (obok 22 z głowicami jądrowymi), z których każdy wyposażony miałby być w cztery głowice nieeksplozyjne – po dwie pary głowic odrębnych typów. Pierwszy z nich stanowić miały metalowe kule, które spadając na Ziemię z ogromną prędkością rozbijać miałyby budynki, drugą natomiast parę stanowić miały bomby typu flechette, których zadaniem miało być rozrzucenie wolframowych prętów niszczących pojazdy i inne mniej odporne cele na objętym atakiem terenie. System w planowanej konfiguracji z 2006 roku, nie przewidywał użycia głowic zdolnych do niszczenia obiektów ukrytych głęboko pod powierzchnią Ziemi. W celu uzyskania odpowiedniej dla uderzenia kinetycznego celności, przewidywał użycie nawigacji satelitarnej. Według oświadczenia generał Cartwrighta, przeprowadzone z taką konfiguracją testy dowiodły celności pocisku z dokładnością 5 jardów (ok. 4,5 metra), przy strzale na dystansie tysięcy mil morskich.
Opracowany przez Dowództwo Strategiczne program uzyskał silne wsparcie sekretarza obrony Donalda Rumsfelda, skutkiem czego Pentagon planował zapoczątkować rozmieszczanie systemu w ciągu 2 lat. W 2006 roku zapoczątkowano program konwencjonalnej modyfikacji systemu "Trident" ("Conventional Trident Modification" – CTM), jako najlepsze, niskobudżetowe i krótkoterminowe rozwiązanie, mające zapełnić lukę w możliwościach sił zbrojnych USA, w zakresie szybkiego, konwencjonalnego ataku na cele lądowe. W marcu 2006 roku Departament Obrony Stanów Zjednoczonych ogłosił plan doprowadzenia do wstępnej gotowości operacyjnej (IOC) konwencjonalnie uzbrojonych pocisków D-5, dysponujących możliwościami ataku na cele lądowe porównywalnych z możliwościami klasycznych broni precyzyjnych, przy czym czas przeprowadzenia takiej operacji – licząc z czasem niezbędnym na zatwierdzenie uderzenia przez Prezydenta – nie powinien przekraczać jednej godziny bez względu na miejsce położenia celu. Do debaty budżetowej na rok 2007, Departament Obrony zgłosił zapotrzebowanie na kwotę 127 milionów dolarów, mającą pokryć koszty rozmieszczenia konwencjonalnych głowic w pociskach D-5, jednakże 109-ty Kongres Stanów Zjednoczonych odmówił przydzielenia na program większości z tej kwoty. Program miał w swym założeniu doprowadzić do modyfikacji w ramach CTM dwóch pocisków z każdego aktualnie przenoszących je okrętów, przez wymianę ich głowic nuklearnych na w sumie 96 głowic konwencjonalnych do roku 2010. Miało to zapewnić US Navy możliwość globalnego uderzenia niejądrowego na dowolne cele na Ziemi, bez konieczności fizycznej obecności w regionie.
Istotnym aspektem w zakresie Trident II z głowicami konwencjonalnymi, jest kwestia ostrzeżenia innych państw przed użyciem tego rodzaju broni, w celu zapobieżenia błędnego rozpoznania startu takiego pocisku, jako startu D-5 uzbrojonego w głowice nuklearne. W zamierzeniach Pentagonu, wykorzystać w tym celu miano sprawdzoną od dziesięcioleci procedurę ustaloną dla notyfikacji testowych startów pocisków balistycznych, brano też pod uwagę wprowadzenie zasady, iż jakiekolwiek uderzenie za pomocą Trident CTM, mogłoby być przeprowadzane tylko z mórz, z których trajektoria lotu pocisku do danego celu, nie zbliżałaby się do terytorium Rosji. W 2008 roku, program CTM został jednak anulowany, z zaleceniem rozważenia innych możliwości i technologii ataku typu „prompt”. Doprowadziło to do rozpoczęcia w 2009 roku przez marynarkę programu „Navy Conventional Prompt Global Strike” (CPGS), z wykorzystaniem głowic Kinetic Energy Projectile (KEP).
Program Life Extension i modernizacje.
Pociski Trident II D-5 rozpoczęły służbę bojową w 1990 roku, a ich operacyjne wykorzystywanie przewidziane jest aż do roku 2042, kiedy zostanie być może zastąpiony nowym pociskiem Trident E-6. Podjęto w związku z tym wielomiliardowy program przedłużenia cyklu życia Trident II, w celu zapewnienia im zdolności do użytku oraz technicznej wiarygodności co najmniej do daty wycofania z użytku okrętów "Trident", których czas służby również przedłożono z 30 do 45 lat. Według zeznania adm. Jamesa O. Ellisa Juniora – szefa United States Strategic Command przed senacką podkomisją sił zbrojnych z 25 marca 2004 roku, program przedłużenia cyklu życia pocisków Trident II D-5 realizowany jest przez unowocześnienie systemu naprowadzania oraz podzespołów elektronicznych pocisków już rozmieszczonych, a także poprzez produkcję nowych, w celu zapewnienia wiarygodności systemu oraz dla potrzeb testowych, a także w celu zapewnienia wystarczającej liczby pocisków do zapełnienia wyrzutni 12 okrętów SSBN. Po trwających dekadę przygotowaniach do zapewnienia Los Alamos National Laboratory zdolności do produkcji plutonu, 27 września 2007 roku Stany Zjednoczone certyfikowały pierwszą głowicę W88 z ładunkiem zawierającym pluton po raz pierwszy od 18 lat wyprodukowany w Los Alamos. Jakkolwiek program LEP znajduje się w toku, dostawy pierwszych ze 108 przewidzianych tym programem nowych pocisków, rozpocząć się mają w roku 2011, zakończyć zaś w roku 2017.
W ramach odrębnego programu modernizacyjnego opracowano nową wersję silnika trzeciego stopnia pod nazwą Third-Stage Application Program-3 (TSAP-3). Modernizacja ta zmierza do wprowadzenia nowych, równie efektywnych technologii napędu 3 stopnia, który byłyby jednocześnie tańszy w produkcji oraz bieżącym utrzymaniu, w tym nowe paliwo stałe RDX-NEPE oraz nowe wytrzymalsze na ekstremalnie wysokie temperatury materiały.
Głowica W76 LEP.
Life Extension Program objął również modernizację najstarszych obecnie w amerykańskim arsenale jądrowym głowic W76/Mk 4 (W76-0), które zbliżają się już do końca ich konstrukcyjnego „cyklu życia”, poprzez ich odmłodzenie. W wyniku ich odnowienia, wprowadzone mają być ponownie wprowadzone do służby jako W76-1/Mk 4A, oznaczana czasem W76 LEP (Life Extension Programme). Zgodnie z niektórymi raportami, marynarka planowała początkowo odmłodzenie około 25% głowic W76, z czasem jednak planowany odsetek wzrósł do ponad 60%. Program w tym zakresie zapoczątkowany został już w 1998 roku przeprowadzonymi na zlecenie Nuclear Weapons Council pracami studialnymi. Po kilku latach rozwoju, w grudniu 2002 roku, przeprowadzono pierwszy test w locie zmodernizowanej głowicy, za pomocą pocisku wystrzelonego z USS „Nevada”. Po kilku przeprowadzonych w następnych latach testach, w 2008 roku dostarczono marynarce pierwszy egzemplarz produkcyjny głowicy W76-1. Na rok 2012 przewidziane jest ukończenie programu dostaw głowicy w wersji W76-1/Mk 4A Block 1, w roku 2012 natomiast zakończone maja być dostawy finalnej wersji W76-1/Mk 4A LEP. Program W76 LEP budzi jednak kontrowersje natury technicznej, związane zarówno z dostępnością nieprodukowanych już dziś niektórych zastosowanych w budowie W76 materiałów, jak też – według opinii niektórych ekspertów – wiarygodnością odmłodzonej głowicy. Według nich bowiem nawet taka zrewitalizowana głowica nie gwarantuje, że w razie konieczności użycia eksploduje nad celem z oczekiwana mocą.
W roku 2004 wdrożono program "Enhanced Effectiveness" (E2) – ulepszeń systemu naprowadzania i kontroli prowadzący do redukcji marginesu błędu celności (CEP) pocisku z głowicą W76 do około 10 metrów. Testy w latach 2002 oraz 2005 dowiodły natomiast zdolności głowicy do zmian trajektorii w zakresie kierunku, zasięgu oraz wysokości lotu.
Głowica RRW.
Obecnie każdy pocisk D-5 przenosi mniejszą liczbę głowic niż konstrukcyjnie dopuszczalna, toteż programy modernizacyjne – z punktu widzenia masy przenoszonego przez pocisk ładunku – dysponują sporym marginesem swobody w unowocześnianiu głowic. W szczególności dotyczy to prac prowadzonych w ramach programu Reliable Replacement Warhead (RRW), zmierzającego do opracowania nowej głowicy zastępującej głowice znajdujące się w posiadaniu wszystkich rodzajów amerykańskich sił zbrojnych – bez przeprowadzania naruszających jednostronne amerykańskie moratorium na próbne eksplozje nuklearne testów jądrowych. W zakresie potrzeb marynarki wojennej program RRW prowadzić ma do zastąpienia głowic W76 nową głowicą WR1 o takiej samej mocy 100 kt, jednakże o wyższej masie, dorównującej wadze głowicy W88 o mocy 475 kt. Oznacza to zmniejszenie stosunku mocy na jednostkę masy w relacji do starszych głowic. Dodatkowa masa wynika z zastosowania nowych rozwiązań konstrukcyjnych, zmierzających do ulepszenia systemu kontroli, przekroczenia ustalonych wymagań minimalnych, łatwości produkcji, itp.. Całość prac nad RRW dla Trident obejmowała m.in. systemy uzbrajania głowicy, fuzji termojądrowej oraz pomocnicze typy "reentry body", a także integrację RRW z pociskiem Trident D-5.
Program głowicy WR1, podobnie jak cały program RRW, napotyka jednak na trudności natury politycznej w Kongresie Stanów Zjednoczonych – gdzie ma zarówno swoich zwolenników, jak i przeciwników. Jak twierdzą zwolennicy kontynuowania prac nad WR1, konstrukcja tej głowicy oferuje konieczność ponoszenia mniejszych kosztów jej utrzymania w cyklu życia, oparta jest na łatwych w produkcji i mniej niebezpiecznych materiałach oraz ma niższy koszt produkcji. Także zastosowane w niej ulepszone systemy kontroli użycia oraz zabezpieczeń, zmniejszają koszty fizycznej ochrony bezpieczeństwa głowic. Podnoszą również, iż użycie w budowie nowej głowicy mniejszej ilości niebezpiecznych materiałów oraz sama ułatwiająca rozłożenie głowicy konstrukcja, zmniejszy także koszt jej przyszłego demontażu. Zwolennicy programu RRW wyrażają również obawy o koszt utrzymania istniejących głowic – dla przykładu, wiele materiałów użytych przy budowie dotychczasowych głowic nie jest już w dzisiejszych czasach komercyjnie dostępne, a opracowanie ich zamienników lub ponowne opracowanie technologii ich produkcji, pociągnie za sobą dodatkowe duże koszty. Z drugiej strony, zdaniem nawet niektórych wysoko postawionych przedstawicieli programu RRW, aktualne głowice W76 LEP są satysfakcjonujące. Jak stwierdził Barry Hannah – przewodniczący RRW Project Officers Group – projekt konwersji oryginalnych W76-0 do W76-1 jest doskonałym programem w zakresie technologii, terminu wykonania jak i kosztu, zaś odmłodzone głowice zaspokajają potrzeby marynarki nie wprowadzając przy tym elementu ryzyka związanego z nowa konstrukcją, która nie zostanie przetestowana w próbnych eksplozjach jądrowych. Hannah podkreślił także, że głowice WR1 dostępne będą dopiero około roku 2020, gdy tymczasem marynarka potrzebuje wiarygodnych głowic dla pocisków SLBM już aktualnie. W wyniku przeprowadzonej w Kongresie debaty, parlament anulował środki przeznaczone na RRW, zamykając tym samym cały program. Wkrótce jednak Kongres spowodował rozpoczęcie nowego programu badawczego opartego na wynikach dotychczasowych prac nad RRW, ponownie otwierając tym samym drogę do opracowania nowej głowicy.
Przyszłość systemu Trident.
W 2009 roku marynarka wojenna Stanów Zjednoczonych dysponowała flotą 14 strategicznych okrętów podwodnych typu "Trident/Ohio", przenoszących pociski Trident II D-5. Ostatnie jednak analizy określają zapotrzebowanie US Navy na tego typu okręty na poziomie 12 jednostek, i w tej liczbie okręty te mają dotrwać do roku 2027, kiedy planowane jest rozpoczęcie procesu wycofywania ich ze służby. Jak wynika z najnowszych informacji amerykańskiego Departamentu Obrony, w roku 2025 ma się rozpocząć proces przekazywania do służby nowego typu podwodnych jednostek przenoszących pociski balistyczne, opracowywanych w ramach Ohio-class Replacement Program. Do niedawna jeszcze, rozważane były dwie koncepcje okrętów SSBN-X – w myśl pierwszej z nich, nowe okręty oparte miały być na przeprowadzanym, jak już dziś wiadomo, z sukcesem programie wielozadaniowych okrętów podwodnych typu "Virginia", w myśl drugiej zaś koncepcji, powstać miały całkowicie nowe – dedykowane – jednostki, od początku konstruowane jako nowe okręty balistyczne. Według najnowszych informacji, najprawdopodobniej będą to ostatecznie jednostki oparte na okrętach typu "Virginia", przy czym w odróżnieniu od współczesnych okrętów systemu "Trident", przenosić będą nie 24, lecz 16 pocisków, co stanowi w tym zakresie powrót do konstrukcji okrętów "Polaris/Poseidon". Dotychczas prowadzone były jedynie analizy i inne prace studialne nad nowymi okrętami, w których obok marynarki wojennej uczestniczyły także stocznie Electric Boat i Newport News, 6 kwietnia 2009 roku jednakże sekretarz obrony Stanów Zjednoczonych Robert Gates w trakcie prezentacji planów budżetowych na rok 2010 zapowiedział oficjalne uruchomienie programu nowych okrętów SSBN. Zgodnie z tą prezentacją, w projekcie budżetu US Navy na rok 2010 znajdzie się również kwota 560 milionów dolarów na zapoczątkowanie programu “"Advanced Submarine System Development"” zmierzającego do konstrukcji i przygotowania budowy następców okrętów systemu "Trident".
Wprowadzenie do służby nowego typu okrętów wiązać się będzie najprawdopodobniej z koniecznością wprowadzenia do służby nowego typu pocisków SLBM. Może to pociągnąć za sobą rozwój projektu następcy Trident D-5 – Trident E-6, albo też pocisku według zupełnie nowej koncepcji. Tymczasem jednak brak jest publicznie dostępnych materiałów przybliżających w szczegółach nowy system rakietowy.

</doc>
<doc id="1284298" url="https://pl.wikipedia.org/wiki?curid=1284298" title="Jan Onufry Ossoliński">
Jan Onufry Ossoliński

Jan Onufry Ossoliński herbu Topór (ur. 1760, zm. w 1812 roku we Lwowie) – prezes Sądu Apelacyjnego Księstwa Warszawskiego w 1807 roku, starosta drohicki.
Syn Aleksandra Macieja Ossolińskiego i Benedykty Antoniny primo voto Ossolińskiej z domu Lewendal, młodszy brat Anny. Żonaty dwukrotnie: z Marianną Zaleską oraz powtórnie, z Florentyną z Dembowskich z Dębowej Góry herbu Jelita, córką Aleksandra i Zofii z Wisłockich. Z drugą żoną doczekał się czwórki dzieci: Ludwikę Ossolińską, Kajetana Aleksandra, Stanisława oraz Julię Annę.
Wykształcenie odebrał gruntowne. Kształcił się w Collegium Nobilium, odbył również podróże po kilku krajach zachodnioeuropejskich. Poseł inflancki na sejm 1782 roku. Poseł ziemi drohickiej na sejm 1786 roku. W 1786 roku został kawalerem Orderu Świętego Stanisława. W Sejmie Wielkim zaliczał się do największych zwolenników zmian. Poseł ziemi drohickiej na Sejm Czteroletni w 1790 roku. 2 maja 1791 roku podpisał asekurację, w której zobowiązał się do popierania projektu Ustawy Rządowej. Brał udział w opracowaniu Konstytucji 3 maja, brał udział w pracach Zgromadzenia Przyjaciół Konstytucji Rządowej oraz deputacji konstytucyjnej.
Kiedy w 1792 roku zniszczeniu wskutek pożaru uległ kościół w Mokobodach, Ossoliński mając zgodę królewską, własnym sumptem przystąpił do budowy Świątyni Opatrzności Bożej wedle oryginalnego zwycięskiego projektu Jakuba Kubickiego, który również nadzorował tę budowę.
Jan Onufry Ossoliński wziął udział w insurekcji kościuszkowskim, wystawiając swoim kosztem kilka batalionów. Był komisarzem porządkowym ziemi drohickiej. Po klęsce powstania utracił majątek i ukrywał się. W 1806 roku przystał do stronnictwa napoleońskiego. Uczestniczył w życiu politycznym Księstwa Warszawskiego.

</doc>
<doc id="1284302" url="https://pl.wikipedia.org/wiki?curid=1284302" title="Von der Groeben">
Von der Groeben

Von der Groeben – pruski ród szlachecki.
Zarys historii rodu.
Groebenowie należeli do dwunastu rodów szlacheckich dawnego królestwa Saksonii. Jeden z Groebenów za swoich rządów nakazał budowanie rowów kanalizacyjnych - po niemiecku Gräben, a dla upamiętnienia tych poczynań nazwał swój nowo zbudowany zamek w ten właśnie sposób. Stąd pochodzi ich nazwisko "von der Burg Gräben". Nazwisko przyjęło się w formie skróconej "von der Gröben", lub inaczej "von der Groeben".
Zamek został zniszczony w wyniku wojen prowadzonych przez Karola Wielkiego przeciwko Sasom. W miejscu, gdzie stał ów zamek, istnieje miejscowość pod tą samą nazwą, w okolicach Jeny i Taucha.
Jeden z Groebenów pielgrzymował do Jerozolimy w IX wieku. Inny członek rodu za pomoc przy oblężeniu i zdobyciu Brandenburga otrzymał godność kardynała w 926 roku. Równocześnie powstało drugie Gröben w odległości kilku kilometrów od Berlina (obecnie już nieistniejące). Rodzina uzyskała urząd dworski Marchii Brandenburskiej.
Odgałęzienie linii brandenburskiej osiadło w Prusach by bronić interesów zakonu krzyżackiego.
Wśród nich był Henryk (zmarły w 1410), który w 1408 roku nabył majątek Kobbern. Jego synowie Adam i Günter polegli w bitwie pod Grunwaldem, walcząc po stronie krzyżackiej. Przeżył tylko syn Güntera, Ludwik. Jeden z potomków Ludwika, Georg Heinrich za zasługi dla Prus został mianowany generałem i starostą Kwidzyna oraz Prabut.
Kilku przedstawicieli linii pruskiej.
1. Friedrich, urodzony w Karszewie w 1645 roku, zmarły w Ponarach w 1712 roku;
2. Friedrich Gottfried, urodzony w Skandawie w 1726 roku, zmarły w Królewcu w 1799
roku;
3. Georg Dietrich, urodzony w Królewcu w 1725 roku, zmarły w Berlinie w 1794 roku;
4. Georg Heinrich, urodzony w Bezławkach w 1630 roku, zmarły w Kwidzynie w 1697 roku, syn Ludwika;
5. Georg Reinhold, urodzony w Koblencji w 1817 oku, zmarły w Nowej Wiosce w 1894 roku;
6. Heinrich Wilhelm, urodzony w Grodzisku Małym (nieistniejąca wieś k. Podleśnego) w 1657 roku, zmarły w Łankiejmach w 1729 roku;
7. Karl, urodzony w Linkowie w 1788 roku, zmarły w Nowej Wiosce w 1876 roku;
8. Karl Heinrich, urodzony w Löwenburg w 1683 roku, zmarł w Jarzeniu, powiat Braniewo
w 1746 roku;
9. Otto, urodzony w Jeżewie w 1567 roku, zmarły w Jeżewie w 1644 roku;
10. Otto Friedrich, urodzony w Napratach w 1656 roku, zmarły w Kwidzynie w 1728 roku, syn Georga Heinricha; spędził dzieciństwo w okolicach Barczewa i w Kwidzynie, uczęszczał w latach 1666 – 1675 do gimnazjum jezuickiego w Reszlu, a w wieku 17 lat wziął udział w wyprawie polskiego pułkownika Meglina do Włoch i na Maltę.
Zraniony w potyczce z piratami, zwiedził Cypr, Palestynę i Egipt i wrócił przez Francję po ośmiu latach do kraju. Przez 2 lata przebywał na dworze berlińskim, w latach 1682 – 1683 dowodził wyprawą morską z udziałem 2 fregat na wybrzeże Gwinei i Angoli, biorąc w posiadanie Brandenburgii wioskę Acoda na Złotym Wybrzeżu. Za swoje zasługi otrzymał po śmierć ojca urząd starosty Kwidzyna i Prabut. Wziął udział w wyprawie Wenecjan przeciw Turkom na Peloponezie. Po powrocie mianowany pułkownikiem mieszkał przeważnie w Nowej Wiosce i poświęcił się zagospodarowaniu swoich dóbr i życiu rodzinnemu.
Trzykrotnie żonaty, pozostawił 18 dzieci. Zmarł w Kwidzynie 30 stycznia 1728 roku,
pochowany w kaplicy katedralnej wraz ze swymi trzema żonami. Opublikował w 1694 roku w Kwidzynie utwór poetycki „Orientaliche Beschreibung” oraz opis podróży po Gwinei;
11. Wilhelm Ludwig, urodzony w Łankiejmach w 1710 roku, zmarł tamże w 1785 roku;
12. Wilhelm Ludwik, urodzony w Magdeburgu w 1690 roku, zmarł tamże w 1760 roku.
Ród Groebenów za zasługi dla Korony Polskiej miał indygenat szlachty polskiej.
Von der Groebenowie zamieszkiwali tereny Prus Wschodnich aż do 1945 roku. Jednym ze współczesnych przedstawicieli rodu był Hans von der Groeben.

</doc>
<doc id="1284304" url="https://pl.wikipedia.org/wiki?curid=1284304" title="Psylomelan">
Psylomelan

Psylomelan ("romanechit") – drobnoziarnista lub skrytokrystaliczna mieszanina tlenków baru i manganu. Dawniej uważana była za odrębny minerał. 
Nazwa minerału wywodzi się od greckiego "psilos = gładki (nagi)" i "melas = czarny", co jest związane z barwą i wyglądem skupień tej substancji.
Właściwości.
Wzór chemiczny (przybliżony): (Ba,Mn2+)3(O,OH)6Mn8O16
Głównym składnikiem psylomelanu jest kryptomelan i hollandyt. Zazwyczaj zawiera niewielkie ilości glinu, żelaza, potasu, kadmu, kobaltu, cynku. Psylomelan jest kruchy, nieprzezroczysty. Występuje w skupieniach ziemistych, proszkowych skorupowych, nerkowatych, groniastych i kulistych – czarne szklane głowy. Tworzy nacieki stalaktytowe. Bardzo często tworzy dendryty. Bardzo łatwo rozpuszcza się w kwasach: solnym, siarkowym, szczawiowym i cytrynowym. W płomieniu dmuchawki rozpryskuje się, barwiąc go na zielono. 
Występowanie.
Psylomelan jest substancją dość pospolitą i szeroko rozpowszechnioną. Współwystępuje z kalcytem, barytem, syderytem, limonitem, piroluzytem. 
Powstaje w strefie wietrzenia. Stanowi też składnik utworów hydrotermalnych i niektórych osadów bagiennych i jeziornych. 
Główne miejsca występowania na świecie:
Niemcy (Schneeberg w Rudawach; Ilmenau w Turyngii; Eisenbach, Schwarzwald; Ilfield w Harzu; Solnhofen w Bawarii), Wielkiej Brytanii (Restomel, Lainvery, Kornwalia), Ukraina (Nikipol, Nizina Czarnomorska), Włochy (Elba), Słowacja (Żeleznik), Czechy (Pribram), Gruzja (Cziatura, Ural), Rosja (okolice Jekaterynburga), Indie (Nagpur), Stany Zjednoczone (nad Jeziorem Górnym), Brazylia (Ouro Preto, Minas Gerais) i Meksyk (Zacateus)
Główne miejsca występowania w Polsce:
złoża kruszców w Miedziance i Miedzianej Górze k. Kielc, rejon śląsko-krakowski (współwystępuje z rudami cynku i ołowiu), okolice Sanoka (Karpaty) i Pińczowa (Dolina Nidy), Góry i Pogórze Kaczawskie (Leszczyna, Nowy Kościół, Stanisławów k. Jawora, Biegoszów k. Świerzawy), Góry Sowie (Głuszyca, Jedlina Zdrój), pegmatyty granitowe z rejonu Strzegomia i Strzelina.

</doc>
<doc id="1284305" url="https://pl.wikipedia.org/wiki?curid=1284305" title="Archiwalia">
Archiwalia



</doc>
<doc id="1284306" url="https://pl.wikipedia.org/wiki?curid=1284306" title="Sylvia Sidney">
Sylvia Sidney

Sylvia Sidney, właściwie Sophia Kosow (ur. 8 sierpnia 1910 w nowojorskim Bronksie, zm. 1 lipca 1999 w Nowym Jorku) − amerykańska aktorka, nominowana do Oscara za rolę drugoplanową w filmie "Summer Wishes, Winter Dreams" (1973).

</doc>
<doc id="1284311" url="https://pl.wikipedia.org/wiki?curid=1284311" title="Volksturm">
Volksturm



</doc>
<doc id="1284316" url="https://pl.wikipedia.org/wiki?curid=1284316" title="Bitwa pod Legnicą (ujednoznacznienie)">
Bitwa pod Legnicą (ujednoznacznienie)



</doc>
<doc id="1284318" url="https://pl.wikipedia.org/wiki?curid=1284318" title="ITIL">
ITIL



</doc>
<doc id="1284323" url="https://pl.wikipedia.org/wiki?curid=1284323" title="Świbka">
Świbka

Świbka ("Triglochin" ) – rodzaj roślin należący do rodziny świbkowatych ("Juncaginaceae" Rich.), obejmujący 26 gatunków występujących niemal na całym świecie, z czego dwa w Polsce: świbka błotna i świbka morska. 
Nazwa naukowa rodzaju pochodzi od greckich słów ("treis" – trzy) i ("glochin" – szpic) i odnosi się do kształtu owoców tych roślin.
Zasięg geograficzny.
Świbka jest rodzajem kosmopolitycznym, występującym na całym świecie. Jedynymi regionami nie zasiedlonymi przez przedstawicieli tego rodzaju są Makaronezja, zachodnia i północno-wschodnia Afryka tropikalna, wyspy środkowego Atlantyku, wyspy zachodniego Oceanu Indyjskiego, Półwysep Arabski, Indochiny, Azja Południowo-Wschodnia, wyspy Pacyfiku, Ameryka Środkowa, północna Ameryka Południowa i Antarktyka.
Systematyka.
Zaliczany tu australijski gatunek "Triglochin triglochinoides" (F.Muell.) Druce wyodrębniony został w osobny rodzaj i przypisano mu nazwę "Maundia triglochinoides" F.Muell. W systemie APG IV (2016) podkreślono odrębność tej rośliny wydzielając ją w osobną rodzinę – "Maundiaceae" .
Historycznie włączano tu również gatunki wyodrębnione do rodzaju "Cycnogeton".
Zastosowanie.
Nasiona niektórych gatunków świbki są jadalne. Indianie używają pieczonych nasion jako substytutu kawy.

</doc>
<doc id="1284325" url="https://pl.wikipedia.org/wiki?curid=1284325" title="Małe Jasło">
Małe Jasło

Małe Jasło (1103 m n.p.m.) – szczyt w Bieszczadach Zachodnich położony w środkowej części bocznego grzbietu pasma granicznego ciągnącego się od Okrąglika przez Jasło aż do Cisnej; na północ od Szczawnika. Stoki są zalesione z wyjątkiem partii szczytowych, gdzie, podobnie jak na Jaśle, lasu nie ma. Małe Jasło znajduje się na obszarze Ciśniańsko-Wetlińskiego Parku Krajobrazowego. Ciekawa flora. M.in. stwierdzono tutaj występowanie ciemiernika czerwonawego – bardzo rzadkiej rośliny, w Polsce występującej tylko w Bieszczadach i to na 6 tylko stanowiskach.
Szlak turystyczny.
 – Główny Szlak Beskidzki na odcinku Cisna – Jasło:

</doc>
<doc id="1284331" url="https://pl.wikipedia.org/wiki?curid=1284331" title="Puente de la Mujer">
Puente de la Mujer

Puente de la Mujer (Po hiszpańsku most kobiet) – most tylko do użytku pieszego, znajdujący się w dzielnicy Puerto Madero, Buenos Aires, Argentyna. Należy do grupy mostów wiszących. Pylon ma wysokość 35 metrów i jest pochylony pod kątem 38,8 stopni w stosunku do kładki, której długość wynosi 70 metrów. Podtrzymuje ją 19 lin, o grubości 5 cm każda. Całkowity ciężar mostu wynosi 800 ton, a koszt budowy wyniósł 6 milionów USD.
Most został zaprojektowany przez Santiago Calatrave i jest bardzo podobny do innych mostów zaprojektowanych przez tego samego architekta (Puente del Alamillo oraz Most Sundial). Budowę zaczęto w 1998, ukończono 20 grudnia 2001 roku.

</doc>
<doc id="1284332" url="https://pl.wikipedia.org/wiki?curid=1284332" title="Bitwa pod Legnicą (1813)">
Bitwa pod Legnicą (1813)



</doc>
<doc id="1284333" url="https://pl.wikipedia.org/wiki?curid=1284333" title="Gronów (przystanek kolejowy)">
Gronów (przystanek kolejowy)

Gronów – przystanek kolejowy na linii nr 375 w Gronowie, w województwie lubuskim, w Polsce.

</doc>
<doc id="1284339" url="https://pl.wikipedia.org/wiki?curid=1284339" title="Rozkład Erlanga">
Rozkład Erlanga

 |dystrybuanta = formula_1
 |wartość_oczekiwana = formula_2
 |mediana = Nie da się zapisać w prostej postaci
 |moda = formula_3 dla formula_4
 |wariancja = formula_5
 |skośność = formula_6
 |kurtoza = formula_7
 |entropia = formula_8formula_9
 |momenty = formula_10 dla formula_11
 |char = formula_12
 |odkrywca = Agner Krarup Erlang
Rozkład Erlanga – ciągły rozkład prawdopodobieństwa, związany z rozkładem wykładniczym i rozkładem gamma. Rozkład Erlanga został opracowany przez A.K. Erlanga do szacowania liczby rozmów telefonicznych, łączonych jednocześnie przez operatora w ręcznej centrali telefonicznej. Później uwzględniono również czas oczekiwania w kolejce. Obecnie rozkład ten znalazł też zastosowanie w teorii procesów stochastycznych.
Związek z rozkładem wykładniczym jest następujący. Dla ciągu niezależnych zmiennych losowych formula_13 z których każda ma rozkład wykładniczy z jednakowym parametrem formula_14 zmienna losowa formula_15 ma rozkład Erlanga z parametrami formula_16 Wynika to bezpośrednio z postaci funkcji charakterystycznej rozkładu wykładniczego.

</doc>
<doc id="1284340" url="https://pl.wikipedia.org/wiki?curid=1284340" title="Przybliżenie RPA">
Przybliżenie RPA

Przybliżenie RPA, funkcja dielektryczna Linharda, RPA (z ang. "Random Phase Approximation" – przybliżenie przypadkowych faz) to przybliżona modelowa funkcja dielektryczna obliczana w reżimie liniowej odpowiedzi układu.
W przybliżeniu RPA możemy modelować statyczną (niezależną od czasu) bądź dynamiczną (zależną od czasu) funkcję dielektryczną. Ze względu na to, że obliczenia wykonuje się w przestrzeni odwrotnej (po wykonaniu transformat Fouriera) mówimy o
Przybliżenie RPA polega na zastąpieniu funkcji polaryzacji (operatora polaryzaji) formula_3 przybliżeniem
gdzie formula_5 oznacza transformatę Fouriera potencjału oddziaływania elektrycznego cząstka-cząstka, natomiast indeks górny (1) w operatorze polaryzacji oznacza pierwszy wyraz w rozwinięciu funkcji polaryzacji.
Związek RPA i PPA.
Przybliżenie RPA jest używane do obliczenia funkcji dielektrycznej w przybliżeniu PPA przybliżając funkcję przez jej najbardziej dominujący czynnik odpowiedzialny za kwazicząstkowe wzbudzenia plazmonowe.
Przybliżenie RPA w języku diagramów Feynmana.
Przybliżenie RPA ma charakter perturbacyjny i może zostać wyrażone w języku diagramów Feynmana. W rozwinięciu funkcji polaryzacji sumuje się jednopętlowe diagramy Feynmana – mówi się też czasem o ekranowanym (lub żargonowo "ubranym" w odróżnieniu od gołego – od ang. "bare") oddziaływaniu. Ekranowane oddziaływanie bywa też oznaczane przez podwójną falistą linię.

</doc>
<doc id="1284352" url="https://pl.wikipedia.org/wiki?curid=1284352" title="Stéphane Dalmat">
Stéphane Dalmat

Stephane Dalmat (ur. 16 lutego 1979 w Tours) – francuski piłkarz.
Kariera klubowa.
Dalmat jest bardzo wszechstronnym zawodnikiem. Do jego głównych zalet należy zaliczyć dobre panowanie nad piłką i drybling.
Pierwszym profesjonalnym meczem w karierze Dalmata była rozegrana 30 sierpnia 1997 potyczka Châteauroux z AS Cannes 30 sierpnia przegrana przez jego drużynę 1:2.
Dalmat został kupiony przez Lens w sezonie 1998/99. Słynął wówczas z częstych porównań do Zinedine'a Zidane'a. Szybko przeszedł do Marsylii, lecz po nieudanym sezonie przeniósł się do Paris Saint-Germain. Tworzył tam linię pomocy z Alim Benarbią i Laurentem Robertem. Gdy w paryskim klubie został zatrudniony nowy trener, Dalmat przeniósł się do Interu Mediolan.
Dalmat po dwóch i pół sezonach spędzonych we włoskiej drużynie, gdzie nie mógł zadomowić się w pierwszym składzie, został wypożyczony do Tottenhamu. Mimo kilku udanych występów, które zyskały przychylność fanów „The Spurs”, nie zdołał przekonać do siebie trenera Davida Pleata. Łapał przy tym częste kontuzje.
Po przyjeździe do Tuluzy w lecie 2004 roku, Dalmat wyjaśnił motywy, które nim kierowały, aby wrócić do Francji. Stwierdził, że transfer do Toulouse FC był znakomitym posunięciem nie tylko ze względów sportowych. Pierwsze tygodnie gry w tym zespole były dla niego znakomite. Bardzo dobrze rozumiał się z występującym w ataku Danielem Moreirą, którego znał jeszcze z pobytu w RC Lens.
W październiku 2004 Dalmat złamał kość stopy w towarzyskim meczu z FC Nantes. Wrócił do gry na ostatnie kilka miesięcy, ale próba zakwalifikowania się do europejskich pucharów przez Toulouse FC zakończyła się niepowodzeniem z powodu kontuzji Dalmata i Moreiry.
13 lutego 2005 Dalmat podpisał pięcioletnią umowę z Racingiem Santander. Do ekipy z El Sardinero dołączył również jego brat, Wilfried.
Obaj jednak nie mieli większego wpływu na grę Racingu. Spóźnili się ponadto na zgrupowanie drużyny o cztery dni po przerwie świątecznej, co nie uszło uwadze prezesa Manuela Huerty.
14 sierpnia 2006 Stéphane Dalmat podpisał umowę z Girondins Bordeaux, skąd w 2007 przeszedł do FC Sochaux-Montbéliard.
19 lipca 2010 roku Dalmat podpisał 2–letni kontrakt z Stade Rennais.

</doc>
<doc id="1284359" url="https://pl.wikipedia.org/wiki?curid=1284359" title="Demir Hyskja">
Demir Hyskja

Demir Hyskja (ur. 1 stycznia 1937 w Elbasanie, zm. 6 sierpnia 2016 tamże) – albański aktor.
Życiorys.
W 1955 ukończył średnią szkołę budowlaną i przez sześć lat pracował w przedsiębiorstwie budowlanym. W tym czasie zaczął występować w zespole amatorskim. W 1961 ukończył korespondencyjny kurs aktorski organizowany przez Teatr Ludowy w Tiranie. Wkrótce potem dostał się do zespołu teatru Skampa w Elbasanie, rozpoczynając karierę zawodowego aktora. Grając już w teatrze ukończył studia zaoczne aktorskie w Instytucie Sztuk w Tiranie. Na dużym ekranie zadebiutował w 1967 r., zagrał łącznie w 27 filmach fabularnych. W 1992 przeszedł na emeryturę.
W 1969 został uhonorowany przez władze Albanii tytułem "Zasłużonego Artysty" (alb. Artist i Merituar), a w 1979 – "Artysty Ludu" (alb. Artist i Popullit). Został też udekorowany Orderem Naima Frashëriego I kl. W latach 1970–1990 czterokrotnie był wybierany deputowanym do parlamentu.

</doc>
<doc id="1284363" url="https://pl.wikipedia.org/wiki?curid=1284363" title="Doktor Ewa">
Doktor Ewa

Doktor Ewa – polski czarno-biały serial telewizyjny wyprodukowany w 1970 roku; dramat obyczajowy o tematyce medycznej w reżyserii Henryka Kluby, poruszający problemy społeczne i obyczajowe polskiej wsi. Scenariusz napisali Wilhelmina Skulska i Jan Laskowski. W TVP Polonia wyświetlany z angielskimi napisami.
Serial kręcono w następujących lokacjach: Poświętne (filmowe Międzyborze), Gorzkowice, Piotrków Trybunalski (Rynek Trybunalski, ul. Grodzka, ul. Śląska), Bogusławice (stado ogierów), Łódź (Willa Hüffera przy ul. Wólczańskiej).
Tytułowa bohaterka.
Główną bohaterką serialu jest tytułowa doktor Ewa Lipska, młoda lekarka tuż po ukończeniu studiów medycznych, atrakcyjna fizycznie. Chociaż miała ciekawszą propozycję zawodową w Warszawie, wybrała jednak pracę lekarki na wsi. Pochodzi z dużego miasta, osiada w małej miejscowości — w Międzyborzu (koło Gorzkowic) — i rozpoczyna praktykę lekarską w wiejskim ośrodku zdrowia. Różnice pomiędzy nią a jej pacjentami są ogromne, Ewa musi więc dołożyć starań, by nauczyć się z nimi rozmawiać i zdobyć ich zaufanie. Rolę tę powierzono Ewie Wiśniewskiej.

</doc>
<doc id="1284370" url="https://pl.wikipedia.org/wiki?curid=1284370" title="William Adams (żeglarz)">
William Adams (żeglarz)

William Adams (ur. 24 września 1564, Gillingham, hrabstwo Kent, zm. 16 maja 1620, Hirado, Kiusiu), znany również jako Miura Anjin (jap. 三浦按針, pilot z Miury) lub Anjin-sama (jap. 按針様, szanowny pilot) – żeglarz angielski; prawdopodobnie pierwszy Anglik, który dotarł do Japonii, jak również pierwszy naturalizowany w Japonii Europejczyk. Był inspiracją dla postaci Johna Blackthorne’a z powieści Jamesa Clavella pt. "Shōgun" i serialu.
Życiorys.
Wkrótce po tym, jak Adams przybył do Japonii, został głównym doradcą shōguna Ieyasu Tokugawy. Budował dla niego statki na wzór europejski, pełnił także kluczową rolę w kontaktach handlowych z Holandią i Anglią. Zmarł w Japonii w wieku 55 lat. Do dziś uznawany jest za jednego z najbardziej wpływowych obcokrajowców w czasach, gdy Japonia nawiązywała pierwsze kontakty z Zachodem.
Odnalezienie grobu.
Szczątki Adamsa znaleziono, w pobliżu kamienia nagrobnego z napisem Miura Anjin, który został odkryty w 2019 roku. Znajduje się na wyspie Hirado w prefekturze Nagasaki. Już wstępne analizy genetyczne wskazały, że pochowano tam mężczyznę pochodzącego z północno-zachodniej Europy. Po zakończeniu analizy DNA, potwierdzono, że był to William Adams. Szczątki datowano na lata 1590–1620.

</doc>
<doc id="1284380" url="https://pl.wikipedia.org/wiki?curid=1284380" title="Rozkład Pareta">
Rozkład Pareta

&lt;/math&gt;
 |dystrybuanta = formula_1
 |wartość_oczekiwana = formula_2 dla formula_3
 |mediana = formula_4
 |moda = formula_5
 |wariancja = formula_6 dla formula_7
 |skośność = formula_8 dla formula_9
 |kurtoza = formula_10dla formula_11
 |entropia = formula_12
 |momenty = nieokreślona
 |char = formula_13
 |odkrywca = Vilfredo Pareto
Rozkład Pareta (od nazwiska Vilfreda Pareta) – ciągły rozkład prawdopodobieństwa, spełniający potęgowe prawo skalowania, występujący m.in. w naukach społecznych, geofizyce i aktuariacie. Poza ekonomią jest czasem nazywany rozkładem Bradforda.
Pareto oryginalnie używał tego rozkładu do opisu alokacji dóbr w społeczeństwie, gdyż jak zauważył większa część bogactwa dowolnego społeczeństwa jest w posiadaniu niewielkiego procenta jego członków.
Idea ta jest czasem wyrażana jako tzw. zasada Pareta, mówiąca, że 20% populacji posiada 80% bogactwa. Konkretne wartości mogą być jednak inne w zależności od parametrów rozkładu.
Rozkład Pareta występuje też w wielu innych sytuacjach, w szczególności:

</doc>
<doc id="1284385" url="https://pl.wikipedia.org/wiki?curid=1284385" title="Joseph Kessel">
Joseph Kessel

Joseph Kessel (ur. 10 lutego 1898 w Clarze, zm. 23 lipca 1979 w Avernes) – francuski dziennikarz i pisarz.
Życiorys.
Urodził się w Clarze, w prowincji Entre Ríos, w Argentynie (jego ojciec, Samuel Kessel, litewski lekarz żydowskiego pochodzenia, często zmieniał miejsce pobytu). Lata 1905–1908 Joseph spędził w Orenburgu, w Rosji. Stąd rodzina przeniosła się do Francji. Kessel uczęszczał do szkół średnich w Nicei (liceum Masséna) i Paryżu (liceum Louis-le-Grand).
Po skończeniu nauki i uzyskaniu świadectwa (nauki humanistyczne), w wieku 17 lat dostał pracę w redakcji pisma „Journal des Débats”. Interesował się teatrem, w 1916 wystąpił kilkukrotnie jako aktor w teatrze Odeon. Gdy wybuchła I wojna światowa, zaciągnął się do armii na ochotnika, służył najpierw w artylerii, potem w lotnictwie, w eskadrze S.39. Pod koniec wojny wysłany w misji wojskowej na Syberię. Po zakończeniu wojny Kessel, odznaczony Krzyżem wojennym i Medalem Wojskowym wystąpił o przyznanie obywatelstwa francuskiego.
Wznowił współpracę z „Journal des Débats”, pisywał też do innych czasopism, m.in. „La Liberté”, "Figaro”, „Mercure de France”. Kessel należał do czołówki reporterskiej Francji, relacjonował wydarzenia rewolucji irlandzkiej, narodziny państwa Izrael (następnego dnia po proklamowaniu niepodległości w 1948 Kessel wylądował samolotem w Hajfie), interesował się podziemnym światem Berlina, relacjonował pierwsze loty francuskiego Aeropostalu (zaprzyjaźnił się z Jeanem Mermozem, któremu potem poświęcił książkę). W 1928 został współzałożycielem tygodnika polityczno-literackiego „Gringoire”, w którym swe pierwsze teksty publikował Roman Kacew (później używał pseudonimu Romain Gary).
Podczas wojny 1939–1940 był korespondentem wojennym. Po upadku Francji Kessel znalazł się w konspiracyjnym ruchu oporu. Razem z Maurice'em Druonem (swoim bratankiem) przeszedł przez Pireneje do Hiszpanii, skąd dotarł do Anglii, w której nawiązał kontakt z Wolną Francją gen. de Gaulle’a. W maju 1943 razem z Druonem napisał francuskie słowa do piosenki Anny Marly „Chant des Partisans”. Piosenka stała się bardzo popularnym hymnem Wolnych Francuzów. Pod koniec wojny, w stopniu porucznika odbywał nocne loty nad Francją utrzymując kontakt i przekazując rozkazy oddziałom Ruchu Oporu.
Po zakończeniu wojny znów pracował jako reporter, odbywając liczne podróże m.in. po Palestynie, Afryce, Birmie i Afganistanie.
Jego talent i zasługi dla kultury francuskiej zostały docenione: 22 listopada 1962 został przyjęty w poczet członków Akademii Francuskiej (14 głosów za, przeciw 10), Zajął fotel 27, który przed nim zajmował Auguste-Armand de la Force. Uznaniem i rodzajem hołdu dla pisarza jest również przyznawana we Francji od 1991 literacka nagroda jego imienia (Prix Joseph-Kessel).
Opublikował około 80 powieści, z których wiele zostało zekranizowanych.
Zmarł w Avernes, Val-d-’Oise, w wieku 81 lat (przyczyną śmierci było pęknięcie tętniaka). Pochowany został na paryskim cmentarzu Montparnasse.

</doc>
<doc id="1284386" url="https://pl.wikipedia.org/wiki?curid=1284386" title="Gwiazdy polskiej muzyki lat 80. (album Lady Pank)">
Gwiazdy polskiej muzyki lat 80. (album Lady Pank)

Gwiazdy polskiej muzyki lat 80. – album kompilacyjny zespołu Lady Pank wydany w 2007 roku jako dodatek do gazety. Zawiera 14 przebojów grupy z lat 1982–1988. Do albumu jest dołączona 24 stronicowa książeczka zawierająca pierwszą część historii zespołu. Płyta należy do kolekcji Dziennika i jest pierwszą częścią cyklu "Gwiazdy polskiej muzyki lat 80."

</doc>
<doc id="1284387" url="https://pl.wikipedia.org/wiki?curid=1284387" title="Joe Monster">
Joe Monster



</doc>
<doc id="1284393" url="https://pl.wikipedia.org/wiki?curid=1284393" title="Miura (półwysep)">
Miura (półwysep)

 
 – półwysep w południowo-wschodniej części japońskiej wyspy Honsiu, pomiędzy zatokami: Sagami i Tokijską. Długi na ok. 22 km, szeroki na 3–8 km. Linia brzegowa dobrze rozwinięta, pagórkowaty, w sąsiedztwie półwyspu przybrzeżne wysepki. Główne miasta i porty położone na półwyspie to: Kamakura, Yokosuka, Miura.

</doc>
<doc id="1284394" url="https://pl.wikipedia.org/wiki?curid=1284394" title="Keystone (Dakota Południowa)">
Keystone (Dakota Południowa)

 
Keystone w Południowej Dakocie, jest niewielką miejscowością leżącą na terenie hrabstwa Pennington. Zgodnie ze spisem ludności z 2000 roku, zamieszkiwane jest przez nieco ponad 300 osób. Zajmuje powierzchnię zaledwie 7,4 km².
Początki miasta datuje się na rok 1883. Było to miasto o charakterze kopalnianym. Dziś, mieszkańcy żyją głównie z turystyki - w okolicy miasta znajduje się niewielki łańcuch górski Black Hills oraz słynna góra Mount Rushmore, z wyrzeźbionymi twarzami byłych prezydentów Stanach Zjednoczonych. Inną atrakcją miasta jest przebiegająca przez nie trasa kolei parowej.
W pierwszej połowie XX wieku, obywatelką miasta była Carrie Ingalls, która mieszkała tu z mężem i jego dziećmi. Przez pewien czas, żyła tu z nimi jej siostra Mary, zmarła w roku 1928.

</doc>
<doc id="1284396" url="https://pl.wikipedia.org/wiki?curid=1284396" title="Operacje chińskiej Armii Ludowo-Wyzwoleńczej w Tybecie (1950-1951)">
Operacje chińskiej Armii Ludowo-Wyzwoleńczej w Tybecie (1950-1951)



</doc>
<doc id="1284398" url="https://pl.wikipedia.org/wiki?curid=1284398" title="Kuźnica Białostocka (stacja kolejowa)">
Kuźnica Białostocka (stacja kolejowa)

Kuźnica Białostocka – stacja kolejowa Polskich Kolei Państwowych znajdująca się w Kuźnicy, w województwie podlaskim. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
Opis stacji.
Stacja dwuperonowa.
W budynku stacyjnym mieszczącym się przy ulicy Sokólskiej mieszczą się kasy biletowe i poczekalnia.
Wejścia na perony od ulic Sokólskiej (budynek stacyjny, przejście podziemne), Kolejowej (przejście podziemne) i Sidrzańskiej (przejazd kolejowo-drogowy).
Na stacji znajdują się również semafory świetlne.
Połączenia.
Przystanek kolejowy Kuźnica Białostocka obsługuje regionalne połączenia kolejowe relacji Białystok – Kuźnica Białostocka oraz połączenia międzynarodowe z Krakowa Głównego do Grodna na Białorusi.
Modernizacja stacji i dworca.
W latach 2004–2007 stacja została zmodernizowana do standardów Unii Europejskiej (przystąpienie do strefy Schengen).
W ramach projektu modernizacji przejścia w Kuźnicy Białostockiej wybudowano m.in. peron przeznaczony dla krajowego ruchu pasażerskiego, peron wyspowy dla ruchu międzynarodowego pociągów dalekobieżnych i dla ruchu przygranicznego na trasie Kuźnica Białostocka – Grodno, a także przejście podziemne dla rozdzielenia ruchu pasażerskiego krajowego i międzynarodowego.
Dzięki modernizacji skrócony został czas odprawy pasażerów i postoju pociągów na stacji granicznej.
31 marca 2020 PKP podpisały z firmą Merx umowę na remont dworca.

</doc>
<doc id="1284401" url="https://pl.wikipedia.org/wiki?curid=1284401" title="Agencja kosmiczna">
Agencja kosmiczna



</doc>
<doc id="1284403" url="https://pl.wikipedia.org/wiki?curid=1284403" title="Kościół św. Jana Chrzciciela w Przyłęku Szlacheckim">
Kościół św. Jana Chrzciciela w Przyłęku Szlacheckim

Kościół pw. św. Jana Chrzciciela w Przyłęku Szlacheckim – kościół katolicki w Przyłeku Szlacheckim.
W 1412 powstał drewniany kościół, który w drugiej połowie XVI w. został zamieniony przez burgrabiego krakowskiego Mariana Przyłęckiego na zbór braci polskich. W latach 1774–1780 powstał obecny kościół pw. św. Jana Chrzciciela, z dwiema dzwonnicami.
Historia kościoła.
W Poznańskim Ratuszu w galerii wizerunków wielkopolskiej szlachty, znajduje się portret Justyny Moszczeńskiej z Raczyńskich (1711–1794), w lewym górnym narożniku portretu umieszczony jest herb Nałęcz otoczony literami JZLM/K-S-Y/FPK u dołu datą 1774.
Inicjały rozwija znajdujący się na odwrocie obrazu późniejszy napis: "Justyna z Raczyńskich Moszczeńska (Kasztelanowa Santocka) Kollatorka i Fundatorka Przyłęckiego Kościoła 1774".Kościół postawiony wyłącznie jej kosztem. Przepiękny zabytek. Zbudowany przez architektów włoskich, kościół ten stoi na wzniesieniu. Wokół tego wzniesienia płynie rzeka Pilica.
Justyna Moszczeńska z Raczyńskich Była dziedziczką sławy najprzedniejszych wielkopolskich domów córką Franciszka Raczyńskiego herbu Nałęcz i Komornikównej Kujawskiej Marianny z Lubrańca Dębskiej herbu Godziemba. W 1728 mając 17 lat oddała rękę Stefanowi Moszczeńskiemu, który był synem Aleksandra herbu Nałęcz i Teresy z Cieleckich herbu Zaręba. Stefan Moszczyński był dziedzicem Ćmachowa, Lip, Czesławic i Białośliwia w poznańskim. W 1769 został Kasztelanem santockim, kasztelanowa santocka jako wdowa opuściła Wielkopolskę i osiadła w dobrach Przyłęckich odziedziczonych po swoim dziadku Janie z Lubrańca Dębskich. Frontem na południe wybudowała własnym kosztem kościół pod ołtarzem kaplicy św. Franciszka Ksawerego grób dla siebie jako wdowy i dla plebanów zastrzegła. Fundatorka do wielkiego ołtarza zamówiła obraz św. Jana pędzla sławnego wówczas Czechowicza Szymona. Justyna z Raczyńskich Moszczeńska była osobą długowieczną i do ostatnich dni niezwykle aktywną. Cytowana kronika – album informuje, że leciwa już dama odbyła pielgrzymkę do Rzymu, podczas której uzyskała przywileje dla kościoła. Lecz religijność i ogromna dbałość o funkcje nie odsunęła jej spraw ojczyzny. Czytamy dalej w kronice parafii. W tym czasie była wojna Tadeusza Kościuszki pod Szczekocinami. Na potrzeby Rzeczypospolitej z lewej wieży frontowej zabrano największy dzwon kościelny. Tegoż roku zakończyła życie fundatorka, pochowana z prawej strony ołtarza w kaplicy św. Franciszka Ksawerego. Obecnie 205 rocznica insurekcji kościuszkowskiej wzywa też do apelu śp. Justynę z Raczyńskich Moszczeńską, która duchowo i materialnie angażowała się w słuszną sprawę wolności ojczyzny.
Wnętrze kościoła.
Ołtarz główny.
Ołtarz główny został ufundowany przez Justynę z Raczyńskich Moszczeńską Kasztelanową Santocką wiek XVIII późny barok. Ołtarz ten zajmuje całą szerokość prezbiterium, przestrzenny kolumnowy, bogato zdobiony dekoracją rzeźbiarska o charakterze ornamentalnym, kolumny oplecione motywami roślinnymi. Pośrodku kondygnacji dolnej ustawiona na podwyższeniu sarkofagowa mensa, wysunięta do przodu. W polu centralnym retabulum płytka prostokątna wnęka, zamknięta łukiem koszowym, w niej rama na obraz – Chrzest Chrystusa. Pomiędzy kolumnami wewnętrznymi rzeźbami – św. Stanisław i św. Wojciech. Między wewnętrznymi kolumnami św. Katarzyna św. Barbara. Na brzegach nastawy ołtarzowej siedzą pulchne aniołki ekspresyjnie poruszone, głowy pochylone, ręce ugięte w łokciach, twarz okolona kręconymi włosami. Ołtarz pomalowany w sposób naśladujący marmuryzację, poszczególne jego zróżnicowanie kolorystyczne.
Chrzcielnica.
Chrzcielnica wykonana z rzeźbionego kamienia malowana, wysokość 140 cm. Zabytek wysokiej klasy, jest świadectwem minionych stuleci, ponieważ pochodzi z wyposażenia drewnianego kościoła, wzniesionego z fundacji Przyłęckich w 1635 w Przyłęku Szlacheckim. Z jej źródła wody chrzcielnej tysiące ludzi otrzymało chrzest.
Obraz św. Franciszka Ksawerego.
Ołtarz w kaplicy prawej kościoła w Przyłęku Szlacheckim obraz przedstawia św. Franciszka Ksawerego, podczas gdy chrzci ciemnoskórego poganina. Święty ukazany w postawie stojącej w prawej ręce trzyma krzyż. Twarz św. owalna o delikatnych rysach, spojrzenie skierowane przed siebie. Pod tą kaplicą jest krypta grobowa zachowana w dobrym stanie. Spoczywa w niej proboszcz ks. Kazimierz Gorajski. Był pasterzem parafii Przyłęk Szlachecki wtedy kiedy budowano w 1777.
Ołtarz boczny św. Stanisława.
Ufundowany przez Justynę z Raczyńskich Moszczeńską Kasztelanową Santocką i wykonany po 1777. Ołtarz przylega do wklęsłego pilastra opinającego filar półkolisty arkady, oddzielającej nawę od transeptu. W centrum znajduje się obraz św. Stanisława biskupa i męczennika.
Rzeźba św. Antoniego.
Pochodzi z drewnianego kościoła wzniesionego w 1635 fundacja Przyłęckich. Wysokość rzeźby 152 cm. Drewno złocone polichromowane rzeźbione. Rzeźba przedstawia św. Antoniego.
W kruchcie kościoła w Przyłęku Szlacheckim znajduje się kropielnica drewniana malowana i rzeźbiona. Trzon podtrzymuje półkolistą czaszę, w której umieszczona jest misa na wodę święconą. Brzeg czaszy w wyciętym drewnie ornamentem perełkowym i hierogram I H S. Obraz męki Pańskiej jest 14 według opisu kś. Wiśniewskiego. Obrazy te zostały malowane w Moskwie na zamówienie kś. Błażeja Gębki proboszcza parafii Przyłęk Szlachecki. Czas powstania po roku 1922. Płótno olej, obrazy w prostokątnych ramach.
Na mensie ołtarza głównego jest prostokątne tabernakulum z trzonem eucharystycznym swobodnie skomponowane. Istnieje tak jak ołtarz ponad 220 lat wpisane w katalog zabytków.
Prospekt organowy.
Zabytek – drewno polichromowane, snycerka skrzynia organowa zdobiona dekoracją ornamentalną. Motywy ornamentalne złocone. Drewniana obudowa piszczałek o charakterze architektonicznym, powtarzająca trójdzielny podział ścianki z części cokołowej. Część środkowa z płyciną wypełnioną piszczałkami zakończoną łukiem półkolistym spiętym zwornikiem w formie kartusza o owalnej tarczy, na której krzyż znajduje się na szczycie. Prospekt organowy ufundowany przez ks. Kazimierza Gorajskiego w 1770.
Rzeźba św. Franciszka z Asyżu.
Rzeźba z 1636 znajduje się przy arkadzie między nawą a prezbiterium z lewej strony. Rzeźba ta jest wykonana z jednego kawałka drewna, ustawiona na kolistej podstawie. Drewno złocone polichromowane, rzeźbione. Wysokość 155 cm.
Fundatorka Justyna z Raczyńskich Moszczeńska uposażyła parafię w 75 morgów ziemi wydzielonej z jej majątku. Nadto z folwarku Łysaków i Starzyny proboszcz proboszcz otrzymał pewną ilość zboża zagwarantowaną przepisami, również parafianie z Wólki Starzyńskiej, Brzostku byli zobowiązani do określonej ofiary ze zboża na utrzymanie proboszcza.
12 stycznia 1818 wyłamano drzwi do zakrystii, czego ślady są do dziś widoczne i skradziono wszystkie srebra. Dziedziczka Przyłęka Teresa Raczyńska sprawiła nowe lecz uboższe monstrancje, kielichy i krzyż.
W 1864 ukazem carskim ogłosił uwłaszczenie włościan. Temu rozporządzeniu podległy też grunty kościelne. Zostało tylko morgów 6 według wyboru fatalnego i najgorszego przez ówczesnego plebana imć Józefa Gawlikowskiego w dwóch miejscowościach morgów 4 na ogrodach przy wsi Przyłęk i mórg 2 przy drodze prowadzącej z plebanii do kościoła po prawej stronie. Przy tej regulacji gruntów wyznaczono plac za wsią Przyłęk pod lasem przy drodze do Łysakowa, a wiorstę od kościoła na cmentarz grzebalny, który obmurowano kosztem parafii.

</doc>
<doc id="1284405" url="https://pl.wikipedia.org/wiki?curid=1284405" title="Stanley Lord">
Stanley Lord

Stanley Lord (ur. 13 września 1877 w Bolton, zm. 24 stycznia 1962 w Wallasey) – kapitan statku SS „Californian”, który ponoć znajdował się najbliżej „Titanica” w czasie jego zderzenia z górą lodową i zatonięcia w nocy z 14 na 15 kwietnia 1912.
W trakcie dochodzenia w sprawie zatonięcia „Titanica”, kiedy ustalono jak blisko tonącego statku znajdował się ponoć „Californian”, Stanley Lord spotkał się z nieformalnym ostracyzmem z powodu nieudzielenia pomocy rozbitkom w odpowiednim czasie. Odkrycie wraku Titanica w 1985 ujawniło, że miejsce katastrofy zostało błędnie ustalone przez czwartego oficera Titanica Josepha Boxhalla, który pomylił się o 13 mil i tym samym Lord nie mógł udzielić pomocy w odpowiednim czasie. Stanley Lord służył na morzu jako kapitan do marca 1927.
Po śmierci Stanleya Lorda jego obroną zajął się syn – Stanley Tutton Lord.

</doc>
<doc id="1284406" url="https://pl.wikipedia.org/wiki?curid=1284406" title="Armia Sambry i Mozy">
Armia Sambry i Mozy

Armia Sambry i Mozy (franc.: "Armée de Sambre-et-Meuse") jest jedną z najlepiej znanych armii francuskich z czasów Rewolucji. Została sformowana 29 czerwca 1794 roku z Armii Ardenów wzmocnionej lewym skrzydłem Armii Mozeli i prawym skrzydłem Armii Północy. 
W okresie późniejszym, po połączeniu z Armią Renu i Mozeli, stała się Armią Niemiec. 
Przebieg działań.
Po zdobyciu Tournai i Ostendy, Zgromadzenie Narodowe ogłosiło, że armia zasłużyła na odznaczenia. Sztandary armii zostały udekorowane kolejnymi wstęgami orderowymi po szturmie Brukseli, zdobyciu Maastricht i Aix-la-Chapelle. 
Armia Sambry i Mozy uczestniczyła w podboju Holandii, a w roku 1796 przekroczyła Ren i spotkała się z Austriakami nad rzeką Lahn.
Dowódcy.
Armia of Sambry i Mozy miała znakomitych dowódców w postaci takich generałów, jak Jean-Baptiste Jourdan i Jean Victor Marie Moreau, a przed rokiem 1796: Pierre Augereau
Zobacz też.
Lista francuskich armii republikańskich

</doc>
<doc id="1284407" url="https://pl.wikipedia.org/wiki?curid=1284407" title="Rozkład dzeta">
Rozkład dzeta

 |wartość_oczekiwana = formula_1gdzie ζ("s") to funkcja dzeta Riemanna
 |mediana = 
 |moda = formula_2
 |wariancja = formula_3
 |skośność = 
 |kurtoza = 
 |entropia = formula_4
 |momenty = formula_5
 |char = formula_6
 |odkrywca = 
Rozkład dzeta – dyskretny rozkład prawdopodobieństwa, będący granicą rozkładu Zipfa dla parametru "N" dążącego do nieskończoności.
Jeśli "X" jest zmienną losową o rozkładzie dzeta, to wykładniki przy poszczególnych czynnikach w rozkładzie na czynniki pierwsze są niezależnymi zmiennymi losowymi.

</doc>
<doc id="1284411" url="https://pl.wikipedia.org/wiki?curid=1284411" title="John Blackthorne">
John Blackthorne

John Blackthorne – główny bohater powieści Jamesa Clavella "Shōgun" z 1975 roku. Postać Johna Blackthorne’a została luźno oparta na życiu siedemnastowiecznego żeglarza angielskiego Williama Adamsa. John Blackthorne, grany przez Richarda Chamberlaina, to także główny bohater serialu telewizyjnego "Szogun" z 1980 roku, opartego na powieści Clavella.

</doc>
<doc id="1284416" url="https://pl.wikipedia.org/wiki?curid=1284416" title="Synagoga w Łabiszynie">
Synagoga w Łabiszynie

Synagoga w Łabiszynie – nieistniejąca synagoga znajdująca się w Łabiszynie przy ulicy 11 Stycznia.
Synagoga została zbudowana w pierwszej połowie XIX wieku. Po przyłączeniu w 1919 roku Łabiszyna do Polski, większość Żydów opuściła miasto. Od tego czasu w nabożeństwa w synagodze odbywały się jedynie podczas ważnych uroczystości oraz świąt religijnych. Podczas II wojny światowej, hitlerowcy zburzyli synagogę. Po zakończeniu wojny nie została odbudowana.
Po synagodze zachowało się jedynie 50 granitowych płyt, którymi wyłożona była posadzka głównej sali modlitewnej. 17 marca 2008 roku 10 płyt zostało przekazanych przez Urząd Miasta w Łabiszynie, Fundacji Ochrony Dziedzictwa Żydowskiego. Zostaną one wykorzystane do budowy lapidarium na nowym cmentarzu żydowskim, upamiętniającego społeczność żydowską miasta. Kilka dni później cztery płyty zostały ukradzione przez nieznanych sprawców. Pozostałe 40 płyt ma znaleźć swoje zastosowanie na łabiszyńskiej „Wyspie”.

</doc>
<doc id="1284429" url="https://pl.wikipedia.org/wiki?curid=1284429" title="Luis Islas">
Luis Islas

Luis Alberto Islas (ur. 22 grudnia 1965 w Buenos Aires. Były bramkarz argentyński.
Islas rozpoczął karierę bramkarską na początku lat 80. w Chacarita Juniors. Bronił wówczas również bramki młodzieżowej reprezentacji Argentyny, która zdobyła srebro na Mistrzostwach Świata U-20 w 1983. Z powodu swojego temperamentu zyskał przezwisko „el loco” („szalony”).
W 1982 roku Islas przeszedł do Estudiantes La Plata, które pozbyło się innego golkipera Juana Carlosa Delmenico. Tam występował na przemian z Carlosem Bertero i zdobył Mistrzostwo Argentyny w 1983.
Islas był drugim bramkarzem reprezentacji, gdy ta zdobyła mistrzostwo świata 1986. Niezadowolony z ciągłej roli zmiennika Nery'ego Pumpido, zrezygnował z występów w kadrze tuż przed mundialem w 1990. Cała ironia polega na tym, że Pumpido doznał kontuzji w drugim meczu turnieju, co pozwoliło Sergio Goycochei wskoczyć do argentyńskiej bramki. Został on ponadto wybrany najlepszym golkiperem imprezy. Po mistrzostwach Islas wrócił do drużyny narodowej, za której sterami stał Alfio Basile. Szybko został pierwszym bramkarzem zespołu z powodu słabych występów Goycochei podczas eliminacji do mistrzostw świata 1994.
Zakończył karierę w 2003 po 241 meczach w barwach Independiente. Islas trenował od listopada 2006 do maja 2007 argentyński Club Almagro, co było poprzedzone krótkim okresem w Boliwii. Po zakończeniu pracy z „El Tricolor” zdecydował się na powrót do tego kraju, gdzie do września 2007 prowadził Club Aurora.

</doc>
<doc id="1284432" url="https://pl.wikipedia.org/wiki?curid=1284432" title="Dyskografia System of a Down">
Dyskografia System of a Down

Dyskografia System of a Down – amerykańskiego zespołu wykonującego metal alternatywny składa się z pięciu albumów studyjnych i jedenastu singli.
Zespół założyli na początku lat 90. wokalista Serj Tankian i gitarzysta Daron Malakian. Po kilku przesłuchaniach do grupy dołączyli: gitarzysta basowy Shavo Odadjian i perkusista Ontronik Khachaturian, który na skutek kontuzji ręki rozstał się z zespołem po nagraniu trzeciego demo, a jego miejsce zajął John Dolmayan. W 1998 roku muzycy wydali swój debiutancki album, zatytułowany "System of a Down", który zdobył status platynowej płyty w Stanach Zjednoczonych i złotej płyty w Kanadzie. 4 września 2001 roku został wydany ich drugi album studyjny "Toxicity", który jako pierwszy album zespołu zajął pierwsze miejsce na liście Billboard 200 i Canadian Albums Chart. Uzyskał on także status potrójnej platynowej płyty w Stanach Zjednoczonych i Australii, podwójnej platynowej w Kanadzie i złotej w Niemczech, Szwajcarii oraz Wielkiej Brytanii.

</doc>
<doc id="1284439" url="https://pl.wikipedia.org/wiki?curid=1284439" title="Wheeler National Monument">
Wheeler National Monument

Wheeler National Monument to nieistniejący już pomnik narodowy w Stanach Zjednoczonych, w stanie Kolorado. Pomnik został ustanowiony 7 grudnia 1908 roku przez prezydenta Stanów Zjednoczonych Theodore'a Roosevelta. Decyzją Kongresu Stanów Zjednoczonych z 3 sierpnia 1950 roku tereny pomnika przekazano w zarząd Bureau of Land Management i włączono do istniejącego współcześnie lasu narodowego Rio Grande National Forest

</doc>
<doc id="1284441" url="https://pl.wikipedia.org/wiki?curid=1284441" title="Nagroda im. Herdera">
Nagroda im. Herdera

Nagroda im. Herdera (niem. "Herder-Preis") – jedna z nagród kulturalnych przyznawanych przez fundację Alfreda Toepfera (Alfred Toepfer Stiftung F.V.S. z siedzibą w Hamburgu). W latach 1936–44, jako Johann-Gottfried-von-Herder-Preis (na cześć Johanna Gottfrieda Herdera) przyznawana była przede wszystkim niemieckojęzycznym pisarzom, historykom i dziennikarzom z Prus Wschodnich; wręczano ją na uniwersytecie w Królewcu.
W 1963 roku reaktywowano ją, teraz jako „Herder-Preis” i każdego roku wyróżniano nią 7 artystów, pisarzy i przedstawicieli nauk humanistycznych z krajów Europy Wschodniej i części południowej. W ostatnich latach wysokość jej wynosiła 15 000 euro. Laureat typował równocześnie kandydata na roczne stypendium do dowolnej uczelni w Wiedniu. Po raz ostatni wręczono ją w 2006 roku.
Z Polski otrzymali ją m.in.: Władysław Bartoszewski, Włodzimierz Borodziej, Roman Brandstaetter, Kazimierz Dejmek, Michał Głowiński, Roman Ingarden, Bronisław Geremek, Zbigniew Herbert, Lech Kalinowski, Jan Kott, Hanna Krall, Gerard Labuda, Krzysztof Meyer, Ksawery Piwocki, Andrzej Szczypiorski, Wisława Szymborska, Lech Trzeciakowski, Wiktor Zin.

</doc>
<doc id="1284448" url="https://pl.wikipedia.org/wiki?curid=1284448" title="Wieruszów Miasto">
Wieruszów Miasto

Wieruszów Miasto – przystanek kolejowy w Wieruszowie, w województwie łódzkim, w Polsce. Przystanek na linii kolejowej nr 181 z Wielunia Dąbrowy do Kępna.
W roku 2017 przystanek obsługiwał 0–9 pasażerów na dobę.
Mimo iż nie przewiduje się likwidacji samego przystanku, we wrześniu 2010 roku budynek byłej poczekalni i kas został zakwalifikowany do rozbiórki.

</doc>
<doc id="1284451" url="https://pl.wikipedia.org/wiki?curid=1284451" title="Bitwa pod Yingkou">
Bitwa pod Yingkou

Bitwa pod Yingkou – seria operacji zmierzających do zakończenia podboju półwyspu Liaodong i połączenia sił japońskich walczących w Mandżurii, w okolicach portu Yingkou, w czasie wojny chińsko-japońskiej w marcu 1895 roku.
Bitwa.
Po zdobyciu w styczniu 1895 Gaiping, 2. Armia japońska uderzyła na północ, w kierunku Yingkou, by tam połączyć się z nacierającą od wschodu 1. Armią. 24 lutego w zaciętej walce Japończycy zdobyli wzgórze Dapingshan, górujące nad traktem do Yingkou, co kosztowało ich ponad 280 ludzi (chińskie straty były ponad tysiąc). 4 marca 1. Armia zdobyła szturmem Niuzhuang, dwa dni później oddziały 2. Armii weszły bez walki do Yingkou, zdobywając tam 45 dział i zapasy żywności. Ostateczne starcie miało miejsce 9 marca w Tianzhuangtai, między Yingkou a Niuzhuang. Po czterogodzinnej walce, Chińczycy ulegli pięciokrotnie silniejszej artylerii przeciwnika i obie armie japońskie spotkały się, kończąc podbój Liaodongu.
Zakończenie działań w Mandżurii i wcześniejsze zdobycie Weihaiwei pozwoliło Japończykom zagrozić dwustronnym atakiem na Pekin. Wobec takiej groźby, Cesarstwo Chińskie zwróciło się o rozejm i wojna została ostatecznie zakończona traktatem z Shimonoseki.

</doc>
<doc id="1284454" url="https://pl.wikipedia.org/wiki?curid=1284454" title="Polskie Towarzystwo Pediatryczne">
Polskie Towarzystwo Pediatryczne

Polskie Towarzystwo Pediatryczne (PTP) – polskie towarzystwo naukowe specjalistyczne założone w 1908 w Łodzi.
Historia.
Początkowo utworzone z inicjatywy doktora Józefa Brudzińskiego jako Sekcja Lekarzy Pediatrów przy Łódzkim Towarzystwie Lekarskim. Inauguracyjne posiedzenie sekcji pediatrycznej odbyło się 24 października 1908 r. Przewodniczącym został wybrany dr Józef Brudziński i pełnił tę funkcję do listopada 1910 roku, czyli do czasu przeniesienia się do Warszawy. Następnym przewodniczącym sekcji był do połowy 1911 roku dr Jasiński, a od drugiej połowy 1911 roku dr Władysław Szenajch.
Druga podobna sekcja, również z inicjatywy dr Brudzińskiego, powstała w Warszawie przy Warszawskim Towarzystwie Lekarskim w roku 1910. Zgodnie z ustawą Towarzystwa Lekarskiego w Warszawie sekcja pediatryczna nosiła nazwę "Posiedzenie pediatrów przy Towarzystwie Lekarskim Warszawskim". Członkami sekcji mogli być tylko członkowie Towarzystwa Lekarskiego, a działalność sekcji musiała być ograniczona tylko do prac objętych ustawą i regulaminami właściwymi dla Towarzystwa Lekarskiego. Inauguracyjne posiedzenie sekcji pediatrycznej odbyło się 20 stycznia 1910 roku, a przewodniczącym został Ludwik Anders. Zebrania odbywały się regularnie raz w miesiącu, z przeciętną frekwencją 25 osób.
Dnia 19 marca 1917 r. został zatwierdzony statut nowego Specjalistycznego Stowarzyszenia pod nazwą Polskie Towarzystwo
Pediatryczne, ale władze niemieckie ograniczyły teren działalności Towarzystwa tylko do Warszawy i jej okolic.
W latach 1938-1947 prezesem był prof. Karol Jonscher (młodszy).
Z preambuły do Statutu PTP:
"Zadaniem pediatrii jest sprawowanie wszechstronnej opieki medycznej nad dziećmi i młodzieżą. Skuteczna realizacja tego celu w Rzeczypospolitej Polskiej uwarunkowana jest ścisłym współdziałaniem lekarzy pediatrów, którzy akceptując i urzeczywistniając zasadę o niezbywalnej jedności medycyny wieku rozwojowego, zrzeszają się w Polskim Towarzystwie Pediatrycznym"
Celem Towarzystwa jest (p. statut PTP): 
Oddziały regionalne.
W skład PTP wchodzą następujące Oddziały:
Obecnym prezesem Polskiego Towarzystwa Pediatrycznego jest prof. dr hab. med. Jarosław Peregut-Pogorzelski.
Polskie Towarzystwo Pediatryczne wydaje czasopisma:

</doc>
<doc id="1284460" url="https://pl.wikipedia.org/wiki?curid=1284460" title="Rio Grande National Forest">
Rio Grande National Forest

Rio Grande National Forest ("Las Narodowy Rio Grande") to obszar chroniony w amerykańskim stanie Kolorado. Zajmuje powierzchnię około 7527 km². Na terenie parku znajduje się obszar źródliskowy rzeki Rio Grande. Obszar parku położony jest na wysokości od 2300 do 4350 metrów n.p.m. i jest popularnym miejscem rekreacyjnym w Kolorado. Wzdłuż zachodniej granicy lasu przebiega Wododział Kontynentalny Ameryki Północnej.

</doc>
<doc id="1284461" url="https://pl.wikipedia.org/wiki?curid=1284461" title="Sobótki">
Sobótki



</doc>
<doc id="1284469" url="https://pl.wikipedia.org/wiki?curid=1284469" title="Artakses II">
Artakses II

Artakses II,Artaszes II orm: Արտաշես Երկրորդ (zm. 20 p.n.e.) – król Armenii w latach 30 p.n.e.- 20 p.n.e. z dynastii Artaksydów. Starszy syn Artawazdesa II.
Po pojmaniu i straceniu Artawazdesa II objął tron Armenii. Walczył z Rzymianami, jednak po doznanych klęskach musiał szukać schronienia w Partii. Otrzymał pomoc wojskową, dzięki której mógł ponownie zająć Armenię. Z powodzeniem walczył z wrogiem swojego ojca, Artawazdesem z Medii. Z jego rozkazu wymordowano wszystkich Rzymian, znajdujących się w granicach jego państwa. Można przypuszczać, że był to odwet za śmierć jego ojca z rozkazu Kleopatry VII i Marka Antoniusza. Ten czyn wpłynął na odmowną decyzję cesarza Augusta, kiedy Artakses II przez posłów zabiegał o zwolnienie jego krewnych z rzymskiej niewoli.
W 20 r. p.n.e. część ormiańskich możnych wysłała petycję do cesarza Augusta, z prośbą o zdjęcie z tronu Artaksesa II i przekazaniu go Tigranesowi, przebywającemu pod rzymską opieką. Cesarz zgodził się i postanowił wysłać legiony pod dowództwem Tyberiusza, w celu przeprowadzenia intronizacji i usunięciu obecnego króla. Zanim Rzymianie przybyli, Artakses został zamordowany przez krewnych, dzięki czemu książę Tigranes mógł objąć tron bez walki.

</doc>
<doc id="1284470" url="https://pl.wikipedia.org/wiki?curid=1284470" title="Hubert Gruszczyk">
Hubert Gruszczyk

Hubert Gruszczyk (ur. 7 sierpnia 1919 w Biertułtowach, zm. 18 sierpnia 1985 w Krakowie) – polski geolog, specjalista geologii złóż surowców mineralnych, a zwłaszcza złóż metali nieżelaznych oraz geologii gospodarczej.
Życiorys.
Urodził się w dzielnicy Biertułtowach obecnie dzielnicy Radlina, w powiecie wodzisławskim na Górnym Śląsku.
Pochodził z polskiej rodziny śląskiej. Ojciec, Leon Gruszczyk, był górnikiem. Po ukończeniu Szkoły Podstawowej w Radlinie pobierał naukę w Gimnazjum Państwowym w Rybniku. Po uzyskaniu świadectwa dojrzałości w 1937 odbył jednoroczną służbę wojskową w Cieszynie. W 1938 rozpoczął studia na Wydziale Górniczym Akademii Górniczej w Krakowie.
Zmobilizowany w sierpniu 1939, przeszedł szlak bojowy od Górnego Śląska po Tomaszów Lubelski. Ciężko ranny 19 września 1939 w biodro i prawą rękę, został wzięty do niewoli, a następnie jako inwalida wojenny przekazany do polskiego szpitala w Krakowie. Po dziewięciomiesięcznym leczeniu i rekonwalescencji zgłosił się do rektora Akademii Górniczej, Walerego Goetla i podjął dalszą naukę w konspiracji. 
Studia rozpoczął w 1940 na Oddziale Górniczym Państwowej Technicznej Szkoły Górniczo-Hutniczo-Mierniczej na krakowskich Krzemionkach - konspiracyjnej Akademii Górniczej. Po uzyskaniu dyplomu technika górnika w 1942, włączony został do tworzącej się wówczas nowej, podziemnej organizacji Akademii Górniczej, pod nazwą "Zakład Badań Materiałów" (Staatliche Technische Trufanstalt) - i zatrudniony w Dziale Badań Materiałów Budowlanych pod kierunkiem dr inż. Andrzeja Bolewskiego. 
W latach 1942-1945 uczestniczył w tajnym nauczaniu. W czasie okupacji związany był też z Instytutem Geologicznym. W połowie 1944, w związku z wyjazdem służbowym na Górny Śląsk, władze policyjne spostrzegły, że urodził się w "Altreichu". Z tego powodu był nakłaniany w siedzibie gestapo w Krakowie do podpisania "volkslisty". Uchylając się od tej decyzji zmuszony był do ukrywania się do wyzwolenia Krakowa.
Od 1943 brał udział w pracach pracowników Akademii Górniczej dotyczących przyszłej zachodniej granicy Polski. W połowie roku 1944 uczestniczył w opracowaniu memoriału dla rządu w Lublinie, dotyczącego bogactw kopalnianych Dolnego Śląska, który stanowił jeden z dokumentów leżących u podstaw decyzji dotyczących przebiegu powojennych granic podjętych w trakcie konferencji poczdamskiej. W listopadzie 1944 był członkiem "wyprawy" do Warszawy grabionej po Powstaniu. Zdołano wówczas uratować m.in. manuskrypty i bibliotekę nestora polskiej geologii, prof. Karola Bohdanowicza, oraz nieco sprzętu Politechniki Warszawskiej.
Po wkroczeniu wojsk radzieckich do Krakowa w styczniu 1945, podjął pracę przy odbudowie Akademii Górniczej. W kwietniu 1945 uruchomił Stację Doświadczalną Budownictwa i Przemysłu Mineralnego, która przeprowadzała badania materiałów budowlanych. Został kierownikiem Stacji i głównym wykonawcą jej orzeczeń.
Jednocześnie kontynuował studia w Akademii Górniczej. Był najmłodszym asystentem w Katedrze Mineralogii i Petrografii. W czerwcu 1947 uzyskał dyplom inżyniera górniczego. Od tego też roku pracował na różnych stanowiskach w Instytucie Geologicznym. Zajmował się złożami kopalin niemetalicznych Dolnego Śląska - barytem, magnezytem, kopalinami skaleniowo-kwarcowymi ze Strzeblowa i in. W 1950 uzyskał dyplom doktora nauk technicznych. Rozszerzył swoje zainteresowania o problematykę śląsko-krakowskich złóż rud cynku i ołowiu, a także złóż rud miedzi. Wyniki jego prac przyczyniły się do odkrycia nowych złóż cynku i ołowiu we wschodniej części Śląsko-Krakowskiego Zagłębia Kruszcowego. Uhonorowany został za to zespołową Nagrodą Państwową II stopnia.
W roku 1954 uzyskał tytuł docenta, w 1962 został powołany na stanowisko profesora nadzwyczajnego, a w 1973 - profesora zwyczajnego nauk technicznych. Pod jego kierownictwem wykonanych zostało 14 prac doktorskich. Przez wiele lat kierował katedrą lub zakładem na AGH. Był prodziekanem Wydziału Geologiczno-Poszukiwawczego AGH oraz w latach 1964-1969 jej prorektorem. Przez wiele lat był członkiem Polskiego Towarzystwa Geologicznego.
Odznaczenia.
Otrzymał liczne odznaczenia państwowe, m.in. Krzyże Kawalerski i Oficerski Orderu Odrodzenia Polski, Srebrny Krzyż Zasługi (1946).

</doc>
<doc id="1284471" url="https://pl.wikipedia.org/wiki?curid=1284471" title="Lucjusz Ninniusz Kwadratus">
Lucjusz Ninniusz Kwadratus

Lucjusz Ninniusz Kwadratus – trybun ludowy w roku 58 p.n.e. Wspierał Cycerona przeciw Klodiuszowi i domagał się powrotu Cycerona z wygnania.

</doc>
<doc id="1284475" url="https://pl.wikipedia.org/wiki?curid=1284475" title="Wieruszów (stacja kolejowa)">
Wieruszów (stacja kolejowa)

Wieruszów – stacja kolejowa w Wieruszowie, w województwie łódzkim, w Polsce. Stacja na linii kolejowej nr 181 z Wielunia Dąbrowy do Kępna. Stacja znajduje się w lewobrzeżnej części Wieruszowa o historycznej nazwie Podzamcze, do 1953 była to samodzielna miejscowość.
W roku 2017 stacja obsługiwała 0–9 pasażerów na dobę.
Budynek poczekalni jest zamknięty dla podróżnych.
Połączenia bezpośrednie.
Najbliższa przystanek kolejowy na którym zatrzymują się pociągi pospieszne to oddalony o dwa kilometry Wieruszów Miasto.

</doc>
<doc id="1284479" url="https://pl.wikipedia.org/wiki?curid=1284479" title="Elżbieta Mączyńska-Ziemacka">
Elżbieta Mączyńska-Ziemacka

Elżbieta Teresa Mączyńska-Ziemacka (ur. 17 listopada 1944) – polska ekonomistka, profesor nauk ekonomicznych (2012), absolwentka studiów ekonomicznych Uniwersytetu Warszawskiego, specjalistka z dziedziny analizy ekonomicznej, finansów i wyceny przedsiębiorstw, wyceny nieruchomości, systemów gospodarczych oraz strategii rozwoju społeczno-gospodarczego. Związana ze Szkołą Główną Handlową w Warszawie (SGH), kierownik studiów podyplomowych „Wycena Nieruchomości”, organizowanych przez Instytut Finansów Korporacji i Inwestycji w Kolegium Nauk o Przedsiębiorstwie SGH.
Kariera.
Członkini Prezydium Komitetu Prognoz „Polska 2000 Plus” i Komitetu Nauk Ekonomicznych PAN oraz Rady Naukowej Instytutu Nauk Ekonomicznych PAN, w latach 2005-2021 prezes Polskiego Towarzystwa Ekonomicznego.
Redaktor naczelna oraz członkini Komitetu Redakcyjnego dwumiesięcznika „Ekonomista”, wydawanego przez PTE i PAN. Przewodnicząca Rady Naukowej kwartalnika Warszawskiego Stowarzyszenia Rzeczoznawców Majątkowych „Wycena Nieruchomości i Przedsiębiorstw”. Członkini Rady Redakcyjnej „Kwartalnika Nauk o Przedsiębiorstwie”, wydawanego przez SGH oraz członkini zespołu redakcyjnego kwartalnika „International Journal of Sustainable Economy” (IJSE), Inderscience Publishers Editorial Office.
Od 1998 kierowniczka corocznego, polsko-niemieckiego seminarium na temat systemów gospodarczych, społecznej gospodarki rynkowej i integracji europejskiej, początkowo dwutygodniowego, odbywającego się w Niemczech w Instytucie Studiów Europejskich we Vlotho, a od 2017 tygodniowego, odbywającego się w Ełku w filii Wyższej Szkoły Finansów i Zarządzania w Białymstoku.
Członkini Narodowej Rady Rozwoju przy Prezydencie RP (od 2010).
Przewodnicząca Rady Programowej X Kongresu Ekonomistów Polskich (2019), IX Kongresu Ekonomistów Polskich (2013) i VIII Kongresu Ekonomistów Polskich (2007), redaktor naukowy oraz współautor materiałów kongresowych.
Przewodnicząca Komitetu Gospodarczej Myśli Strategicznej w Ministerstwie Gospodarki (2013–2015).
Członkini powołanego w 2012 i funkcjonującego do 2014 Zespołu Ministra Sprawiedliwości ds. Nowelizacji Prawa Upadłościowego i Naprawczego.
W latach 1994–2005 sekretarz naukowy oraz członek Prezydium Rady Strategii Społeczno-Gospodarczej przy Radzie Ministrów.
W 2010 odznaczona Krzyżem Kawalerskim Orderu Odrodzenia Polski.
Publikacje.
Autorka około 300 publikacji, m.in.:
Projekty badawcze.
Kierownik wielu projektów badawczych, m.in.:

</doc>
<doc id="1284481" url="https://pl.wikipedia.org/wiki?curid=1284481" title="Rozkład Weibulla">
Rozkład Weibulla

&lt;/math&gt; dla formula_1
 |wariancja = formula_2
 |skośność = formula_3
 |kurtoza = formula_4
 |entropia = formula_5
 |momenty = 
 |char = 
 |odkrywca = Waloddi Weibull (1939, 1951)
Rozkład Weibulla – ciągły rozkład prawdopodobieństwa często stosowany w analizie przeżycia do modelowania sytuacji, gdy prawdopodobieństwo śmierci/awarii zmienia się w czasie.
Może on w zależności od parametrów przypominać zarówno rozkład normalny (dla dużych formula_6), jak i rozkład wykładniczy (sprowadza się do niego dla formula_7).
Parametr formula_6 rozkładu określa zachowanie prawdopodobieństwa awarii (śmierci) w czasie:
Parametr formula_13 można zinterpretować jako czas po którym zginie formula_14 osobników (porównaj wartość charakterystyczna przeżycia).

</doc>
<doc id="1284488" url="https://pl.wikipedia.org/wiki?curid=1284488" title="Bureau of Land Management">
Bureau of Land Management

Bureau of Land Management ("Biuro Gospodarowania Ziemią", "Urząd Zagospodarowania Terenu") – federalna agencja rządowa wchodząca w skład Departamentu Zasobów Wewnętrznych Stanów Zjednoczonych. 
Pod zarządem biura znajduje się 1 070 000 km² ziemi, w większości położonej w zachodniej części kraju. Budżet biura w roku podatkowym 2007 wynosił niemal 1 miliard dolarów.

</doc>
<doc id="1284493" url="https://pl.wikipedia.org/wiki?curid=1284493" title="Szpital Uniwersytecki w Krakowie">
Szpital Uniwersytecki w Krakowie

Szpital Uniwersytecki – szpital kliniczny mieszczący się w Krakowie przy ul. Macieja Jakubowskiego 2. Szpital stanowi bazę dydaktyczną i naukową Collegium Medicum Uniwersytetu Jagiellońskiego.
Położenie.
Kliniki i jednostki administracyjne Szpitala mieściły się na Wesołej przy ulicach Kopernika, Strzeleckiej, Śniadeckich, Botanicznej, Grzegórzeckiej oraz przy ul. Skawińskiej i Lenartowicza. Większość jednostek została przeniesiona do nowej siedziby przy ul. Jakubowskiego 2.
Znani pracownicy Szpitala.
Kryterium umieszczenia na tej liście danej postaci było posiadanie przez nią biogramu w polskiej Wikipedii.

</doc>
<doc id="1284495" url="https://pl.wikipedia.org/wiki?curid=1284495" title="Gwiazdy polskiej muzyki lat 80. – vol. 2 (album Lady Pank)">
Gwiazdy polskiej muzyki lat 80. – vol. 2 (album Lady Pank)

Gwiazdy polskiej muzyki lat 80. – vol. 2 – album kompilacyjny zespołu Lady Pank wydany w 2007 roku jako dodatek do gazety. Zawiera 14 przebojów grupy z lat 1982–1991. Do albumu jest dołączona 24 stronicowa książeczka zawierająca drugą część historii zespołu. Płyta jest częścią kolekcji Dziennika i jest jedenastą częścią cyklu „Gwiazdy polskiej muzyki lat 80.”

</doc>
<doc id="1284499" url="https://pl.wikipedia.org/wiki?curid=1284499" title="Duszność krtaniowa">
Duszność krtaniowa

Duszność krtaniowa - zaburzenie układu oddechowego spowodowane zwężeniem się światła krtani. Spowodowane to może być poprzez stan zapalny gardła, guz bądź też ciało obce lub uraz. Dolegliwość ta połączona jest ze świstem krtaniowym i występuje przeważnie jako duszność wdechowa, powodująca trudności w oddychaniu. Duszność krtaniowa najczęściej występuje u dzieci.

</doc>
<doc id="1284512" url="https://pl.wikipedia.org/wiki?curid=1284512" title="Lista albańskich filmów">
Lista albańskich filmów

Lista albańskich filmów
Rys historyczny.
W oficjalnej historii filmu albańskiego za pionierów kinematografii uchodzą bracia Manaki (Milton i Janaki), realizujący w 1908 filmy na ziemiach albańskich. W 1912 Austriak Josef Stauber wynajął w Szkodrze dom, w którym 1 września 1912 odbył się pierwszy na ziemiach albańskich pokaz filmowy. Podobne projekcje organizował w 1912 Kolë Idromeno. Kino Staubera działało do wiosny 1914, nosiło nazwę "Theater-Elektrik" (Elektrische Teater) i każdego dnia organizowało 2–3 projekcje. Widzami na projekcjach byli zarówno mieszkańcy miasta, jak też marynarze z obcych okrętów stacjonujących w Szkodrze (w tym czasie miasto pozostawało pod kontrolą sił międzynarodowych). Podobne kina uruchamiały w czasie I wojny światowej wojska stacjonujące na terenie Albanii – austro-węgierskie, włoskie i francuskie. W Szkodrze działało kino „Lovcen”, zaś w Tiranie – „Feldkino”.
W latach 1912–1914 podjęto też kilka prób kręcenia filmów dokumentalnych na terenie Albanii. Realizowali je Włosi (Aquilla) i Austriacy (Sascha Film Fabrik). W 1920 uruchomiono kinoteatr Përparimi we Wlorze, a następnie kina stałe w Tiranie, Szkodrze i w Beracie. Większe zainteresowanie Albanią przyniósł okres międzywojenny, zwłaszcza okres rządów króla Zoga I. Uroczystości oficjalne filmowała amerykańska wytwórnia Fox Movietone News. Pod koniec lat 30. XX w. działało na terenie Albanii 18 kin –- najpopularniejszymi było „Cinema moderne” w Korczy i „Nacional” w Tiranie. Filmy zagraniczne docierały do Albanii poprzez firmę dystrybucyjną „Shqiptaro film” – tygodniowo w kinach albańskich prezentowano 9 filmów fabularnych. W czasie okupacji włoskiej (1939–1943) jedyną firmą zajmującą się produkcją filmów dokumentalnych i dystrybucją włoskich filmów fabularnych była Tomorri Film.
Realizacja filmów fabularnych stała się możliwa dopiero od 10 lipca 1952 r., kiedy powstało Studio Filmowe Nowa Albania (Kinostudio Shqipëria e Re). Rok później, we współpracy z radzieckim Mosfilmem zrealizowano pierwszy film fabularny „Skanderbeg”. Z czasem w Nowej Albanii Albańczycy realizowali filmy samodzielnie, a ich liczba stopniowo rosła – w 1984 zrealizowano 18 filmów fabularnych. Dominowały filmy typowe dla kultury socrealizmu, z wyraźnym przesłaniem ideologicznym, a także filmy odwołujące się do doświadczeń II wojny światowej. Ważnym nurtem albańskiej kinematografii były w tym okresie filmy, skierowane do widowni dziecięcej i młodzieżowej. W 1982 działało na terenie Albanii ponad 100 sal kinowych.
W 1991 r. nastąpił trwały kryzys kina albańskiego. Nowa Albania przyjęła nazwę Albafilm Studio, a następnie została podzielona na kilka odrębnych studiów. Nieliczne filmy powstawały głównie w koprodukcji z partnerami z Francji, Niemiec czy Szwajcarii. Największym sukcesem kina albańskiego była „Nagroda Młodych”, którą na festiwalu w Cannes otrzymał film Gjergja Xhuvaniego "Hasła".

</doc>
<doc id="1284515" url="https://pl.wikipedia.org/wiki?curid=1284515" title="Rozkład Rayleigha">
Rozkład Rayleigha

&lt;/math&gt;
 |kurtoza = formula_1
 |entropia = formula_2
 |momenty = formula_3
 |char = formula_4
 |odkrywca = 
Rozkład Rayleigha – ciągły rozkład prawdopodobieństwa powstający jako rozkład długości wektora na płaszczyźnie, którego składowe są niezależnymi zmiennymi losowymi o rozkładzie normalnym. Jest rozkładem jednoparametrycznym i stanowi szczególny przypadek rozkładu Weibulla (kiedy parametr kształtu dla rozkładu Weibulla jest k=2, nazywany jest rozkładem Rayleigha).
Jest używany m.in. w elektronice. Odległość strumienia elektronów na kineskopie od celu (środka plamki luminoforu) jest funkcją niezależnych błędów o rozkładzie normalnym, związanych z odchylaniem poziomym i pionowym.

</doc>
<doc id="1284524" url="https://pl.wikipedia.org/wiki?curid=1284524" title="Szlomo Zelig Awrasin">
Szlomo Zelig Awrasin

Szlomo Zelig Awrasin (ur. 3 lipca 1971 w Ukraińskiej SRR) – rabin, w latach 2004–2006 rabin pomocniczy Gminy Wyznaniowej Żydowskiej w Warszawie.
Urodził się na terenie dzisiejszej Ukrainy w rodzinie żydowskiej. Po odbyciu służby wojskowej, przez niecały rok uczył się w jesziwie rabina Steinsaltza w Moskwie. Po kilku miesiącach, w 1993 wyemigrował do Izraela. Tam rozpoczął studia religijne oraz ożenił się z Moriją, również pochodzącą z byłego Związku Radzieckiego, z którą ma czwórkę dzieci. Podczas przerw w nauce był m.in. wysłannikiem w Moskwie, rabinem gminy żydowskiej w Düsseldorfie i wicedyrektorem szkoły żydowskiej we Lwowie. Przed przyjazdem we wrześniu 2004 do Warszawy mieszkał z rodziną w Karmielu. Posiada także uprawnienia rzezaka. W sierpniu 2006 wrócił do Izraela. Tam, w Efracie wykładał w jesziwie Beit Midrash HaShiloach. Od grudnia 2010 jest emisariuszem izraelskiej organizacji Shavei Israel w Rosji. 

</doc>
<doc id="1284525" url="https://pl.wikipedia.org/wiki?curid=1284525" title="MARSplines">
MARSplines

MARSplines ("Multivariate Adaptive Regression Splines") – nieparametryczna metoda regresji statystycznej. Metoda nie zakłada określonej postaci zależności pomiędzy predyktorami a zmienną objaśnianą, lecz dobiera ją do konkretnych danych.
Ogólna postać modelu MARSplines:
gdzie:
Metoda wymaga wcześniejszego zaprojektowania odpowiedniego zbioru funkcji bazowych, mogącego w szczególności obejmować wartości pojedynczych predyktorów, ich wielomiany, czy funkcje modelujące interakcje między kilkoma predyktorami.
Algorytm przeszukuje przestrzeń możliwych średnich ważonych z wartości funkcji bazowych i iteracyjnie dobiera do modelu coraz większą ich liczbę, posługując się kryterium minimalizacji sumy kwadratów błędów (metoda najmniejszych kwadratów).

</doc>
<doc id="1284528" url="https://pl.wikipedia.org/wiki?curid=1284528" title="Multivariate Adaptive Regression Splines">
Multivariate Adaptive Regression Splines



</doc>
<doc id="1284531" url="https://pl.wikipedia.org/wiki?curid=1284531" title="Świba (przystanek kolejowy)">
Świba (przystanek kolejowy)

Świba – przystanek kolejowy w Świbie, w województwie wielkopolskim, w Polsce. Przystanek na linii kolejowej nr 181 z Wielunia Dąbrowy do Kępna.

</doc>
<doc id="1284543" url="https://pl.wikipedia.org/wiki?curid=1284543" title="Szponowatość paznokci">
Szponowatość paznokci

Szponowatość paznokci, onychogryfoza (łac. "onychogryphosis") – przerost płytki paznokciowej spowodowany stanem zapalnym łożyska paznokcia. Może być również spowodowany zaburzeniami na tle neurotroficznym lub patologicznym.
Najczęściej dotyczy palucha. Może jednak dotyczyć również i innych paznokci nóg i rąk. Szponowatość pojawia się najczęściej u osób starszych (u młodszych związana jest najczęściej z wielokrotnymi urazami typu mechanicznego). Paznokieć staje się grubszy niż normalnie, zaczyna ciemnieć, zmieniając swoje zabarwienie na kolor szarozielony bądź ciemnobrunatny. Kształt jego ulega deformacji poprzez wykrzywianie się go w stronę powierzchni paznokciowej bądź w kierunku powierzchni dłoniowej przypominając kształtem szpon (pazur) ptaka.

</doc>
<doc id="1284546" url="https://pl.wikipedia.org/wiki?curid=1284546" title="Onychogryfoza">
Onychogryfoza



</doc>
<doc id="1284547" url="https://pl.wikipedia.org/wiki?curid=1284547" title="Nicholas Hooper">
Nicholas Hooper

Nicholas Hooper, Nick Hooper (ur. 23 lipca 1952 w Londynie) - brytyjski kompozytor muzyki filmowej.
Był nominowany do nagrody Saturn 2007 za najlepszą muzykę do filmu "Harry Potter i Zakon Feniksa". Dwukrotnie otrzymał telewizyjną nagrodę BAFTA ("BAFTA TV Award"), a trzykrotnie był do niej nominowany.

</doc>
<doc id="1284551" url="https://pl.wikipedia.org/wiki?curid=1284551" title="Ninnius Crassus">
Ninnius Crassus

Ninnius Crassus – poeta rzymski, który żył pod koniec okresu republikańskiego. Według gramatyka Priscjana tłumaczył "Iliadę" na łacinę.

</doc>
<doc id="1284552" url="https://pl.wikipedia.org/wiki?curid=1284552" title="Buława (pocisk balistyczny)">
Buława (pocisk balistyczny)



</doc>
<doc id="1284553" url="https://pl.wikipedia.org/wiki?curid=1284553" title="Chorągiew kozacka Andrzeja Lipskiego">
Chorągiew kozacka Andrzeja Lipskiego

Chorągiew kozacka ks. Andrzeja Lipskiego – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był Andrzej Lipski herbu Grabie - biskup kujawski od 1623, wcześniej biskup łucki 1617-1623. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284556" url="https://pl.wikipedia.org/wiki?curid=1284556" title="Wartość charakterystyczna przeżycia">
Wartość charakterystyczna przeżycia

Wartość charakterystyczna przeżycia – czas do momentu, w którym formula_1 populacji zginęło (uległo awarii). Wielkość ta jest równa parametrowi skali w dopasowanym do danych rozkładzie Weibulla.

</doc>
<doc id="1284557" url="https://pl.wikipedia.org/wiki?curid=1284557" title="Chorągiew kozacka Pawła Działyńskiego">
Chorągiew kozacka Pawła Działyńskiego

Chorągiew kozacka Pawła Działyńskiego – chorągiew jazdy kozackiej I połowy XVII wieku, okresu wojen Rzeczypospolitej ze Szwedami i Moskwą.
Szefem tej chorągwi był starosta bratiański Paweł Działyński. Żołnierze chorągwi wzięli udział w wojnie polsko-szwedzkiej 1626-1629.

</doc>
<doc id="1284558" url="https://pl.wikipedia.org/wiki?curid=1284558" title="Igor (Świat Dysku)">
Igor (Świat Dysku)



</doc>
<doc id="1284561" url="https://pl.wikipedia.org/wiki?curid=1284561" title="Zapalenie jądra">
Zapalenie jądra



</doc>
<doc id="1284564" url="https://pl.wikipedia.org/wiki?curid=1284564" title="Synagoga Starobazarna w Humaniu">
Synagoga Starobazarna w Humaniu

Synagoga Starobazarna w Humaniu () – jeden z dwóch żydowskich domów modlitewnych znajdujących się w Humaniu na Podolu do I wojny światowej. 
Znajdowała się przy ulicy Wierchnie-Jewriejskiej. W 1903 roku jej rabinem był Iosif Gelman (Helman).

</doc>
<doc id="1284571" url="https://pl.wikipedia.org/wiki?curid=1284571" title="Chorągiew husarska prywatna Eustachego Tyszkiewicza">
Chorągiew husarska prywatna Eustachego Tyszkiewicza

Chorągiew husarska prywatna Eustachego Tyszkiewicza – prywatna chorągiew husarska litewska I połowy XVII wieku, okresu wojen ze Szwedami i Rosją.
Szefem tej chorągwi był wojewoda brzeskolitewski, Eustachy Tyszkiewicz. Żołnierze chorągwi wzięli udział w wojnie polsko-szwedzkiej 1626 – 1629.

</doc>
<doc id="1284572" url="https://pl.wikipedia.org/wiki?curid=1284572" title="Tympanoskleroza">
Tympanoskleroza

Tympanoskleroza (łac. "tympanosclerosis"), stwardnienie ucha środkowego - forma schorzenia ucha środkowego. Proces chorobotwórczy powodujący włóknienie i tworzenie się złogów soli wapnia w obrębie ucha środkowego i trąbki Eustachiusza. Czasami poprzez usztywnienie kosteczek słuchowych i przerost złogów dochodzi do utraty lub upośledzenia słuchu.

</doc>
<doc id="1284575" url="https://pl.wikipedia.org/wiki?curid=1284575" title="Synagoga Nowobazarna w Humaniu">
Synagoga Nowobazarna w Humaniu

Synagoga Nowobazarna w Humaniu () – jedna z dwóch bóżnic znajdujących się w Humaniu do rewolucji październikowej. 
Była położona przy ul. Kagalskiej (Kahałskiej).

</doc>
<doc id="1284576" url="https://pl.wikipedia.org/wiki?curid=1284576" title="Kaplica ŚŚ. Młodzianków na Wawelu">
Kaplica ŚŚ. Młodzianków na Wawelu



</doc>
<doc id="1284577" url="https://pl.wikipedia.org/wiki?curid=1284577" title="Victor Anichebe">
Victor Anichebe

Victor Chinedu Anichebe (ur. 23 kwietnia 1988 w Lagos) – nigeryjski piłkarz angielskiego pochodzenia występujący na pozycji napastnika. Były reprezentant Nigerii.
Wychowanek Evertonu, w swojej karierze grał także w klubach West Bromwich Albion, Sunderland i Beijing Enterprises Group FC. 
Kariera klubowa.
Wczesne lata.
Anichebe, będąc dzieckiem, przeniósł się z rodzicami do Liverpoolu. Początkowo mieszkali w Toxteth, skąd przeprowadzili się na stałe do Crosby. Młody Nigeryjczyk jest produktem akademii Evertonu, a jego głównymi zaletami są szybkość i siła.
Everton.
Napastnik zadebiutował w drużynie rezerw Evertonu w wieku 15 lat. Pierwszy mecz w seniorach drużynie zaliczył po niespełna dwóch latach, wchodząc w 89 minucie z ławki rezerwowych za Simona Daviesa podczas pucharowego meczu z Chelsea. Anichebe podpisał pierwszą profesjonalną umowę z klubem grającym na Goodison Park w kwietniu 2006. Miesiąc później otrzymał nagrodę dla najlepszego zawodnika rezerw sezonu 2005/2006. Debiutancką bramkę na boiskach Premier League Nigeryjczyk zdobył przeciwko West Bromwich Albion, pokonując polskiego bramkarza Tomasza Kuszczaka. 30 grudnia 2006 Everton pokonał Newcastle United po dwóch golach Anichebe. Swój dorobek powiększył on o jedno trafienie w zwycięskiej grze z Fulham w Wielki Piątek 2007 roku. 2 maja tego samego roku władze "The Toffees" ogłosiły, że napastnik przedłużył kontrakt do lata 2011. Anichebe stał się tajną bronią Evertonu w rozgrywkach Pucharu UEFA 2007/2008. Zmusił do wyciągnięcia piłki z siatki bramkarzy takich klubów, jak Metalist Charków, AE Larisa, 1. FC Nürnberg oraz SK Brann. W czerwcu 2008 został przez kibiców Evertonu wybrany najlepszym młodym zawodnikiem sezonu. 22 lutego 2009 w meczach przeciwko Newcastle United napastnik został sfaulowany przez Kevina Nolana, który dostał za swój czyn czerwoną kartkę. Anichebe doznał poważnej kontuzji i musiał pauzować przez 11 miesięcy. Do gry powrócił on dopiero w styczniu 2010, w meczu z Sunderlandem drużyna wygrała 2:0. Dwa miesiące później Nigeryjczyk zaliczył pierwszego gola po kontuzji - w zremisowanym 2:2 meczu z Birmingham City. W styczniu 2011 podpisał nowy, 4,5-letni kontrakt. We wrześniu 2011 zawodnik zaczął narzekać na problemy z pachwiną i nie zagrał już do końca roku. Na boisko powrócił 1 stycznia 2012, wchodząc na plac gry w drugiej połowie w spotkaniu z West Bromwich Albion. W 87 minucie tego meczu strzelił gola. Bramka ta dała jego drużynie zwycięstwo 1:0. W swoim pierwszym meczu w sezonie 2012/2013 Anichebe strzelił lewą nogą gola w wygranym 3:0 meczu ze Swansea. Następnie stracił kilka meczów z powodu problemów ścięgnowych, ale powrócił do strzelania w grudniowym meczu z West Ham United, wygranym przez jego drużynę 2:1. W meczu z Newcastle zaliczył dwie asysty. W lutym Anichebe strzelił swojego pierwszego gola w FA Cup, w meczu przeciwko Oldham Athletic. Spotkanie to zakończyło się wynikiem 2:2. W późniejszej części sezonu był podstawowym strzelcem swojej drużyny, głównie w związku z niezłą formą strzelecką oraz słabą Nikicy Jelavicia. Sezon zakończył z 8 golami w 32 meczach.
2 września 2013 Anichebe podpisał kontrakt z West Bromwich Albion. Jego nowy klub zapłacił za niego £6 milionów.
2 września 2016 jako wolny zawodnik dołączył do Sunderlandu i spędził tam sezon 2016/2017. Następnie odszedł do chińskiego Beijing Enterprises Group.
Kariera reprezentacyjna.
W lutym 2006 Anichebe ogłosił swą chęć reprezentowania Nigerii:
To jednak Anglia jako pierwsza dała szansę zaistnieć napastnikowi na szczeblu reprezentacyjnym. Anichebe został powołany do składu drużyny narodowej U-19 5 września 2006. Powołanie jednak odrzucił, a następne przyszło niedługo potem, już od Nigerii U-20.
Zamieszanie wokół młodego gracza było kontynuowane, gdy nie przyjechał na obóz treningowy reprezentacji Nigerii. Afrykańska prasa spekulowała na temat tego, którą reprezentację w końcu wybierze, ale w marcu 2007 Anichebe dostał powołanie od trenera "Super Orłów" Bertiego Vogtsa do drużyny seniorskiej. Nie dane mu było natomiast pojechać na Puchar Narodów Afryki 2008. 26 marca 2008 Anichebe wszedł z ławki rezerwowych w meczu eliminacji do Igrzysk Olimpijskich 2008 z Republiką Południowej Afryki, podwyższając wynik na 3:0 dla Nigerii. Kolejnym jego sukcesem na tym turnieju było wywalczenie wraz z reprezentacją Nigerii srebrnego medalu.

</doc>
<doc id="1284579" url="https://pl.wikipedia.org/wiki?curid=1284579" title="Michał Ostaszewski">
Michał Ostaszewski

Michał Ostaszewski herbu Ostoja (ur. ok. 1735, zm. 5 października 1816) – organizator i jeden z przywódców konfederacji barskiej 1768-1772 na Podkarpaciu, zwolennik Konstytucji 3 maja, inicjator budowy uzdrowiska Iwonicz-Zdrój.
Życiorys.
Urodził się około 1735 r. Wziął udział w konfederacji barskiej – zbrojnym ruchu obrony przeciw despotyzmowi rosyjskiemu. Jego postać upamiętnił zbieracz tradycji barskich i pisarz, Szczęsny Morawski, w powieści "Pobitna pod Rzeszowem":
Był właścicielem dóbr w ziemi sanockiej (włączonej w pierwszym rozbiorze 1772 r. do Austrii): w 1775 nabył od Magdaleny z Uniatyckich Orzechowskiej wieś Jabłonkę; w 1793 od Teresy z Ossolińskich Potockiej majątki Klimkówkę i Iwonicz, a w 1794 od tejże samej Teresy Potockiej dobra Wzdów i Sieniawę. W Iwoniczu, bogatym w wody mineralne, założył pierwsze instalacje zdrojowe i kąpielowe (potem znacznie rozbudowane przez kolejnych właścicieli Iwonicza, rodzinę Załuskich).
Utrzymywał kontakty z Hugonem Kołłątajem. Dwaj bracia Hugona, Rafał Kołłątaj i Jan Kołłątaj, byli świadkami na ślubie jego córki Antoniny z Józefem Podoskim w Iwoniczu 14 lutego 1796..
Zmarł w 1816 w Krościenku Wyżnym. Pochowany został w Klimkówce.
Był dwukrotnie żonaty. Z pierwszej żony, Marii Krynickiej, miał synów Sebastiana (1755-1826) i Kazimierza (1756-1845), a z drugiej, Marii Zielińskiej, syna Józefa (1765-1854). Miał też cztery córki.

</doc>
<doc id="1284580" url="https://pl.wikipedia.org/wiki?curid=1284580" title="Kępno (stacja kolejowa)">
Kępno (stacja kolejowa)

Kępno – stacja węzłowa w Kępnie, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.

</doc>
<doc id="1284582" url="https://pl.wikipedia.org/wiki?curid=1284582" title="Chorągiew Andrzeja Lipskiego">
Chorągiew Andrzeja Lipskiego



</doc>
<doc id="1284585" url="https://pl.wikipedia.org/wiki?curid=1284585" title="Chorągiew piesza prywatna Stanisława Radziejowskiego">
Chorągiew piesza prywatna Stanisława Radziejowskiego

Chorągiew piesza prywatna Stanisława Radziejowskiego – prywatna chorągiew piesza koronna I połowy XVII wieku, okresu wojen ze Szwedami i Rosją. Była to chorągiew autoramentu polskiego.
Szefem tej chorągwi był wojewoda rawski Stanisław Radziejowski. Chorągiew wzięła udział w wojnie polsko-szwedzkiej 1626–1629.

</doc>
<doc id="1284587" url="https://pl.wikipedia.org/wiki?curid=1284587" title="Chorągiew Stanisława Radziejowskiego">
Chorągiew Stanisława Radziejowskiego



</doc>
<doc id="1284590" url="https://pl.wikipedia.org/wiki?curid=1284590" title="Chorągiew kozacka Tomasza Zamoyskiego">
Chorągiew kozacka Tomasza Zamoyskiego



</doc>
<doc id="1284592" url="https://pl.wikipedia.org/wiki?curid=1284592" title="Wasilij Polenow">
Wasilij Polenow

Wasilij Dmitrijewicz Polenow (ros. "Василий Дмитриевич Поленов", ur. w Petersburgu, zm. 18 lipca 1927 w majątku Borok koło miasta Tuła) – rosyjski malarz, ukończył Akademię Sztuk Pięknych w Petersburgu. Był wykładowcą w Moskiewskiej Szkole Malarstwa, Rzeźby i Architektury. Tworzył realistyczne portrety, sceny historyczne, religijne, rodzajowe oraz pejzaże.
Życiorys.
Po ukończeniu gimnazjum w Pietrozawodsku rozpoczął studia w Cesarskiej Akademii Sztuk Pięknych w Petersburgu u Pawła Czistiakowa.
W roku 1869 otrzymał złoty medal za obraz „Hiob i jego przyjaciele” (Иов и его друзья), w następnym roku drugi złoty medal za obraz „Chrystus wskrzeszający córkę Jaira” (Христос воскрешает дочь Иаира).
W roku 1872 ukończył równoległe studia na Wydziale Prawa Uniwersytetu Petersburskiego, a następnie wyruszył na wędrówkę po Europie. Odwiedził Wiedeń, Monachium, Wenecję, Florencję i Neapol, zamieszkał na dłużej w Paryżu.
W roku 1876 powrócił do Rosji i wkrótce wyruszył na front wojny rosyjsko-tureckiej jako nadworny malarz cesarza Aleksandra III.
W roku 1884 wyruszył do Turcji, Palestyny, Syrii i Egiptu.
Po powrocie przyłączył się do grupy Pieriedwiżników. Zajmował się również scenografią teatralną.
W latach 1882-1895 wykładał w Moskiewskiej Szkole Malarstwa, Rzeźby i Architektury. Do jego uczniów należeli m.in. Isaak Lewitan i Konstantin Korowin.

</doc>
<doc id="1284594" url="https://pl.wikipedia.org/wiki?curid=1284594" title="Chorągiew piesza prywatna Kaspra Zebrzydowskiego">
Chorągiew piesza prywatna Kaspra Zebrzydowskiego

Chorągiew piesza prywatna Kaspra Zebrzydowskiego – prywatna chorągiew piesza koronna I połowy XVII wieku, okresu wojen ze Szwedami i Rosją. Była to chorągiew autoramentu polskiego.
Szefem tej chorągwi był kasztelan kaliski Kasper Zebrzydowski. Chorągiew wzięła udział w wojnie polsko-szwedzkiej 1626-1629.

</doc>
<doc id="1284596" url="https://pl.wikipedia.org/wiki?curid=1284596" title="Zgromadzenie Sióstr Najświętszej Rodziny z Nazaretu">
Zgromadzenie Sióstr Najświętszej Rodziny z Nazaretu

Zgromadzenie Sióstr Najświętszej Rodziny z Nazaretu (potocznie Nazaretanki, skrót CSFN) ("Congregatio Sororum Sacrae Familiae de Nazareth") – żeńskie katolickie zgromadzenie zakonne założone przez Franciszkę Siedliską.
Duchowość zgromadzenia.
Duchowość nazaretańska jest zakorzeniona w ewangelicznym przesłaniu miłości i wyrażona uważnym wsłuchiwaniem się w głos Boga mówiącego przez osoby i wydarzenia codziennego życia oraz przeżywana w ludzkich doświadczeniach każdego dnia. Najświętsza Rodzina z Nazaretu jest wzorem, który inspiruje siostry pięknem zwyczajnego życia przeżywanego w głębokiej wierze i zażyłości z Jezusem, Bogiem obecnym w każdym człowieku. Duchowość Zgromadzenia, w pełni osadzona w ludzkim doświadczeniu, jest mistyką zwyczajności, drogą życia kontemplatywnego, dzięki któremu stopniowo i coraz pełniej siostry potrafią odkrywać i wskazywać innym ukrytą twarz Boga oraz głosić światu Królestwo Bożej Miłości.
Historia.
Okres II wojny światowej.
28 sióstr z Grodna i Wilna wywiezionych na Syberię, przeszło szlak z Armią Generała Władysława Andersa, opiekując się „tułaczymi dziećmi” najpierw w Afryce, a następnie zakładając dla nich szkołę w Pitsfordzie (Anglia).
1 sierpnia 1943 roku, w Nowogródku, 11 nazaretanek zginęło męczeńską śmiercią z rąk Niemców, oddając życie za aresztowanych ojców rodzin. W klasztorze nazaretanek w Kaliszu Niemcy utworzyli w 1942 roku ośrodek germanizacyjny dla dzieci polskich, uprzednio wywożąc z niego siostry do obozu pracy w Bojanowie.
5 marca 2000 roku Męczennice z Nowogródka zostały beatyfikowane w Rzymie przez Jana Pawła II. Obecnie trwa proces beatyfikacyjny jedynej ocalałej z tej wspólnoty siostry – Sługi Bożej S. Małgorzaty Banaś.
Dom prowincjalny przy ul. Czerniakowskiej 137 w Warszawie spełniał szczególną rolę w czasie okupacji i powstania warszawskiego. Był miejscem tajnego nauczania, terenem walk, siedzibą sztabu dowódczego Zgrupowania Pułku Baszta, szpitalem (dla żołnierzy niemieckich i węgierskich oraz dla chorych ze Szpitala Ujazdowskiego). Zorganizowano w nim także kuchnię dla uchodźców (RGO).
Działalność.
Zgromadzenie angażuje się w różne formy działalności apostolskiej w Kościele, szczególnie poprzez posługę rodzinom w 13 krajach, Polska, Stany Zjednoczone, Rosja, Białoruś, Ukraina, Kazachstan, Australia, Filipiny, Francja, Italia, Anglia, Izrael i od września 2012, Ghana.
W Polsce jest 840 osób zakonnych które mieszkają w 80 wspólnotach podzielonych administracyjnie na dwie prowincje:
Struktura zgromadzenia.
168 wspólnot wchodzących w skład 7 prowincji:
Stowarzyszenie Najświętszej Rodziny.
Do Stowarzyszenia mogą należeć rodziny oraz pełnoletnie osoby indywidualne, które pragną włączyć się w charyzmat i misję Sióstr Nazaretanek wobec rodziny poprzez aktywny udział w formacji i apostolstwie Stowarzyszenia.
Habit.
Najpopularniejszy strój to czarny habit z białym kołnierzykiem i czarny welon z białą wypustką (inne dozwolone kolory habitu to: biały i szary), na habicie srebrny krzyż, po ślubach wieczystych siostry noszą obrączkę. W różnych krajach można spotkać jeszcze inny rodzaj stroju nazaretańskiego, który także jest zatwierdzony przez Zgromadzenie.

</doc>
<doc id="1284597" url="https://pl.wikipedia.org/wiki?curid=1284597" title="Metrykalia">
Metrykalia



</doc>
<doc id="1284599" url="https://pl.wikipedia.org/wiki?curid=1284599" title="Polenow Wasilij Dmitrijewicz">
Polenow Wasilij Dmitrijewicz



</doc>
<doc id="1284600" url="https://pl.wikipedia.org/wiki?curid=1284600" title="Bitwa pod Tigranocertą">
Bitwa pod Tigranocertą

Bitwa pod Tigranocertą – bitwa stoczona 6 października 69 r. p.n.e. między Rzymianami dowodzonymi przez Lukullusa, a Armeńczykami dowodzonymi przez Tigranesa II w czasie III wojny Rzymu z królem pontyjskim Mitrydatesem VI Eupatorem.
Przebieg.
Lukullus w pościgu za Mitrydatesem VI uderzył na Armenię i rozpoczął oblężenie jej stolicy Tigranocerty. Gdy nadeszła duża armeńska armia, doradcy radzili Lukullusowi, aby się wycofał, on jednak 6000 żołnierzy nakazał kontynuowanie oblężenia, a sam na czele 10 000 legionistów i 3 000 kawalerii udał się w kierunku nadciągającego wroga. Obie armie przez krótki czas obozowały na przeciwległych brzegach rzeki. Mitrydates VI wysłał na pomoc Armeńczykom swojego najlepszego stratega Taksilesa, który zasugerował Tigranesowi II aby powstrzymywał się od bezpośredniej konfrontacji z legionistami, lecz podjazdami lekkiej kawalerii szarpał linię wroga, między armią oblężniczą a Lukullusem. Tym sposobem chciał odciąć kontakt między głównymi siłami i ich zaopatrzeniem.Brzeg na którym stacjonowali Armeńczycy był za stromy na atak więc Rzymianie posunęli się zgodnie z prądem rzeki i przeszli w miejscu, gdzie teren był płaski. Wykorzystując niezdecydowanie armeńskiego króla, który się cofnął, zaatakowali prawe skrzydło armii wroga, łamiąc szyk ciężkozbrojnej armeńskiej piechoty. Armia Tigranesa poszła w rozsypkę, a zwycięstwo Lukullusa było zdecydowane.

</doc>
<doc id="1284607" url="https://pl.wikipedia.org/wiki?curid=1284607" title="Wasilij Dmitrijewicz Polenow">
Wasilij Dmitrijewicz Polenow



</doc>
<doc id="1284610" url="https://pl.wikipedia.org/wiki?curid=1284610" title="Syców (stacja kolejowa)">
Syców (stacja kolejowa)

Syców – nieczynna od 2002 roku stacja kolejowa w Sycowie, w województwie dolnośląskim, w Polsce. Stacja na linii kolejowej nr 181 z Wielunia Dąbrowy do Oleśnicy położona w znacznej odległości od centrum miasta (około 2 km) – przy ul. Kolejowej.
Wykorzystanie.
Stacja Syców w 2009 i 2010 roku kilkanaście razy była wykorzystywana przez prywatnego przedsiębiorcę do wyładunku składów pociągów z kruszywem pod budowę dróg. 9 kwietnia 2011 roku miał miejsce przejazd pociągu specjalnego relacji Wrocław Główny – Syców, z okazji 140-lecia linii kolejowej nr 181. Natomiast 17 września 2011 roku odbył się przejazd pociągu specjalnego relacji Wrocław Mikołajów – Oleśnica – Syców – Kępno – Wieruszów Miasto – Wieluń Dąbrowa. W skład pociągu wchodziła lokomotywa spalinowa JT42CWRM/Class 66 należąca do przewoźnika Freightliner PL, która ciągła 5 wagonów osobowych współczesnych, 3 osobowe historyczne, 4 towarowe oraz tzw. salonkę. Organizatorem przejazdu był Klub Sympatyków Kolei z Wrocławia oraz samorządy leżące przy linii kolejowej nr 181. 
W 2011 roku trwał proces mający na celu przywrócenie pociągów pasażerskich relacji Wieluń – Wrocław Główny, z wykorzystaniem nieczynnego od 2002 roku odcinka linii kolejowej nr 181 Kępno – Oleśnica, przez Syców, jednak do reaktywacji połączeń pasażerskich nie doszło.
2 stycznia 2023 roku PKP PLK ogłosiła przetarg na rewitalizację całej linii kolejowej nr 181 wraz z elektryfikacją na odcinku Kępno – Oleśnica w ramach, których planowana jest rewitalizacja peronów na stacji kolejowej Syców.

</doc>
<doc id="1284615" url="https://pl.wikipedia.org/wiki?curid=1284615" title="Inka Parei">
Inka Parei

Inka Parei (ur. 1967 we Frankfurcie) – niemiecka pisarka. Studiowała socjologię, politologię, sinologię i germanistykę. Jako autorka powieści zadebiutowała w 1999 książką "Die Schattenboxerin", wyróżnioną Nagrodą Promocyjną im. Hansa Ericha Nossacka. Kolejna powieść, "Was Dunkelheit war" ("Czym była ciemność"), została w 2003 uhonorowana Nagrodą im. Ingeborg Bachmann. Obecnie pisarka jest mieszkanką Berlina.

</doc>
<doc id="1284616" url="https://pl.wikipedia.org/wiki?curid=1284616" title="Bralin (przystanek kolejowy)">
Bralin (przystanek kolejowy)

Bralin – nieczynny od 2002 roku przystanek kolejowy w Bralinie, w województwie wielkopolskim, w Polsce. Przystanek na linii kolejowej nr 181 z Wielunia Dąbrowy do Oleśnicy.

</doc>
<doc id="1284617" url="https://pl.wikipedia.org/wiki?curid=1284617" title="Stephen Langton">
Stephen Langton

Stephen Langton (ur. ok. 1150/1160, zm. 9 lipca 1228) – angielski duchowny i polityk, arcybiskup Canterbury i prymas Anglii 1207–1228. Odegrał dużą rolę w przygotowaniu Magna Charta Libertatum w 1215.
Biografia.
Studiował teologię w Canterbury i Paryżu. W trakcie nauki poznał Lotario Conti di Segni, późniejszego papieża Innocentego III (1198–1216). Uzyskał tytuł profesorski i został kanclerzem paryskiej Sorbony. W 1206 Innocenty III kreował go kardynałem prezbiterem San Crisogono i wezwał do Rzymu. Sygnował bulle papieskie między 8 czerwca 1206 a 10 maja 1207.
Po śmierci arcybiskupa Canterbury Huberta Waltera w 1205 roku doszło do podwójnej elekcji jego następcy. Obie zwaśnione strony zwróciły się do papieża o rozstrzygnięcie sporu. Innocenty III odmówił zatwierdzenia obu elektów i w czerwcu 1207 mianował na wakujące arcybiskupstwo kardynała Langtona. Wywołało to ostry konflikt między papieżem a królem Anglii Janem I, który odmówił uznania tej nominacji. W odpowiedzi papież nałożył na Anglię interdykt (w marcu 1208) i ekskomunikował króla (w 1212), polecając wykonanie wyroku królowi Francji Filipowi II. W rezultacie Jan I uległ i uznał się za lennika Stolicy Apostolskiej. W 1213 kardynał Langton mógł wreszcie objąć archidiecezję. Szybko związał się z antykrólewską opozycją baronów i był jednym z głównych architektów Wielkiej Karty Swobód w 1215 roku.
Udział w opozycji antykrólewskiej ściągnął na niego gniew papieża, który wziął w tym konflikcie stronę króla. Langton został zawieszony w funkcjach kościelnych. Wówczas udał się do Rzymu, by wziąć udział w Czwartym Soborze Laterańskim. Dopiero wiosną 1216 roku uzyskał zwolnienie od sankcji kościelnych. W 1218 powrócił do Anglii.
W ostatnich latach życia służył nowemu (od 1216) królowi Anglii Henrykowi III (m.in. w próbach odzyskania Normandii z rąk Francuzów), choć w 1223 poparł baronów domagających się potwierdzenie "Magna Charta". Uzyskał też wiele przywilejów od papieża na rzecz Kościoła w Anglii. Celebrował wiele synodów kościelnych; najbardziej znaczący był synod w Osney w kwietniu 1222. 
Był ostatnim kardynałem przed wielką schizmą zachodnią, który jednocześnie był także biskupem rezydencjonalnym. Począwszy od pontyfikatu Honoriusza III papieże odmawiali zatwierdzania nominacji kardynałów na wakujące biskupstwa (z wyjątkiem diecezji suburbikarnych), a ci, którzy w chwili nominacji kardynalskiej zajmowali takie stanowiska, byli obligowani do rezygnacji z nich.
Kardynałowi Langtonowi przypisuje się autorstwo hymnu Veni Sancte Spiritus oraz to, że jako pierwszy podzielił Biblię na rozdziały. Był on także autorem licznych komentarzy, glos, zbiorów kazań, a także dzieł historycznych i poetyckich.
Zmarł w Slindon i został pochowany w katedrze w Canterbury.

</doc>
<doc id="1284618" url="https://pl.wikipedia.org/wiki?curid=1284618" title="Pilot statku śródlądowego">
Pilot statku śródlądowego

Pilot statku śródlądowego - osoba posiadająca odpowiednie kwalifikacje, zajmująca się świadczeniem usług mających na celu ułatwienie ruchu żeglugowego. Usługi te polegają na udzielaniu kierownikowi statku przebywającego na śródlądowych drogach wodnych informacji lub porad potrzebnych do prowadzenia statku. Organizowaniem usług pilotażu mogą zajmować się: osoba fizyczna, prawna i inna jednostka organizacyjna niemająca osobowości prawnej, jednak czynności pilotażu muszą być dokonywane wyłącznie przez pilota. Pilotem może zostać osoba posiadająca patent żeglarski uprawniający do kierowania wszystkimi statkami i spełniająca ustawowe warunki. Potwierdzeniem posiadania kwalifikacji pilota jest uprawnienie pilotowe. Pilot ponosi odpowiedzialność wobec armatora za szkody spowodowane swoim działaniem. W razie rażącego naruszenia przez pilota przepisów żeglugowych dyrektor urzędu żeglugi śródlądowej może mu nałożyć karę. Obowiązek korzystania z pilota mają: polski i obcy statek morski lub śródlądowy, którego kierownik nie posiada uprawnienia do kierowania statkiem na danej drodze wodnej, pewne kategorie statków i uprawnienia kierownika statku zwalniają go od obowiązku korzystania z pilota. Nadzór nad wykonywaniem pilotażu sprawują dyrektorzy urzędów żeglugi śródlądowej na Odrzańskiej Drodze Wodnej według swojej właściwości miejscowej; prowadzą oni tu także listę pilotów świadczących usługi w zakresie pilotażu.

</doc>
<doc id="1284621" url="https://pl.wikipedia.org/wiki?curid=1284621" title="Marian Długołęcki">
Marian Długołęcki

Marian Długołęcki (ur. 14 sierpnia 1911 w Truskawcu, zm. 2 listopada 1987) – kapitan dyplomowany piechoty Wojska Polskiego, oficer wywiadu.
W 1932 rozpoczął służbę w Szkole Podchorążych Piechoty w Ostrowie-Komorowie, po jej ukończeniu został przydzielony w stopniu podporucznika do 27 Pułku Piechoty w Częstochowie. W 1939 został awansowany do stopnia porucznika. 2 czerwca 1939 został przeniesiony do Sztabu Głównego w Warszawie i skierowany na czterotygodniowy kurs dla oficerów służby zewnętrznej. Po ukończeniu kursu został skierowany do Konsulatu Polskiego we Wrocławiu jako attaché prasowy (faktycznie zastępca kierownika placówki polskiego wywiadu przy Konsulacie Generalnym we Wrocławiu). Po wybuchu wojny wraz z personelem Konsulatu został internowany i 15 września przekazany Danii. 
W październiku 1939 porucznik Długołęcki przedostał się do Wojska Polskiego we Francji. Po upadku Francji przedostał się do Wielkiej Brytanii, został wcielony do 2 Baomu Strzelców. W 1943 został skierowany do Wyższej Szkoły Wojennej w Peebles w Szkocji po jej ukończeniu został awansowany do stopnia kapitana.
W latach 1946-1948 służył w Biurze Ewidencji Polskiego Korpusu Przysposobienia I Rozmieszczenia. Po demobilizacji osiadł w Edynburgu.
Jest autorem wspomnień wydanych w Londynie w 1988 pt. "Ostatni raport. Wspomnienia b. oficera polskiego wywiadu we Wrocławiu. Przebieg ważniejszych wydarzeń od 1 lipca do 1 września 1939 r." .

</doc>
<doc id="1284627" url="https://pl.wikipedia.org/wiki?curid=1284627" title="John Acton (baronet)">
John Acton (baronet)

John Francis Edward Acton (ur. 3 czerwca 1736 w Besançon, zm. 12 sierpnia 1811 w Palermo) – angielski szlachcic. Był pierwszym ministrem Królestwa Neapolu za panowania Króla Ferdynanda IV.
Jego ojcem był Edward Acton, lekarz w Besançon. W tym francuskim mieście John Francis przyszedł na świat w roku 1736. Tytuły i posiadłości rodowe odziedziczył, dopiero gdy w roku 1791 zmarł jego kuzyn III stopnia sir Richard Acton of Aldenham Hall (ze Shropshire).
John Francis służył we flocie Wielkiego Księstwa Toskanii, a od roku 1775 dowodził fregatą wojenną w ekspedycji hiszpańsko-toskańskiej przeciw piratom z Algieru. Odznaczył się odwagą i został awansowany.
W roku 1779 Królowa Neapolu Maria Karolina Habsburg poprosiła swego brata, Wielkiego Księcia Toskanii, by pozwolił Actonowi, którego polecił jej Francesco d’Aquino, książę di Caramenico, zreorganizować skostniałą i niedozbrojoną flotę neapolitańską. Acton wywiązał się z zadania tak dobrze, że szybko awansował na dowódcę całej floty i armii, następnie na ministra finansów, a w końcu na głównego i pierwszego ministra.
Swą politykę konsultował z brytyjskim ambasadorem w Neapolu, którym był wówczas znawca antyku sir William Douglas Hamilton. Obaj zmierzali do wzmocnienia wpływów Austrii i Wielkiej Brytanii w Królestwie Neapolu. Polityka ta była atakowana przez partie dworskie; profrancuską i prohiszpańską. Od 1789 roku MSZ.
W grudniu roku 1799 niepopularny minister uciekł z miasta razem z królową Marią przed plądrującymi żołnierzami Napoleona.
W czasach terroru, który powstał gdy upadła Republika Partenopejska, Acton uległ pewnym prześladowaniom. W roku 1804 na żądanie Francji Republika pozbawiła go zupełnie wpływów w rządzie, lecz szybko je odzyskał. Gdy w lutym roku 1806 francuska armia wkroczyła do Neapolu, znów musiał uciekać wraz z królową Marią Karoliną na Sycylię.
Ożenił się, z papieską zgodą, z najstarszą córką swego brata, generała Josepha Edwarda Actona (ur. 1737), który również służył rządowi w Neapolu.

</doc>
<doc id="1284628" url="https://pl.wikipedia.org/wiki?curid=1284628" title="DJ Krime">
DJ Krime

DJ Krime właściwie Wojciech Długosz (ur. 1978 w Krakowie), znany również jako Mr Krime – polski DJ i producent muzyczny, obecny na polskiej scenie muzycznej od 1994 roku. Jest pionierem turntablizmu w Polsce. Jest bratem MK Fever. Dwukrotny Mistrz Europy Wschodniej Vestax Extravaganza (2001, 2002), Mistrz Polski ITF (2003) oraz Mistrz w kategorii "Drums Deluxe" Wheels On Fire.

</doc>
<doc id="1284631" url="https://pl.wikipedia.org/wiki?curid=1284631" title="Stefan Wiśniewski (bokser)">
Stefan Wiśniewski (bokser)

Stefan Wiśniewski (ur. 6 sierpnia 1904, zm. 15 kwietnia 1981 w Poznaniu) – polski bokser.
Pięściarstwem zainteresował się w 1924 roku, wstępując do klubu Warta Poznań, której to barw bronił do końca swojej kariery. Należał do najbardziej pracowitych i sumiennie trenujących zawodników sekcji Warty. Licząc na swoją wrodzoną wytrzymałość, zacięty i zamknięty w sobie, zdobywał teren krok po kroku.
Startując w mistrzostwach Polski, dwukrotnie został mistrzem w 1929 i 1931, dwa razy wywalczył wicemistrzostwo Polski w 1928 i 1930. Był też brązowym medalistą w 1926 roku, wszystkie medale zdobył walcząc w kategorii półciężkiej. Trzykrotnie wywalczył z Wartą drużynowe mistrzostwo Polski w 1927, 1930 i 1932 roku. W reprezentacji Polski wystąpił czterokrotnie w latach 1929 - 1931, ponosząc 4 porażki. Z ringiem pożegnał się w 1932 roku.
W swojej karierze stoczył 78 walk, odnosząc 48 zwycięstw, 10 remisów i 20 pojedynków przegrywając.
Został pochowany na Cmentarzu Junikowo w Poznaniu (pole 39, kw.3, rz.6, m.6).

</doc>
<doc id="1284632" url="https://pl.wikipedia.org/wiki?curid=1284632" title="Olivier Greif">
Olivier Greif

Olivier Greif (ur. 3 stycznia 1950 w Paryżu, zm. 13 maja 2000 tamże) – francuski kompozytor. Urodził się w rodzinie polskich Żydów. Zaczął komponować w wieku 9 lat. Studiował w Konserwatorium Paryskim i Juilliard School. Skomponował około 100 dzieł, m.in. " Veni Creator", "Sonate de Requiem" na wiolonczelę i fortepian, trzy sonaty na skrzypce i fortepian, kwartety smyczkowe, koncerty.

</doc>
<doc id="1284634" url="https://pl.wikipedia.org/wiki?curid=1284634" title="Symphonie Fantastique">
Symphonie Fantastique



</doc>
<doc id="1284645" url="https://pl.wikipedia.org/wiki?curid=1284645" title="Odrzańska Droga Wodna">
Odrzańska Droga Wodna

Odrzańska Droga Wodna – śródlądowy szlak żeglugowy na Odrze mający swój początek (kilometr "0") przy ujściu rzeki Opawy do Odry, a kończący się na 854,3 km przy ujściu do Zalewu Szczecińskiego. Odcinek Odry powyżej Kędzierzyna-Koźla utracił cechy drogi wodnej. Obecnie jej początek ma miejsce w Gliwicach i kończy się w Szczecinie. Długość całkowita szlaku: 687 km, w tym Kanał Gliwicki – 41 km, Odra skanalizowana – 187 km, Odra uregulowana, o biegu swobodnym, odcinek od Brzegu Dolnego do Szczecina – 459 km.
Na 553,4 kilometrze ma połączenie z kanałem Odra-Sprewa, a na 667,2 kilometrze z kanałem Odra-Hawela dzięki czemu włączona jest w europejski system dróg wodnych.
W sezonie żeglugowym 2015 ze względu na erozję dna poniżej śluzy Brzeg Dolny oraz wypłycenie środkowego odcinka Odry regularna żegluga na całej długości Odrzańskiej Drogi Wodnej była niemożliwa.
Śluzy na Odrzańskiej Drodze wodnej.
Śluzy na Kanale Gliwickim.
Na Kanale Gliwickim zbudowano 6 śluz o identycznych parametrach:
Śluzy maja różna wysokość podnoszenia:
Śluzy na Odrze skanalizowanej.
Na odcinku Wrocławskiego Węzła Wodnego w tabeli wymieniono śluzy na północnej "Głównej Drodze Wodnej" pomijając śluzy położone na "Miejskiej Drodze Wodnej" i na "Mieszczańskiej Drodze Wodnej".
Historia.
Do roku 1740.
Pierwszy okres do roku 1740 to przedział zróżnicowania politycznego Nadodrza, w którym administrowanie Odrą odbywało się przez administrację wielu państwowości konkurujących ze sobą i posiadających wpływy polityczne sięgające rzeki. Cechą charakterystyczną tego okresu był wzrost roszczeń wobec rzeki najpierw monarchów (państw), później miast i właścicieli nieruchomości. Destrukcyjnie na żeglugę wpływał brak wspólnej polityki rzecznej i wynikający z niej brak korelacji wydawanych aktów prawnych. Istotnym dla tego okresu był fakt poszukiwania przez władających od 1526 r. Śląskiem Habsburgów warunków poprawiających połączenie wodne ich oddalonej od portu morskiego prowincji.
Lata 1740-1873.
Kolejny okres 1740–1873 to początek dominacji nad obszarem niemal całego Nadodrza jednego państwa – Prus. Sprzyjało to budowie zrębów jednolitej administracji rzeczno-żeglugowej. Był to czas konsolidacji terenów wokół rzeki w ramach jednego państwa. W tym czasie Odra odegrała znaczącą rolę w zespalaniu Śląska z Prusami. Charakterystyczne dla tego okresu było pojawienie się pierwszych przedsięwzięć kompleksowej regulacji rzeki oraz podjęcie próby budowy sprawnej administracji rzeczno-żeglugowej. Zasady pierwszej kompleksowej regulacji Odry spisane zostały w protokole bogumińskim z 7 lipca 1819 r.
W latach 1747-1753 dokonano dużej inwestycji na drodze wodnej - przekopany został kanał pomiędzy Güstebiese (dziś Gozdowice), a Hohensaaten (Zatonią Górną) i Niedersaaten (dziś Zatoń Dolna). Przekopem, liczącym 21 km, odcięto duże zachodnie zakole rzeki. Nowy kanał stał się głównym biegiem rzeki, a odcięty fragment, Wriezener Alte Oder (Stara Odra Wrzesińska), nad którym leżały Wriezen, Bad Freienwalde i Oderberg, przestał być częścią Odry. Fragment Starej Odry Wrzesińskiej od Hohensaaten do Oderbergu pozostał żeglowny jako część Kanału Finow (obecnie jest on częścią Kanału Odra - Hawela), natomiast odcinek od Gozdowic do Bad Freienwalde i Oderbergu stopniowo wypłycił się i zarósł. Przy dokonywaniu powyższych prac nie zbudowano na Odrze żadnego stopnia wodnego ani śluzy: na skróconym ponad dwukrotnie odcinku rzeki nastąpiło zwiększenie spadku wody i przyspieszenie nurtu, osuszone też zostały dość rozległe mokradła (co było jednym z celów prac), natomiast skutkiem wówczas zlekceważonym było znaczne zmniejszenie pojemności rzeki i zdolności gromadzenia wody na przebudowanym odcinku.
Lata 1873-1919.
Powołano wówczas scentralizowaną terenową administrację rzeczno-żeglugową dla niemal całej Odry, na czele której w 1873 r. stanął nadprezydent prowincji śląskiej. W tym okresie po zakończeniu wojen napoleońskich skrystalizowała się nowa koncepcja zarządzania rzeką. Zakładała ona, że zadania związane z regulacją rzeki od właścicieli gruntów nadodrzańskich przejmie państwo. Trwająca nieco ponad 70 lat działalność wyspecjalizowanej administracji zmieniła rzekę z dzikiego, mało przydatnego ludziom i groźnego dla mieszkańców Nadodrza akwenu w nowoczesny wodny system odrzański, który tworzyły m.in. droga wodna przeznaczona do masowego transportu surowców i produktów oraz bezpiecznie przepływające przez Nadodrze, sterowane przez człowieka i dostosowywane do jego potrzeb, masy wody. Odra stała się akwenem uregulowanym.
Kanalizacja Odry odbyła się w dwóch etapach. Pierwszy zrealizowano w latach 1888 – 1897, skanalizowano wówczas odcinek od Koźla do ujścia Nysy Kłodzkiej, wybudowano 12 stopni wodnych ze śluzami komorowymi. Szybko jednak okazało się, że jest to niewystarczająca liczba i w latach 1907 – 1922 w ramach drugiego etapu powstało 10 kolejnych stopni.
Lata 1919-1945.
Umiędzynarodowienie zarządu rzeką w wyniku decyzji traktatu wersalskiego z 1919 r. dało początek kolejnym zmianom. Okres intensywnych przeobrażeń Odrzańskiej Drogi Wodnej rozpoczęty i zakończony został przez dwa istotne wydarzenia polityczne, które z Odry stworzyły narzędzie polityki międzynarodowej. Mowa o Traktacie Wersalskim powołującym m.in. międzynarodową komisję Odry oraz nazistach, którzy nie zawahali się przed zniszczeniem europejskiego dziedzictwa, jakim była pielęgnowana przez mieszkańców Nadodrza ich rzeka.
Lata 1945-1990.
Po zakończeniu II wojny światowej na skutek uchwał konferencji poczdamskiej Polska objęła w administrowanie Odrę (z wyłączeniem 167 km odcinka granicznego z Niemcami gdzie administracja jest wspólna). W tych latach Polska samodzielnie próbowała zorganizować masową żeglugę na Odrze. W połowie lat 80. XX stulecia przeprowadzono przebudowę 18 śluz, pozostałe, eksploatowane od ponad 90 lat wymagają pilnej modernizacji.
Podczas Konferencji 4+2 w 1990 ostatecznie usankcjonowano zarządzanie przez Polskę Odrzańską Drogą Wodną.
Po 1990.
W budowie znajduje się Stopień wodny Malczyce. Próbą kompleksowego zagospodarowania rzeki jest "Program dla Odry 2006" wraz z jego aktualizacją w 2009. Przewiduje on między innymi budowę kanału łączącego Odrę z Dunajem

</doc>
<doc id="1284646" url="https://pl.wikipedia.org/wiki?curid=1284646" title="Górki Kampinoskie">
Górki Kampinoskie



</doc>
<doc id="1284649" url="https://pl.wikipedia.org/wiki?curid=1284649" title="Mount Olympus National Monument">
Mount Olympus National Monument

Mount Olympus National Monument – nieistniejący już pomnik narodowy w Stanach Zjednoczonych, w stanie Waszyngton.
Ochrona tych obszarów sięga wstecz do 1897 roku, gdy prezydent Stanów Zjednoczonych Grover Cleveland ustanowił na większości zalesionych terenów w tym regionie rezerwat Olympic Forest Reserve.
Pomnik narodowy Mount Olympus został ustanowiony 2 marca 1909 roku przez prezydenta Theodore'a Roosevelta, który w specjalnej deklaracji stwierdził, że "stoki góry Mount Olympus i pobliskie wierzchołki gór Olimpic Mountains (...) obejmują (...) liczne lodowce i (...) są ostoją i terenami rozrodczymi wapiti, (...) gatunku wyjątkowego dla tych gór, a którego populacja gwałtownie maleje".
Kolejni prezydenci zmniejszali stopniowo powierzchnię pomnika. Jako pierwszy dokonał tego prezydent William Taft 17 kwietnia 1912 roku. Prezydent Woodrow Wilson zmniejszył powierzchnię objętą ochroną o ponad połowę 11 maja 1915 roku. Nieznacznie uszczuplił go również prezydent Calvin Coolidge 7 stycznia 1929 roku. W 1933 roku pomnik przeszedł w zarządzanie National Park Service. Ostatecznie decyzją Kongresu Stanów Zjednoczonych z 29 czerwca 1938 roku pomnik przekształcono w istniejący współcześnie Park Narodowy Olympic.

</doc>
<doc id="1284654" url="https://pl.wikipedia.org/wiki?curid=1284654" title="George Bähr">
George Bähr

George Bähr (ur. 15 marca 1666 w Fürstenwalde w Saksonii, zm. 16 marca 1738 w Dreźnie) – niemiecki architekt epoki baroku, budowniczy kościoła Maryi Panny (niem. "Frauenkirche") w Dreźnie.
Życiorys.
George Bähr urodził się 15 marca 1666 roku w Fürstenwalde w Saksonii. Był synem tkacza lnu i dorastał w biedzie. W młodym wieku odbył praktykę stolarską. Zajmował się także konstrukcją mechanizmu camera obscura oraz budową instrumentów muzycznych. 
W 1693 roku przybył do Drezna i pracował jako cieśla (niem. "Zimmergeselle"). Choć nie miał uprawnień mistrzowskich, w 1705 roku został mianowany budowniczym Drezna (niem. "Ratszimmermeister").
Zaprojektował wiele kościołów, m.in. kościół w Loschwitz (1705–1708), kościół sierocińca w Dreźnie (ok. 1710), kościół św. Trójcy w Schmiedebergu (1713–1716) czy kościół w Forchheim (1719–1726). 
W 1722 roku rozpoczął budowę kościoła Najświętszej Maryi Panny w Dreźnie, który miał być modelem dla protestanckiej architektury sakralnej. Celem Bähra było zmodernizowanie projektu świątyń, tak by przystawały do wymogów wiary protestanckiej. Bähr jako pierwszy przy projektowaniu kościoła protestanckiego brał pod uwagę specyfikę nabożeństwa protestanckiego, co wpłynęło na umiejscowienie ambony, ołtarza, organów i chrzcielnicy w środkowej części kościoła otoczonej przez empory z miejscami dla wiernych. Dla kościoła Najświętszej Maryi Panny w Dreźnie zaprojektował charakterystyczną kopułę, odchodząc od konstrukcji dachu mansardowego. 
W latach 1725–1729 pracował nad przebudową kościoła w Hohnstein projektu Matthäusa Daniela Pöppelmanna (1662–1737), a w latach 1732–1739 nadzorował budowę kościoła Trzech Króli w Dreźnie. W latach 1724–1726 wzniósł świątynie w Kesselsdorfie i Seußlitz. Projektował również domy mieszkalne w Dreźnie.
Od 1730 roku Bähr posługiwał się tytułem „Architekt und Zimmermeister”.
George Bähr nie dożył ukończenia "Frauenkirche", zmarł w Dreźnie 16 marca 1738 roku. Pochowano go na cmentarzu przy kościele św. Jana w Dreźnie (niem. "Johannisfriedhof"), a sto lat później, zgodnie ze swoją ostatnią wolą, spoczął w krypcie "Frauenkirche" (1854).
Upamiętnienie.
W drezdeńskiej dzielnicy Südvorstadt-West oraz w Lipsku, w obrębie "Architektenviertel" (pol. „Kwartał architektów”) znajdują się ulice nazwane jego imieniem, a w jego rodzinnej miejscowości – Fürstenwalde obelisk upamiętniający architekta.
W 2006 roku wydziały architektury, inżynierii budownictwa i filozofii drezdeńskiego Uniwersytetu Technicznego w Dreźnie powołały do życia "George-Bähr-Forum" w celu promocji sztuki budowlanej i inżynierii. Forum służy wymianie doświadczeń między architektami, inżynierami budownictwa, historykami sztuki, a także nauczycielami i studentami. Forum wraz z Fundacją im. George’a Bähra (niem. "George-Bähr-Stiftung") i drezdeńskim Towarzystwem im. George’a Bähra (niem. "George-Bähr-Gesellschaft Dresden e.V. ") co trzy lata przyznaje nagrodę im. George’a Bähra (niem. "George-Bähr-Preis") młodym architektom i inżynierom w uznaniu ich działalności architektonicznej. Pierwszym wyróżnionym został w 2008 roku berliński architekt Henning von Wedemeyer za projekt „Vilnius in the Air”.
W 2016 roku, z okazji 350. rocznicy urodziny George’a Bähra niemieckie ministerstwo finansów wydało znaczek okolicznościowy o nominale 260 centów.

</doc>
<doc id="1284655" url="https://pl.wikipedia.org/wiki?curid=1284655" title="Dom Ludowy w Przemyślu">
Dom Ludowy w Przemyślu



</doc>
<doc id="1284656" url="https://pl.wikipedia.org/wiki?curid=1284656" title="Georg Bähr">
Georg Bähr



</doc>
<doc id="1284658" url="https://pl.wikipedia.org/wiki?curid=1284658" title="Pocisk balistyczny pośredniego zasięgu">
Pocisk balistyczny pośredniego zasięgu

Pocisk balistyczny pośredniego zasięgu, IRBM (od ang. "intermediate-range ballistic missile") – rakietowy pocisk balistyczny, dla którego mierzona w linii prostej po powierzchni Ziemi maksymalna odległość między punktem startu a celem wynosi od 3000 do 5500 kilometrów. Kategoria ta związana jest z najpowszechniej na świecie przyjętym amerykańskim podziałem pocisków balistycznych według ich zasięgu.
Według amerykańskiej i natowskiej klasyfikacji pociski balistyczne dzielone są na:

</doc>
<doc id="1284659" url="https://pl.wikipedia.org/wiki?curid=1284659" title="IRBM">
IRBM



</doc>
<doc id="1284661" url="https://pl.wikipedia.org/wiki?curid=1284661" title="U-505">
U-505

U-505 – niemiecki okręt podwodny (U-Boot) typu "IX C" z okresu II wojny światowej. Okręt zasłynął tym, że w 1944 roku został zdobyty na pełnym morzu przez okręty US Navy.
Jeden z czterech drugowojennych U-Bootów zachowanych do czasów współczesnych.
Historia.
Stępkę pod budowę U-505 położono w hamburskiej stoczni Deutsche Werft AG 12 czerwca 1940. Wodowanie nastąpiło 25 maja 1941, wejście do służby 26 sierpnia 1941. 10 listopada 1942 okręt został zaatakowany przez samolot Lockheed Hudson. W wyniku eksplozji bomby okręt doznał ciężkich uszkodzeń i był zmuszony udać się do portu Lorient na naprawy. 
24 października 1943, gdy okręt był atakowany bombami głębinowymi, jego dowódca Peter Zschech popełnił samobójstwo. Był to jedyny taki przypadek podczas wojny.
Na początku czerwca 1944 Amerykanie dzięki Enigmie przechwycili niemiecki komunikat informujący, że u wybrzeży Wysp Zielonego Przylądka znajduje się na patrolu okręt podwodny. Zespół składający się z lotniskowca eskortowego USS "Guadalcanal" i pięciu niszczycieli eskortowych, został skierowany w ten rejon w celu zdobycia lub zatopienia niemieckiego okrętu. 4 czerwca 1944 okręty zespołu wykryły i zaatakowały nieprzyjacielską jednostkę przy użyciu bomb głębinowych. Uszkodzona jednostka wynurzyła się na powierzchnię i została ostrzelana z działek przeciwlotniczych. Niemieccy marynarze w pośpiechu opuścili swój okręt zostawiając nietknięte księgi szyfrów i inne dokumenty. Nie zdążyli także odpalić ładunków wybuchowych. 
Okręt był pierwszą od 1815 roku nieprzyjacielską jednostką opanowaną przez US Navy na pełnym morzu.
Po zdobyciu okręt przeholowano 2740 km do portu na Bermudach, gdzie jego pobyt objęty był ścisłą tajemnicą do końca wojny. W celu utrzymania całej operacji w tajemnicy niemieccy marynarze zostali odseparowani od innych jeńców wojennych, a ich rodziny poinformowano, że wszyscy zginęli w zatopionym okręcie. Dodatkowo, aby utrzymać tajemnicę, U-505 został czasowo przemianowany na USS "Nemo". 
Dysponując księgą kodów znalezioną na pokładzie U-505 alianci byli w stanie dokładnie odczytywać komunikaty Kriegsmarine i dzięki tym informacjom z większą precyzją określać położenie niemieckich okrętów podwodnych.
Oprócz szyfrów, U-505 stał się cennym źródłem informacji na temat najnowszych stosowanych przez Niemców rozwiązań konstrukcyjnych. Na jego pokładzie znajdowały się najnowsze torpedy z napędem elektrycznym, a także torpedy akustyczne. 
Po wojnie planowano wykorzystać U-505 jako okręt-cel. Przed zatopieniem uratowali go pracownicy Muzeum Nauki i Przemysłu w Chicago, którzy wyrazili gotowość przejęcia okrętu i wykorzystania go w roli eksponatu muzealnego. We wrześniu 1954 okręt został przekazany przez rząd Stanów Zjednoczonych muzeum w Chicago. Od tego czasu okręt prezentowany jest jako stała ekspozycja i forma upamiętnienia wszystkich ofiar bitwy o Atlantyk.

</doc>
<doc id="1284667" url="https://pl.wikipedia.org/wiki?curid=1284667" title="Talking World War III Blues">
Talking World War III Blues

Talking World War III Blues – piosenka skomponowana przez Boba Dylana, nagrana przez niego w kwietniu 1963 r. i wydana na drugim albumie "The Freewheelin’ Bob Dylan" w maju 1963 r. Znana także jako Talkin' World War III Blues.
Historia i charakter utworu.
Piosenka ta jest fantasmagorycznym bluesem traktującym o poranku po nuklearnej wojnie. Dylan informuje na samym początku, że śnił o tym, iż po tej wojnie jest jedynym żyjącym człowiekiem. Nie przeszkadza mu to jednak we wprowadzeniu do tekstu innych osób, np. mężczyzny, który natychmiast się oddala, czy kobiety, która ma go za wariata, gdy ten chce kontynuować ludzkość posługując się przykładem Adama i Ewy i na końcu psychiatry, który tłumaczy mu, że to wszystko „jest tylko w twojej głowie”.
Mimo poważnej, a nawet wydawałoby się dramatycznej treści, tekst piosenki jest żartobliwy, nawet jeśli jest to czasami humor wisielczy. Utwór rozładowuje ciężką atmosferę spowodowaną takimi piosenkami jak „A Hard Rain’s a-Gonna Fall”, „Masters of War”, „Oxford Town” i „Blowin’ in the Wind”.
Nat Hentoff w tekście z okładki twierdzi, że gdy Dylan nagrywał ten utwór, nie był on jeszcze ukończony i jest właściwie półimprowizacją.

</doc>
<doc id="1284668" url="https://pl.wikipedia.org/wiki?curid=1284668" title="Domenico Caracciolo">
Domenico Caracciolo

Domenico Caracciolo, markiz di Villamaina (ur. 2 października 1715 w Malpartida de la Serena, zm. 16 lipca 1789 w Neapolu) – włoski (neapolitański) polityk-reformator, człowiek oświecenia.
Był ministrem Królestwa Neapolu i kontynuatorem reform po upadku i niełasce (1776) poprzedniego ministra-reformatora Bernarda Tanucciego, który wojował z przywilejami kleru, m.in. nakładając w 1741 roku podatki na Kościół neapolitański. Caracciolo próbował kontynuować ten kurs znosząc m.in. inkwizycję na Sycylii (1782) nie miał jednak wytrwałości i pracowitości poprzednika, więc jego sukcesy były zwykle połowiczne, a reformy słabo ugruntowane.
W reformach wspierał go pierwszy minister Neapolu od 1781 Giuseppe Beccadelli (1726–1813).
Zanim rozpoczął karierę ministerialną Caracciolo był sędzią sądu "Gran Corte della Vicaria", ambasadorem Królestwa Neapolu w Turynie, Londynie (z którego to okresu pochodzą jego "Memorie" – "Wspomnienia", 1768) i Paryżu.
Od roku 1781 do stycznia 1786 wicekról Sycylii. Wdrażał tam oświeceniowe reformy i napisał "Listy z Sycylii" ("Lettere da Sicilia"). Na Sycylii zobaczył ciemną, a butną szlachtę, czyli według jego słów: "incivili, rozzi e barbari" („niecywilizowanych, gburów i barbarzyńców”). Wobec tej sycylijskiej szlachty zachowywał się prowokacyjnie, dając do zrozumienia, jak bardzo gardzi ich przywilejami i zwyczajami. Jego rządy na wyspie nie były zbyt szczęśliwe z powodów obiektywnych. W 1783 roku miasta Mesyna i Reggio di Calabria nawiedziło straszliwe „trzęsienie ziemi”, które wymagało nałożenia nowych podatków w celu znalezienia funduszy na walkę ze skutkami niszczącego żywiołu.
Od stycznia 1786 był sekretarzem stanu (odpowiednik MSZ) Królestwa Neapolu i superintendentem generalnym państwa ("Segretario di Stato", "Sovrintendente Generale"), a więc pełnił funkcje, które stanowiły o „premierostwie” Giuseppe’a Beccadellego di Bologna, który w początkach 1786 zrezygnował z urzędów.
Miejsce Caracciola jako wicekróla Sycylii zajął z kolei Francesco D’Aquino di Caramanico.
Caracciolo był przyjacielem i korespondentem Diderota i d’Alemberta.

</doc>
<doc id="1284669" url="https://pl.wikipedia.org/wiki?curid=1284669" title="Gesner">
Gesner

Gesner to nazwisko. Rodziny lub soby o takim nazwisku:
Gesner może dotyczyć również:
Zobacz też:

</doc>
<doc id="1284681" url="https://pl.wikipedia.org/wiki?curid=1284681" title="Gessner">
Gessner

Osoby lub rodziny:
Zobacz też:

</doc>
<doc id="1284689" url="https://pl.wikipedia.org/wiki?curid=1284689" title="Giuseppe Beccadelli di Bologna, markiz della Sambuca">
Giuseppe Beccadelli di Bologna, markiz della Sambuca

Giuseppe Beccadelli di Bologna, książę di Camporeale, diuk d’Adragna, markiz d’Altavilla, markiz della Sambuca (1726–1813) – włoski (neapolitański) polityk-reformator, człowiek oświecenia.
Jego ojcem był Pietro Beccadelli di Bologna (1695-1781) szef rady regencyjnej za małoletności Ferdynanda IV i szef rady królewskiej Sycylii.
Giuseppe Beccadelli był od 1781 roku pierwszym ministrem Królestwa Neapolu. Jako minister starał się sprywatyzować majątek kleru i osłabić jego dominująca pozycję ekonomiczną w państwie. W dziele reform wspomagał go Domenico Caracciolo, markiz di Villamaina (1715–1789).
Na pierwszego ministra powołała go Maria Karolina Habsburg, królowa Neapolu, która wobec ochłodzenia się stosunków z Hiszpanią chciała stworzyć nową oś porozumienia i sojusz z Austrią. Beccadelli był akurat zwolennikiem takiej polityki i ówczesnym ambasadorem w Wiedniu.
W roku 1782 książę di Campofranco oskarżył ministra Beccadelliego o defraudacje na masową skalę ("...de furto magno contro la Real Camera nella compra de feudi e masserie gesuitiche...").
W roku 1786 Beccadelli di Bologna zrezygnował z pełnionych funkcji. Motywy tej decyzji nie są do końca jasne. Jego miejsce zajął Domenico Caracciolo.

</doc>
<doc id="1284691" url="https://pl.wikipedia.org/wiki?curid=1284691" title="Mario Schifano">
Mario Schifano

Mario Schifano (ur. 20 września 1934 w Homs; zm. 26 stycznia 1998 w Rzymie) – włoski artysta, malarz. 
Życiorys.
Zaraz po wojnie przeprowadza się wraz ze swoją rodziną pochodzenia włoskiego do Rzymu, gdzie po porzuceniu nauki w bardzo młodym wieku, oddaje się malarstwu. Na początku lat '60 zaczyna odwiedzać Caffè Rosati przy Piazza del Popolo wraz z innymi młodymi artystami, jak Franco Angeli, Tano Festa, Mimmo Rotella, Mario Ceroli i Giosetta Fioroni nazywanymi „pittori maledetti”. Ich spotkania to wypadkowe dyskusje na niemal wszystkie tematy, zwłaszcza dotyczące malarstwa, rozwoju sztuki abstrakcyjnej, Arte Povera i sztuki pop, co w konsekwencji zaowocowało powstanie grupy artystycznej "Scuola".
Był włoskim malarzem, przez wielu uważany za artystę pop, jednak on sam zawsze negował jakiekolwiek bliskie powiązanie z tym kierunkiem. 
Jego pierwsze prace malarskie wchodzą w krąg kultury informelu, są to płótna o grubej, wręcz cielesnej fakturze. Tymi właśnie dziełami inauguruje swoją pierwszą wystawę w 1959 r. w Galleria Appia Antica w Rzymie. Jednak dopiero rok później, przy okazji ekspozycji w Galleria La Salita (razem z innymi artystami - Angeli, Festa, Lo Savio i Uncini) krytyka zainteresowała się jego pracami.
Po porzuceniu doświadczeń informelu, Schifano zaczyna malować swoje sławne żółte monochromy (które wielu krytyków interpretowało jako przykłady neo-dadaizmu w ramach new dada amerykańskiego), wielkie arkusze papieru przyklejone do płótna i pokryte jednym jedynym kolorem - powierzchownym, spływającym, bardzo namacalnym. Płótno staje się „ekranem”, wypadkową, przestrzenią, która, kilka lat później zacznie się wypełniać cyframi, literami czy elementami wziętymi z pejzaży miejskich: znaki drogowe, napisy reklamowe, symbole, loga (jak Coca Cola) nawiązujące do estetyki pop. Mimo to, artysta mówił: „Moje prace powstawały równocześnie z pop art, a nie po niej, ale to inni artyści, jak Warhol, Rauschenberg, Claes Oldenburg czy Jasper Johns byli jej prekursorami, to oni uprawiali pop-art i to oni ją wtłaczali w codzienność, tak jakby to był fakt polityczny”. 
W 1962 Schifano wyjeżdża do Stanów Zjednoczonych i tam poznaje bezpośrednio artystów związanych z pop-art. Zauroczony dziełami Dine’a i Kline’a bierze udział w wystawie "The New Realist" w Sidney Janis Gallery w Nowym Yorku. Spotyka Andy’ego Warhola, który wpłynie na jego późniejszy rozwój artystyczny, nie tylko dlatego, że ich dzieła zbliżają się pod względem wspomnianej już etykietki pop, ale również z uwagi na zainteresowanie jakie obydwaj artyści poświęcili kinematografii jako środkowi ekspresji twórczej. W 1964 Schifano dostaje zaproszenie na Biennale di Venezia. Dziś uważany jest przez włoską krytykę za „spadkobiercę” Andy’ego Warhola.
Po 1964 roku artysta wykonuje cykle tematyczne: "pejzaże anemiczne", "rewizytacja historii sztuki" z pracami zadedykowanymi futuryzmowi. W jego późniejszych poszukiwaniach twórczych wykorzystuje obrazy zaistniałe w środkach masowego przekazu - dziedzictwo zbiorowości. 
Dzisiaj dzieła zrealizowane w latach 60. pozostają aktualne, między innymi seria zadedykowana znakom reklamowym (Coca-Cola, Esso), czy kwiatom (hołd dla Warhola) i naturze (najsłynniejsze, to "Pejzaże anemiczne", "Weduty przerwane", "Drzewo życia", czy "Pola zbóż"). Uczony i amator nowych technik malarskich, był jednym z pierwszych, który użył komputer do kreacji sztuki, zmodyfikowany obraz cyfrowy przenosi z komputera bądź telewizji na płótna emulsyjne ("Płótna skomputeryzowane"), reprodukując masowe zdjęcia, ewentualnie delikatnie je „poprawiając”.
Tendencje lat 70. skłaniają artystę do realizacji przede wszystkim "d'apres", i powrotu do przyjemności samego aktu malowania, co widać w serii "quadri equestri"”. Ostatnie dziesięciolecie twórczości Schifana, to apogeum ekspresji malarskiej, która wydaje się wzrastać na samej sobie żyjąc wewnętrzną energią rozprzestrzeniającą się na płótnie.
W drugiej połowie lat sześćdziesiątych, Schifano zaczyna swoje doświadczenia artystyczne związane z kinematografią. W jego pierwszych eksperymentach (1964) można wyczuć zainteresowanie, jakie artysta kładzie na nieprzerwane przepływanie obrazów produkowanych przez naszą cywilizację technologiczną, w której realność zostaje ciągle zastępowana swoistą kopią, fotograficzną, telewizyjną czy kinetyczną. Schifano odstępuje od tradycyjnych technik (malarstwo), by podjąć poszukiwania artystyczne zajmujące się szybkością percepcji i ruchem. Pierwszymi filmami krótkometrażowymi są "Reflex" i "Round Trip" nakręcone jeszcze podczas pobytu w Nowym Yorku. W 1967 r. Schifano realizuje "Vietnam", w którym przedstawia obrazy z wojny (jak sugeruje tytuł) oraz "Serata" (wieczór) przedstawiający sfilmowane programy telewizyjne robiąc wrażenie swoistego zappingu (przypominam, że w tych czasach nie było pilota). W "Souvenir" widzimy Gerarda Malangę (aktora pochodzącego z warholowej Factory) robiącego sobie zastrzyk heroiny na placu San Pietro na oczach przechodniów.
Pierwszym filmem długometrażowym artysty jest "Anna Carini widziana w sierpniu przez motyle" przedstawiony na wystawie własnej w Studio Marconi w Mediolanie. Projektowany tylko w niektóre wieczory akompaniował czterdzieści obrazów Schifana przedstawiających gwiazdy. Bohaterka filmu, Anna Carini została sfilmowana przy użyciu specjalnego obiektywu wyposażonego w szkła pryzmatyczne, które w efekcie multiplikowały obraz symulując sposób widzenia insektów. Film ten poprzedził trylogię, która zaklasyfikowała w pełni Schifano do europejskiego UNDERGROUND, składającą się z "Satellite" (1968), "Umano non umano" (człowiek nie człowiek) (1969) i "Trapianto" (przeszczep) (1969).
W latach 70. i 80. bierze udział w ważnych wystawach, jak „Vitalità del negativo nell'arte italiana 1960-70” i „Contemporanea”, obydwie pod patronatem Achille Bonito Oliva; „Europa/America, l'astrazione determinata 1960-76” w Galleria Nazionale d'Arte Moderna di Bologna; „Arte e critica 1980”, pod patr. Maurizio Calvesi; „Identité italienne” patr. Germano Celant; „Arte italiana nel XX secolo” zorganizowana przez Royal Academy w Londynie. Jest również obecny na edycjach Biennale di Venezia w 1982 i 1984.
Schifano umiera w Rzymie. 26 stycznia 1998 na zawał serca.

</doc>
<doc id="1284692" url="https://pl.wikipedia.org/wiki?curid=1284692" title="Mark Jansen">
Mark Jansen

Mark Jansen (ur. 15 grudnia 1978 w Reuver) – holenderski muzyk, wokalista, kompozytor i gitarzysta. W latach 1995–2002 członek grupy After Forever. W 2002 roku złożył zespół Sahara Dust, rok później przekształcony w formację Epica. Jest także autorem projektu Mayan, powstałego w 2010 roku. Premiera debiutanckiego albumu "Quarterpast" odbyła się 20 maja 2011 roku.

</doc>
<doc id="1284693" url="https://pl.wikipedia.org/wiki?curid=1284693" title="Ad Sluijter">
Ad Sluijter

Ad Sluijter (ur. 29 listopada 1981) – holenderski muzyk, kompozytor i gitarzysta. Ad Sluijter znany jest przede wszystkim z występów w symfoniczno metalowej formacji Epica, której był członkiem w latach 2003-2008.
18 grudnia 2008 na oficjalnej stronie zespołu pojawiło się oświadczenie, iż Ad zerwał współpracę z zespołem Epica, co motywował brakiem czasu na prywatne życie i niemożnością rozwoju jako muzyk, z powodu rosnącego sukcesu Epiki. Muzyk współpracował ponadto z grupami Cassiopeia i Tremor.

</doc>
<doc id="1284694" url="https://pl.wikipedia.org/wiki?curid=1284694" title="Navajo National Monument">
Navajo National Monument

Navajo National Monument to amerykański pomnik narodowy, znajdujący się w stanie Arizona. Na jego obszarze znajdują się ruiny trzech osad wybudowanych przez Indian w pionowym urwisku. Osady noszą nazwy "Betatakin", "Inscription House" i "Keet Seel".
Park został ustanowiony przez prezydenta Williama Howarda Tafta 20 marca 1909 roku. W 1912 roku zmniejszono obszar znajdujący się pod ochroną. Obecnie zajmuje on powierzchnię 1,46 km² i jak wiele innych pomników narodowych zarządzany jest przez National Park Service.

</doc>
<doc id="1284699" url="https://pl.wikipedia.org/wiki?curid=1284699" title="Votum">
Votum

Votum – polska grupa muzyczna wykonująca muzykę progrockową.
Historia.
Oficjalnie zespół został założony w 2003 roku z inicjatywy gitarzystów Adama Kaczmarka i Aleksandra Salamonika. W 2006 roku grupa nagrała zawierający trzy utwory, polskojęzyczny singel "Jestem", który został wydany z czasopismem Heavy Metal Pages. Po zmianach w składzie zespołu mających miejsce rok po wydaniu singla muzyka Votum oddaliła się od heavymetalowej stylistyki i przybrała bardziej progresywny charakter. Rezultatem ośmiomiesięcznego komponowania nowego materiału było zarejestrowanie utworów wchodzących w skład albumu koncepcyjnego "Time must have a stop". Po sesji nagraniowej albumu Piotr Umiński opuścił zespół. Jego miejsce zajął Adam Łukaszek. Album Time must have a stop został wydany w Polsce nakładem wydawnictwa Insanity Records oraz wydany ponownie, zmienionej szacie graficznej, przez amerykańską wytwórnie Progrock Records w październiku 2008 roku. 
Do utworu pochodzącego z debiutanckiego albumu utworu "The Pun" został nakręcony teledysk, który premierę miał w emitowanym na TVP1 Teleexpresie. Zespół został ogłoszony 3 najlepszym debiutem 2008 roku przez czytelników Metal Hammer Polska. W tym samym roku Votum pojawiło się na festiwalu Jarocin 2008, a utwór "The Pun" znalazł się na składance "Generacja XXI na festiwalu Jarocin 2008". Rok później „The Pun” został uznany przez słuchaczy brytyjskiej rozgłośni European Klassik Radio za "3 najlepszy utwór roku 2009". 
23 listopada 2009 roku miała miejsce premiera drugiego, również koncepcyjnego, albumu zespołu: "Metafiction", wydanego nakładem wytwórni Mystic Production. Europejska premiera albumu odbyła się 25.04.2010. 
27.08.2010 Votum wystąpiło na festiwalu Metal Hammer 2010, 11 września tego samego roku zespół wystąpił na Ino-rock Festival 2010. W lutym 2013 zespół wydał trzeci album koncepcyjny "Harvest Moon". W maju 2013 roku zespół opuścił Maciej Kosiński, w październiku 2013 zastąpił go Bartosz Sobieraj. Zespół zakończył działalność w 2022 roku, po trwającym ok 3 lat zawieszeniu działalności. 
Styl muzyczny.
Muzyka tworzona przez Votum jest połączeniem klasycznego heavy metalu oraz elementów zaczerpniętych z cięższych odmian tego rodzaju brzmień (przykładowo wstawki z użyciem growlingu, widoczne choćby w utworze "Look at me now" czy "Stranger Then Fiction") z rockiem progresywnym. Zespół nie stroni również od elementów akustycznych i ballad, jak "Away" oraz "Train back home". Progresywny aspekt twórczości warszawskiego kwintetu podkreślają długie kompozycje, jak utwór tytułowy debiutanckiego albumu czy "Falling Dream" z drugiej płyty oraz rozbudowane instrumentarium i bogate aranżacje. 
Ze względu na ukierunkowanie twórczości na atmosferę oraz melodię zespół jest często porównywany do Porcupine Tree oraz do rodzimego Riverside. Specyficzne użycie przesterowanych gitar, zmiany tempa oraz fragmenty utworów w metrum 6/8, jak na przykład w kompozycji "Hunt is on" nasuwają również porównania do Opeth. 
Barwa głosu wokalisty oraz użyte skalę i harmonię, zwłaszcza na nagraniach wchodzących w skład albumu "Time must have a stop" nawiązują do dokonań zespołów jak Queensryche oraz Wolverine, jednak drugi album komponowany był przy użyciu innych zabiegów oddalających się od tej stylistyki. 
Na koncertach zespół Votum przedstawia specjalnie zaprojektowane wizualizacje - stworzone przez studentów Warszawskiego ASP ilustracje wizualne treści granych utworów będące również wprowadzeniem do historii opowiadanych przez albumy.
Time must have a stop.
Osiem kompozycji. Czas trwania 51:10. Płyta dynamiczna, w szybkich tempach, z elementami elektronicznymi, jak na przykład rozwiązanie utworu "Me in The Dark", liczne elementy "The hunt is on"). Klasyczne utwory akustyczno-balladowe wzbogacone o solówki gitarowe i klawiszowe, jak w przypadku "Away". Część kompozycji oparta na elementach etnizujących "Look at me now" czy "Passing Scars"
Tytuł płyty nawiązuje do "Henryka IV" Williama Shakespearea oraz pośrednio do tytułu powieści Aldousa Huxleya.
Metafiction.
Siedem kompozycji. W pierwotnej wersji trwał 44:44 jednak po pierwszych miksach materiał został skrócony do finalnego 44:31. Utwory wchodzące w skład albumu były komponowane od maja do lipca 2009 roku. Prace studyjne rozpoczęto 1 lipca i sfinalizowano 27 października 2009. Finalne nagrania oraz miksowanie i mastering materiału zrealizowano w Izabelin Studio. "Metafiction" jest płytą znacznie spokojniejszy od poprzedniczki. Pojawiają się utwory o wolniejszych tempach i wręcz ambientowych klawiszowych podkładach, np. "Faces", stanowiący łączniki pomiędzy dwiema częściami płyty. Ballada "Indifferent" stanowi nawiązanie do wcześniejszych kompozycji takich jak "Train Back Home" lub "Away" lecz wzbogacona jest o rozwiązanie nawiązujące do tradycji doom metalowych. "December 20th" ostatni utwór na płycie jest też najbardziej przekrojową kompozycją zawierającą elementy jazzowe, funkowe, klasyczne brzmienia rocka i metalu oraz wstawki chóralne. Zespół nie stroni od klawiszowych brzmień elektronicznych i finalnie zrywa z czysto heavy metalową stylistyką.

</doc>
<doc id="1284701" url="https://pl.wikipedia.org/wiki?curid=1284701" title="John Acton (1736-1811)">
John Acton (1736-1811)



</doc>
<doc id="1284703" url="https://pl.wikipedia.org/wiki?curid=1284703" title="Akweny uregulowane">
Akweny uregulowane

Akweny regulowane – rodzaj zbiornika wodnego, który uległ przekształceniu w wyniku działań człowieka.
Są dwa cele, dla których dokonuje się regulacji akwenu.
Regulacja wód polega na podejmowaniu przedsięwzięć, których zakres wykracza poza działania związane z utrzymywaniem wód, a w szczególności na kształtowaniu przekroju podłużnego i poprzecznego oraz układu poziomego koryta cieku naturalnego.
Proces regulacji akwenów nazywany jest procesem ich przekształcania z naturalnych w kulturalne. Regulacja podnosi rozwój cywilizacyjny całego nadrzecza.
W sytuacji rzek regulacja polega na takim zbudowaniu systemy wodnego dorzecza, który będzie pozwalał człowiekowi regulować ekstremalne przepływy wody tj. zatrzymywać wodę w okresie susz i umiejętnie sterować przepływami w okresie wezbrań.

</doc>
<doc id="1284704" url="https://pl.wikipedia.org/wiki?curid=1284704" title="Śnieżyca karpacka">
Śnieżyca karpacka

Śnieżyca karpacka ("Leucojum vernum" var. "carpathicum") – podgatunek śnieżycy wiosennej, geofit, rodzimy element flory górskiej, endemit (może raczej subendemit) wschodniokarpacki. Śnieżyca karpacka jest zasadniczo endemitem wschodniokarpackim. Występuje na Słowacji, Ukrainie, w Siedmiogrodzie. W Polsce występuje w Bieszczadach oraz nielicznie na Pogórzu Karpackim. Na Słowacji występuje jedynie w jej wschodniej części, na pograniczu Niziny Wschodniosłowackiej i pasma górskiego Wyhorlatu, gdzie w roku 1996 zostało potwierdzonych 10 stanowisk tej rośliny w powiatach Trebišov i Michalovce, najbogatsze w rezerwacie przyrody Jovsianska hrabina.
Systematyka i nomenklatura.
Śnieżyca karpacka została opisana po raz pierwszy w 1818 roku jako "Leucojum vernum" var. "carpathicum" Sims. Jej pozycja taksonomiczna była kilkukrotnie rewidowana i występuje również pod synonimami: "Leucojum carpathicum" (Sims) Sweet (1830), "Erinosma carpathica" (Sims) Herb. (1837), "Leucojum vernum" subsp. "carpathicum" (Sims) K.Richt. (1890).
Nazwa "leucojum" pochodzi od greckich słów "to leucon ich" – biały fiołek. Jest to jedna z najwcześniejszych kwitnących na wiosnę roślin.
Morfologia.
Zasadniczo pokrojem nie różni się od śnieżycy wiosennej z wyjątkiem jednej wybitnej cechy: ma zawsze pędy dwukwiatowe.
Biologia i ekologia.
Bylina, geofit. Występuje w dolinach rzek, co związane jest z transportem diaspor. Siedliskiem śnieżycy karpackiej są głównie lasy łęgowe, zwłaszcza w ich okresowo zalewanych strefach brzegowych oraz przyległe, aluwialne łąki. Rośnie również w reglu, zwłaszcza na polanach reglowych. Na stanowiskach, na których ma sprzyjające warunki glebowe i wodne, występuje z reguły w licznych populacjach.
Zagrożenia i ochrona.
Jako odmiana śnieżycy wiosennej "Leucojum vernum" L. objętej od 2014 roku ochroną częściową w Polsce, śnieżyca karpacka także podlega ochronie. W latach 1946–2014 znajdowała się pod ochroną ścisłą. Śnieżyca karpacka podlega ochronie również na Słowacji. W tamtejszej "Czerwonej Księdze paproci i roślin nasiennych" (2001 r.) odmiana posiada kategorię "zagrożony" (EN).

</doc>
<doc id="1284705" url="https://pl.wikipedia.org/wiki?curid=1284705" title="Yves Huts">
Yves Huts

Yves Huts (ur. 21 maja 1979), znany również jako Enuresor i Yvel - belgijski muzyk, kompozytor, inżynier dźwięku i multiinstrumentalista. W 1989 roku podjął naukę gry na fortepianie. W 1995 rozpoczął naukę gry na gitarze, a rok później na gitarze basowej. W 1997 roku dołączył jako gitarzysta i keyboardzista do melodic deathmetalowej grupy Axamenta. Wraz z zespołem nagrał wydany w 1999 roku minialbum pt. "Nox Draconis Argenti" oraz album "Codex Barathri" z 2001 roku. W latach 2002-2012 basista holenderskiej formacji Epica.
Huts współpracował ponadto z zespołami Ecliptica i Gurthang, uczestniczył także w projekcie Road to Consciousness. 

</doc>
<doc id="1284707" url="https://pl.wikipedia.org/wiki?curid=1284707" title="Pietro Beccadelli di Bologna">
Pietro Beccadelli di Bologna

Pietro Beccadelli di Bologna, książę di Camporeale, diuk d’Adragna, markiz d’Altavilla, markiz della Sambuca (ur. 13 kwietnia 1697, zm. 17 lipca 1781) – włoski (neapolitański) polityk.
Pietro Beccadelli był szefem rady regencyjnej za małoletności Ferdynanda IV króla Neapolu, a następnie przewodniczącym Rady Królewskiej Sycylii.
Ministrowie króla Neapolu Karola (Santostefano, Montealgre i Bernardo Tanucci) utworzyli "Real Giunta di Sicilia" ("Radę Królewską Sycylii") według wzorów hiszpańskich by ułatwić nadzór stolicy – Neapolu nad wyspą i by zabezpieczyć jej autonomię.
Jego synem był polityk-reformator Giuseppe Beccadelli di Bologna, markiz della Sambuca (1726-1813).

</doc>
<doc id="1284708" url="https://pl.wikipedia.org/wiki?curid=1284708" title="Coen Janssen">
Coen Janssen

Coen Janssen (ur. 2 kwietnia 1981) – holenderski muzyk, kompozytor i instrumentalista klawiszowiec. 
Życiorys.
W 2007 roku ukończył konserwatorium w Rotterdamie. Janssen znany jest przede wszystkim z występów w symfoniczno metalowej formacji Epica. Jako muzyk koncertowy współpracował także z zespołem After Forever, w którym zastąpił Jacka Driessena.

</doc>
<doc id="1284715" url="https://pl.wikipedia.org/wiki?curid=1284715" title="Francesco d’Aquino, książę di Caramenico">
Francesco d’Aquino, książę di Caramenico



</doc>
<doc id="1284719" url="https://pl.wikipedia.org/wiki?curid=1284719" title="Sanatruk">
Sanatruk

Sanatruk(orm:Սանատրուկ)-król Armenii w latach 75 -110 n.e., z dynastii ormiańskiej Arsacydów.
Źródła numizmatyczne wskazują, że panował po Tiridatesie I. Według tradycji ormiańskiej miał być sprawcą śmierci św.Tomasza. W czasie najazdu cesarza Trajana na Partię, miał organizować obronę.

</doc>
<doc id="1284720" url="https://pl.wikipedia.org/wiki?curid=1284720" title="Francesco D’Aquino di Caramanico">
Francesco D’Aquino di Caramanico

Francesco D’Aquino, książę di Caramanico (ur. 27 lutego 1738 w Neapolu, zm. 9 stycznia 1795 w Palermo) – neapolitański polityk-reformator, patron uczonych i człowiek oświecenia.
Założył Obserwatorium Astronomiczne w Palermo.
W roku 1779 polecił Królowej Neapolu Marii Karolinie Anglika Johna Actona na stanowisko ministra floty.
Na początku roku 1786 zastąpił Domenico Caracciolo na stanowisku wicekróla Sycylii, gdy Caracciolo został pierwszym ministrem Królestwa Neapolu zastępując w tej roli Giuseppe Beccadelliego, markiza della Sambuca.
Jako wicekról Sycylii 4 maja 1789 roku Caramanico zniósł pańszczyznę i potwierdził wolności jednostki.
W roku 1794 ponownie został wicekrólem Sycylii. Zmarł pełniąc tę funkcję.

</doc>
<doc id="1284724" url="https://pl.wikipedia.org/wiki?curid=1284724" title="Oregon Caves National Monument">
Oregon Caves National Monument

Oregon Caves National Monument – amerykański pomnik narodowy, znajdujący się w stanie Oregon. Na jego obszarze znajdują się uformowana w marmurowych skałach jaskinia, zabytkowe budynki oraz pierwotne lasy.
Park został ustanowiony przez prezydenta Williama Howarda Tafta 12 lipca 1909 roku. Obszar objęty ochroną zajmuje powierzchnię 18,43 km² i jak wiele innych pomników narodowych zarządzany jest przez National Park Service.

</doc>
<doc id="1284725" url="https://pl.wikipedia.org/wiki?curid=1284725" title="Kościół Trójcy Świętej w Gliwicach">
Kościół Trójcy Świętej w Gliwicach

Kościół Trójcy Świętej w Gliwicach – kościół parafialny w Gliwicach przy ulicy Mikołowskiej. 
Od 1950 roku przy świątyni znajduje się sanktuarium Matki Boskiej Łysieckiej. Od 1945 roku kościół jest użytkowany przez katolików obrządku ormiańskiego, a od 2009 roku jest kościołem parafialnym ormiańskokatolickiej parafii południowej pw. św. Grzegorza Oświeciciela.
Historia.
Kaplica.
Pierwotnie w miejscu dzisiejszego kościoła Trójcy Świętej znajdował się szpital i kaplica pod wezwaniem Trójcy Świętej, św. Marii i św. Bartłomieja. Budynki ufundował w 1409 roku starosta gliwicki, Michael Pillcator. Od XVI do XIX wieku zabudowania te ulegały wielokrotnym zniszczeniom, odbudowom i przebudowom.
Obecny kościół zbudowano w stylu klasycystycznym w latach 1836–1838 roku. Służył on jako kaplica dla mieszkających w pobliskim przytułku ubogich wdów. W 1872 roku świątynię przejęli starokatolicy. W użytkowaniu Kościoła Starokatolickiego w Niemczech kaplica pozostawała do 1922 roku. Później ponownie została przejęta przez Kościół rzymskokatolicki.
W latach 1923–1941 służyła jako filiał parafii św. Piotra i Pawła w Gliwicach. Odprawiane tutaj były w okresie międzywojennym msze dla głuchoniemych. W czasie II wojny światowej budynek sakralny był ponownie użytkowany przez parafię starokatolicką.
Kościół rektorski.
W 1945 roku kościół przejęli katolicy obrządku ormiańskiego, wypędzeni z Kresów Wschodnich. Opiekunem świątyni został ks. Kazimierz Roszko, były proboszcz parafii ormiańskiej w Horodence. Za jego sprawą w 1950 roku do kościółka sprowadzono ze Starych Budkowic obraz Matki Boskiej Łysieckiej i utworzono przy nim sanktuarium maryjne.
W latach 1958–1962 kościół Trójcy Świętej został gruntownie wyremontowany. 17 września 1985 roku został przez nieznanych sprawców ograbiony z przechowywanych w nim cennych darów wotywnych. Po włamaniu został ponownie odnowiony w 1987 roku. 
3 września 1989 roku w kościele miała miejsce koronacja obrazu Matki Boskiej Łysieckiej. Uroczystego aktu dokonał patriarcha ormiańskokatolicki Jan Piotr XVIII Kasparian, ale korony poświęcił wcześniej na Jasnej Górze podczas swojej podróży apostolskiej papież Jan Paweł II.
Kościół parafialny.
1 grudnia 2009 roku dekretem ordynariusza wiernych obrządku ormiańskiego w Polsce, arcybiskupa Kazimierza Nycza, przy kościele powołano parafię ormiańskokatolicką. Jej proboszczem w latach 2009–2017 był ksiądz Tadeusz Isakowicz-Zaleski.

</doc>
<doc id="1284726" url="https://pl.wikipedia.org/wiki?curid=1284726" title="Edmund Kosiarz">
Edmund Kosiarz

Edmund Kosiarz (ur. 16 września 1929 w Ostrowcu Świętokrzyskim, zm. 25 sierpnia 1994 w Gdańsku) – komandor porucznik Marynarki Wojennej PRL, historyk, pisarz i dziennikarz marynista.
Życiorys.
W 1951 ukończył studia na Wydziale Pokładowym Oficerskiej Szkoły Marynarki Wojennej, w latach późniejszych wyższy kurs operacyjno-taktyczny marynarki wojennej, studiował dziennikarstwo na Uniwersytecie Warszawskim oraz historię na Uniwersytecie im. Mikołaja Kopernika w Toruniu.
Pełnił służbę w Marynarce Wojennej. W latach 1954-1959 był redaktorem naczelnym miesięcznika Dowództwa Marynarki Wojennej RP "Przegląd Morski", a później szefem Wydziału Historycznego Marynarki Wojennej. Po przejściu do rezerwy był pracownikiem naukowym Wojskowego Instytutu Historycznego w Warszawie, a od 1973 zajmował się wyłącznie pisarstwem. 
Opublikował wiele różnorodnych opracowań, głównie o morskiej tematyce wojskowej, poświęconych zwłaszcza zmaganiom w latach drugiej wojny światowej.
Odznaczony m.in. Krzyżem Kawalerskim Orderu Odrodzenia Polski oraz Złotym i Srebrnym Krzyżem Zasługi.
Został pochowany na Cmentarzu Witomińskim w Gdyni (kwatera 74-4-3).

</doc>
<doc id="1284728" url="https://pl.wikipedia.org/wiki?curid=1284728" title="Potyczka pod Sahagún">
Potyczka pod Sahagún

Potyczka pod Sahagún – starcie zbrojne rozegrane 21 grudnia 1808 na trakcie wiodącym z Palencii do León w północnej Hiszpanii. Bitwa zakończyła się zwycięstwem 15 Pułku Huzarów brytyjskich nad dwoma pułkami kawalerii francuskiej w trakcie inwazji na Hiszpanię armii napoleońskiej. 15 Pułk Huzarów został w nagrodę nazwany „Sahaguńskim”, która to nazwa jest tradycyjnie używana przez jednostki armii brytyjskiej.
Tło bitwy.
Do potyczki doszło podczas kampanii gen. Johna Moore’a w północnej Hiszpanii zimą 1808. W październiku Moore wkroczył do Hiszpanii, ale wieści o tym, że armie hiszpańskie zostały pobite i że na czele wojsk francuskich stoi sam cesarz, zmusiły go do odwrotu w kierunku Portugalii. Jednak na początku grudnia Moore otrzymał dwie wiadomości, które skłoniły go do ponownej zmiany planów. Dowiedział się mianowicie, że Madryt się broni i należy spodziewać się długotrwałego oblężenia. Z drugiej strony hiszpański generał Pedro de La Romana informował, że ma pod bronią 23 000 wojska i jest gotów wesprzeć Brytyjczyków. Mając wrażenie, że siły Napoleona są znacznie mniejsze niż były w rzeczywistości, Moore podjął ryzyko wstrzymania odwrotu i uderzenia na armię marszałka Soulta na północy, z zamiarem przerwania francuskich linii komunikacyjnych między Burgos a Madrytem, co mogło zmusić cesarza do odstąpienia od rzekomego oblężenia stolicy.
Tymczasem, po bitwie pod Somosierrą, Madryt padł niemal bez walki 4 grudnia, La Romana był zdolny zebrać zaledwie ułamek obiecywanych sił, a Napoleon miał trzykrotnie więcej wojsk niż Moore przypuszczał. Brytyjska wyprawa na północ mogła skończyć się katastrofą. Nieświadomy niczego lord Paget miał zamiar zaskoczyć Francuzów. Na czele 10. i 15. pułków huzarów dotarł niepostrzeżenie przed świtem pod miasteczko Sahagún, gdzie kwaterowały, na wysuniętej pozycji, dwa pułki kawalerii francuskiej korpusu Soulta: 8. dragonów i 1. (prowizoryczny) szaserów, pod wodzą gen. Debelle'a.
Przebieg bitwy.
Kawalerzyści Pageta ogarnęli francuską pikietę na drodze przed miastem, nim trębacz zdążył odtrąbić alarm. Teraz Paget rozdzielił swe siły – 10. pułk posłał drogą prosto do miasta, podczas gdy on sam, na czele 15. pułku, obszedł zabudowania, by zagrodzić Francuzom ewentualną drogę odwrotu. Gdy dotarł do przeciwległego skraju miejscowości, natrafił na oba pułki francuskie, właśnie zaalarmowane i w pośpiechu formujące szyki na terenie podmiejskiej winnicy. Bez 10. pułku, który wciąż jeszcze przeszukiwał wieś, Paget miał zaledwie 2/3 sił, jakimi dysponował francuski dowódca, jednak postawił na atak.
Na początku szarży Brytyjczykom przeszkodził głęboki i szeroki rów. Paget został zmuszony do obejścia tej przeszkody, co z kolei Francuzów zmusiło do ustawicznego zmieniania ustawienia szyków frontem do huzarów pędzących wzdłuż rowu. Ci ostatni znaleźli przejście i uderzyli, nim szaserom udało się przeformować. Niedoświadczeni młodzi żołnierze nie wytrzymali natarcia. Szeregi pękły, a uciekający wpadli wprost na stojących za nimi dragonów. Był to koniec bitwy; Francuzi rzucili się do ucieczki tracąc 120 zabitych i 170 jeńców, a wśród nich dwóch podpułkowników. Straty Brytyjczyków wyniosły zaledwie 14 ludzi. Uciekinierzy jeszcze tego samego dnia donieśli Soultowi o przegranej i o nadciągnięciu głównych sił Moore’a.
Rezultaty potyczki pod Sahagún.
Pierwsze oddziały piechoty korpusu Moore’a dotarły do Sahagún tego samego dnia pod wieczór. Dowódca dał zmęczonym żołnierzom dwa dni na wypoczynek. Armia miała wyruszyć o zachodzie słońca 23 grudnia by uderzyć na korpus Soulta, ale wczesnym popołudniem tegoż dnia Moore dowiedział się, że Napoleon na czele ogromnej armii idzie na północ, z zamiarem schwytania wojsk brytyjskich w pułapkę. Dalsze działania zaczepne wobec korpusu Soulta zostały w tej sytuacji odwołane i rozpoczął się spieszny marsz odwrotowy w kierunku portowego miasta La Coruña.
Mimo tego zwycięstwa Paget nie miał uczestniczyć w przyszłej kampanii Wellingtona na Półwyspie Iberyjskim. Po bitwie odwrotowej pod La Coruñą i powrocie do Wielkiej Brytanii wdał się w romans z żoną Henry’ego Wellesleya, młodszego brata Wellingtona. Wybuchł skandal, w obliczu którego nie można było oddać go pod rozkazy Wellingtona. Wspólnie na polu bitwy obaj nie darzący się sympatią dowódcy stanęli dopiero w roku 1815 pod Waterloo.

</doc>
<doc id="1284731" url="https://pl.wikipedia.org/wiki?curid=1284731" title="Potyczka pod Sahagun">
Potyczka pod Sahagun



</doc>
<doc id="1284732" url="https://pl.wikipedia.org/wiki?curid=1284732" title="Okręty podwodne typu Benjamin Franklin">
Okręty podwodne typu Benjamin Franklin

Okręty podwodne typu Benjamin Franklin – typ amerykańskich atomowych okrętów podwodnych, nosicieli pocisków balistycznych klasy SLBM, po wejściu natomiast do służby w US Navy okrętów typu "Ohio" (Trident SSBN), zmodyfikowanych do prowadzenia operacji specjalnych. Pierwszym okrętem tego typu, był wprowadzony do służby 22 października 1965 r. USS Benjamin Franklin (SSBN-640). Oznaczenie numeryczne typu to 640.
Budowa.
Okręty typu Benjamin Franklin SSBN-640 stanowiły rozwinięcie okrętów typu "Lafayette". Posiadając bardzo podobną konstrukcje, były znacznie cichsze od swoich poprzedników, stąd zdecydowano, że stanowić będą odrębny typ jednostek. Pierwotnie zaplanowane 16 jednostek tego typu, przeznaczone były do przenoszenia szesnastu strategicznych pocisków balistycznych SLBM UGM-73 Poseidon oraz UGM-27 Polaris. Już przed wejściem jednak do służby pierwszego okrętu tego typu, zrezygnowano z budowy ostatnich czterech z listy zamówionych już jednostek, stąd też ostatnim, dwunastym okrętem był zbudowany w stoczni Electric Boat – USS Will Rogers (SSBN-659).
Historia.
W związku z gwałtownym rozwojem programu ULMC ("Undersea Long-range Missile System") prowadzącego do wprowadzenia do służby nowych pocisków SLBM UGM-93A Trident I C-4 oraz opóźnieniami programu TRIDENT SSBN (konstruowanego pod kątem możliwości ich przenoszenia, nowoczesnego okrętu podwodnego kolejnej generacji), w 1976 r. zdecydowano się na modyfikację dziesiątego okrętu typu 640 – USS Francis Scott Key (SSBN-657) i kolejnych, pod kątem umożliwienia im przenoszenia nowych pocisków.
W lipcu 1992 roku, trzecia jednostka tego typu – USS Kamehameha (SSBN-642) zakończyła swoją służbę w ramach amerykańskiej triady nuklearnej, i po polegającej na zamontowaniu w miejsce opróżnionych wyrzutni pocisków balistycznych suchej śluzy ("Dry Deck Shelter") stał się pierwszym amerykańskim okrętem służącym do prowadzenia operacji specjalnych ("SEAL-Mission Capable Attack Submarine"). Podobny los spotkał wkrótce także szósty okręt tej serii – USS James K. Polk (SSN-645), który po trwającej dziewiętnaście miesięcy przeróbce w stoczni Newport News Shipbuilding także zaczął pełnić służbę w misjach typu SEAL. Dzięki tym modyfikacjom, obydwa okręty stały się najdłużej pozostającymi w służbie okrętami tego typu, wykreślonymi ze stanu floty dopiero w latach odpowiednio: 2002 i 1999. Pozostałe okręty, począwszy od USS Lewis and Clark (SSBN-644), sukcesywnie wycofano ze służby w okresie pomiędzy 1 sierpnia 1992 a 24 lutego 1995 (USS Simon Bolivar (SSBN-641))

</doc>
<doc id="1284734" url="https://pl.wikipedia.org/wiki?curid=1284734" title="William Craig">
William Craig

William Craig (Listopad 1855 - 3 września 1902) był pierwszym funkcjonariuszem United States Secret Service, który zginął podczas wypełniania obowiązków służbowych.
Urodzony w Szkocji Craig służył 12 lat w armii brytyjskiej. Po zwolnieniu, w wieku 38 lat, wyemigrował do USA i zamieszkał w Chicago. Craig wstąpił w szeregi Secret Service w 1900. Po zabójstwie prezydenta Williama McKinleya w 1901 Secret Service przejęła funkcję stałej ochrony osobistej prezydenta (co czyni po dziś dzień).
3 września 1902 roku prezydent Theodore Roosevelt wraz z gubernatorem stanu Massachusetts Winthropem M. Crane'em i swoim sekretarzem George'em B. Cortelyou'em jechał otwartym wozem konnym w Pittsfield w Massachusetts. Prezydentowi towarzyszył Craig.
W wyniku wypadku, spowodowanego przez kierowcę samochodu, który najechał na wóz, zginął Craig. Roosevelt został tylko lekko pokaleczony i doznał otarć.

</doc>
<doc id="1284737" url="https://pl.wikipedia.org/wiki?curid=1284737" title="Shoshone Cavern National Monument">
Shoshone Cavern National Monument

Shoshone Cavern National Monument – nieistniejący już pomnik narodowy w Stanach Zjednoczonych, w stanie Wyoming. Pomnik został ustanowiony przez prezydenta Williama Howarda Tafta 21 września 1909 roku. Zlikwidowano go decyzją Kongresu Stanów Zjednoczonych z 17 maja 1954 roku. Powierzchnia pomnika wynosiła około 0,85 km².

</doc>
<doc id="1284740" url="https://pl.wikipedia.org/wiki?curid=1284740" title="Corrine, Corrina">
Corrine, Corrina

Corrine, Corrina (lub Corrina, Corrina) – tradycyjna bluesowa piosenka z 1928 roku, której autorami w wersji pierwotnej byli tekściarz Mitchell Parish, afroamerykański producent muzyczny J. Mayo Williams i Bo Carter. W 1962 roku Bob Dylan nagrał folkową aranżację utworu; tę wersję wydano na drugim albumie muzyka "The Freewheelin’ Bob Dylan" (1963).
Geneza utworu.
Utwór „Corrine Corrina” powstał pod koniec lat 20. XX wieku, który stał się popularny w kręgach bluesmanów. Pod różnymi tytułami i w różnych wersjach piosenka nagrywana była wiele razy zarówno przez najbardziej znanych wykonawców, jak i tych nierozpoznawalnych.
Badacze historii bluesa z reguły uważają, iż „Corinna, Corinna” należy do całej rodziny piosenek utworzonych od słynnego bluesa „C.C. Rider” znanego także jako „See See Rider”. Standard jest równocześnie jedną z najbardziej znaczących kompozycji w amerykańskim kanonie muzyki folkowej.
W listopadzie 1928 roku w Nowym Orleanie została nagrana pierwotna wersja utworu „Corrine, Corrina”, firmowana przez Charliego McCoya i Armentera „Bo” Chatmana. „Bo” Chatman, znany także jako Bo Carter był muzykiem związanym z grupą Mississippi Sheiks.
Inne wersje.
Wersje Dylana.
Pierwsze znane nagranie tej piosenki przez Boba Dylana pochodzi z klubu „Gerde’s Folk City” w Nowym Jorku i zostało ono zrobione w kwietniu lub maju 1962.
Ze względu na wielką liczbę nagrań trudno znaleźć wykonania, które na niego wpłynęły. Sam w tekście na okładce albumu wspomina Lonniego Johnsona.
Ponieważ Dylan nieco zmienił tekst utworu tu wpływ miał na niego blues „Stones in My Passway” Roberta Johnsona.
Wersja albumowa Dylana nie naśladuje pogodnych wykonań tego utworu przez tzw. jug bandy. Jego interpretacja jest raczej pełnym refleksji wspomnieniem kobiety, której cień jest przywoływany przez samo śpiewanie tej piosenki.
Dylan, przygotowując album "The Freewheelin’ Bob Dylan", nagrał ten utwór na trzech z ośmiu sesji:
Są to wszystkie znane wykonania tej kompozycji nagrane przez Dylana.

</doc>
<doc id="1284741" url="https://pl.wikipedia.org/wiki?curid=1284741" title="Pseudo-Longinos">
Pseudo-Longinos

Pseudo-Longinos (Pseudo-Longinus) – autor traktatu "O wzniosłości" (gr. "Περὶ ὕψους, Peri hypsous"), wpływowego dzieła teoretycznego o celach literatury.
Autor.
Imię Pseudo-Longinos zostało nadane autorowi traktatu "O wzniosłości" przez uczonych współczesnych. O samym autorze niewiele wiadomo. Był nauczycielem wymowy. Swój utwór skierował do bliżej nieznanego, młodego Rzymianina, Postumiusza Terencjusza. W rękopisie paryskim z X wieku traktat został określony jako dzieło Dionizjusza Longina ("Dionysios Longinos"). W spisie rzeczy, rękopis zawierał bowiem również inne pisma, pomiędzy obydwa imiona wstawiono spójnik "lub". Ponieważ literatura grecka nie zna żadnego Dionizjusza Longina, autora traktatu przez długi czas utożsamiano z żyjącym w pierwszym wieku przed naszą erą Dionizjuszem z Halikarnasu lub z Kasjuszem Longinusem, dworzaninem królowej Palmyry, Zenobii, żyjącym w latach 213-273. Dopiero badania przeprowadzone w 1899 roku przez G. Kaibela wykazały, że "O wzniosłości" stanowi ostatnie ogniwo toczącego się od połowy I wieku p.n.e. sporu attycystów z azjanistami i stanowi reakcję na pismo Cecyliusza z Kaleakte o tym samym tytule. Zdaniem Kaibela traktat powstał w czasie, gdy utwór Cecyliusza był jeszcze aktualny, a poczucie utraty republiki na rzecz cesarstwa stosunkowo świeże, w początkowych latach panowania cesarza Klaudiusza (41-54). Traktat oddaje atmosferę rozważań nad przyczynami upadku wymowy obecną u Petroniusza, Seneki, Tacyta i Kwintyliana. 
Pseudo-Longinos należał do szkoły retorycznej, której głową był Teodor z Gadary, nauczyciel młodego cesarza Tyberiusza, w retoryce głosiciel patetyczności, a zarazem natchnienia i entuzjazmu. Pseudo-Longinos cytuje go w swym traktacie. Porównanie jego wywodów z resztkami nauki Teodora znajdującej się u innych autorów dowodzi, że również w innych kwestiach podążał za teoriami swego mistrza.
Pseudo-Longinos był również autorem pismː o Ksenofoncie, o doborze i zestawianiu wyrazów oraz dwóch innych bliżej nie określonych.
"O wzniosłości".
Okoliczności powstania utworu.
Traktat Pseudo-Longina stanowi polemikę z "O wzniosłości" Cecyliusza z Kaleakte. W zaginionym traktacie, znanym tylko z odpowiedzi Pseudo-Longina, Cecyliusz pokazywał na licznych przykładach na czym polega wzniosłość w wymowie. W rozważaniach o sposobie jej osiągnięcia kładł nacisk na stronę formalnąː dobór i łączenie wyrazów, figury retoryczne i tropy. Pseudo-Longinos zarzucił mu, że pominął zupełnie znaczenie patetyczności i wzniosłego sposobu myślenia.
Charakterystyka ogólna.
"O wzniosłości" jest pismem prywatnym nie przeznaczonym do publikacji. Autor zna środki stylistyczne służące do wywołania wzniosłości, ale wie również, że warunkiem koniecznym jej osiągnięcia jest wrodzona wielkoduszność i silna uczuciowość (patetyczność). Akcentuje subiektywne warunki twórcy, który świadom warsztatu twórczego i obdarzony wrodzoną zdolnością do wielkich myśli i uczuć, wypowiada je niejako w natchnieniu. W sporze o prymat pomiędzy natchnieniem a świadomą twórczością staje zdecydowanie po stronie natchnienia, choć wrodzone wyczucie wzniosłości radzi pielęgnować studiowaniem wielkich wzorów i rozwijaniem techniki retorycznej.
Sam nie dba o przepisową poprawność, buduje długie periody o strukturze żywej mowy, pomiędzy które wtrąca epigramatyczne, zwięzłe uwagi. Niektóre myśli bogato ilustruje śmiałymi i rozbudowanymi porównaniami, inne rzuca pospiesznie w kilku liniach. Nie przestrzega attycyzmu ani w doborze wyrazów ani w jasności wykładu. Obce mu jest wszelkie szkolarstwo, nad tradycyjne określenia przenosi częstokroć ryzykowne wyrażenia, tok wywodu przerywa licznymi ekskursami, w których porównuje "Iliadę" z "Odyseją", Cycerona z Demostenesem.
Treść.
Pseudo-Longinos uważa wzniosłość za najwyższą doskonałość i szczyt wymowy. Jej działanie porównuje do błyskawicy i piorunu. Zachwyca ona i porywa słuchaczy wielkodusznością i szczerością uczuć. Na pytanie czy we wzniosłości można się wydoskonalić autor odpowiada twierdząco, wskazując że natura we wszystkim postępuje metodycznie (2). Nim wskaże drogę do wzniosłości zatrzymuje się przy jej fałszywych namiastkachː nadętości, nieszczerej patetyczności, jak i jej przeciwieństwachː płaskości i dziecinnej niesmaczności (3-6), po czym podaje cechy prawdziwej wzniosłości (7).
Po obszernym wstępie Pseudo-Longinos wymienia pięć źródeł wzniosłości (8) i zatrzymuje się dłużej przy pierwszym z nich wielkodusznością, ilustrując ją licznymi przykładami (9-15). Następnie przechodzi do amplifikacji (powiększania), zaleca naśladowanie obcych wzorów i określa rolę i granice fantazji. Za kolejny środek do wyrażenia wzniosłości uznaje użycie figur i tropów retorycznych (16-33). Wreszcie zajmuje się doborem i składem słów i ostrzega przed fałszywymi chwytami (39-43). W zakończeniu (44) zastanawia się dlaczego czasy cesarstwa nie wydają wielkich mówców. Uważa, wbrew obiegowej opinii, że przyczyną nie jest upadek demokracji skłaniającej do wielkoduszności i współzawodnictwa o zdobycie nagrody, lecz chciwość i żądza użycia, wady przeciwne wielkoduszności, bez której nie ma prawdziwie wielkiej i wzniosłej wymowy.
Odbiór.
Traktatu "O wzniosłości" nie cytuje żaden autor starożytny, prawdopodobnie dlatego, że nie został opublikowany. Ostatecznie trafił do kodeksu z pismami Arystotelesa ze spuścizny autora lub adresata pisma. Przetrwał w pochodzącym z X wieku rękopisie paryskim i doczekał się wydania przez włoskiego filologa Francesco Robortello w 1554. Wydawcy renesansowi Robortello, Manucjusz (1555), F. Portus (1570) uważali go za cenne uzupełnienie Arystotelesowej "Poetyki", a filologowie XVII wieku skupili się bardziej na krytyce tekstu i objaśnianiu szczegółów tekstu niż na doniosłości zawartej w nim teorii genialności. W świecie literackim spopularyzował go Nicolas Boileau dzięki francuskiemu tłumaczeniu z 1677 oraz "Réflexions sur Longin" z 1692, w którym podniósł znaczenie geniuszu i natchnienia. 
Przekonanie o uczeniu się od geniuszów przeszłości i uznanie szczególnej wartości epoki klasycznej stają się w odróżnieniu od renesansowego poczucia odnowy, trwałą postawą pedagogiczną i opoką konsensusu o dobrym guście. Przekonanie to jest już obecne świadomie u Plutarcha, por. żywot Peryklesa, w którym autor zaświadcza przekonanie współczesnych o tym, że żyli w wyjątkowo uprzywilejowanym duchowo czasie.
Traktat nie przestawał dawać natchnienia rozmaitym umysłom od Johna Miltona, do Ernesta Curtiusa i Paula de Mana.
Polskie tłumaczenie.
Józef Kowalewski, filomata, swój przekład odczytał przyjaciołom na zebraniu w dniu 20 i 30 marca 1818 roku. Rozdziały od 1 do 9 ogłosił w "Dzienniku Wileńskim" z marca 1822 wraz z "Wiadomością o życiu i pismach Longina". Całość ukazała się rok później. Odczyt spotkał się z aprobatą kolegów. W wierszu na imieniny tłumacza w 1819 roku Mickiewicz zwrócił się do solenizantaː "co Longinów w wąsate przerabia długosze". Natomiast Jan Czeczot nadesłał wiersz, w którym napisał, że Kowalewski "Longina gracko żupani,/ nas z dawnym krojem oswaja,/ a jeszcze krawiec nie tani". Polszczyzna przekładu Kowalewskiego jest doskonała, a dość liczne niedokładności pochodzą z zepsucia tekstu, z którego korzystał i chęci oddania trudniejszych miejsc za pomocą peryfraz lub skrótów.

</doc>
<doc id="1284744" url="https://pl.wikipedia.org/wiki?curid=1284744" title="Pearl Harbor (baza marynarki wojennej Stanów Zjednoczonych)">
Pearl Harbor (baza marynarki wojennej Stanów Zjednoczonych)



</doc>
<doc id="1284746" url="https://pl.wikipedia.org/wiki?curid=1284746" title="NB Pearl Harbor">
NB Pearl Harbor



</doc>
<doc id="1284758" url="https://pl.wikipedia.org/wiki?curid=1284758" title="Równanie Bernoullego">
Równanie Bernoullego



</doc>
<doc id="1284759" url="https://pl.wikipedia.org/wiki?curid=1284759" title="Kienesa w Odessie">
Kienesa w Odessie

Kienesa w Odessie (ros. Одесская караимская кенаса) – dom modlitewny odeskich Karaimów znajdujący się dawniej przy ul. Troickiej 31. 
W 1914 funkcję starszego hazzana pełnił Iosif Mojsejewicz Kefeli, gabajem był Mark Kazas, a szamaszem Efraim Jakowlewicz Kefeli.
Kienesa została zlikwidowana przez władze komunistyczne 1927, a budynek rozebrany w latach 30.

</doc>
<doc id="1284763" url="https://pl.wikipedia.org/wiki?curid=1284763" title="Synagoga w Križevci">
Synagoga w Križevci

Synagoga w Križevci () – żydowska bóżnica znajdująca się w Križevci przy pl. Strossmayera ("Strossmayerovom trgu 5"). 
Została zaprojektowana w 1895 roku przez architektów z pracowni Hönigsberg &amp; Deutsch w stylu neorenesansu i neoklasycyzmu. Została zdewastowana w 1941 roku. W 1950 roku ulokowano w niej Dom Młodzieży, a jednocześnie usunięto dekoracje na elewacjach oraz rozety. Służyła także jako biblioteka miejska oraz siedziba organizacji kulturalnych i harcerskich. Od 2014 roku mieści się tu lokalna organizacja turystyczna.

</doc>
<doc id="1284770" url="https://pl.wikipedia.org/wiki?curid=1284770" title="Synagoga w Twerze">
Synagoga w Twerze

Synagoga w Twerze () – bóżnica znajdująca się w Twerze, zbudowana na krótko przed wybuchem I wojny światowej. 
Żydowska społeczność Twer]una czele z rabinem Dawidem Ginzburgiem zwróciła się z prośbą o pozwolenie na budowę synagogi w październiku 1909 roku, które uzyskała w grudniu tego roku. Na wiosnę 1910 roku rozpoczęły się prace nad budową domu modlitewnego, które w maju zostały wstrzymane z powodu zastrzeżeń gubernatora twerskiego co do zewnętrznego wyglądu świątyni, która zbytnio przypominała synagogę. Ostatecznie w sierpniu 1912 roku dokonano uroczystego odkrycia bóżnicy zbudowanej według nowego projektu. 
W latach trzydziestych XX wieku synagoga została zamknięta. W sierpniu 2001 roku żydowska gmina wyznaniowa w Twerze odzyskała znajdujący się w stanie ruiny budynek. Od lipca 2004 roku bóżnica poddawana jest intensywnemu remontowi, planuje się jej odbudowanie według pierwotnego projektu z 1909 roku.

</doc>
<doc id="1284772" url="https://pl.wikipedia.org/wiki?curid=1284772" title="Electric Boat">
Electric Boat



</doc>
<doc id="1284781" url="https://pl.wikipedia.org/wiki?curid=1284781" title="Synagoga w Pančevie">
Synagoga w Pančevie

Synagoga w Pančevie (serb. "Sinagoga u Pančevi") – żydowska bóżnica znajdująca się w Pančevie przy ul. dr Svetislava Kasapinovića.
Została zaprojektowana przez budapeszteńskiego architekta Karla Fenjveša w stylu neogotyku i mudejar. Budowa trwała od 1907 do 1909 roku, a uroczystego otwarcia bóżnicy dokonano 16 maja 1910 roku.
W 1955 roku władze jugosłowiańskie odebrały budynek gminie żydowskiej. W 1956 zburzono synagogę i na jej miejscu zbudowano dwa parterowe budynki mieszkalne. Jedyne materialne pozostałości to rzeźbione tablice z dziesięcioma przykazaniami, które znajdują się w Żydowskim Muzeum Historycznym w Belgradzie.

</doc>
<doc id="1284796" url="https://pl.wikipedia.org/wiki?curid=1284796" title="Karol Teofil Załuski">
Karol Teofil Załuski

Karol Teofil Załuski z Załusk, z Iwonicza, Skorobohateryszek herbu Junosza (ur. 25 stycznia 1794 w Warszawie, zm. 28 listopada 1845 w Iwoniczu) – hrabia, marszałek szlachty powiatu upickiego i wileńskiego, jeden z przywódców i oficerów powstania listopadowego (walczący wraz z bratem Józefem Załuskim) na Litwie, założyciel uzdrowiska Iwonicz-Zdrój, szef rosyjskiego poselstwa w Szwajcarii, rosyjski szambelan.
Syn Teofila Wojciecha (1760–1831) – kasztelana buskiego i Honoraty ze Stępkowskich, córki Józefa - wojewody kijowskiego, brat Józefa Bonawentury Załuskiego.
W latach 1816–1822 sprawował funkcje attaché i Chargé d’affaires w poselstwach (ambasadach) rosyjskich w Bernie szwajcarskim i w Berlinie. W 1825 otrzymał od ojca majątek Iwonicz w Galicji, który roku 1799 kupił te tereny od Michała Ostaszewskiego.
W 1831 wziął udział w powstaniu listopadowym organizując ruch polski na Litwie. We wrześniu 1831 odznaczony Krzyżem Złotym Orderu Virtuti Militari. Po upadku powstania emigrował. Jego dobra w Gulbinie w zaborze rosyjskim uległy konfiskacie.
Po kilku latach tułaczki, najpierw w Anglii, następnie we Francji, uzyskał od władz austriackich prawo zamieszkania na terenach polskich należących do Austrii. Wraz z (od 1826) żoną, Amelią z Ogińskich (1805–1858) zamieszkał we dworku w Iwoniczu i rozbudował uzdrowisko, gdzie przyszło na świat czterech synów i cztery córki.
Przebywał tam do śmierci 28 listopada 1845. Został pochowany w grobowcu rodzinnym na starym cmentarzu w Iwoniczu.
Została ustanowiona tablica upamiętniająca Karola Załuskiego w kościele parafialnym w Iwoniczu. W 2002 Gimnazjum w Iwoniczu-Zdroju otrzymało imię Amelii i Karola Załuskich.

</doc>
<doc id="1284797" url="https://pl.wikipedia.org/wiki?curid=1284797" title="Łagów (stacja kolejowa)">
Łagów (stacja kolejowa)

Łagów – stacja kolejowa na linii nr 375 w Łagowie, w województwie lubuskim, w Polsce.
Historia.
Prace koncepcyjne nad jednotorową linią kolejową łączącą Międzyrzecz (Meseritz) i Toporów (Topper), na trasie której znalazł się Łagów (Lagow), rozpoczęły się w 1904 roku. Pruskie koleje państwowe budowę zainicjowały w 1907 roku - trwała one dwa lata i wymagała przecięcia Pojezierza Łagowskiego - obszaru o urozmaiconej rzeźbie terenu z m.in. polodowcowymi wzgórzami i bagienno–torfowymi dolinami. Trudny odcinek przez Łagów wymagał m.in. realizacji ceglanego wiaduktu nad drogą do Żelechowa (obecna ulica Mostowa), o długości przekraczającej 40 metrów. Łagowską stację ulokowano na północ od wiaduktu, w północno-wschodniej części miasta, około 400 metrów od brzegu jeziora Ciecz. W skład stacji wchodziły dwa perony, budynek dworcowy, sąsiadujący z nim magazyn towarowy oraz ładownia z magazynem.
Prace nad linią kolejową zakończono w 1909 roku. 1 sierpnia pierwszy pociąg z Toporowa do Międzyrzecza zainaugurował funkcjonowanie stacji w Łagowie. Wjazdowi na stację towarzyszyły huczne obchody z udziałem orkiestry. Oddana do użytku linia kolejowa stanowiła północną odnogę magistrali wschód-zachód, łączącej Berlin i Poznań. Nowe połączenie Łagowa z dużymi ośrodkami miejskimi przyczyniło się do rozwoju miasteczka, m.in. jako kurortu turystycznego. Stacja Łagów według niezrealizowanych planów z okresu dwudziestolecia międzywojennego, miała być stacją węzłową. Projekty zakładały m.in. realizację linii kolejowej z Łagowa do Skwierzyny (Schwerin (Warthe)).
Początkowo linia kolejowa Międzyrzecz-Toporów wchodziła w skład sieci Pruskich Kolei Państwowych (Preußische Staatseisenbahnen), których historia skończyła się po I wojnie światowej wraz z fuzją wszystkich kolei krajów związkowych w jedne Niemieckie Koleje Rzeszy (Deutsche Reichsbahn) w 1920 roku. Łagowska stacja w nowej strukturze znalazła się pod jurysdykcją dyrekcji z Frankfurtu nad Odrą (Reichsbahndirektion Osten). 
Wraz z zakończeniem II wojny światowej, Łagów znalazł się w granicach Polski. Zarząd nad liniami kolejowymi przejęły Polskie Koleje Państwowe. Od 1945 do 1947 roku łagowska stacja tymczasowo nosiła nazwę Łasów, dopiero w 1947 roku ustanowiono funkcjonującą do dziś nazwę Łagów. Pod koniec działań wojennych spłonął budynek dworca na stacji Łagów - jego zachowane resztki przetrwały do lat 60. XX wieku, kiedy to zostały zburzone. Działająca uprzednio budynku dworca kasa biletowa została uruchomiona w dawnym magazynie na ładowni, gdzie także mieściło się biuro zawiadowcy. 
Z czasem problemem na linii kolejowej Międzyrzecz-Toporów zaczęła być starzejąca się infrastruktura oraz brak bieżącej konserwacji. Według rozkładu jazdy PKP z 1949 roku, pociąg trasę na linii Międzyrzecz-Toporów pokonywał w czasie 1,5 godziny, natomiast pod koniec lat 80. XX wieku czas ten wynosił już 2,5 godziny. W 1987 roku Polskie Koleje Państwowe zawiesiły na linii kolejowej nr 375 ruch osobowy. Połączenia przez Łagów zostały krótkotrwale wznowione w 1993 roku na odcinku ze stacji Sieniawa Lubuska do Toporowa przez Lubuską Kolej Regionalną. Ostatecznie w lutym 1994 roku ruch pasażerki zawiesiła także LKR.
Pomimo zawieszenia połączeń pasażerskich, odcinek z Sieniawy do Toporowa przez Łagów nadal był wykorzystywany w ruchu towarowym, przede wszystkim do transportu urobku z pobliskiej kopalni węgla brunatnego, z przerwą w latach 2000-2008, kiedy linia była nieprzejezdna. W 2008 roku oczyszczono tory i wznowiono ruch pociągów. W 2020 roku lubuski zakład Polregio uruchomił specjalne wakacyjne kursy pasażerskie z Zielonej Góry do Łagowa i z powrotem. Połączenia odbywały się w każdą sobotę od 8 sierpnia do 12 września. Od 26 czerwca 2021 roku lubuskie Polregio wraz z organizatorem przewozów - Urzędem Marszałkowskim Województwa Lubuskiego uruchomiło sobotnio-niedzielne połączenia kolejowe łączące Zieloną Górę i Łagów.

</doc>
<doc id="1284800" url="https://pl.wikipedia.org/wiki?curid=1284800" title="Alojzy Zielecki">
Alojzy Zielecki

Alojzy Zielecki (ur. 22 marca 1933 w Uluczu, zm. 20 października 2019) – polski historyk.
Życiorys.
Urodził się 22 marca 1933. Był synem Józefa i Pelarii z domu Gularczyk. Był prawnukiem żołnierza w armii Księstwa Warszawskiego, następnie pracującego w dobrach Krasickich. Miał brata Władysława (1919-2005, podczas II wojny światowej żołnierz Armii Czerwonej i Ludowego Wojska Polskiego, w PRL działacz PZPR).
Jako uczeń Liceum Pedagogicznego w Sanoku 9 czerwca 1952 został wybrany na Zlot Młodych Przodowników – Budowniczych Polski Ludowej w Warszawie. Ukończył tę szkołę w 1953, a następnie rozpoczął studia historyczne w Wyższej Szkole Pedagogicznej w Krakowie. Od 1957 pracował w Liceum Ogólnokształcącym do 1974, a później Technikum Ekonomicznym w Twardogórze. W 1973 obronił rozprawę doktorską pt. "Efektywność pracy domowej w nauczaniu historii", napisaną pod kierunkiem prof. dra hab. Tadeusza Słowikowskiego. Uzyskał tytuł naukowy doktora habilitowanego zakresie historii. Od 1974 pracował w Rzeszowie, na stanowisku adiunkta w Wyższej Szkole Pedagogicznej. Od 1983 doktor habilitowany (rozprawa pt. "Struktura treści a myślenie historyczne").
Dwukrotnie pełnił funkcję prodziekana i czterokrotnie dziekana na Wydziale Socjologiczno-Historycznym Uniwersytetu Rzeszowskiego, kierownik Zakładu Dydaktyki Historii UR (1983-2004). Od 1989 w pięciu kadencjach przewodniczący Komisji Dydaktycznej Zarządu Głównego PTH. Rzeczoznawca Ministerstwa Edukacji Narodowej i Sportu w zakresie szkolnych podręczników historii. Redaktor prac zbiorowych "Metodologiczne i dydaktyczne problemy historii regionalnej".
Specjalizował się w badaniach źródłowych, dziejach miast galicyjskich oraz studiami dotyczącymi ruchu niepodległościowego w tym organizacjami paramilitarnymi na ziemiach polskich przed I wojną światową.
Wypromował ponad trzystu magistrów oraz czterech doktorów. Uhonorowany nagrodami i odznaczeniami m.in. odznaką „Zasłużonego dla Województwa Rzeszowskiego”, Złotym Krzyżem Zasługi, Krzyżem Oficerskim Orderu Odrodzenia Polski (2000), Medalem Komisji Edukacji Narodowej.
Był żonaty z Marią. Miał dwóch synów: Władysława (profesora nadzwyczajnego w Katedrze Technologii Maszyn i Organizacji Produkcji Politechniki Rzeszowskiej) oraz Aleksego (inżynier budownictwa). Zmarł 20 października 2019. Został pochowany na cmentarzu Wilkowyja w Rzeszowie.

</doc>
<doc id="1284810" url="https://pl.wikipedia.org/wiki?curid=1284810" title="Dolina Chochołowska Wyżnia">
Dolina Chochołowska Wyżnia

Dolina Chochołowska Wyżnia – zachodnie odgałęzienie górnej części Doliny Chochołowskiej, rozpoczynające się nieco powyżej Polany Chochołowskiej i ciągnące się po główną grań Tatr Zachodnich. W dolnej części dolina jest porośnięta lasem świerkowym. Istnieje w nim zarastająca już Polana Chochołowska Wyżnia. Dawniej była ona wypasana i stały na niej szałasy, zwane sołtysimi. Zimą 1944/45 r. mieścił się w nich sztab partyzantów radzieckich kpt. Tichonowa. Dolina wyrzeźbiona została przez lodowiec. Górna jej część pod granią główną to kocioł lodowcowy Dziurawe, ograniczony z trzech stron ścianami i stromymi zboczami Wołowca, Łopaty, Czerwonego Wierchu. Wznoszą się one na wysokość 300–350 m ponad zawalone piargami i blokami morenowymi i porastające kosówką dno kotła. Od północnej strony kocioł ten zablokowany jest wzniesieniem Kopy (1596 m). Ze znajdującego się pod nim progu skalnego wypływa kilka źródeł. Dają one początek Wyżniemu Chochołowskiemu Potokowi.
Doliną prowadzi zielony szlak turystyczny, który został wyznakowany w 1901 r., jako pierwszy w Dolinie Chochołowskiej. Wyprowadza on kamienną kotliną pomiędzy Wołowcem i Rakoniem (zwaną Szeroką Ulicą) w rejon niewielkiej przełęczy Zawracie pomiędzy grzbietami tych szczytów. Opadające do Doliny Chochołowskiej Wyżniej wschodnie zbocza Rakonia, zwane Długim Upłazem, były dawniej wypasane.

</doc>
<doc id="1284812" url="https://pl.wikipedia.org/wiki?curid=1284812" title="Próba Bernoullego">
Próba Bernoullego



</doc>
<doc id="1284813" url="https://pl.wikipedia.org/wiki?curid=1284813" title="Próba Bernoulliego">
Próba Bernoulliego

Próba Bernoulliego – eksperyment losowy z dwoma możliwymi wynikami, określanymi zazwyczaj jako "sukces" oraz "porażka". Za przykłady prób Bernoulliego matematycy uważają:
Definicja formalna.
Matematycznie próbę taką modeluje się przy pomocy zmiennej losowej o rozkładzie zero-jedynkowym. Zmienna taka przyjmuje tylko dwie wartości:
Ciąg niezależnych prób Bernoulliego nazywa się procesem Bernoulliego.

</doc>
<doc id="1284816" url="https://pl.wikipedia.org/wiki?curid=1284816" title="Samodzielny Referat Informacyjny Dowództwa Floty">
Samodzielny Referat Informacyjny Dowództwa Floty

Samodzielny Referat Informacyjny Dowództwa Floty (sam. ref. inf. D-twa Floty) - organ kontrwywiadowczy Dowództwa Floty, istniejący w latach 1924-1939.
Na podstawie zarządzenia organizacyjnego Ministerstwa Spraw Wojskowych z dnia 18 czerwca 1924 roku został utworzony Referat Informacyjny Dowództwa Floty.
Zadaniem Referatu było wykonywanie zadań w zakresie tajnej służby informacyjno-rozpoznawczej w Marynarce Wojennej. Oficerowie Referatu Informacyjnego służbowo i dyscyplinarnie podlegali dowódcy Floty, a w zakresie służby wywiadowczej otrzymywali zadania od szefa Oddziału II Sztabu Generalnego.
Do zakresu kompetencji Referatu Informacyjnego Dowództwa Floty należało:
Personel Referatu Informacyjnego tworzyło początkowo 2 oficerów, pracujących przez 2 rezydentury w Gdyni i Pucku, sieć agenturalną dla spraw polityczno-narodowościowych oraz oficerów informacyjnych i osoby zaufane na okrętach.
18 maja 1928 roku Minister Spraw Wojskowych ustanowił Samodzielny Referat Informacyjny przy Dowództwie Floty. Referat miał identyczną organizację jak samodzielne referaty informacyjne przy dowództwach okręgów korpusów. Pod względem fachowym referat podlegał szefowi Oddziału II Sztabu Generalnego, a pod względem służbowym dowódcy Floty. W skład referatu wchodził kierownik (oficer sztabowy) i referent (oficer młodszy) oraz kancelista (urzędnik cywilny III kategorii).

</doc>
<doc id="1284821" url="https://pl.wikipedia.org/wiki?curid=1284821" title="Garnizon Kraków">
Garnizon Kraków

Garnizon Kraków – garnizon w Krakowie, w którym kolejno stacjonowały instytucje i jednostki wojskowe sił zbrojnych Monarchii Austro-Węgierskiej, Wojska Polskiego II RP, Wehrmachtu i Wojska Polskiego.
Prestiż miasta podnosił fakt, że było ono dużym garnizonem wojskowym. Stacjonowały w nim na przestrzeni lat różne jednostki wojskowe.
Garnizon Wojska Polskiego II RP.
Koszary.
18 listopada 1918 roku generał Bolesław Roja nadał nowe nazwy krakowskim koszarom:
Władze garnizonowe.
Komendanci placu i miasta
Obsada personalna komendy miasta w marcu 1939
Garnizon Wojska Polskiego po 1945.
i inne

</doc>
<doc id="1284827" url="https://pl.wikipedia.org/wiki?curid=1284827" title="Lilli czarodziejka">
Lilli czarodziejka

Lilli czarodziejka (ang. "Lilly the Witch", niem. "Hexe Lilly") − irlandzko-niemiecko-austriacki serial animowany, ekranizacja książeczek autorstwa Knistera. Serial nadawany obecnie w godzinach porannych w TVP1.
Wersja polska.
Opracowanie: TVP Agencja Filmowa
Reżyseria: Andrzej Bogusz
Dialogi: Dorota Dziadkiewicz
Tłumaczenie:
Dźwięk i montaż:
Kierownictwo produkcji: Monika Wojtysiak
Kierownictwo muzyczne: Eugeniusz Majchrzak
Tekst piosenki: Krzysztof Rześniowiecki
Piosenkę śpiewał: Michał Rudaś
Udział wzięli:
i inni

</doc>
<doc id="1284832" url="https://pl.wikipedia.org/wiki?curid=1284832" title="Satna">
Satna

Satna (hindi सतना) – miasto w środkowych Indiach, w stanie Madhya Pradesh, na wyżynie Dekan, nad rzeką Tons. W 2001 r. miasto to zamieszkiwało 225 468 osób.
W mieście rozwinęło się rzemiosło tkackie, a także przemysł odzieżowy, spożywczy oraz cementowy.

</doc>
<doc id="1284833" url="https://pl.wikipedia.org/wiki?curid=1284833" title="Krzyż Zasługi dla Kobiet i Dziewcząt (Prusy)">
Krzyż Zasługi dla Kobiet i Dziewcząt (Prusy)

Krzyż Zasługi dla Kobiet i Dziewcząt (niem. "Ehrenkreuz für Frauen und Jungfrauen") – pruskie odznaczenie dla kobiet nadawane w latach 1870–1871 (w czasie wojny francusko-pruskiej).
Zarys historii i insygnia.
Odznaczenie zostało ustanowione 22 marca 1871 przez króla Prus i cesarza niemieckiego Wilhelma I dla „kobiet, zamężnych i niezamężnych, za pełną ofiarności działalność na froncie i wewnątrz Niemiec przy opiece nad rannymi i chorymi żołnierzami”.
Jednoklasowe odznaczenie było nadawane na wniosek cesarzowej i królowej Augusty przez jej męża. Z wyglądu i kształtu jest bardzo podobne do Żelaznego Krzyża, ale na awersie posiadało u zbiegu ramion emblemat Czerwonego Krzyża zamiast litery „W”, zaś na rewersie koronę królewską, splecione monogramy: „A” i „W” i daty: „1870/1871”. Odznaczenie było noszone nad lewą piersią na damskiej kokardzie, na tzw. wstążce pokojowej Żelaznego Krzyża, a więc białej z dwiema czarnymi bordiurami.
Po zakończeniu wojny 1870-1871 nie było więcej nadawane.
Na odznaczeniu tym wzorowany był Order Czerwonego Krzyża dla Niewiast i Dziewcząt.

</doc>
<doc id="1284837" url="https://pl.wikipedia.org/wiki?curid=1284837" title="Las wolności">
Las wolności

Las wolności (tyt. oryg. "Pylli i lirisë") – albański film fabularny z roku 1976 w reżyserii Gëzima Erebary, na podstawie opowiadania Nauma Priftiego "Njeriu qe ndiqte kuajt".
Opis fabuły.
Akcja filmu rozgrywa się w czasie II wojny światowej. Vlash zajmuje się ujeżdżaniem koni. Jego brat zabił włoskiego szpiega i od tej pory Vlash jest uważnie obserwowany przez Lamiego i kupca Ibrahima. 
Dzięki pomocy partyzantów Vlashowi udaje się uciec w momencie zagrożenia i wraz z zaprzyjaźnioną dziewczyną Leną przyłącza się do oddziału.

</doc>
<doc id="1284848" url="https://pl.wikipedia.org/wiki?curid=1284848" title="Håvard Flo">
Håvard Flo

Håvard Flo (ur. 4 kwietnia 1970 w Strynie) – piłkarz norweski grający na pozycji napastnika.
Kariera klubowa.
Håvard urodził się w mieście Stryn. Piłkarską karierę rozpoczął w miejscowym klubie Stryn T&amp;IF. W 1991 roku przeszedł do pierwszoligowego wówczas Sogndal IL, a rok później przeżył z nim spadek do drugiej ligi. Pobyt na zapleczu ekstraklasy trwał rok i w 1994 roku Flo znów grał w pierwszej lidze, a latem trafił do duńskiego Aarhus GF. W sezonie 1995/1996 strzelił 12 goli i został wicemistrzem Danii, a także zdobył z Aarhus Puchar Danii. W AGF grał do jesieni tamtego roku.
Na początku października 1996 roku Flo został piłkarzem niemieckiego Werderu Brema po tym, jak w rundzie jesiennej zdobył 12 bramek dla Aarhus. W Bundeslidze zadebiutował 19 października w wygranym 3:1 wyjazdowym meczu z Karlsruher SC. W Werderze Norweg był rezerwowym dla pary napastników Bruno Labbadia - Marco Bode i przez 2,5 roku strzelił 5 goli w 55 ligowych meczach. W sezonie 1998/1999 roku zdobył z Werderem Puchar Niemiec.
13 stycznia 1999 roku Flo podpisał kontrakt z angielskim Wolverhampton Wanderers grającego w Division One. „Wilki” zapłaciły za niego 700 tysięcy funtów. W nowej drużynie Håvard swój pierwszy mecz rozegrał 16 stycznia, a Wolverhampton zremisował 0:0 z Watfordem. W Wolves Flo grał do końca sezonu 1999/2000. W 2001 roku wrócił do Sogndal, z którym do 2004 roku grał w pierwszej lidze. Od 2005 roku gra na drugim szczeblu rozgrywek w Norwegii.
Kariera reprezentacyjna.
W reprezentacji Norwegii Flo zadebiutował 9 października 1996 roku w wygranym 3:0 meczu z Węgrami. W 1998 roku został powołany przez selekcjonera Egila Olsena na Mistrzostwa Świata we Francji. Tam wystąpił we wszystkich czterech spotkaniach: z Marokiem (2:2), ze Szkocją (1:1), w którym zdobył gola, z Brazylią (2:1) oraz 1/8 finału z Włochami (0:1). Ostatni mecz w kadrze rozegrał w 2004 roku przeciwko Irlandią Północną (4:1). Ogółem w kadrze narodowej zagrał 26 razy i zdobył 7 goli.
Życie prywatne.
Kuzyni Håvarda Tore André, Jostein i Jerle także mają za sobą karierę piłkarską. Pierwszy z nich występował m.in. w Chelsea F.C. i Rangers F.C., a także w reprezentacji Norwegii, drugi m.in. w Molde FK, Sheffield United i Strømsgodset IF i także w kadrze narodowej. Natomiast trzeci z nich grał wyłącznie w drużynach Stryn i Sogndal.
Jego siostrzeńcem jest Per-Egil Flo.

</doc>
<doc id="1284849" url="https://pl.wikipedia.org/wiki?curid=1284849" title="Haavard Flo">
Haavard Flo



</doc>
<doc id="1284850" url="https://pl.wikipedia.org/wiki?curid=1284850" title="Planty (Stargard)">
Planty (Stargard)

Planty w Stargardzie to zespół parków otaczających Stare Miasto. Całkowity obwód wynosi 3,15 km, powierzchnia 24,5 ha.
Planty powstały w XVIII wieku w wyniku burzenia średniowiecznych murów miejskich i wyrównywania wałów i fos. We wschodniej części plant przepływa Ina. W 2005 roku wytyczono krajoznawczy "Szlak Stargard - Klejnot Pomorza", prowadzący po okręgu plant.
Planty stanowi pięć parków i jeden skwer:

</doc>
<doc id="1284851" url="https://pl.wikipedia.org/wiki?curid=1284851" title="Mistrzostwa Europy w Pływaniu 1950">
Mistrzostwa Europy w Pływaniu 1950

VII Mistrzostwa Europy w Pływaniu odbyły się w Wiedniu w Austrii w dniach 20-28 sierpnia 1950 roku. Rozegrano zawody w jedenastu konkurencjach pływackich, czterech konkurencjach skoków do wody i turniej piłki wodnej. Klasyfikację medalową wygrała reprezentacja Francji.
Początkowo mistrzostwa miały być rozegrane w Budapeszcie. Jednakże węgierscy organizatorzy nie byli w stanie zapewnić bezpieczeństwa zawodnikom z Europy zachodniej, dlatego zawody zostały przeniesione do stolicy Austrii. Po zmianie miejsca rozgrywek, zawodnicy węgierscy nie przyjechali na zawody, podobnie jak zawodnicy Brytyjscy i Hiszpańscy, czego powodem było rozegranie zawodów w sowieckiej strefie okupacyjnej Wiednia.

</doc>
<doc id="1284861" url="https://pl.wikipedia.org/wiki?curid=1284861" title="Sayama">
Sayama

 – miasto w Japonii, na wyspie Honsiu, w prefekturze Saitama. Ma powierzchnię 48,99 km2 . W 2020 r. mieszkało w nim 148 712 osób, w 63 553 gospodarstwach domowych (w 2010 r. 155 738 osób, w 61 032 gospodarstwach domowych).
Położenie.
Miasto leży w południowej części prefektury, graniczy z miastami:
Przemysł.
W mieście rozwinął się przemysł chemiczny, spożywczy oraz turystyka.

</doc>
<doc id="1284862" url="https://pl.wikipedia.org/wiki?curid=1284862" title="Powstanie jakobickie 1745 roku">
Powstanie jakobickie 1745 roku

Powstanie jakobickie 1745 roku (również Druga Wielka Rebelia, Powstanie 45 roku) – powstanie w Szkocji zorganizowane przez „Młodego Pretendenta”, księcia Karola Edwarda Stuarta, syna Jakuba III. Jako jedyne z powstań szkockich miało pełne szanse na powodzenie.
Powstanie które wybuchło w czasie wojny o sukcesję austriacką, rozpoczęło się przybyciem do Szkocji księcia Karola Edwarda, który przy braku wsparcia Francji tym razem z własnej kieszeni finansował przedsięwzięcie. 2 sierpnia 1745 młody książę wylądował na Hebrydach z niewielką grupą jakobickich emigrantów, 700 ochotnikami z Irlandzkiej Brygady i ładunkiem broni dla powstańców.
Młodzieńczy zapał Karola Edwarda, jego szacunek dla góralskich tradycji oraz krwawe rządy angielskich najeźdźców przyczyniły się do masowego poparcia powstania. Prócz większości góralskich klanów szkockich przyłączali się również jakobici z nizin i Anglii. Armia powstańcza prawie bez walki zajęła stolicę Szkocji – Edynburg. Pierwsze wielkie zwycięstwo w bitwie pod Prestonpans 21 września przyczyniło się do podniesienia morale wojsk i dalszego napływu ochotników. Powstańcy rozpoczęli marsz na Newcastle, w Londynie zapanowała panika. Jednak niezdecydowanie dowódców, niesnaski w sztabie i zaczynające się dezercje wśród ochotników przyczyniły się do klęski. Armia rządowa została natomiast wsparta świeżymi hanowerskimi siłami, ściągniętymi z kontynentu. Ostateczną klęskę siły jakobickie poniosły 16 kwietnia 1746 w bitwie pod Culloden, na moczarach opodal Inverness. „Młody Pretendent” został siłą wycofany z walki i po kilku miesiącach ukrywania się (między innymi w stroju kobiety) wśród góralskich stronników wrócił do Francji.
Anglicy i ich zwolennicy pod wodzą głównodowodzącego księcia Cumberland rozpoczęli krwawe represje. Większość rannych pod Culloden została dobita, ponad 1000 jeńców sprzedano jako niewolników na plantacje w Ameryce, w Szkocji zaczęły się prawdziwe polowania na jakobitów. System klanowy został zakazany, zakazano nawet używania narodowego stroju szkockiego, języka gaelickiego i posiadania broni. Syn króla Jerzego II, książę Cumberland, zyskał miano „rzeźnika Cumberlanda”.
Na kanwie tych wydarzeń powstała powieść Waltera Scotta „Waverley”, a także Roberta Louisa Stevensona „Porwany za młodu”.

</doc>
<doc id="1284867" url="https://pl.wikipedia.org/wiki?curid=1284867" title="Osiedle Kopernika (Stargard)">
Osiedle Kopernika (Stargard)

Osiedle Kopernika osiedle Stargardu, położone w centralnej części miasta, przy linii kolejowej do Szczecina. Osiedle zbudowane zostało w 1967 z przeznaczeniem dla pracowników pobliskich ZNTK. 

</doc>
<doc id="1284869" url="https://pl.wikipedia.org/wiki?curid=1284869" title="Mechanizm z Janiny">
Mechanizm z Janiny



</doc>
<doc id="1284870" url="https://pl.wikipedia.org/wiki?curid=1284870" title="Pszeniec biały">
Pszeniec biały

Pszeniec biały ("Melampyrum saxosum" Baumg.) – gatunek rośliny należący do rodziny zarazowatych ("Orobanchaceae"). Według The Plant List takson niepewny.
Zasięg występowania.
Endemit wschodniokarpacki. Występuje w Bieszczadach Wschodnich i Zachodnich, Czarnohorze, Gorganach, Świdowcu, Górach Marmaroskich, Kelimeńskich, Rodniańskich, Czywczyńskich, Rarâu, Ceahlâu i w Karpatach Południowych. W Polsce występuje tylko na pojedynczych stanowiskach w Bieszczadach Zachodnich: Połonina Bukowska, Kińczyk Bukowski, Rozsypaniec Stiński, Kiczera Beniowska, Piniaszkowy, Opołonek, Sianki, Bukowiec.
Biologia i ekologia.
Roślina jednoroczna. Rośnie na borówczyskach, polanach i brzegach lasów. Jest półpasożytem, za pomocą ssawek pobiera od innych roślin wodę i sole mineralne. Kwitnie od lipca do września, rozmnaża się wyłącznie przez nasiona.
Tworzy mieszańce z pszeńcem Herbicha ("Melampyrum herbichii").
Zagrożenia i ochrona.
Gatunek umieszczony w Polskiej Czerwonej Księdze Roślin (2001) w kategorii LR (niższego ryzyka). W wydaniu z 2014 roku posiada kategorię VU (narażony). Tę samą kategorię otrzymał na polskiej czerwonej liście.
Zdecydowana większość populacji podlega ochronie w Bieszczadzkim Parku Narodowym.
Niemal cała populacja występująca w Polsce znajduje się na obszarze Bieszczadzkiego Parku Narodowego.
Zobacz też.
Rośliny pasożytnicze

</doc>
<doc id="1284875" url="https://pl.wikipedia.org/wiki?curid=1284875" title="Espen Baardsen">
Espen Baardsen

Espen Baardsen (ur. 7 grudnia 1977 w San Rafael, Stany Zjednoczone), piłkarz norweski grający na pozycji bramkarza.
Kariera klubowa.
Baardsen urodził się w Kalifornii, ale jego rodzice są Norwegami. Piłkarską karierę rozpoczął w tamtejszym klubie San Francisco All Blacks. W 1995 roku został zauważony przez skautów Tottenhamu Hotspur i 16 lipca 1996 podpisał profesjonalny kontrakt z tym klubem. W Premiership zadebiutował 3 maja 1997 w przegranym 1:2 wyjazdowym meczu z Liverpoolem. W Tottenhamie występował przez cztery lata, ale w tym okresie był rezerwowym dla reprezentanta Anglii, Iana Walkera i wystąpił w 23 ligowych meczach. W 2000 roku został sprzedany za 1,25 miliona funtów do Watfordu. Początkowo grał w pierwszym składzie w rozgrywkach Division One, ale w sezonie 2001/2002 przegrał rywalizację z Alekiem Chamberlainem. W sezonie 2002/2003 krótko był bramkarzem Evertonu, jednak wystąpił tylko w jednym spotkaniu. W 2003 roku wrócił do USA i w wieku 25 lat zakończył piłkarską karierę z powodu braku zainteresowania futbolem. Obecnie pracuje jako analityk finansowy w London-based hedge fund.
Kariera reprezentacyjna.
W swojej karierze Baardsen rozegrał ponad 20 spotkań w młodzieżowej reprezentacji Norwegii U-21. W pierwszej reprezentacji zadebiutował 6 września 1998 roku w przegranym 1:3 meczu z Łotwą, rozegranym w ramach eliminacji do Euro 2000. Wcześniej w tym samym roku został powołany przez selekcjonera Egila Olsena na Mistrzostwa Świata we Francji, na których będąc rezerwowym dla Frode Grodåsa nie wystąpił w żadnym spotkaniu. Łącznie w drużynie narodowej wystąpił 4 razy.

</doc>
<doc id="1284877" url="https://pl.wikipedia.org/wiki?curid=1284877" title="Alina Margolis-Edelman">
Alina Margolis-Edelman

Alina Margolis-Edelman (ur. 18 kwietnia 1922 w Łodzi, zm. 23 marca 2008 w Paryżu) – polska lekarka i działaczka społeczna żydowskiego pochodzenia, uczestniczka powstania w getcie warszawskim, żona Marka Edelmana.
Życiorys.
Urodziła się w Łodzi w rodzinie żydowskiej, jako córka lekarza i działacza społecznego Aleksandra Margolisa (1887–1939) i Anny z domu Markson (1892–1986). Z bratem Janem (1928–1998) byli pierwowzorem Ali i Olka z "Elementarza" Mariana Falskiego, zaprzyjaźnionego z rodzicami (ich postaci zostały wprowadzone w wydaniu z lat 30).
W czasie II wojny światowej przebywała w warszawskim getcie, gdzie jej matka była lekarką. W tym czasie była uczennicą i pielęgniarką w Żydowskiej Szkole Pielęgniarek prowadzonej przez Lubę Blum-Bielicką. Uczestniczyła w powstaniu w getcie. Podczas powstania warszawskiego była pielęgniarką, odznaczona Krzyżem Walecznych. Po wojnie została lekarzem pediatrą, m.in. w II Klinice Pediatrycznej w Łodzi. Opiekowała się dziećmi chorymi na cukrzycę, założyła także poradnię dla dzieci z chorobami nerek oraz ośrodek leczenia cukrzycy dziecięcej w Rabce.
W 1968 po wydarzeniach marcowych i rozpętanej kampanii antysemickiej nie pozwolono jej na kontynuację pracy naukowej, odrzucając rozprawę habilitacyjną, dotyczącą teorii typów cukrzycy.
Wyjechała wraz z dziećmi do Francji. Zaangażowana w działalność organizacji "Lekarze bez Granic". Po 1980, gdy organizację opuścił Bernard Kouchner, współtworzyła wraz z nim organizację "Lekarze Świata" (była także współzałożycielką polskiej sekcji). Pracowała m.in. na statkach-szpitalach, wyławiających na Morzu Południowochińskim uciekinierów z komunistycznego Wietnamu (tzw. "boat people"), a także w szpitalach w Salwadorze, Czadzie, Afganistanie oraz Bośni i Hercegowinie, gdzie podczas wojny domowej współtworzyła m.in. ośrodek wsparcia dla ofiar gwałtów. Współpracowała m.in. z Danielle Mitterrand, żoną prezydenta Francji. Współzałożycielka francusko-polskiego stowarzyszenia "SOS Aide aux Malades Polonais" (), zajmującego się leczeniem za granicą osób nieuleczalnie chorych, a także organizowaniem staży profesjonalnych dla polskich lekarzy i pomocą finansową dla polskich szpitali. Była prezesem stowarzyszenia "Association Les Cahiers Littéraires", wydającego w okresie paryskim kwartalnik "Zeszyty Literackie".
Po wybuchu stanu wojennego w Polsce organizowała pomoc dla opozycji demokratycznej. Po 1989 założycielka Fundacji Dzieci Niczyje (obecnie Fundacja Dajemy Dzieciom Siłę), współzałożycielka Biura Pomocy Inicjatyw Społecznych. 6 kwietnia 1998 na wniosek dzieci została Kawalerem Orderu Uśmiechu, który odebrała w Warszawie 6 stycznia 1999.
Zmarła w Paryżu. Jest pochowana na cmentarzu ekumenicznym w Bagneux. Jej symboliczny grób znajduje się na cmentarzu żydowskim przy ulicy Okopowej w Warszawie.
Od 2011 osobom pomagającym krzywdzonym dzieciom przyznaje się nagrodę im. Aliny Margolis-Edelman.
Życie prywatne.
Z małżeństwa z Markiem Edelmanem (1919–2009) miała dwoje dzieci: syna Aleksandra (ur. 1951) i córkę Annę (ur. 1956).

</doc>
<doc id="1284878" url="https://pl.wikipedia.org/wiki?curid=1284878" title="Osetno (Stargard)">
Osetno (Stargard)

Osetno – część miasta Stargard, położona w południowej części miasta, przy linii kolejowej do Gdańska w dolinie Iny.
Od VIII wieku znajdowała się tu osada obronna, później grodzisko o średnicy 200-300 m, dziś prawie nieczytelne w terenie. Przez Osetno prowadzi czerwony Szlak Hetmana Stefana Czarnieckiego.

</doc>
<doc id="1284880" url="https://pl.wikipedia.org/wiki?curid=1284880" title="Maków (przystanek kolejowy)">
Maków (przystanek kolejowy)

Maków – przystanek kolejowy w Makowie, w województwie łódzkim, w Polsce. Znajdują się tu 2 perony.
W roku 2017 przystanek obsługiwał 100–149 pasażerów na dobę.

</doc>
<doc id="1284887" url="https://pl.wikipedia.org/wiki?curid=1284887" title="Marcel Ichac">
Marcel Ichac

Marcel Ichac (ur. 22 października 1906 w Rueil-Malmaison – 9 kwietnia 1994 w Ézanville) – reżyser, producent, alpinista, himalaista francuski.
W 1963 roku podczas 36. ceremonii wręczenia Oscarów otrzymał Nagrodę Akademii Filmowej w kategorii "Krótki film przyrodniczy".

</doc>
<doc id="1284889" url="https://pl.wikipedia.org/wiki?curid=1284889" title="Ichac">
Ichac



</doc>
<doc id="1284892" url="https://pl.wikipedia.org/wiki?curid=1284892" title="Eileen Brennan">
Eileen Brennan

Verla Eileen Regina Brennen (ur. 3 września 1932 w Los Angeles, zm. 28 lipca 2013 w Burbank, Kalifornia, USA) − amerykańska aktorka, nominowana do Oscara za rolę drugoplanową w filmie "Szeregowiec Benjamin".

</doc>
<doc id="1284902" url="https://pl.wikipedia.org/wiki?curid=1284902" title="Chris Foss">
Chris Foss

Chris Foss, właśc. Christopher Foss (ur. 16 marca 1946 na Guernsey) – brytyjski grafik i ilustrator, znany głównie z ilustracji o tematyce science-fiction.
Ilustrował oryginalne wydania książek Isaaca Asimova, a jego grafiki wykorzystywane były także do ilustrowania innych autorów. W Polsce znany m.in. z okładek „Młodego Technika” i „Fantastyki”.
Artysta prezentuje oryginalny i niepowtarzalny styl, często wykorzystując motywy przedmiotów znanych nam codziennie jako detale czy inspiracje dla swoich pojazdów kosmicznych.

</doc>
<doc id="1284905" url="https://pl.wikipedia.org/wiki?curid=1284905" title="Sęp bengalski">
Sęp bengalski

Sęp bengalski ("Gyps bengalensis") – gatunek dużego ptaka padlinożernego z rodziny jastrzębiowatych (Accipitridae). Występuje w południowej i południowo-wschodniej Azji. Krytycznie zagrożony wyginięciem.
Taksonomia.
Po raz pierwszy gatunek opisał Johann Friedrich Gmelin w 1788. Holotyp pochodził z Bengalu (Indie). Gmelin przydzielił sępowi bengalskiemu nazwę "Vultur bengalensis"; obecnie (2020) akceptowana przez Międzynarodowy Komitet Ornitologiczny nazwa to "Gyps bengalensis". Blisko spokrewniony z sępem bengalskim jest sęp afrykański ("G. africanus"), który niekiedy bywa wydzielany wraz z "G. bengalensis" do rodzaju "Pseudogyps" ze względu na posiadanie przeważnie 12, a nie 14, sterówek. Sęp bengalski jest monotypowy.
Morfologia.
Długość ciała wynosi blisko 76–93 cm, rozpiętość skrzydeł 205–220 cm, masa ciała – 3500–6000 g. Według G. R. Graya (1888) długość skrzydła to około 58,5–60 cm, ogona – 25,5–28 cm, dzioba – 8 cm, a skoku – 10,5 cm. Upierzenie wierzchu ciała czarnoszare, od spodu – ciemnobrązowe, pióra mają wąskie, żółtobrązowe paski. Niższa część grzbietu i kuper są białe (w języku angielskim sęp bengalski zwie się właśnie "White-rumped vulture" (lub "White-backed"), co dosłownie oznacza sępa o białym kuprze/grzbiecie). U nasady szyi można dostrzec kołnierz z rzadko rozmieszczonych, białawych piór. Na wierzchu głowy i z tyłu szyi rosną jedynie brązowe pióra szczeciniaste. Lotki, sterówki oraz pióra okrywające wole są czarne, pokrywy podskrzydłowe białe. Tęczówka czerwonobrązowa, nogi i stopy szare, woskówka w kolorze czarnego rogu, dziób srebrzysty.
Zasięg występowania.
Sęp bengalski zamieszkuje południową i południowo-wschodnią Azję. Zasięg występowania rozciąga się od południowo-wschodniego Iranu, Afganistanu (prawdopodobnie brak tam osiadłych osobników) i Pakistanu na wschód po Indie, Nepal, Bhutan, Mjanmę, Bangladesz, Kambodżę, Laos i południowy Wietnam. Możliwe, że w południowych Chinach i Malezji wymarł. Status w Pakistanie i Afganistanie niepewny. W środku lat 90. XX wieku rozpoczął się proces niezwykle szybkiego spadku populacji sępa bengalskiego, nawet do 99%. Jednak według danych z 2012 w Indiach i Nepalu spadek populacji został zahamowany, a może i nawet odwrócony.
Ekologia.
Środowiskiem życia sępów bengalskich są w większości otwarte równiny, rzadziej tereny pagórkowate i świetliste lasy je porastające; także w okolicach wsi, miast, również parki. Pożywienie stanowi padlina, szczególnie bydła. Regularnie żeruje w towarzystwie innych sępów, zwłaszcza sępa indyjskiego ("G. indicus"). Zjada zarówno świeże truchło, jak i już gnijące. W miejscach żerowania, odpoczynku lub przy gniazdach sępy bengalskie odzywają się chrząknięciami, rechotami, piskami i sykami. Parsowie zamieszkujący Bombaj pozostawiają ciała zmarłych na wieży milczenia mieszczącej się na Malabar Hill, by zjadły je sępy (w tym właśnie "G. bengalensis").
Lęgi.
Okres lęgowy trwa od listopada do marca. Sępy bengalskie gniazdują zarówno samotnie, jak i w małych koloniach w skupiskach drzew. Gniazda umieszczone są w liczbie do 15 na jednym drzewie, znajdują się 2–28 m nad ziemią. Samica składa jedno jajo (według G. R. Graya mogą zdarzyć się 2 jaja w lęgu) o pozbawionej połysku, białej skorupce. Inkubacja trwa około 2 miesiące. Kolejne 2–3 miesiące młode spędzają w gnieździe.
Status i zagrożenia.
IUCN uznaje sępa bengalskiego za gatunek krytycznie zagrożony (CR, "Critically Endangered") nieprzerwanie od 2000; wcześniej, w 1994 otrzymał klasyfikację NT ("Near Threatened"; bliski zagrożenia), a w 1988 – LC ("Least Concern", najmniejszej troski). Za gwałtowny spadek populacji odpowiada diklofenak. Używany do leczenia bydła jest spożywany przez sępy podczas jedzenia padliny. Powoduje u ptaków niewydolność nerek i w rezultacie śmierć przez odkładanie się kwasu moczowego w organach wewnętrznych. W latach 2000–2007 w Indiach co roku populacja malała średnio o 43,9%. Na nizinach Nepalu w latach 2002–2009 co roku ubywało średnio 14% sępów bengalskich. W Bangladeszu w latach 2008–2009 i 2011–2012 łącznie populacja "G. bengalensis" zmniejszyła się o 60%. W Indiach i Nepalu (dane z 2012) trend spadkowy zwolnił, a być może populacja wzrasta. W Kambodży diklofenak nie jest używany, dzięki czemu ten kraj stanowi ważną ostoję dla sępów bengalskich; w 2008 naliczono ich w Kambodży 171. Możliwe, że od 2004 roku populacja w Kambodży rośnie lub przynajmniej utrzymuje się na jednym poziomie. Według badań z 2006 i 2007 w Birmie żyło wówczas 67 sępów bengalskich.

</doc>
<doc id="1284906" url="https://pl.wikipedia.org/wiki?curid=1284906" title="Schweriner See">
Schweriner See

Schweriner See (pol. hist. "Jezioro Zwierzynieckie" lub "Jezioro Swarzyńskie" obecnie także "Jezioro Szweryńskie") – jezioro w północnych Niemczech, w Meklemburgii-Pomorzu Przednim.
Jezioro jest drugim co do wielkości jeziorem Meklemburgii, a czwartym w Niemczech. Geologicznie jest akwenem moreny dennej, poprzecinanym na dnie rynnami lodowcowymi, które mają dość dużą głębokość. Dzieli się na dwie, mniej więcej równe części, z których północna nazywana jest "Aussersee" (Jezioro Zewnętrzne), a południowa "Innensee" (Jezioro Wewnętrzne). Nazwy te nadali, oceniając akweny z własnego punktu widzenia, mieszkańcy Schwerina, stolicy Meklemburgii, który leży nad "Innensee" oraz nad połączonymi z nim mniejszymi jeziorami.
Część południowa ("Innensee") jest głębsza (przeważnie od 15 do 30 m), choć występują na niej mielizny i głazy. Część północna ("Aussersee") ma więcej płycizn, ale to właśnie w tej części znajduje się najgłębsze miejsce jeziora (52 m). Ponieważ lustro wody leży na wysokości niespełna 38 m n.p.m., jezioro w kilku miejscach jest kryptodepresją. Obie części jeziora niegdyś łączyła wąska cieśnina, przez którą w 1842 r. usypano groblę "Paulsdamm" w celu zbudowania na niej drogi. Obecnie pozostał z cieśniny żeglowny przesmyk "Paulsdammgraben", nad którym droga przebiega mostem.
Nad częścią południową leży Schwerin, jedyne miasto nad jeziorem, które po powiększeniu go o okoliczne osiedla otacza ten akwen od południa i zachodu. Na znajdującej się na jeziorze, tuż przy zachodnim brzegu, Wyspie Zamkowej ("Burginsel") leży zamek będący siedzibą m.in. parlamentu landu Meklemburgia-Pomorze Przednie oraz miejscowego muzeum.
Nad północną częścią jeziora leży kilka wsi letniskowych i rybackich, m.in. Bad Kleinen i Hohen Viecheln.
Do Jeziora Szweryńskiego nie uchodzi żadna naturalna rzeka, zasilane ono jest wyłącznie ze źródeł podziemnych, w tym położonych pod niewielkimi jeziorami na obszarze Schwerinu (zwłaszcza Ziegelsee), które połączone są kanałami ze Szweryńskim. W związku z tym jezioro jest eutroficzne, do czego przyczyniło się także nadużywanie nawozów sztucznych w czasach NRD oraz zrzucanie w tym okresie do jeziora ścieków Schwerinu. Mimo to żyje w nim dużo ryb.
Na jeziorze leży kilka wysp: największa, Lieps, na części północnej, a na południowej dwie niegdyś wykorzystywane, Kaninchenwerder i Ziegelwerder (kopalnie gliny, gospodarstwa, a w XIX w. obóz jeniecki). Obecnie wyspy te zamieszkałe już nie są i stanowią rezerwaty przyrody. Całe jezioro jest rezerwatem jako miejsce lęgowe ptaków, objęte jest programem Natura 2000. Mimo to jest wykorzystywane żeglugowo, pływają po nim statki pasażerskie oraz bardzo liczne jachty rekreacyjne. Na jeziorze leży kilkanaście portów jachtowych, większość z nich w Schwerinie.
Południowa część jeziora połączona jest kanałem Stör z rzeką Elde, a tym samym ze szlakiem żeglownym biegnącym z jeziora Müritz do Łaby. Kanał ten przekopano w XVI w. (jeszcze przed uregulowaniem rzeki Elde), wykorzystując odwadniającą naturalnie jezioro rzeczkę. Północną część jeziora próbowano połączyć drogą wodną z Zatoką Meklemburską, przekopując kanał do Wismaru (budowniczy kanału Stör, Tillemann Stella, zaprojektował również kanał do Wismaru), ale prace nad drugim kanałem mimo niewielkiej odległości od morza (14 km) szybko przerwano i nigdy ich nie wznowiono. Pozostał po nich niewielki, sztuczny ciek o nazwie "Wallensteingraben", który odprowadza część wód jeziora do Morza Bałtyckiego. Tym samym jezioro należy do zlewisk zarówno Morza Północnego (przez Łabę), jak i Morza Bałtyckiego.

</doc>
<doc id="1284908" url="https://pl.wikipedia.org/wiki?curid=1284908" title="Georges Rouault">
Georges Rouault

Georges Rouault (ur. 27 maja 1871, zm. 13 lutego 1958) – francuski malarz działający w nurcie fowizmu.
Życiorys.
Rouault urodził się w Paryżu w biednej rodzinie. Jego matka popierała zamiłowanie syna do sztuki, dzięki czemu w 1885 roku 14-letni Rouault zaczął uczyć się i pracować jako asystent w warsztacie restauratora witraży kościelnych (do 1890 roku). Ten początkowy okres nabierania doświadczeń miał znaczący wpływ na rozwój jego stylu. Wywodzić można z niego późniejszą tendencję do używania grubych kresek i podłużnych, niewyraźnych, miękkich kształtów, a także wczesne religijne motywy jego dzieł.
W tym samym czasie Rouault uczęszczał na wieczorne zajęcia w École des Arts Décoratifs, a następnie, od 1891 roku, rozpoczął studia na École des Beaux-Arts w Paryżu, najważniejszej uczelni artystycznej we Francji. Początkowo był uczniem neoklasycysty Jules-Élie Delaunay, od 1891 jego mentorem był Gustave Moreau. W pierwszych dziełach młodego Rouaulta widać wpływ symbolizmu reprezentowanego przez Moreau. Kiedy Moreau zmarł w 1898, Rouault został kuratorem Muzeum Moreau w Paryżu.
Rouault był artystą bardzo religijnym, podejmowane przez niego od początku twórczości tematy związane z chrześcijaństwem inspirowane były nie tylko przez kościelne witraże, ale też przez dzieła Leonardo da Vinci, Rembrandta van Rijn czy Francisca Goi. Około 1900 roku zwrócił swoje zainteresowania, podobnie jak wcześniej Edgar Degas i Henri de Toulouse-Lautrec, ku wątkom obyczajowym i światu prostytucji. Malował je szczególnie sugestywnie, oddając psychiczną brzydotę i moralną nędzę tego środowiska.
Około 1905 roku zbliżył się do ruchu fowistów. Znał nie tylko Henriego Matisse’a, uważanego za naczelnego twórcę tego kierunku, ale też m.in. Alberta Marqueta, Henriego Manguina i Charlesa Camoina.
W 1910 artyście przypadła w udziale indywidualna wystawa w paryskiej Galerie Druet, w 1913 nawiązał kontakt z handlarzem sztuki Ambroise Vollardem, który wykupił wszystkie obrazy z jego atelier, a w 1917 stał się jego wyłącznym przedstawicielem.
Z czasem sztuka Rouault traciła na agresywności. Około 1910 często malował sceny z sądu, jednocześnie jego styl stał się spokojniejszy, a pociągnięcia pędzla szersze. Głównym medium artysty staje się wtedy olej, prace nabierają monumentalności, statyczności, prostej formy.
Od 1917 z kolei artysta zwraca się przede wszystkim ku grafice, ok. 1930 dominuje w jego pracach znów inny temat – pejzaże.
W tym czasie (ok. 1930) Rouault przebywa w Szwajcarii, wystawia w Londynie, Monachium, Nowym Jorku i Chicago; w 1945 ma miejsce retrospektywa jego prac w nowojorskim Museum of Modern Art.
Zdarzenia II wojny światowej stają się dla artysty inspiracją do dalszej pracy nad cyklem pasyjnym "Miserere", z którego pochodzi m.in. "Homo homini lupus" (1954).
Kilka z jego prac pokazanych zostaje w Kassel na wystawie documenta 1 (1955) i pośmiertnie na documenta 2 w 1959 roku.
Rouault był niezwykle krytyczny wobec własnej sztuki, w 1948 spalił 300 swych płócien, które uznał za niedoskonałe.

</doc>
<doc id="1284909" url="https://pl.wikipedia.org/wiki?curid=1284909" title="Port lotniczy Palembang">
Port lotniczy Palembang

Port lotniczy Palembang (IATA: PLM, ICAO: WIPP) – międzynarodowy port lotniczy położony w Palembang, na wyspie Sumatra, w Indonezji.

</doc>
<doc id="1284918" url="https://pl.wikipedia.org/wiki?curid=1284918" title="Wrogowie rozumu">
Wrogowie rozumu

Wrogowie rozumu () – dwuczęściowy telewizyjny film dokumentalny, którego scenariusz napisał i który wyreżyserował brytyjski naukowiec Richard Dawkins.
Od autorów:
Film został po raz pierwszy wyemitowany w sierpniu 2007 przez stację telewizyjną Channel 4 w Wielkiej Brytanii, jako swobodna kontynuacja innego filmu dokumentalnego "Źródło wszelkiego zła?". Został też pokazany w programie drugim polskiej telewizji w grudniu 2009.
Odcinek 1: Niewolnicy przesądów.
Dawkins wskazuje na osiągnięcia naukowe i opisuje je jako wyzwalające „większość z nas” z przesądów i dogmatów. Bierze ze swojego poprzedniego filmu "Źródło wszelkiego zła?" rozróżnienie zabobon-racjonalizm (przesąd-rozsądek), po czym stwierdza, że rozsądek stoi w obliczu „epidemii zabobonu”, który „zubaża naszą kulturę” i wprowadza różnych guru, namawiających nas do „ucieczki od rzeczywistości”. Stwierdza, że nadeszły „niebezpieczne czasy”, i powraca do osiągnięć naukowych, w tym wydłużenia ludzkiego życia. Zwraca uwagę ku astrologii, którą krytykuje za stosowanie szablonowych metod pozbawionych dowodów. Odnosząc się do zakrojonych na szeroką skalę eksperymentów testujących astrologię i mówiąc o prawdziwym pięknie astronomii, wyraża żal, że połowa społeczeństwa brytyjskiego – więcej niż jakakolwiek pojedyncza religia – wierzy w zjawiska paranormalne.
Odwiedza medium Simona Goodfellowa, który widząc Dawkinsa mówi o jego przejściu na emeryturę – co większość ludzi w jego wieku by uczyniła, ale nie Dawkins. Następnie medium wyraża sprzeczne ze sobą opinię, czy rzekomy „duch G”, z którym się ma komunikować, jest czy też nie jest członkiem rodziny Dawkinsa. Potem próbuje zasugerować, że ten duch był w wojsku, co znowu jest typowe dla zmarłych krewnych w wieku Dawkinsa, ale do niego akurat nie pasuje. Cornell kończy, podając wyjaśnienia, dlaczego jego moce zawiodły, ale wtedy Dawkins stwierdza, że nadzwyczajne twierdzenia wymagają nadzwyczajnych dowodów, i później rozmawia ze sceptykiem Derrenem Brownem o mylących sztuczkach używanych przez szarlatanów.
Dawkins odwiedza kościół spirytualistów, dokonuje krytyki rzekomych dowodów na rozmowy ze zmarłymi, jakie ma przeprowadzać medium Craig Hamilton-Parker, i dodaje, że wielu ludzi padło ofiarą obsesji na punkcie takich obrzędów i nie mogąc się pogodzić ze stratą ukochanych bliskich bywa na nich regularnie. Craig Hamilton-Parker mówi, że jego moce psychiczne udowodniły swą skuteczność wbrew racjonalizmowi. Dawkins kończy badanie seansu stwierdzając, że argumenty oparte są na niesprawdzalnych, osobistych, subiektywnych opowieściach i porównuje je do religii.
Dawkins następnie opisuje historię badań echolokacji i wskazuje, że zjawisko to zostało wyjaśnione przez gromadzenie i analizę potwierdzonych naukowych dowodów. Odwiedza psychologa Chrisa Frencha, który przeprowadza badanie różdżkarstwa, stosując metodę podwójnie ślepej próby. Żaden z różdżkarzy nie radzi sobie lepiej w znaczący statystycznie sposób, wszystkie różnice wynikają z rachunku prawdopodobieństwa. Choć różdżkarze są zaskoczeni, Dawkins i French zauważają, że żaden z nich nie przestał wierzyć w swoje moce i używają różnych wyjaśnień (French zauważa, że niektóre mają charakter usprawiedliwień), by móc dalej żyć w przekonaniu, że się je posiada. Następnie Dawkins przystępuje do próby wyjaśnienia wiary w zjawiska paranormalne łącząc psychologię i teorie ewolucji, mówi „nie chcemy wierzyć, że rzeczy po prostu się wydarzają”, i sugeruje, że przesąd jest czymś w rodzaju błędu popełnianego przez gołębie Skinnera.
Dawkins przeprowadza wywiad z Satishem Kumarem o idei „drzewości” i „skałości” (, ). Dawkins zauważa, że są to twierdzenia zupełnie pozbawione dowodów. Odwołuje się do twierdzenia, jakoby „nauka była chłodna”, mówiąc, że świat jest tak cudowny, a słowo „światowy” () ma zupełnie inne znaczenie niż etymologię. Zauważa smutny trend długoterminowy w spadku ilości uczniów mających piątki z nauk ścisłych, takich jak chemia i fizyka. Wskazuje, że częściowo odpowiada za to system edukacyjny w Wielkiej Brytanii, który zachęca uczniów, by cenili osobiste odczucia ponad dowody i rozsądek.
Przeprowadza wywiad z relatywistą Stevenem Fullerem i krytykuje go za to, że „jest tak blisko prawdy, ale… tak bardzo się myli”. Fuller twierdzi, że różni ludzie mogą odmiennie interpretować te same dowody, wskazuje także na pożytek z internetu, z czym Dawkins się zgadza, ale zauważa niebezpieczeństwo, jakie stwarza w łatwym tworzeniu i publikacji fałszywych dowodów. Wskazuje na fakt, że afera z rzekomym szkodliwym wpływem szczepionki MMR (skojarzona szczepionka przeciw śwince, odrze i różyczce; por. kontrowersja szczepionkowa) spowodował powstanie wielu absurdalnych teorii spiskowych związanych z rządem brytyjskim. Dawkins podsumowuje mówiąc, że rozsądek „zbudował dzisiejszy świat, jest cenną, ale delikatną rzeczą”.
Odcinek 2: Nieracjonalna służba zdrowia.
Sprawdza rosnącą nieufność wobec opartej na nauce medycynie, pomimo jej udokumentowanych sukcesów, takich jak zwalczenie bądź opanowanie wielu chorób zakaźnych, szczepienia ochronne, wynalezienie antybiotyków i przedłużenie średniej długości życia. Stwierdza, że z powodu lęków wywołanych kontrowersyjnym dokumentem wiążącym szczepionki z autyzmem co piąte brytyjskie dziecko nie ma obecnie podstawowych szczepień przeciwko odrze, śwince i różyczce.
Dawkins krytykuje rosnący rynek tzw. medycyny alternatywnej, którego nie dotyczą te same rygory obiektywności i statystyki, jakie stosowane są wobec lekarstw wytwarzanych metodą naukową (przy użyciu podwójnej ślepej próby). Bez sprawdzalnych dowodów terapie alternatywne muszą polegać na tendencyjnych opowieściach przekazywanych z ust do ust. Posiadają one dziwaczne uzasadnienia i rytuały i czasem używają pseudonaukowego żargonu, jak np. „energia”, „wibracja”, „teoria kwantowa”, by wzbudzić większe zaufanie u pacjenta.
Homeopatia jest wyróżniona jako przykład nurtu medycyny alternatywnej, mającej wsparcie instytucji państwowych oraz finansowanie z podatków za pośrednictwem National Health Service. Dawkins wyjaśnia, że nie istnieje żadne naukowe wyjaśnienie tej metody, i udowadnia, że zastosowana skala rozpuszczenia jest tak wielka, iż pacjenci piją czystą wodę. Przykładem jest typowa dla homeopatii skala rozpuszczenia 30C (1:10030, czyli 30-krotne powtórzenie operacji polegającej na 100-krotnym jego rozcieńczeniu i zastosowanie tak otrzymanego roztworu w charakterze roztworu wejściowego w kolejnym etapie), która wygląda jak rozpuszczenie kropli aktywnego czynnika w ilości wody większej niż objętość oceanu. Dawkins cytuje meta-analizę opublikowaną w 2005 r. w czasopiśmie naukowym „Lancet”, z której wynika, że żadne badania nie dowiodły skuteczności homeoterapii.
Dawkins przypuszcza, że praktykujący tzw. medycynę alternatywną spędzają więcej czasu rozmawiając z pacjentem niż prawdziwy lekarz. Z wywiadu z profesorem Nicholasem Humpreyem wynika, że istotnie uwaga poświęcona pacjentowi może wywołać efekt placebo, ale nie może zastąpić prawdziwej medycyny opartej na nauce.
Odcinek Dawkins kończy odwołując się do sceptycznej, racjonalistycznej analizy opartej na dowodach, mówiąc, że to rozsądek uwolni nas od przesądów i dał nam wieki rozwoju cywilizacji, a porzucamy go na własne ryzyko.

</doc>
<doc id="1284919" url="https://pl.wikipedia.org/wiki?curid=1284919" title="Przełęcz Domanowska">
Przełęcz Domanowska

Przełęcz Domanowska – przełęcz w Sudetach, oddzielająca Sudety Środkowe (dokładniej Góry Wałbrzyskie) od Sudetów Zachodnich (dokładniej Góry Kaczawskie), położona na wysokości 492 m n.p.m. Przez przełęcz prowadzi droga krajowa nr 5 oraz szlak kolejowy (nieczynny) z Bolkowa do Marciszowa.
Nazwa przełęczy pochodzi od wsi Domanów.

</doc>
<doc id="1284923" url="https://pl.wikipedia.org/wiki?curid=1284923" title="Sęp himalajski">
Sęp himalajski

Sęp himalajski ("Gyps himalayensis") – gatunek dużego ptaka padlinożernego z rodziny jastrzębiowatych (Accipitridae). Ptak występujący głównie w Himalajach, według IUCN bliski zagrożenia wyginięciem.
Występowanie.
Sęp himalajski występuje w Himalajach od północnego Pakistanu i północnych Indii przez południowy Tybet i Nepal do Bhutanu i środkowych Chin. W kierunku północno-wschodnim spotykany w Pamirze do Tienszanu, a być może również w Tarbagataju i Ałtaju. Osobniki młodociane mogą zalatywać na równiny północnych Indii (Radżastan i Asam) czy Bangladeszu. Sępy himalajskie regularnie widywane są w Mjanmie, a zimą sporadycznie zalatują też do Tajlandii i Kambodży.
Systematyka.
Gatunek po raz pierwszy opisany naukowo przez brytyjskiego ornitologa Allana Hume’a w 1869 roku. Jako miejsce typowe autor wskazał Himalaje. Nie wyróżnia się podgatunków.
Morfologia.
Długość ciała około 125 cm, rozpiętość skrzydeł u samców wynosi około 260 cm, u samic około 300 cm. Masa ciała wynosi od 8 do 12 kg. Przypomina sępa płowego, ale ma jaśniejsze lotki i nie tak wyraźnie białą kryzę. Dolna połowa grzbietu biaława.
Ekologia i zachowanie.
Gatunek ten zamieszkuje obszary górskie, przeważnie na wysokości 1200–5500 m, ale był odnotowywany do 6000 m n.p.m. Zimą przemieszcza się na niższe wysokości, a osobniki młodociane rozpraszają się po równianach.
Gniazduje w niszach skalnych w niedostępnych ścianach klifów i przepaści. Zazwyczaj gniazduje pojedynczo lub w małych koloniach liczących cztery do sześciu, a niekiedy do kilkunastu par.
Żywi się niemal wyłącznie padliną.
Status.
Międzynarodowa Unia Ochrony Przyrody (IUCN) od 2014 roku uznaje sępa himalajskiego za gatunek bliski zagrożenia (NT – "near threatened"). Wcześniej, od 1988 roku uznawany był za gatunek najmniejszej troski (LC – "least concern"). Liczebność populacji, według ostrożnych szacunków, zawiera się w przedziale 66–334 tysięcy dorosłych osobników. Trend liczebności populacji uznaje się za stabilny.

</doc>
<doc id="1284924" url="https://pl.wikipedia.org/wiki?curid=1284924" title="Ławeczka Jana Nowaka Jeziorańskiego w Warszawie">
Ławeczka Jana Nowaka Jeziorańskiego w Warszawie

Ławeczka Jana Nowaka-Jeziorańskiego – pomnik znajdujący się przy ul. Czerniakowskiej 178 A w Warszawie na skraju Parku Marszałka Edwarda Rydza-Śmigłego.
Historia.
19 października 2006 przed Biblioteką i Centrum Informacji im. Jana Nowaka-Jeziorańskiego Władysław Bartoszewski z prezydentem Warszawy Kazimierzem Marcinkiewiczem dokonali odsłonięcia pomnika. W uroczystości wzięli udział m.in. ambasador USA Victor Ashe, minister Kancelarii Prezydenta Elżbieta Jakubiak, Zofia Bartoszewska, prezes Związku Powstańców Warszawskich gen. Zbigniew Ścibor-Rylski, dyrektor Muzeum Powstania Warszawskiego Jan Ołdakowski oraz prezes Fundacji im. Jadwigi i Jana Nowaków-Jeziorańskich Jacek Taylor.
Autorem rzeźby upamiętniającej Jana Nowaka-Jeziorańskiego wykonanej w brązie jest Wojciech Gryniewicz.
Inicjatorami budowy pomnika byli Hanna i Jacek Fedorowiczowie.

</doc>
<doc id="1284928" url="https://pl.wikipedia.org/wiki?curid=1284928" title="Andes Líneas Aéreas">
Andes Líneas Aéreas

Andes Líneas Aéreas – argentyńska linia lotnicza z siedzibą w Salta. Głównym węzłem jest port lotniczy Salta.

</doc>
<doc id="1284942" url="https://pl.wikipedia.org/wiki?curid=1284942" title="Idokan">
Idokan

Idokan (z jap. "dom ruchu", pełna nazwa idōkan yōshin-ryū budō) – system sztuk walki współtworzony przez równorzędne programy: jūjutsu (styl "idōkan yōshin-ryū"), karate ("zendō karate tai-te-tao", inaczej "idōkan karate"), kobudō, iaidō, aikijutsu, idō.
Propagowaniem systemu "Idokan" w Polsce zajmuje się Stowarzyszenie Idokan Polska (SIP) z siedzibą w Rzeszowie (zarejestrowane w 1993 r.). Jest ono jednocześnie towarzystwem naukowym, edukacyjnym i sportowym. Działalność naukowo-badawczą prowadzi głównie w zakresie sztuk i sportów walki. Wyniki prac są publikowane m.in. w Roczniku Naukowym "Idō – Ruch dla Kultury / Movement for Culture", piśmie wydawanym przez SIP od roku 2000 (czasopismo współredagowane z Podkarpackim Towarzystwem Naukowym Kultury Fizycznej).

</doc>
<doc id="1284944" url="https://pl.wikipedia.org/wiki?curid=1284944" title="3D Realms">
3D Realms

3D Realms (nazwa oficjalna Apogee Software, Ltd.) – amerykańska firma z siedzibą w Garland koło Dallas w stanie Teksas, założona w 1987 i zajmująca się produkcją i wydawaniem gier komputerowych. 8 maja 2009 roku na stronie głównej firmy pojawił się artykuł "Goodbye", sugerujący zakończenie działalności 3D Realms. 18 maja 2009 jego szef, George Broussard napisał w oświadczeniu: "[...] 3D Realms nie zostało zamknięte i nie będzie zamknięte". W 2014 roku przedsiębiorstwo zostało zakupione przez SDN Invest, właściciela Interceptor Entertainment (w późniejszym okresie studio zmieniło nazwę na Slipgate Ironworks). Studio Interceptor Entertainment odpowiedzialne było m.in. za remake "Rise of the Triad".
Nazwa 3D Realms powstała w 1994 roku i miała obejmować gry studia Apogee Software w środowisku 3D. Jednak z czasem rynek ewoluował w stronę gier tego typu i od 1996 Apogee znana jest jako 3D Realms. Przedsiębiorstwo jest twórcą takich tytułów jak "Duke Nukem 3D", "Shadow Warrior" i "Max Payne".

</doc>
<doc id="1284945" url="https://pl.wikipedia.org/wiki?curid=1284945" title="Dolina Szyszły">
Dolina Szyszły

Dolina Szyszły (kod obszaru PLB060018) – obszar specjalnej ochrony ptaków sieci Natura 2000. Częściowo pokrywa się z ostoją ptaków Dolina Szyszły. Znajduje się w gminach Jarczów (833,5 ha), Lubycza Królewska (3,3 ha) i Ulhówek (1720,4 ha) w powiecie tomaszowskim (województwo lubelskie). Całkowita powierzchnia obszaru to 2557,21 ha. Obszar obejmuje dolinę niewielkiej rzeki Szyszły – dopływu Rzeczycy. Średnia wysokość nad poziomem morza to około 218 metrów.
Gatunkami chronionymi są m.in.:

</doc>
<doc id="1284946" url="https://pl.wikipedia.org/wiki?curid=1284946" title="Miragoâne">
Miragoâne

Miragoâne – miasto w zachodnim Haiti. Jest stolicą departamentu Nippes, utworzonego we wrześniu 2003 roku z podziału departamentu Grand'Anse.

</doc>
<doc id="1284947" url="https://pl.wikipedia.org/wiki?curid=1284947" title="Miragoane">
Miragoane



</doc>
<doc id="1284955" url="https://pl.wikipedia.org/wiki?curid=1284955" title="Neil Middleditch">
Neil Middleditch

Neil Middleditch (ur. 7 stycznia 1958 w Wimborne) – brytyjski żużlowiec, brązowy medalista indywidualnych mistrzostw Europy juniorów z roku 1978.
Pierwszy występ w meczu żużlowym II ligi brytyjskiej ("National League") zanotował w 1973 w barwach klubu z Eastbourne Eagles. W następnym sezonie startował również w drużynie Poole Pirates, z którą związał się najdłużej (1974–1984). Pierwszym sukcesem Middleditcha było zdobycie w 1975 indywidualnego mistrzostwa Wielkiej Brytanii juniorów. W 1978 na torze w Lonigo odniósł swój największy sukces, zostając drugim wicemistrzem Europy juniorów. W latach 2001–2007 Middleditch był menadżerem reprezentacji Wielkiej Brytanii. W 2008 przekazał funkcję szefa reprezentacji Gary'emu Havelockowi.

</doc>
<doc id="1284956" url="https://pl.wikipedia.org/wiki?curid=1284956" title="Głowica atomowa">
Głowica atomowa



</doc>
<doc id="1284962" url="https://pl.wikipedia.org/wiki?curid=1284962" title="Guastatoya">
Guastatoya

Guastatoya – miasto w centralnej Gwatemali. Jest stolicą departamentu El Progreso. Leży około 73 km na północ od stolicy - Gwatemali.
W 2008 roku miasto zamieszkiwało 17,5 tys. mieszkańców. Jest siedzibą władz gminy o tej samej nazwie, która w 2012 roku liczyła 22 653 mieszkańców. Gmina jest niewielka, a jej powierzchnia obejmuje zaledwie 182 km².
W mieście funkcjonuje klub piłkarski Deportivo Guastatoya. Rozgrywa mecze na lokalnym obiekcie Estadio David Cordón Hichos.

</doc>
<doc id="1284974" url="https://pl.wikipedia.org/wiki?curid=1284974" title="Cuilapa">
Cuilapa

Cuilapa, Santa Rosa Cuilapa – miasto w południowej Gwatemali. Jest stolicą departamentu Santa Rosa. Jest geograficznym środkiem Ameryki.

</doc>
<doc id="1284976" url="https://pl.wikipedia.org/wiki?curid=1284976" title="Warsztat Muzyczny">
Warsztat Muzyczny

Warsztat Muzyczny – polski kwartet instrumentalny, specjalizujący się w wykonywaniu współczesnej muzyki poważnej.
Historia i skład.
Powstał w 1963 w Warszawie. Początkowo współpracował ze Studiem Elektronicznym Polskiego Radia, w zmiennej obsadzie, w zależności od potrzeb wykonywanych utworów. Z zespołem współpracowali różni muzycy, m.in. Tomasz Sikorski, Marta Ptaszyńska. Od 1967 do 1988 występował jednak przede wszystkim w składzie:
W latach 70. członkowie zespołu grywali także na instrumentach ludowych z różnych stron Polski, m.in. na lirach korbowych.
Działalność koncertowa i repertuar.
Zespół występował w wielu krajach Europy, w Chicago i Kanadzie, oraz na bardzo wielu festiwalach muzyki awangardowej, m.in. kilkanaście razy na festiwalach „Warszawska Jesień”. Wykonywał przede wszystkim utwory zamawiane u kompozytorów z całego świata na swój specyficzny skład. Dla zespołu komponowali m.in.: Louis Andriessen, Edison Denisow, Morton Feldman, Vinko Globokar, Lejaren Hiller, Mauricio Kagel, Per Nørgård, Michael Nyman, Frederic Rzewski, Siergiej Słonimski, Günther Becker.
Wybrane utwory skomponowane dla Warsztatu Muzycznego i przez niego prawykonane:

</doc>
<doc id="1284977" url="https://pl.wikipedia.org/wiki?curid=1284977" title="Cmentarz żydowski w Stargardzie">
Cmentarz żydowski w Stargardzie

Cmentarz żydowski w Stargardzie (ul. Wojska Polskiego 2, niem Klalkenberg - Wzgórze Szubieniczne) – założony w II połowie XVIII wieku o powierzchni ok. 0,5 ha (100x50 m). Przy cmentarzu znajdowała się kaplica. Cmentarz został zniszczony w czasie nocy kryształowej w 1938 podobnie jak i synagoga (przy Spichlerzu). Pojedyncze ocalałe macewy znajdują się na Starym Cmentarzu Komunalnym i w Muzeum Archeologiczno-Historycznym w Stargardzie.
W 2005 roku władze miasta i gminy żydowskiej podpisały list intencyjny w celu upamiętnienia stargardzkich żydów.

</doc>
<doc id="1284978" url="https://pl.wikipedia.org/wiki?curid=1284978" title="Tayasal">
Tayasal



</doc>
<doc id="1284982" url="https://pl.wikipedia.org/wiki?curid=1284982" title="Graf Hoffmana-Singletona">
Graf Hoffmana-Singletona

Graf Hoffmana–Singletona jest grafem o następujących parametrach:
Ponaddto, graf taki posiada następujące właściwości:
Wszystkie grafy Hoffmana–Singletona spełniają powyższe warunki, niezależnie od sposobu narysowania.

</doc>
<doc id="1284990" url="https://pl.wikipedia.org/wiki?curid=1284990" title="Graf Szekeresa">
Graf Szekeresa

Graf Szekeresa - żmirłacz składający się z 50 wierzchołków. Był piątym znanym żmirłaczem; odkryty przez George'a Szekeresa w 1973 roku.

</doc>
<doc id="1284992" url="https://pl.wikipedia.org/wiki?curid=1284992" title="Denys Arcand">
Denys Arcand

Denys Arcand (ur. 25 czerwca 1941 w Deschambault) – kanadyjski reżyser, scenarzysta, aktor i producent filmowy.
Życiorys.
Arcand urodził się w Quebecu i jego twórczość jest związana z tym rejonem Kanady - aktorzy w jego filmach najczęściej posługują się językiem francuskim. Studiował na Uniwersytecie Montrealskim, filmy zaczął kręcić na początku lat 60. Tworzył filmy fabularne oraz dokumenty. Sukcesem okazał się nakręcony w 1986 "Upadek Cesarstwa Amerykańskiego", komedia opowiadająca o grupce przyjaciół z pokolenia '68. Film zdobył szereg Nagród Genie, był także nominowany do Oscara.
Także kolejny film Kanadyjczyka, "Jezus z Montrealu" został nominowany do Oscara. Bohaterem obrazu jest artysta przygotowujący misterium pasyjne - jego wizja męczeństwa Chrystusa wzbudza kontrowersje. W 1993 Arcand nakręcił swój pierwszy film anglojęzyczny, "Love and Human Remains". Dekadę później wrócił do bohaterów "Upadku Cesarstwa Amerykańskiego" i umieścił ich w realiach roku 2003. Tak powstała . Dzieło zdobyło m.in. Césara oraz Oscara dla najlepszego filmu obcojęzycznego. Nominowany do Nagrody Akademii Filmowej został także scenariusz Arcanda.

</doc>
<doc id="1284999" url="https://pl.wikipedia.org/wiki?curid=1284999" title="Chór Mariański">
Chór Mariański

Chór Mariański działa przy kościele Najświętszej Maryi Panny z Lourdes w Krakowie, prowadzonej przez Księży Misjonarzy. Chór ten został założony w latach 30. XX wieku przez księdza Józefa Orszulika. Już w 1932 roku zdobył I miejsce na Konkursie Chórów w Domu Katolickim (dzisiejszy gmach Filharmonii Krakowskiej).
W 1950 roku został reaktywowany przez ks. Floriana Pieczarę i jego przyjaciół. Śpiewa na mszach, uroczystościach religijnych, państwowych, kulturalnych, konkursach, festiwalach i wspiera różnego rodzaju akcje charytatywne organizowane przez kościół katolicki, stowarzyszenia i administrację publiczną miasta Krakowa.
Dyrygentem Chóru Mariańskiego był od 1968 do 2018 roku dr Jan Rybarski.
Chór zdobywał nagrody nie tylko w Krakowie, ale także m.in. w Strumieniu, Legnicy, Międzyzdrojach, Niepołomicach, Katowicach, Warszawie, a za granicą w Gorizii, Loreto, Koszycach, Ihlawie, Pradze, Mohylewie.
Koncertował w wielu krajach i miastach, m.in. w Nowym Jorku, Paryżu, Lourdes, La Salette czy Brukseli.
Festiwale i konkursy.
"Źródło": 

</doc>
<doc id="1285003" url="https://pl.wikipedia.org/wiki?curid=1285003" title="Komórki Leydiga">
Komórki Leydiga

Komórki Leydiga, komórki śródmiąższowe Leydiga – komórki występujące w gonadach męskich (jądrach), pełniące funkcje odżywcze i wytwarzające androgeny. Rozsiane są w niewielkich grupach w przestrzeni śródmiąższowej gonad (ich zbiór nazywany jest gruczołem śródmiąższowym jądra). Mają typowe cechy komórek steroidogennych, zawierają specyficzne tylko dla nich białkowe kryształki Reinkego. Produkują i wydzielają główny męski hormon płciowy – testosteron.
Pozostając pod kontrolą lutropiny, produkują i wydzielają testosteron oraz reninę, która poprzez angiotensynę osocza reguluje zwrotnie syntezę testosteronu.

</doc>
<doc id="1285005" url="https://pl.wikipedia.org/wiki?curid=1285005" title="Bonthe">
Bonthe

Bonthe – miasto w południowo-zachodnim Sierra Leone. Jest stolicą dystryktu Bonthe. W 2004 roku miasto to liczyło ponad 9740 mieszkańców.
Historia.
W XlX wieku był to brytyjski punkt kontrolny przeciwko handlowi niewolnikami, który został zasiedlony przez uwolnionych niewolników afrykańskich i rozwijał się jako port przeładunkowy produktów rolnych.
Port morski.
Lata świetności portu w Bonthe to druga połowa XIX wieku. Nadal eksportuje się ziarno palmowe, imbir, piasawę i kawę, ale zamulenie ujścia rzeki, przybrzeżne bagna i nowe wewnętrzne szlaki zmniejszyły jego znaczenie jako portu. Miasto jest centrum handlu bagiennym ryżem, rybami i piasawą wśród ludów Mende i Sherbro, które obecnie przewyższają liczebnie Kreolów (potomków wyzwolonych niewolników).

</doc>
<doc id="1285010" url="https://pl.wikipedia.org/wiki?curid=1285010" title="Erwin Félix Lewy-Bertaut">
Erwin Félix Lewy-Bertaut

Erwin Félix Lewy-Bertaut (ur. 1913 w Głubczycach, zm. 6 listopada 2003 w Grenoble) – krystalograf, członek Francuskiej Akademii Nauk.
Życiorys.
Urodził się w rodzinie żydowskiej mieszkającej na Górnym Śląsku, jego ojciec był nauczycielem języków klasycznych w głubczyckim gimnazjum. Lewy studiował prawo i filozofię na uniwersytecie we Fryburgu Bryzgowijskim, ale z uwagi na zmiany polityczne w Niemczech musiał w roku 1933 wyemigrować do Francji. Ostatecznie osiadł w Bordeaux. Został wcielony do francuskiej armii w 1939, co przerwało jego studia doktoranckie. Po porażce Francuzów otrzymał tymczasowy dokument tożsamości podpisany jako Felix Bertaut. W czasie okupacji przebywał najpierw na południu Francji kontrolowanym przez Rząd Vichy, ale potem przeniósł się do Paryża, gdzie spotkał się z dziedziną krystalografii. W końcu dołączył do zespołu profesora Louisa Néela w Grenoble. W roku 1949 obronił pracę dyplomową z fizyki na temat związany z magnetyzmem. Jego badania były i są nadal wykorzystywane w dziedzinie fizyki atomowej.
W 1971 Laboratorium Elektrostatyki i Fizyki Metali założone przez Néela przy współudziale Lewy'ego-Bertaut zostało podzielone, a jednym z nowo powstałych oddziałów było Laboratorium Krystalografii, którego dyrektorem w latach 1971-1981 był Lewy-Bertaut. Przyczynił się on do rozwoju krystalografii m.in. poprzez badania nad dyfrakcją.

</doc>
<doc id="1285015" url="https://pl.wikipedia.org/wiki?curid=1285015" title="Królestwo Anglii">
Królestwo Anglii

Królestwo Anglii (, , stfr. "Reaume d’Angleterre", ang-nor. "Realme d'Engleterre") – historyczne królestwo w zachodniej Europie, które istniało od 927 do 1707 roku. Zajmowało południową, większą część wyspy Wielka Brytania, na obszarze znanym dziś jako Anglia i Walia. Na północy królestwo graniczyło z Królestwem Szkocji, z którym zostało następnie połączone unią realną jako Królestwo Wielkiej Brytanii na mocy warunków "aktu unii" z 1707 roku.
Najważniejsza królewska rezydencja mieściła się początkowo w mieście Winchester, w hrabstwie Hampshire, ale Londyn oraz Gloucester posiadały niemal równorzędny status – szczególnie Londyn, który de facto stał się stolicą królestwa na początku XII wieku.

</doc>
<doc id="1285016" url="https://pl.wikipedia.org/wiki?curid=1285016" title="Mistrzostwa Świata w Lekkoatletyce 2013">
Mistrzostwa Świata w Lekkoatletyce 2013

14. Mistrzostwa Świata w Lekkoatletyce – zawody lekkoatletyczne, które odbywały się od 10 do 18 sierpnia 2013 roku w stolicy Rosji – Moskwie. Areną zmagań lekkoatletów był stadion na Łużnikach, który w 1980 roku gościł uczestników XXII Letnich Igrzysk Olimpijskich.
Wybór gospodarza.
1 grudnia 2006 roku do IAAF-u trafiły cztery kandydatury od miast, które chciały zorganizować zawody. Swoje oferty przesłała hiszpańska Barcelona, australijskie Brisbane, szwedzki Göteborg oraz Moskwa. Później z walki o organizację wycofał się, naciskany przez rząd, Göteborg. 27 marca 2007 roku na spotkaniu w Mombasie, tuż po rozegranych tamże mistrzostwach świata w biegach przełajowych podjęto decyzję, że gospodarzem XIV edycji mistrzostw w 2013 roku będzie Moskwa, a dwa lata wcześniej czempionat odbędzie się w Daegu w Korei Południowej.
Przygotowania do mistrzostw.
W dniach od 19 do 21 stycznia 2011 roku w Moskwie odbyło się pierwsze spotkanie Lokalnego Komitetu Organizacyjnego, któremu przewodniczy wicepremier Federacji Rosyjskiej Aleksandr Żukow z komisją IAAF odpowiedzialną za przygotowanie zawodów. W lipcu 2011 roku w Moskwie przebywał szef IAAF Lamine Diack, który odwiedził arenę mistrzostw oraz spotkał się na Kremlu z ówczesnym premierem Rosji Władimirem Putinem. 23 września 2011 roku stadion na Łużnikach był wizytowany przez delegatów technicznych IAAF.
Uczestnicy.
Na początku sierpnia 2013 roku poinformowano, że udział w mistrzostwach zadeklarowało 206 z 212 federacji skupionych w IAAF – najwięcej w historii. Na opublikowanych tydzień przed mistrzostwami listach zgłoszonych znalazły się 204 kraje. W zawodach – w porównaniu z poprzednimi mistrzostwami z 2011 roku, których gospodarzem było Daegu w Korei Południowej – nie wystąpią reprezentacje Belize, Filipin, Libanu, Liberii oraz Nepalu. Do mistrzostw powrócą reprezentacje Andory, Gruzji, Jemenu, Jordanii, Korei Północnej i Luksemburga, zaś reprezentacja Montserratu po raz pierwszy wystąpi na światowym czempionacie.

</doc>
<doc id="1285018" url="https://pl.wikipedia.org/wiki?curid=1285018" title="Moyamba">
Moyamba

 
Moyamba – miasto w zachodnim Sierra Leone. Jest stolicą dystryktu Moyamba.

</doc>
<doc id="1285026" url="https://pl.wikipedia.org/wiki?curid=1285026" title="Sebba">
Sebba

Sebba – miasto we wschodniej części Burkiny Faso. Jest stolicą prowincji Yagha.

</doc>
<doc id="1285027" url="https://pl.wikipedia.org/wiki?curid=1285027" title="Droga krajowa B211 (Niemcy)">
Droga krajowa B211 (Niemcy)

Droga krajowa 211 () – niemiecka droga krajowa przebiegająca z zachodu na północny wschód od skrzyżowania z autostradami A29 i A293 koło Oldenburga do skrzyżowania z drogą B212 na obwodnicy Brake w Dolnej Saksonii.

</doc>
<doc id="1285031" url="https://pl.wikipedia.org/wiki?curid=1285031" title="Djibo">
Djibo

Djibo – miasto w północno-wschodniej części Burkiny Faso. Jest stolicą prowincji Soum.

</doc>
<doc id="1285032" url="https://pl.wikipedia.org/wiki?curid=1285032" title="Diébougou">
Diébougou

Diébougou – miasto w południowo-zachodniej części Burkiny Faso. Jest stolicą prowincji Bougouriba.

</doc>
<doc id="1285033" url="https://pl.wikipedia.org/wiki?curid=1285033" title="Diebougou">
Diebougou



</doc>
<doc id="1285035" url="https://pl.wikipedia.org/wiki?curid=1285035" title="Herb powiatu nidzickiego">
Herb powiatu nidzickiego

Herb powiatu nidzickiego – na białym polu czerwony zamek z dwiema wieżami, poniżej falisty niebieski pas symbolizujący rzeki i jeziora powiatu.

</doc>
<doc id="1285036" url="https://pl.wikipedia.org/wiki?curid=1285036" title="Dano">
Dano

Dano – miasto w południowo-zachodniej części Burkiny Faso. Jest stolicą prowincji Ioba.

</doc>
<doc id="1285037" url="https://pl.wikipedia.org/wiki?curid=1285037" title="Serce matki (film 1993)">
Serce matki (film 1993)

Serce matki (tytuł oryginalny: "Zëmra e nënës") – albański film fabularny z roku 1993 w reżyserii Besnika Bishy.
Film otrzymał główną nagrodę na X Festiwalu Filmów Albańskich w Tiranie (10-13 maja 1995).
Zarys fabuły.
Stara kobieta mieszka sama. Jej dzieci dawno się usamodzielniły, mieszkają osobno i rzadko ją odwiedzają. Nawet przyjaciele przestali ją odwiedzać. Swoje emocje przekazuje małej lalce, do której mówi w trakcie spacerów dookoła własnego domu. Lalka należała kiedyś do jej bratanka.

</doc>
<doc id="1285039" url="https://pl.wikipedia.org/wiki?curid=1285039" title="Marie Louis Descorches">
Marie Louis Descorches

Marie Louis Descorches właściwie Marie Louis d`Escorches de Saint Croix (ur. 1749, zm. 1830) – francuski markiz i dyplomata.
Służył w armii francuskiej, dochodząc do rangi pułkownika, następnie działał w służbach dyplomatycznych. Minister pełnomocny w Turcji 1793-1795, w Wenecji w 1793, w Rzeczypospolitej od lipca 1791 do października 1792, prefekt departamentu Drôme.
Jako minister pełnomocny w Polsce był rzecznikiem zawarcia porozumienia polsko-francuskiego. Po zwycięstwie konfederacji targowickiej, Katarzyna II ukazem z 27 sierpnia 1792 poleciła gen. Michaiłowi Kachowskiemu wydalić Descorchesa z granic Rzeczypospolitej. Otrzymawszy od Karla Jakowlewicza Bühlera wskazówkę konfederacja targowicka podjęła 14 września stosowną rezolucję. 
Był zwolennikiem rewolucji francuskiej i popierał jakobinów, mimo to 25 sierpnia 1792 będąc jeszcze w Warszawie obchodził po raz ostatni dzień św. Ludwika, polecając najwyższemu Bogu swego króla Ludwika XVI i ojczyznę.

</doc>
<doc id="1285040" url="https://pl.wikipedia.org/wiki?curid=1285040" title="Batié (Burkina Faso)">
Batié (Burkina Faso)

Batié – miasto w południowo-zachodniej części Burkina Faso. Jest stolicą prowincji Noumbiel. Położone jest około 320 km na południowy zachód od stolicy kraju, Wagadugu. W spisie ludności z 9 grudnia 2006 roku liczyło 10 105 mieszkańców.

</doc>
<doc id="1285042" url="https://pl.wikipedia.org/wiki?curid=1285042" title="Batie (Burkina Faso)">
Batie (Burkina Faso)



</doc>
<doc id="1285043" url="https://pl.wikipedia.org/wiki?curid=1285043" title="Prowincja Kourweogo">
Prowincja Kourweogo



</doc>
<doc id="1285047" url="https://pl.wikipedia.org/wiki?curid=1285047" title="Boussé">
Boussé

Boussé – miasto w centralnej części Burkiny Faso. Jest stolicą prowincji Kourwéogo.

</doc>
<doc id="1285052" url="https://pl.wikipedia.org/wiki?curid=1285052" title="Ziniaré">
Ziniaré

Ziniaré – miasto w centralnej części Burkina Faso. Jest stolicą prowincji Oubritenga i regionu Plateau-Central.

</doc>
<doc id="1285055" url="https://pl.wikipedia.org/wiki?curid=1285055" title="Ziniare">
Ziniare



</doc>
<doc id="1285057" url="https://pl.wikipedia.org/wiki?curid=1285057" title="Titao">
Titao

Titao – miasto w północnej części Burkiny Faso. Jest stolicą prowincji Loroum.

</doc>
<doc id="1285060" url="https://pl.wikipedia.org/wiki?curid=1285060" title="Yako">
Yako

Yako – miasto w środkowej części Burkina Faso. Jest stolicą prowincji Passoré.

</doc>
<doc id="1285062" url="https://pl.wikipedia.org/wiki?curid=1285062" title="Prowincja Passore">
Prowincja Passore



</doc>
<doc id="1285063" url="https://pl.wikipedia.org/wiki?curid=1285063" title="Karol I Liechtenstein">
Karol I Liechtenstein

Karol I Liechtenstein, niem. "Karl I von Liechtenstein" (ur. 30 lipca 1569 r., zm. 12 lutego 1627 r. w Pradze) – książę opawski i karniowski, pierwszy przedstawiciel rodu Liechtensteinów z tytułem książęcym nadanym przez Cesarza, hrabia Rietbergu. Najstarszy syn hrabiego Hartmanna II.
Życiorys.
Książę Karol urodził się w 1569 roku jako pierworodny syn Hartmanna II Liechtensteina. Wychowywał się w wierze protestanckiej, ale w 1599 roku zmienił wyznanie na katolicyzm. Uczęszczał do szkoły zakonnej braci morawskich w Eibenschütz, a następnie studiował w Bazylei. 
W roku 1592 arcyksiążę austriacki Maciej Habsburg mianował go skarbnikiem. W 1596 roku po śmierci swojego wuja Jana Septymiusza został najstarszym członkiem rodu. 
W 1600 roku cesarz Rudolf II mianował go najwyższym hofmistrzem w Pradze i przewodniczącym tajnej rady. Pełnił tę funkcję do 1607 roku. W latach 1604–1607 był namiestnikiem Moraw. W 1606 roku podpisał umowę rodzinną ze swoimi młodszymi braćmi – Maksymilianem i Gundakarem, która stała się podstawą dla książęcego układu rodzinnego (niem. "Hausgesatz") z 1593 roku. Od tamtej pory tytuły w rodzinie miał być dziedziczone na zasadzie primogenitury (najstarszy potomek płci męskiej, najstarszego członka rodu). Był właścicielem posiadłości w Dolnej Austrii: Feldsberg i Herrnbaumgarten oraz na Morawach: Plumenau (Plumlov), Aussee (Úsov), Czernahora (Černá Hora) i Eisgrub (Lednice).
W roku 1608 Karol I poparł arcyksięcia Macieja w walce o sukcesje władzy Habsburgów, za co został wynagrodzony 20 grudnia 1608 roku nobilitacją, a 4 kwietnia 1614 roku nadaniem księstwa opawskiego. Tytuł szlachecki potwierdził potem cesarz Ferdynand II.
W latach 1619–1620 utracił posiadłości w Czechach (łącznie z Opawą) w wyniku powstania przeciwko Cesarstwu. Wraz z młodszym bratem Maksymilianem uczestniczył w bitwie na Białej Górze, za co otrzymał tytuł wicekróla Czech oraz Order Złotego Runa, a 15 marca 1623 roku Ferdynand II nadał mu księstwo karniowskie.
Karol zmarł w 1627 roku, a po jego śmierci zaczęły obowiązywać nowe prawa dziedziczenia, więc wszystkie tytuły przypadły jego jedynemu synowi Karolowi Euzebiuszowi I (do 1632 roku był niepełnoletni i pozostawał pod protekcją wuja Maksymiliana).

</doc>
<doc id="1285064" url="https://pl.wikipedia.org/wiki?curid=1285064" title="Gourcy">
Gourcy

Gourcy – miasto w północnej części Burkiny Faso. Jest stolicą prowincji Zondoma. W roku 2013 liczyło 31 796 mieszkańców.

</doc>
<doc id="1285065" url="https://pl.wikipedia.org/wiki?curid=1285065" title="Kochankowie z ulicy Kamiennej">
Kochankowie z ulicy Kamiennej

Kochankowie z ulicy Kamiennej – fontanna-płaskorzeźba poświęcona Agnieszce Osieckiej, znajdująca się we wnęce jednej z kamienic przy ul. Włókienniczej (dawnej Kamiennej) w Łodzi. Odsłonięcia dokonano 25 czerwca 2004.
Historia.
Rzeźba-kaskada "Kochankowie z ulicy Kamiennej" upamiętnia okres studiów Agnieszki Osieckiej w łódzkiej szkole filmowej w latach 1957–1962. Autorem płaskorzeźby jest Wojciech Gryniewicz.
Opis.
Płaskorzeźba przedstawia dwoje młodych ludzi chowających się pod płaszczem przed ulewą. Rzeźba wykonana jest z brązu. Woda, przed którą kryją się kochankowie, to deszczowa mgiełka, która zrasza ich twarze 5 minut dziennie.
Do klimatu ulicy z czasów powstania wiersza Agnieszki Osieckiej pt. "Kochankowie z ulicy Kamiennej" nawiązuje ortalionowy płaszcz pod którym kryją się zakochani. Płaszcze ortalionowe były w tym czasie powszechnie noszone.
Płaskorzeźba ma wyryty refren piosenki:

</doc>
<doc id="1285067" url="https://pl.wikipedia.org/wiki?curid=1285067" title="Herb powiatu ostródzkiego">
Herb powiatu ostródzkiego

Herb powiatu ostródzkiego przedstawia na tarczy hiszpańskiej w polu czerwonym rycerza w błękitnej zbroi z podniesioną przyłbicą, stojącego na zielonym wzgórzu. W prawej ręce trzyma on złotą włócznię opartą o ziemię, a w lewej - tuż nad ziemią - srebrną tarczę z pąkiem róży czerwonej z listkiem. 
Symbolika herbu.
Rycerz z kopią i tarczą odwołuje się bezpośrednio do drugiej pieczęci Ostródy (ok. 1440 r.) związanej z powstałym wówczas Związkiem Pruskim, a pośrednio do rycerza polskiego z epoki zwycięskiej bitwy pod Grunwaldem oraz do postaci Jana Bażyńskiego. Róża na tarczy jest symbolem Związku Pruskiego, także pąk różany był głównym motywem sekretnej pieczęci Jana Bażyńskiego.&lt;br&gt;Róża i rycerz zatem symbolizują jednocześnie Jana Bażyńskiego - rycerza, ziemianina - najwybitniejszą postać historyczną związaną z terenem obecnego powiatu. Był on pierwszym gubernatorem Prus Królewskich dzięki zasługom, jakie położył dla przyłączenia Prus do Polski. Większość jego dóbr ziemskich leżało na terenie obecnego powiatu ostródzkiego.
Herb został ustanowiony "Uchwałą Nr XIX/128/2000 Rady Powiatu Ostródzkiego z dnia 27 czerwca 2000 r." 

</doc>
<doc id="1285069" url="https://pl.wikipedia.org/wiki?curid=1285069" title="Orodara">
Orodara

Orodara – miasto w zachodniej części Burkiny Faso. Jest stolicą prowincji Kénédougou.

</doc>
<doc id="1285070" url="https://pl.wikipedia.org/wiki?curid=1285070" title="Trigon">
Trigon

Trigon, jazz-rockowy zespół muzyczny, wywodzący się z Karlsruhe w Niemczech. Ich historię charakteryzują liczne zmiany składu, które wpłynęły na twórczy potencjał grupy. Ze względu na nacisk, jaki Trigon kładzie na jamowanie, ostateczny klimat tworzonej przez nich muzyki jest wypadkową inspiracji każdego z członków zespołu. Trigon jest często zapraszany i ciepło przyjmowany na festiwalach muzycznych w Niemczech (np. Art.-Rock Festival, ProgParade, Burg Herzberg Festival czy Zappanale) jak i na całym świecie (BajaProg Festival w Meksyku, Festival Crescendo we Francji). W 2005 roku supportowali znaną progrockową grupę Nektar w trakcie ich tournée po Europie.

</doc>
<doc id="1285071" url="https://pl.wikipedia.org/wiki?curid=1285071" title="Floor Jansen">
Floor Jansen

Floor Jansen (ur. 21 lutego 1981 w Goirle) – holenderska wokalistka, autorka tekstów i nauczycielka śpiewu w szkołach w Holandii, znana z występów z After Forever i Ayreon. Wokalistka prowadząca zespołu symfoniczno metalowego Nightwish.
Życiorys.
W roku 1997, mając 16 lat, dołączyła do zespołu Apocalypse (później After Forever). Trzy lata później ukazał się ich pierwszy album "Prison of Desire". Umiejętność śpiewania zarówno muzyki klasycznej, jak i rockowej uczyniła ją szybko popularną w środowisku muzyki metalowej.
Floor Jansen rozpoczęła naukę muzyki na Dutch Rock Academy w 1999, a trzy lata później wstąpiła do konserwatorium. Na albumach After Forever nie można usłyszeć całej jej skali głosu. Śpiewa sopranem dramatycznym. Oprócz tego gra również na flecie, pianinie i gitarze elektrycznej.
Współpracuje również z holenderskim kompozytorem Arjenem Lucassenem. Śpiewała na kilku albumach, biorąc udział w projektach Ayreon i Star One. Po rozwiązaniu After Forever ogłosiła, że przygotowuje nowy projekt muzyczny – ReVamp. Do tej pory projekt wydał dwa albumy studyjne "ReVamp" w 2010, oraz "Wild Card" trzy lata później. Druga płyta odniosła ogromny sukces wśród środowiska metalu symfonicznego. 1 października 2012 roku zespół Nightwish rozstał się z Anette Olzon. Wśród wokalistek, które zespół chciał zaangażować znalazła się Elize Ryd (Amaranthe) oraz Alissa White-Gluz (ex-The Agonist, Arch Enemy). Jednak aby dokończyć trasę koncertową, podjął współpracę z Floor Jansen. W 2013 roku wokalistka została oficjalną członkinią formacji. W kwietniu 2015 zespół wydał swoją pierwszą płytę z Floor zatytułowaną "Endless Forms Most Beautiful". 10 kwietnia 2020 ukazał się kolejny album z udziałem wokalistki, .
W 2017 roku utworzyła hard-rockowy projekt , rok później (październik 2018) opublikowany został album, który stworzyła wraz z .
W roku 2019 Floor wystąpiła w holenderskim programie Beste Zangers, w którym zaprezentowała część swojej skali głosu, a także śpiewała z i . W jej repertuarze znalazły się piosenki z gatunku pop, country, rock oraz musical.
Życie prywatne.
W After Forever występowała wspólnie z Markiem Jansenem, związanym też z zespołem Epica, jednak, jak sama przyznaje, nie są spokrewnieni. Piosenkarka jest w związku małżeńskim z perkusistą zespołu Sabaton Szwedem Hannesem Van Dahlem, z którym ma córkę Freję (ur. 15.03.2017). Data ślubu nie jest znana.
Jej młodsza siostra Irene Jansen również jest wokalistką.

</doc>
<doc id="1285072" url="https://pl.wikipedia.org/wiki?curid=1285072" title="Prowincja Kenedougou">
Prowincja Kenedougou



</doc>
<doc id="1285075" url="https://pl.wikipedia.org/wiki?curid=1285075" title="Gayéri">
Gayéri

Gayéri – miasto we wschodniej części Burkiny Faso. Jest stolicą prowincji Komondjari. W roku 2013 liczyło 11 967 mieszkańców.

</doc>
<doc id="1285076" url="https://pl.wikipedia.org/wiki?curid=1285076" title="Gayeri">
Gayeri



</doc>
<doc id="1285077" url="https://pl.wikipedia.org/wiki?curid=1285077" title="Pama (Burkina Faso)">
Pama (Burkina Faso)

Pama – miasto w południowo-wschodniej części Burkiny Faso. Jest stolicą prowincji Kompienga. W 2013 roku liczba mieszkańców wynosiła 11 933.

</doc>
<doc id="1285078" url="https://pl.wikipedia.org/wiki?curid=1285078" title="Pô">
Pô

Pô – miasto w południowej części Burkiny Faso. Jest stolicą prowincji Nahouri. Liczba mieszkańców w 2013 roku wynosiła 30 057 .

</doc>
<doc id="1285081" url="https://pl.wikipedia.org/wiki?curid=1285081" title="Manga (miasto)">
Manga (miasto)

Manga – miasto w południowej części Burkiny Faso. Jest stolicą prowincji Zoundwéogo i regionu Centre-Sud. W 2013 roku liczba mieszkańców wynosiła 23 612.

</doc>
<doc id="1285082" url="https://pl.wikipedia.org/wiki?curid=1285082" title="Prowincja Zoundweogo">
Prowincja Zoundweogo



</doc>
<doc id="1285086" url="https://pl.wikipedia.org/wiki?curid=1285086" title="Sapouy">
Sapouy

Sapouy – miasto w południowej części Burkiny Faso. Jest stolicą prowincji Ziro. Liczba mieszkańców w 2013 r. wynosiła 23 383.

</doc>
<doc id="1285090" url="https://pl.wikipedia.org/wiki?curid=1285090" title="Styl brillante">
Styl brillante



</doc>
<doc id="1285094" url="https://pl.wikipedia.org/wiki?curid=1285094" title="Christine Lahti">
Christine Lahti

Christine Ann Lahti (ur. 4 kwietnia 1950 w Birmingham) − amerykańska aktorka i reżyserka, laureatka Oscara za film krótkometrażowy "Lieberman in Love".

</doc>
<doc id="1285095" url="https://pl.wikipedia.org/wiki?curid=1285095" title="Thomas Myhre">
Thomas Myhre

Thomas Myhre (ur. 16 października 1973 w Sarpsborgu) – norweski piłkarz, który występował na pozycji bramkarza.
Kariera klubowa.
Piłkarską karierę Myhre rozpoczął w klubie Moss FK, którego był zawodnikiem do końca 1992 roku. W 1993 roku przeszedł do Vikinga. Tam przez 5 sezonów był pierwszym bramkarzem, ale nie osiągnął większych sukcesów w lidze norweskiej. Jednak jego postawa nie przeszła niezauważona przez menedżera angielskiego Evertonu Howarda Kendalla i 27 listopada 1997 Myhre podpisał kontrakt z tym klubem. W Premiership zadebiutował 6 grudnia w zremisowanym 0:0 spotkaniu z Leeds United. W „The Toffies” Norweg zastąpił Walijczyka Neville’a Southalla i przez dwa sezony był podstawowym bramkarzem zespołu. W 1999 roku stracił miejsce w składzie na rzecz Paula Gerrarda i został wypożyczony najpierw do Birmingham City z Division One, a następnie do szkockiego Rangers F.C., z którym wywalczył zarówno mistrzostwo Szkocji, jak i Puchar Szkocji. Natomiast jesienią 2000 występował w duńskim FC København, by w trakcie sezonu trafić na kilka tygodni do Tranmere Rovers.
W listopadzie 2001 Myhre przeniósł się do tureckiego Beşiktaşu JK, który zapłacił za niego 375 tysięcy funtów. Tam grał na zmianę z Fevzi Tuncayem, ale po sezonie powrócił do Anglii i został piłkarzem Sunderlandu. Na koniec sezonu 2002/2003 Sunderland spadł z Premiership, a Thomas przegrał rywalizację z Duńczykiem Thomasem Sørensenem i Austriakiem Jürgenem Macho. Natomiast w League Championship bronił Estończyk Mart Poom, a Myhre wypożyczono do Crystal Palace. W sezonie 2004/2005 był podstawowym bramkarzem Sunderlandu i awansował z nim do Premiership.
Po sezonie Myhre wrócił do Norwegii i przez krótki okres występował w drużynie Fredrikstad FK. 8 sierpnia 2005 podpisał umowę z Charltonem Athletic, do którego trafił na zasadzie wolnego transferu. Sezon później spadł z Charltonem z ligi, ale był już wówczas dublerem dla Scotta Carsona. Latem 2007 odszedł z londyńskiego klubu i po raz drugi w karierze został zawodnikiem Vikinga.
Kariera reprezentacyjna.
W reprezentacji Norwegii Myhre zadebiutował 22 kwietnia 1998 roku w wygranym 2:0 towarzyskim spotkaniu z Danią. W tym samym roku został powołany przez selekcjonera Egila Olsena na Mistrzostwa Świata we Francji, na których będąc rezerwowym dla Frode Grodåsa, nie wystąpił w żadnym spotkaniu. W 2000 roku był pierwszym bramkarzem Norwegów podczas Euro 2000. Tam zagrał w trzech spotkaniach grupowych: z Hiszpanią (1:0), z Jugosławią (0:1) oraz ze Słowenią (0:0).

</doc>
<doc id="1285096" url="https://pl.wikipedia.org/wiki?curid=1285096" title="Rak jamy nosowo-gardłowej">
Rak jamy nosowo-gardłowej

Rak jamy nosowo-gardłowej, rak nosogardła, rak nosogardzieli (łac. "carcinoma nasopharyngis", "carcinoma cavum nasopharyngis", ang. "nasopharyngeal carcinoma") – rzadki nowotwór złośliwy (rak) lokalizujący się w nosowej części gardła ("nasopharynx"). Zaliczany do grupy nowotworów głowy i szyi.
Historia.
Pierwszy dostępny opis tego nowotworu na podstawie grupy 14 chorych podał na łamach JAMY w 1901 roku Jackson.
Jeden z typów raka części nosowej gardła – nabłoniak limfatyczny (łac. "lymphoepithelioma") został wydzielony niezależnie przez francuskiego radiologa Claude’a Regauda (1870-1941) i niemieckiego patologa Alexandra Schminckego (1877-1953) w 1921 roku; stąd historyczna nazwa tego typu raka: guz Schminckego-Regauda. Dalsze szczegółowe badania nad biologią i histopatologią tego nowotworu prowadził Kenelm H. Digby. Przełomowym etapem dla poznania biologii tego nowotworu okazało się wykrycie w 1976 związku pomiędzy rozwojem raka części nosowej gardła a zakażeniem wirusem EBV (patrz niżej). W pracy traktującej o tej korelacji Henle donosił o wysokim poziomie przeciwciał klasy IgA przeciwko wirusowi EBV u chorych z rakiem nosogardła.
Epidemiologia.
Rak nosogardła jest stosunkowo rzadko występującym nowotworem. W Polsce stwierdza się około 150 nowych przypadków rocznie. Obserwuje się dwa szczyty zachorowań: między 15 a 25 rokiem życia oraz po 45 roku życia. Roczna zapadalność w Wielkiej Brytanii na raka nosogardła wynosi 0,3:1 000 000 w przedziale wiekowym 0-14 lat i 1-2:1 000 000 w przedziale 15-19 lat. W krajach europejskich zapadalność na ten nowotwór jest niska. W niektórych rejonach świata nowotwór ten występuje endemicznie. Najczęstsze zachorowania notuje się w południowo-wschodniej Azji, głównie w południowych regionach Chin, gdzie zapadalność roczna wynosi 20:100 000. W tych krajach nowotwór znajduje się w czołówce zapadalności na nowotwory złośliwe. Wysoki odsetek zachorowań na raka części nosowej gardła obserwuje się także na Alasce i w południowej części basenu Morza Śródziemnego np. w Tunezji. Szczególnie predysponowani do zachorowania na raka części nosowej gardła są rdzenni mieszkańcy chińskiej prowincji Guangdong oraz Inuici. Endemia w przypadku raka nosogardła ma podłoże genetyczne, a także może mieć związek z czynnikiem rasowym oraz środowiskowym. Dowodem na to jest fakt, że zachorowalność na raka części nosowej gardła jest nadal wysoka wśród Chińczyków, którzy przyjeżdżają i osiedlają się w regionach południowo-wschodniej Azji a pozostaje niska wśród chińskiej społeczności, zamieszkującej na przykład w Ameryce Północnej.
Etiologia.
W etiologii raka nosogardła udowodniono rolę następujących czynników:
Proponowano także udział następujących czynników:
Anatomia kliniczna.
Najczęściej punktem wyjścia raka jest boczna ściana jamy nosowo-gardłowej: zachyłek Rosenmüllera, szczelinowata przestrzeń położona tuż za ujściem gardłowym trąbki słuchowej lub też sama okolica jej ujścia. Może on rozwijać się także na górnej ścianie części nosowej gardła czyli na stopie gardła. Guz rozwija się najczęściej rosnąc w głąb podłoża (endofitycznie) rzadko przybierając postać kalafiorowatą (egzofityczną). Rośnie on także często pod niezmienioną błoną śluzową. Z tego powodu bardzo szybko dochodzi do naciekania mięśni podniebienia, a szczególnie mięśnia dźwigacza podniebienia miękkiego. Rak części nosowej gardła charakteryzuje się dużą złośliwością miejscową. Wynika ona między innymi z „krytycznego” położenia części nosowej gardła: punktem wyjścia zwykle jest szczelinowata przestrzeń na ścianie bocznej, początkowo „niema klinicznie”: nie dająca objawów i trudno dostępna badaniu laryngologicznemu. Ku górze od części nosowej gardła znajduje się podstawa czaszki, a w niej liczne otwory i szczeliny zawierające nerwy czaszkowe, które ułatwiają ekspansję nowotworu na sąsiadujące tkanki. Dokładnie w rzucie przyczepu bocznej ściany gardła do podstawy czaszki znajduje się otwór poszarpany a nieco do boku od niego otwór owalny. Zajęcie przez szerzący się naciek nowotworowy wymienionych otworów wraz z ich zawartością daje charakterystyczne zespoły objawów neurologicznych (patrz niżej). Brak barier anatomicznych ułatwia także rozprzestrzenianie się raka nosogardła ku dołowi w kierunku podniebienia. Powierzchowna ekspansja raka do boku powoduje łatwe zajęcie trąbki słuchowej z jej zatkaniem i dalszymi następstwami klinicznymi. Ku tyłowi i także do boku naciek guza jest częściowo spowolniony przez barierę anatomiczną jaką stanowi powięź gardłowo-podstawna. Jednak znajduje się w niej miejsce, przez które rak może się łatwo rozprzestrzeniać. Jest to zatoka Morgagniego. Po jej przekroczeniu rak powoduje zajęcie głębokich przestrzeni trzewnych w okolicy podstawy czaszki (górna część przestrzeni przygardłowej) i wczesne przerzuty do węzłów chłonnych przestrzeni zagardłowej, a później do węzłów chłonnych głębokich szyi. Rak części nosowej gardła posiada także zdolność do niszczenia kości (osteolizy), co ułatwia mu przechodzenie do sąsiadujących okolic anatomicznych. W takich przypadkach najczęściej dochodzi do zniszczenia stoku i ekspansję do jamy czaszki z naciekaniem opony twardej. Rak jamy nosowo-gardłowej rozprzestrzenia się ku przodowi w kierunku nozdrzy tylnych i jamy nosowej. Z powodu endofitycznego charakteru wzrostu guza „zatkanie” (obturacja) jamy nosowej w przypadku guza rosnącego podśluzówkowo jest możliwa po długim czasie wzrostu. Dużo częściej w tej okolicy rak nosogardła szerzy się do boku i przez otwór klinowo-podniebienny wnika do dołu skrzydłowo-podniebiennego a stamtąd przez szczelinę oczodołową dolną szerzy się do szczytu oczodołu a do boku osiąga dół podskroniowy. Dalej ku przodowi w kierunku bocznym na wysokości jamy nosowej może on wchodzić do błędnika sitowego oraz także do oczodołu.
Klasyfikacja histopatologiczna.
Według starego podziału histologicznego raka nosogardła WHO wyróżniała trzy typy tego guza:
Obecna klasyfikacja raków części nosowej gardła pochodzi z 1991 roku. Wyróżnia ona następujące typy guzów:
Objawy i przebieg.
Rak części nosowej gardła w początkowym okresie rozwija się w sposób skryty, nie dając żadnych objawów klinicznych. Następnie wczesne fazy wzrostu guza dają niecharakterystyczne objawy. Przeciętnie okres, jaki upływa pomiędzy pojawieniem się pierwszych objawów klinicznych a postawieniem ostatecznego rozpoznania choroby nowotworowej, wynosi 8-10 miesięcy.
Wczesne objawy wzrostu guza na bocznej ścianie gardła grupują się w charakterystyczną triadę objawów zwaną zespołem Trottera
W analizie jak dotąd największej grupy chorych (4768) częstość występowania poszczególnych objawów przedstawia się następująco:
Wśród tej grupy chorych porażenia nerwów czaszkowych występowały w 20%.
Przerzuty raka części nosowej gardła.
Przerzuty w raku nosogardła są zjawiskiem bardzo częstym. Miejscowe i lokoregionalne dotyczą najczęściej węzłów chłonnych. Jako pierwsze zajęte są węzły chłonne przestrzeni zagardłowej a w dalszej kolejności węzły chłonne leżące w przestrzeni przygardłowej. Węzły chłonne zagardłowe zajęte są zwykle w 65%. Stamtąd przerzuty przedostają się drogą naczyń chłonnych do węzłów głębokich szyi. Należy zaznaczyć, że występowanie przerzutów do węzłów chłonnych szyi nie koreluje z zaawansowaniem miejscowym nowotworu. Innymi słowy: wyczuwalne i dostępne badaniu przerzuty węzłowe na szyi mogą pojawić się nawet w przypadku braku widocznego w badaniu rynoskopowym guza w nosogardle co często może być interpretowane jako przerzut z nieznanego ogniska pierwotnego.
Złym rokowniczo objawem jest występowanie przerzutów węzłowych w dolnej części szyi (dół nadobojczykowy), gdyż u tych chorych występują najczęściej także przerzuty odległe. Występowanie przerzutów odległych przedstawia się następująco:
Klasyfikacja TNM.
Najczęściej stosowaną klasyfikacją zaawansowania raków części nosowej gardła jest klasyfikacja TNM według AJCC z 2002 roku. Największe zarzuty dotyczące przydatności klinicznej podziału TNM, odnoszą się do nieuwzględniania przerzutów do zagardłowych węzłów chłonnych, których obecność jest czynnikiem skrajnie niekorzystnym. System TNM nie uwzględnia również głębokości naciekania nowotworu, stanu ogólnego chorych oraz różnych typów histologicznych, a co za tym idzie odmiennej biologii guzów nosogardła. Nadal stosowana jest klasyfikacja przerzutów do węzłów chłonnych szyi opracowana w 1978 roku przez Ho, według której szyja zostaje podzielona na część dolną i górną przez linię biegnącą od mostkowego końca obojczyka do górnego przyczepu mięśnia czworobocznego po stronie przeciwnej. Przerzuty w części dolnej rokują gorzej. Ho uważa, że obustronne przerzuty również pogarszają rokowanie.
Rozpoznanie.
Rozpoznanie raka nosogardła, zwłaszcza we wczesnym okresie choroby, określane jest jako trudne. Wynika ono ze skąpych i niecharakterystycznych objawów w początkowym okresie rozwoju choroby. Opiera się ono na:
Ze względu na dużą tendencję guza do rozsiewu wykonuje się także celem oceny pod kątem obecności przerzutów odległych:
Różnicowanie.
W diagnostyce różnicowej guza jamy nosowo-gardłowej należy uwzględnić, zwłaszcza w sytuacji niestwierdzenia przerzutów nowotworu:
Leczenie.
Charakter guza uniemożliwia uzyskanie radykalności zabiegu operacyjnego. Z tego względu leczeniem z wyboru jest radioterapia. W przypadkach zmienionych węzłów chłonnych szyi, wyleczenia radioterapią ogniska pierwotnego i nieobecności przerzutów odległych, wskazana jest radykalna operacja układu chłonnego szyi sposobem Jawdyńskiego-Crile’a. Alternatywną metodą jest selektywna radioterapia okolicy szyi.

</doc>
<doc id="1285098" url="https://pl.wikipedia.org/wiki?curid=1285098" title="Rak nosogardła">
Rak nosogardła



</doc>
<doc id="1285100" url="https://pl.wikipedia.org/wiki?curid=1285100" title="Sky (Wielka Brytania i Irlandia)">
Sky (Wielka Brytania i Irlandia)

Sky – telewizyjno-radiowa satelitarna platforma cyfrowa w Wielkiej Brytanii i Irlandii. Wystartowała 1 października 1998. Jest największą platformą cyfrową w Europie liczącą 10,654 mln abonentów. Przychody firmy za rok 2012 wyniosły powyżej 1,657 mln funtów.
Oferta programowa.
Sky jest nadawcą wielu własnych kanałów tematycznych. Platforma korzysta głównie z satelity: Astra 2A, 2B i 2D, które nadają sygnał stacji telewizyjnych (w tym wielu w wysokiej rozdzielczości HDTV) i radiowych, oraz dane (dostęp do Internetu) do odbiorców głównie w Europie. Platforma kodowana jest w systemie NDS-Videoguard.
Marka Sky.
Sky to międzynarodowa marka należąca do News Corporation. Swoje krajowe odpowiedniki posiadają również inne państwa europejskie, m.in. Niemcy – Sky Deutschland oraz Włochy Sky Italia.
Linki zewnętrzne.
www.sky.com

</doc>
<doc id="1285101" url="https://pl.wikipedia.org/wiki?curid=1285101" title="Gare du Mans">
Gare du Mans

Gare du Mans – stacja kolejowa w Le Mans, w regionie Kraj Loary, we Francji. Znajdują się tu 4 perony.

</doc>
<doc id="1285102" url="https://pl.wikipedia.org/wiki?curid=1285102" title="Związek Autorów i Producentów Audiowizualnych">
Związek Autorów i Producentów Audiowizualnych

Związek Autorów i Producentów Audiowizualnych (ZAPA) powstał w 1995 r. jako wyodrębniona w ramach Stowarzyszenia Filmowców Polskich jednostka organizacyjna do spraw zbiorowego zarządu prawami autorskimi i pokrewnymi. ZAPA działa w oparciu o zezwolenie Ministerstwa Kultury i Dziedzictwa Narodowego.
Podstawowym celem organizacji jest ochrona praw wynikających z eksploatacji utworów audiowizualnych. Innymi słowy, za pośrednictwem ZAPA twórcy otrzymują tantiemy, które należą im się jako właścicielom autorskich praw majątkowych. ZAPA reprezentuje reżyserów, scenarzystów, operatorów obrazu, scenografów, operatorów dźwięku, montażystów, kostiumografów oraz producentów dzieł audiowizualnych.
Fundamentalnym elementem aktywności SFP – ZAPA jest właściwa identyfikacja dzieł audiowizualnych, pozwalająca na szybkie wypłaty należnych autorom i producentom tantiem, a także wspieranie walki z piractwem w obrocie utworami filmowymi.
SFP – ZAPA współpracuje z licznymi organizacjami krajowymi i międzynarodowymi. W Polsce działa w porozumieniu z podobnymi organizacjami zbiorowego zarządzania prawami autorskimi i pokrewnymi, m.in. z ZAiKS, ZPAV, ZASP. Ma podpisane umowy z najważniejszymi międzynarodowymi organizacjami zajmującymi się ochroną dzieł audiowizualnych np.: AGICOA, CISAC oraz ISAN-IA. Do największych sukcesów ZAPA należy podpisanie w ciągu ostatnich kilku lat kilkudziesięciu umów z organizacjami zbiorowego zarządu w innych krajach (m.in. z SACD we Francji, China Film Association, The Directors Guild of Japan, SIAE we Włoszech, VG Wort i Bild Kunst w Niemczech) oraz z wielkimi studiami i gildiami amerykańskimi (m.in. 20th Century Fox, Paramount, Warner Bros, Walt Disney, Universal Studios, Sony, Columbia). Za pośrednictwem tych organizacji ZAPA przekazuje twórcom filmowym na całym świecie tantiemy należne im z tytułu eksploatacji ich dzieł na terenie Polski.
W chwili obecnej w Polsce SFP – ZAPA reprezentuje ponad 1400 twórców oraz ponad 100 producentów.
Od 2007 r. SFP-ZAPA wprowadza ISAN (International Standard Audiovisual Number), nieobowiązkowy systemem numeracji przeznaczony do identyfikacji utworów audiowizualnych. Numer ISAN to stały, uznawany międzynarodowo numer dla każdego utworu. Dzięki ISAN, utwory są identyfikowane niezależnie od tego, kiedy zostały wyprodukowane i na jakim nośniku są rozpowszechniane.
W 13 kwietnia 2016 r. w Brukseli na Walnym Zgromadzeniu Society of Audiovisual Authors (SAA) SFP-ZAPA zostało powtórnie wybrane do Zarządu (Board of Directors) tej organizacji, otrzymując największą liczbę głosów.

</doc>
<doc id="1285106" url="https://pl.wikipedia.org/wiki?curid=1285106" title="Droga krajowa B212 (Niemcy)">
Droga krajowa B212 (Niemcy)

Droga krajowa 212 () – niemiecka droga krajowa przebiegająca z południa na północ od skrzyżowania z drogą B213 w Hoyerswege w Dolnej Saksonii do skrzyżowania z autostradą A27 w Bremerhaven.
Droga krajowa 212n () Droga planowana jako połączenie z autostradą A281. Przyszłość inwestycji jest zagrożona, z uwagi na nieprzychylność gmin przez których teren droga miałaby przebiegać.

</doc>
<doc id="1285109" url="https://pl.wikipedia.org/wiki?curid=1285109" title="Klaudiusz Kaufmann">
Klaudiusz Kaufmann

Klaudiusz Kaufmann (ur. 8 kwietnia 1978 w Gliwicach) – pochodzący ze Śląska aktor teatralny i filmowy.
Życiorys.
W 2002 r. ukończył Akademię Teatralną w Warszawie. Od czasu studiów związany z offowym Teatrem LA M.ORT. Od maja 2015 roku pisze po śląsku bloga kulinarnego Chop w kuchni.

</doc>
<doc id="1285111" url="https://pl.wikipedia.org/wiki?curid=1285111" title="Pamplona (stacja kolejowa)">
Pamplona (stacja kolejowa)

Pamplona-Iruña – stacja kolejowa w Pampelunie, we wspólnocie autonomicznej Nawarra, w Hiszpanii. Znajdują się tu 2 perony.

</doc>
<doc id="1285112" url="https://pl.wikipedia.org/wiki?curid=1285112" title="Wyspa Mackenziego Kinga">
Wyspa Mackenziego Kinga

Wyspa Mackenziego Kinga () – należąca do Kanady bezludna wyspa w Archipelagu Arktycznym na Oceanie Arktycznym. Należy do archipelagu Wysp Królowej Elżbiety.
Jej powierzchnia wynosi 5048 km², co czyni ją 26. co do wielkości wyspą Kanady. Maksymalna wysokość to 457 m n.p.m.

</doc>
<doc id="1285116" url="https://pl.wikipedia.org/wiki?curid=1285116" title="Australian Open 1991">
Australian Open 1991

Australian Open 1991 – pierwszy w sezonie tenisowy turniej wielkoszlemowy, który odbywał się w dniach 14–27 stycznia 1991 roku, na twardych kortach Flinders Park w Melbourne. Była to 79. edycja rozgrywek oraz 4. odsłona imprezy na kortach Flinders Park.

</doc>
<doc id="1285118" url="https://pl.wikipedia.org/wiki?curid=1285118" title="Pavel Haas">
Pavel Haas

Pavel Haas (ur. 21 czerwca 1899 w Brnie, zm. 17 października 1944 w Auschwitz-Birkenau) – czeski kompozytor pochodzenia żydowskiego; brat aktora Hugo Haasa.
W latach 1921–1922 studiował w konserwatorium w Brnie u Leoša Janáčka. Poza komponowaniem nauczał także prywatnie kompozycji. Podczas okupacji niemieckiej był więźniem obozu koncentracyjnego Theresienstadt, następnie niemieckiego obozu zagłady Auschwitz-Birkenau, gdzie zginął w komorze gazowej.

</doc>
<doc id="1285128" url="https://pl.wikipedia.org/wiki?curid=1285128" title="Ridvan Dibra">
Ridvan Dibra

Ridvan Dibra (ur. 9 stycznia 1959 w Szkodrze) - albański prozaik, poeta i dziennikarz.
Życiorys.
Kształcił się w Szkodrze, gdzie ukończył szkołę średnią i studia z zakresu języka i literatury albańskiej na miejscowym uniwersytecie. W latach 1982-1987 uczył języka albańskiego w jednej ze szkół w Kukësie. W 1988 rozpoczął pracę dziennikarza w Szkodrze. Od 1994 roku jest wykładowcą języka albańskiego i literatury na uniwersytecie w Szkodrze.
Ridvan Dibra jest uważany za czołowego przedstawiciela współczesnej literatury albańskiej. Debiutował w roku 1989. Pisze powieści, opowiadania, dramaty, a także poezję. Jego utwory cechuje skłonność do eksperymentów formalnych. Jego dramat "Lufta e Tretë Botërore" (Trzecia Wojna Światowa) w 2013 zdobył główną nagrodę w organizowanym przez Ministerstwo Kultury Kosowa konkursie na oryginalny dramat albański. Za powieść "Legjenda e vetmisë" otrzymał nagrodę im. Rexhaia Surroiego.

</doc>
<doc id="1285129" url="https://pl.wikipedia.org/wiki?curid=1285129" title="Aschaffenburg Süd">
Aschaffenburg Süd

Aschaffenburg Süd – stacja kolejowa w Aschaffenburgu, w kraju związkowym Bawaria, w Niemczech. Znajduje się tu 1 peron.

</doc>
<doc id="1285131" url="https://pl.wikipedia.org/wiki?curid=1285131" title="Podróż apostolska Benedykta XVI do Francji">
Podróż apostolska Benedykta XVI do Francji

Podróż apostolska Benedykta XVI do Francji – papież Benedykt XVI w dniach 12–15 września 2008 odwiedził Francję, by wziąć udział w obchodach 150. rocznicy Objawień Maryjnych w Lourdes. Papież pierwszy dzień pielgrzymki spędził w Paryżu.
Program pielgrzymki Benedykta XVI do Francji.
 Dzień pierwszy – piątek 12 września:
Dzień drugi – sobota 13 września:
Dzień trzeci – niedziela 14 września:
Dzień czwarty – poniedziałek 15 września:

</doc>
<doc id="1285137" url="https://pl.wikipedia.org/wiki?curid=1285137" title="Last Stand">
Last Stand

Last Stand – kanadyjski film fabularny z 2000 roku, wyreżyserowany przez Lloyda A. Simandla do scenariusza Chrisa Hyde'a.

</doc>
<doc id="1285147" url="https://pl.wikipedia.org/wiki?curid=1285147" title="Onychogryphosis">
Onychogryphosis



</doc>
<doc id="1285149" url="https://pl.wikipedia.org/wiki?curid=1285149" title="Tympanosclerosis">
Tympanosclerosis



</doc>
<doc id="1285151" url="https://pl.wikipedia.org/wiki?curid=1285151" title="Garnizon Jarosław">
Garnizon Jarosław

Garnizon Jarosław – garnizon w Jarosławiu zajmowany kolejno przez jednostki wojskowe Cesarskiej i Królewskiej Armii, Wojska Polskiego.
Prestiż miasta podnosił fakt, że było ono średniej wielkości garnizonem wojskowym. Stacjonowały w nim na przestrzeni lat różne jednostki wojskowe.
Garnizon cesarsko-królewski.
Wydarzenia polityczne okresu tzw. zbrojnego pokoju po 1871 roku i rosnąca możliwość austriacko-rosyjskiego konfliktu zbrojnego spowodowały, iż Jarosław położony stosunkowo niedaleko granicy zaczął zmieniać się w coraz większy ośrodek wojskowy. Od 1871 roku w budynku poklasztornym opactwa benedyktynek i dawnym szpitalu wojskowym zakwaterowano 10 Pułk Piechoty, trzy szwadrony jazdy i dwie baterie armat. Oficerów zakwaterowano w mieście.
Po kongresie berlińskim w 1878 roku władze austriackie rozpoczęły powiększanie garnizonów stacjonujących w Galicji. Jarosław zaliczono do mniejszych punktów obronnych. W 1881 roku przybyły do jarosławskiego garnizonu oddziały kawalerii, dla których wynajęto prywatne budynki na Blichu i Brzostkowie (tzw. koszary Goldfingera i Pfeffera). Wobec postępującej militaryzacji miasta w latach 1887-1897 zbudowano baraki wojskowe obok dworca kolejowego (tzw. "Gergont") i przy klasztorze reformatów. Zakwaterowano tam 34, 89 i 90 Pułk Piechoty. Wybudowano również magazyny i ujeżdzalnię. W latach 1888-1889 fortyfikowano przedpole Jarosławia ziemnymi szańcami nad Sanem, na przedmieściu górnoleżajskim, na Olszanówce, na tzw. wądołąch i obok wsi Munina.
W 1880 i 1889 roku odbyły się pod Jarosławiem wielkie manewry wojskowe z udziałem cesarza Franciszka Józefa, który kwaterował w Pałacu Siemieńskich w Pawłosiowie i zwiedzał Jarosław. W 1893 roku z okazji urządzanych ponownie w okolicy manewrów wojskowych, cesarz Franciszek Józef oświadczył, że zamierza z Jarosławia uczynić miasto typowo garnizonowe z komendą korpusu, do czego jednak nigdy nie doszło.
Pod koniec XIX w. miasto stało się obwarowanym przyczółkiem mostowym Twierdzy Przemyśl. Załoga wojskowa garnizonu składała się z 3 pułków piechoty, pułku artylerii, pułku dragonów (kawalerii) i mniejszych oddziałów. Stacjonował tu również sztab 6 Dywizji Kawalerii i 5 Brygady Kawalerii.
Garnizon Wojska Polskiego II RP.
Zgodnie z obowiązującymi w okresie międzywojennym zasadami pod pojęciem garnizon rozumiano miejscowość, w której na stałe przebywają różne formacje zbrojne. Obszar garnizonu zamknięty był strefą, którą ustalał dowódca okręgu korpusu. W pierwszych latach po odzyskaniu niepodległości struktura organizacyjna władz garnizonowych była zróżnicowana i oparta głównie na wzorcach armii zaborczych. Organizacja władz garnizonowych zmieniała się kilkakrotnie, jednak zasadą było: najstarszy rangą dowódca pełnił funkcję dowódcy (później komendanta) garnizonu. Organem wykonawczym były – w zależności od wielkości garnizonu – Komendy Miast, Komendy Placu i Oficerowie Placu.
Służby.
Komenda Uzupełnień Koni (do 1926), następnie Rejonowy Inspektorat Koni.
Obsada personalna komendy placu.
"Obsada personalna komendy placu w marcu 1939":
Dowódcy Garnizonu Jarosław.
Kapelani Garnizonu Jarosław

</doc>
<doc id="1285153" url="https://pl.wikipedia.org/wiki?curid=1285153" title="Ann Sothern">
Ann Sothern

Harriette Arlene Lake (ur. 22 stycznia 1909 w Valley City, zm. 15 marca 2001 w Ketchum) − amerykańska aktorka, nominowana do Oscara za rolę drugoplanową w filmie "Sierpniowe wieloryby".

</doc>
<doc id="1285157" url="https://pl.wikipedia.org/wiki?curid=1285157" title="Sometimes a Hero">
Sometimes a Hero

Sometimes a Hero (lub Cold Vengeance) – amerykański film fabularny z 2003 roku.

</doc>
<doc id="1285167" url="https://pl.wikipedia.org/wiki?curid=1285167" title="Nürnberg-Eibach">
Nürnberg-Eibach

Nürnberg-Eibach – stacja kolejowa w Norymberdze, w kraju związkowym Bawaria, w Niemczech. Znajdują się tu 3 perony.

</doc>
<doc id="1285172" url="https://pl.wikipedia.org/wiki?curid=1285172" title="Varsowia (kwartet)">
Varsowia (kwartet)

Varsovia – kwartet smyczkowy założony w 1977 roku przez dwóch byłych członków Kwartetu Wilanowskiego.
Zespół dokonał m.in. pierwszego wykonania "Wariacji w formie ronda" Tadeusza Bairda (Paryż 1979). Nagradzany m.in. na konkursie w Helsinkach, i Evian. Nagrał kilka płyt LP.
Członkowie:

</doc>
<doc id="1285173" url="https://pl.wikipedia.org/wiki?curid=1285173" title="Gëzim Hajdari">
Gëzim Hajdari

Gëzim Hajdari (ur. 25 lutego 1957 w Lushnji) - albański poeta i tłumacz.
Życiorys.
Pochodził z rodziny, która doświadczyła prześladowań politycznych w okresie rządów Envera Hodży. Studiował literaturę albańską w Elbasanie, a także literaturę współczesną na uniwersytecie La Sapienza w Rzymie. Pierwsze utwory opublikował w 1990. W roku 1992 wyjechał do Włoch i żył w rozpadającej się ruderze w miejscowości Frosinone. Jego poezję odkryto w 1997 r., kiedy otrzymał prestiżową nagrodę Montale. Po tym sukcesie władze miasta Frosinone zaoferowały mu mieszkanie, otrzymał także honorowe obywatelstwo tego miasta. Hajdari nie jest tak ceniony w ojczystej Albanii, jak we Włoszech, gdzie uchodzi za jednego z czołowych nie-włoskich poetów, mieszkających w tym kraju.

</doc>
<doc id="1285177" url="https://pl.wikipedia.org/wiki?curid=1285177" title="Zwartka aponogetonolistna">
Zwartka aponogetonolistna

Zwartka aponogetonolistna, z. apogetonowa, z. onowodkolistna ("Cryptocoryne aponogetifolia") – gatunek rośliny z rodziny obrazkowatych. Występuje w naturze w Filipinach. Rośnie w głębokich wodach płynących, na stanowiskach od nasłonecznionych po zacienione.
Zastosowanie.
Popularna roślina akwariowa zalecana do sadzenia w dużych zbiornikach (300 l i więcej), ponieważ ze względu na rozmiary najlepiej się w nich prezentuje i najlepiej rośnie. Zalecana jest do sadzenia pojedynczo lub w grupach z tyłu akwarium. W uprawie rośnie szybko i dobrze w przeciętnych warunkach świetlnych, przy temperaturze wody 20-28°C, pH 7,0-8,0, w wodzie średnio twardej i twardej. Preferuje wodę zasadową. Rozmnażana jest przez podział ukorzenionych rozłogów. 

</doc>
<doc id="1285186" url="https://pl.wikipedia.org/wiki?curid=1285186" title="Zwartka Wendta">
Zwartka Wendta

Zwartka Wendta, kryptokoryna Wendta, ("Cryptocoryne wendtii") – gatunek błotnej i wodnej rośliny z rodziny obrazkowatych. Pochodzi ze Sri Lanki
Zastosowanie.
Jest uprawiana w akwariach. Występuje wiele odmian: brązowa, czerwona; roślina akwariowa sadzona w przedniej i środkowej części akwarium, tworzy ładne skupiska roślin, rozmnaża się poprzez kłącza, jest dość łatwa w uprawie, pH wody: 5,5-9; wymagania świetlne przeciętne, temperatura wody 20-30 °C, dorasta do ok. 20-25 cm.

</doc>
<doc id="1285187" url="https://pl.wikipedia.org/wiki?curid=1285187" title="Samodzielna Brygada Kawalerii Kraków">
Samodzielna Brygada Kawalerii Kraków



</doc>
<doc id="1285189" url="https://pl.wikipedia.org/wiki?curid=1285189" title="Zespół Cronkhite'a i Canady">
Zespół Cronkhite'a i Canady



</doc>
<doc id="1285190" url="https://pl.wikipedia.org/wiki?curid=1285190" title="Psara">
Psara

Psara () – wyspa w Grecji, na Morzu Egejskim, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Chios, w gminie Psara. W 2011 roku liczyła 454 mieszkańców.
Psara jest położona 81 km na zachód od wyspy Chios i 150 km na wschód od Aten. W jej najbliższym sąsiedztwie znajduje się wysepka Andipsara.
Historia.
Pierwsi osadnicy osiedlili się na Psarze w czasach mykeńskich, o czym świadczą liczne znaleziska archeologiczne. Homer jako pierwszy wymienił nazwę wyspy nazywając ją Psyra. Jednak ze względu na oddalenie od lądu i trudne warunki życia (brak ziem pod uprawę), osadnictwo na wyspie zostało przerwane. Ponownie zamieszkano na Psarze zapewne w XVI wieku. Na początku XIX wieku wyspa miała trzecią co do wielkości flotę handlową w Grecji po Hydrze i Spetses, liczącą około 45 statków.
Ludność Psary dołączyła się do greckiej wojny o niepodległość 10 kwietnia 1821 roku, 2 tygodnie po wybuchu powstania. Małe, zwrotne i szybkie okręty Psariotów z powodzeniem stawiały czoła flocie osmańskiej, prowadząc ataki m.in. za pomocą brulotów (zwanych też branderami). Z wyspy pochodził słynny bohater walk o niepodległość Grecji, dowódca brulotierów i przyszły premier, Konstandinos Kanaris.
Najtragiczniejszym wydarzeniem w dziejach wyspy była tzw. masakra na Psarze, w wyniku której 17 tysięcy ludzi zginęło lub uprowadzono w niewolę. 21 czerwca 1824 roku na wyspie wylądowały wojska osmańskie pod dowództwem Mechmeda Chosrefa Paszy, w celu ukarania greckiego powstania. Liczba ofiar rzezi była szczególnie wysoka, ponieważ na wyspie szukało wówczas schronienia wiele ludności cywilnej, głównie uciekinierów z innych wysp, w tym mieszkańców zmasakrowanej w 1822 roku sąsiedniej, większej wyspy Chios. 120 spośród obrońców po desperackiej walce świadomie wybrało dla siebie i swych bliskich śmierć samobójczą, wysadzając się w powietrze w dominującej nad okolicą fortyfikacji Mawri Rachi (gr. ). Część mieszkańców zdołała jednak opuścić wyspę. Uciekinierzy założyli następnie osadę Nea Psara (Nowa Psara) na wyspie Eubea. Tragedia, ale także determinacja obrońców odbiły się szerokim echem wśród społeczności międzynarodowej, wzmagając ruch filhelleński.
Wyspa weszła w skład odrodzonej Grecji w 1912 roku, w trakcie I wojny bałkańskiej, i pozostała w niej dzięki zwycięstwom w bitwach morskich koło przylądka Elli oraz wyspy Limnos. W obu bitwach wyróżnił się okręt pancerny „Psara”. Inny okręt o tej nazwie, niszczyciel „Psara”, służył w II wojnie światowej. Aktualnie „Psara” to nazwa fregaty o numerze taktycznym F-454, zwodowanej w 1993 w stoczni Hellenic Shipyard.
Warunki turystyczne.
Wyspa przyciąga niewielu turystów ze względu na brak pamiątek historycznych, turystycznych atrakcji i niekorzystne warunki klimatyczne (wietrzne wybrzeże, wzburzone morze). Wskutek tego rzadsze są tam również rejsy promowe.
Jedyną zamieszkaną miejscowością jest Psara, posiadająca niewielki port z połączeniem promowym z wyspą Chios oraz lądowisko helikopterów. Nieliczne domy pochodzą z XIX stulecia; nadal opustoszałe jest miejsce tragedii z 1824 roku. Najlepsze plaże to nieco odległe od miejscowości Lakka i Limnos. Na północy wyspy położony jest klasztor Kimisis, znany z dorocznej uroczystości w dniu 5 sierpnia, z procesją obnoszącą cudowną ikonę.

</doc>
<doc id="1285191" url="https://pl.wikipedia.org/wiki?curid=1285191" title="Zespół Bannayana, Rileya i Ruvalcaby">
Zespół Bannayana, Rileya i Ruvalcaby



</doc>
<doc id="1285193" url="https://pl.wikipedia.org/wiki?curid=1285193" title="Białoruska Partyzantka Ludowa">
Białoruska Partyzantka Ludowa

Białoruska Partyzantka Ludowa (biał. Беларуская Народная Партызанка, "Biełaruskaja Narodnaja Partyzanka", BNP) – białoruska zbrojna organizacja narodowowyzwoleńcza działająca na okupowanej Białorusi podczas II wojny światowej i w pierwszych latach powojennych.
Przed agresją wojsk niemieckich na Związek Radziecki w czerwcu 1941 roku, niemiecki wywiad wojskowy "Abwehra" nawiązał współpracę z Białoruskim Frontem Narodowym. Wspólnym wysiłkiem przez granicę zostały przerzucone grupy dywersyjne. Działały one głównie na obszarze Polesia. W pierwszych dniach wojny na tym terenie powstały oddziały Białoruskiej Samoobrony, które – wobec szybkiego odwrotu Armii Czerwonej – przez pewien czas rządziły na Polesiu. Na jej czele stali Wasil Wir, ataman Jakub Chareuski, Usiewaład Rodźka, Michał Wituszka. Białorusini blisko współdziałali z ukraińską Poleską Siczą atamana Tarasa Bulby-Borowcia. Po zainstalowaniu się niemieckiej administracji okupacyjnej Białoruska Samoobrona przekształciła się w Białoruską Partyzantkę Ludową.
W 1942 roku osiągnęła ona liczebność ok. 3 tysięcy ludzi. W tym czasie kontakt z nią nawiązała konspiracyjna Białoruska Ludowa Hramada. Na początku lipca 1942 roku w rejonie miejscowości Iwacewicze doszło do pierwszego zjazdu dowódców oddziałów partyzanckich i przedstawicieli kierownictwa Hramady. W jego wyniku utworzono tzw. "ławę atamanów" jako organ kierowniczy. Komendantem BNP został płk Iwan Szańko, dowódca jednego z oddziałów partyzanckich. Do kierownictwa politycznego weszli Siarhiej Chmara, W. Wir i Jurka Stasiewicz. W listopadzie 1942 roku miała miejsce druga narada ławy atamanów. Powstał Główny Sztab Partyzantki z płk. I. Szańko na czele i jego 2 zastępcami: atamanami J. Chareuskim i Syworym. Partyzantka rozrosła się do 5 tysięcy ludzi.
Oddziały BNP działały na Polesiu, Smoleńszczyźnie, Mohylewszczyźnie i Bracławszczyźnie, gdzie występowały pod nazwą "Ludowej Partyzantki Socjal-Rewolucyjnej". Na Polesiu współdziałały z ukraińską partyzantką atamana T. Bulby-Borowcia, zwalczając polską i sowiecką partyzantkę. Jednocześnie od 1942 roku rosła w siłę partyzantka radziecka, która oprócz Niemców zwalczała też białoruską partyzantkę narodową; na Polesiu zaczęły pojawiać się też sowieckie grupy desantowe NKWD. W 1943 roku został zabity płk I. Szańko wraz z adiutantem. Duża część oddziałów zostało rozbitych, niektóre zostały podporządkowane komunistycznej partyzantce. Były też oddziały, które wyszły z lasu i wstąpiły do Wolnego Korpusu Białoruskiej Samoobrony, czy później do Białoruskiej Obrony Krajowej.
Po zajęciu Białorusi przez Armię Czerwoną w 1944 roku, silnie osłabiona BNP rozpoczęła walkę z nową okupacją. Jednakże faktycznie brak już było centralnego kierownictwa, zaś oddziały działały samodzielnie. Zostały one rozbite do końca lat 40. Części partyzantów udało się przedostać na Zachód.

</doc>
<doc id="1285198" url="https://pl.wikipedia.org/wiki?curid=1285198" title="Kwartet Łazienek Królewskich">
Kwartet Łazienek Królewskich

Kwartet Łazienek Królewskich – polski kwartet smyczkowy. Powstał w 1968 roku, założony przez studentów Arnolda Rezlera. Nagrodzony na konkursach dla zespołów kameralnych w Łodzi (1968), Warszawie (1969) i Budapeszcie (1973). Występował w kilku krajach europejskich. Kwartet dokonał kilku nagrań LP. Działalność zakończył pod koniec lat osiemdziesiątych.
Członkowie zespołu:
Oprac. na podstawie programu "Warszawskiej jesieni"

</doc>
<doc id="1285202" url="https://pl.wikipedia.org/wiki?curid=1285202" title="Gare de Marseille-Saint-Charles">
Gare de Marseille-Saint-Charles

Gare de Marseille-Saint-Charles – stacja kolejowa w Marsylii, w regionie Prowansja-Alpy-Lazurowe Wybrzeże, we Francji. Znajduje się tu 9 peronów i stacja metra. W 2007 obsłużyła około 15 mln pasażerów.

</doc>
<doc id="1285210" url="https://pl.wikipedia.org/wiki?curid=1285210" title="Zespół Imerslund i Gräsbecka">
Zespół Imerslund i Gräsbecka



</doc>
<doc id="1285211" url="https://pl.wikipedia.org/wiki?curid=1285211" title="Northfork (film)">
Northfork (film)

Northfork – amerykański niezależny film fabularny, wyreżyserowany przez Michaela Polisha do scenariusza autorstwa swojego i swojego brata, Marka Polisha. Trzeci wspólny film braci Polish.
Fabuła.
Jest rok 1955. Mieszkańcy małej osady w stanie Montana są zmuszeni do opuszczenia swojego miejsca zamieszkania, ponieważ będzie budowana tam nowa tama.

</doc>
<doc id="1285212" url="https://pl.wikipedia.org/wiki?curid=1285212" title="Mistrzostwa Czterech Kontynentów w Łyżwiarstwie Figurowym 2007">
Mistrzostwa Czterech Kontynentów w Łyżwiarstwie Figurowym 2007

Mistrzostwa czterech kontynentów w łyżwiarstwie figurowym 2007 – 9. edycja zawodów rangi mistrzowskiej dla łyżwiarzy figurowych z Azji, Afryki, Ameryki oraz Australii i Oceanii. Mistrzostwa odbywały się od 5 do 10 lutego 2007 w hali World Arena w amerykańskim Colorado Springs.
Mistrzami w konkurencjach solowych zostali Amerykanie Evan Lysacek i Kimmie Meissner. Wśród par sportowych triumfowali Chińczycy Shen Xue i Zhao Hongbo. Natomiast w konkurencji par tanecznych złoto wywalczyli Kanadyjczycy Marie-France Dubreuil i Patrice Lauzon.
Kwalifikacje.
W zawodach mogli wziąć udział reprezentanci czterech kontynentów: Azji, Afryki, Ameryki oraz Australii i Oceanii, którzy przed dniem 1 lipca 2006 roku ukończyli 15 rok życia. W odróżnieniu od innych zawodów rangi mistrzowskiej w łyżwiarstwie figurowym, podczas mistrzostw czterech kontynentów każdy kraj może wystawić 3 reprezentantów w każdej konkurencji, niezależnie od wyników osiągniętych przed rokiem.
Wyniki.
Pary sportowe.
Jessica Dubé i Bryce Davison nie ukończyli programu dowolnego, ponieważ podczas wykonywania równoległego piruetu w pozycji wagi, Davison uderzył łyżwą w twarz Dubé. Łyżwiarka została natychmiast została odwieziona do szpitala i przeszła operację twarzy. Po tym zdarzeniu przeszła również operację plastyczną i nie zaprzestała startów w zawodach łyżwiarskich.

</doc>
<doc id="1285217" url="https://pl.wikipedia.org/wiki?curid=1285217" title="Zespół Neua i Laxovy">
Zespół Neua i Laxovy



</doc>
<doc id="1285223" url="https://pl.wikipedia.org/wiki?curid=1285223" title="Zespół Mowata i Wilsona">
Zespół Mowata i Wilsona



</doc>
<doc id="1285225" url="https://pl.wikipedia.org/wiki?curid=1285225" title="Erlangen (stacja kolejowa)">
Erlangen (stacja kolejowa)

Erlangen – stacja kolejowa w Erlangen, w kraju związkowym Bawaria, w Niemczech. Znajdują się tu 3 perony.

</doc>
<doc id="1285228" url="https://pl.wikipedia.org/wiki?curid=1285228" title="Zespół Simpsona, Golabiego i Behmela">
Zespół Simpsona, Golabiego i Behmela



</doc>
<doc id="1285233" url="https://pl.wikipedia.org/wiki?curid=1285233" title="Zespół Lujana i Frynsa">
Zespół Lujana i Frynsa



</doc>
<doc id="1285234" url="https://pl.wikipedia.org/wiki?curid=1285234" title="Artur Bodnar">
Artur Bodnar

Artur Bodnar (ur. 4 sierpnia 1929 w miejscowości Rogóźno, zm. 19 lipca 1989) – politolog, działacz państwowy.
Życiorys.
Od 1948 roku należał do PZPR. W 1954 ukończył Leningradzki Instytut Planowania. W latach 1958–1961 był ekspertem w Sekretariacie RWPG w Moskwie. Od 1977 był profesorem na Uniwersytecie Warszawskim. W latach 1978–1981 był dyrektorem Instytutu Nauk Politycznych Uniwersytetu Warszawskiego. Od 1972 był członkiem Komitetu Nauk Politycznych Polskiej Akademii Nauk, a w latach 1978–1980 jego wiceprzewodniczącym.
Był uczestnikiem rozmów w Magdalence. Jako reprezentant strony rządowo-koalicyjnej był uczestnikiem obrad Okrągłego Stołu w zespole ds. reform politycznych.
Był autorem 15 książek z dziedziny polityki gospodarczej i politologii.
Został odznaczony Krzyżem Oficerskim Orderu Odrodzenia Polski.

</doc>
<doc id="1285235" url="https://pl.wikipedia.org/wiki?curid=1285235" title="Zespół Opitza i Kaveggii">
Zespół Opitza i Kaveggii



</doc>
<doc id="1285240" url="https://pl.wikipedia.org/wiki?curid=1285240" title="Navan">
Navan

Navan (irl. "An Uaimh") – największe miasto i stolica hrabstwa Meath w Irlandii. Miasto położone jest 50 kilometrów na północny zachód od Dublina, przy ujściu rzeki Blackwater do Boyne, ok. 10 km od historycznego miejsca Hill of Tara (wzgórza Tara) oraz ok. 20 km od Brú na Bóinne (z neolitycznymi monumentami Newgrange, Knowth i Dowth). Miasto przyjęło angielską nazwę Navan w 1971 roku po zmianach w ustawodawstwie krajowym.
Sławni ludzie.
W Navan urodzili się:

</doc>
<doc id="1285241" url="https://pl.wikipedia.org/wiki?curid=1285241" title="Diseases Database">
Diseases Database

Diseases Database – baza danych medycznych o darmowym, nieograniczonym dostępie, zawierająca informacje dotyczące chorób, ich objawów i leczenia. Wykorzystuje Unified Medical Language System (UMLS).

</doc>
<doc id="1285246" url="https://pl.wikipedia.org/wiki?curid=1285246" title="Zespół Townesa i Brocksa">
Zespół Townesa i Brocksa



</doc>
<doc id="1285253" url="https://pl.wikipedia.org/wiki?curid=1285253" title="Kiss Me, Guido">
Kiss Me, Guido

Kiss Me, Guido – niezależny amerykański film fabularny z 1997 roku.
Bohaterem filmu jest Warren, młody gej, poszukujący współlokatora. Na jego ogłoszenie, nadane w gazecie, odpowiada Włoch Frankie. Mężczyzna nie jest świadomy orientacji seksualnej swojego nowego współlokatora.
Powstały w 2001 roku sitcom "Między nami facetami" fabularnie bazuje na filmie Tony'ego Vitale'a.

</doc>
<doc id="1285261" url="https://pl.wikipedia.org/wiki?curid=1285261" title="Schwabach (stacja kolejowa)">
Schwabach (stacja kolejowa)

Schwabach – stacja kolejowa w Schwabach, w kraju związkowym Bawaria, w Niemczech. Znajdują się tu 2 perony.

</doc>
<doc id="1285268" url="https://pl.wikipedia.org/wiki?curid=1285268" title="Pomnik Martyrologii Dzieci">
Pomnik Martyrologii Dzieci

Pomnik Martyrologii Dzieci, tzw. Pęknięte Serce w Łodzi – odsłonięty 9 maja 1971 roku. Upamiętnia tragiczne losy dzieci polskich w okresie II wojny światowej, a szczególnie dzieci-więźniów pobliskiego obozu dla polskich dzieci i młodzieży przy ul. Przemysłowej w Łodzi. Pomnik znajduje się w parku im. Szarych Szeregów u zbiegu ulic Brackiej i Staszica.
Historia.
Budowę pomnika podjęto z inicjatywy wychowanków Ośrodka Szkolno-Wychowawczego dla Dzieci Głuchych w Przemyślu. Uczniowie 7 klasy tej szkoły napisali list do łódzkiego koła ZBoWiD proponując wzniesienie pomnika upamiętniającego martyrologię dzieci osadzonych podczas II wojny światowej w pobliskim niemieckim obozie "wychowawczym" dla dzieci i młodzieży polskiej przy ul. Przemysłowej, który był położony w kwadracie obecnych ulic Brackiej, Emilii Plater, Górniczej i Zagajnikowej, czyli z historycznego punktu widzenia pomnik stoi poza terenem tego obozu. 
Po akceptacji zamysłu przez władze został rozpisany konkurs, który w 1968 r. wygrał zespół w składzie: Jadwiga Janus (pomnik) i architekt Ludwik Mackiewicz (założenie architektoniczne). Akt erekcyjny budowy pomnika wmurowano 13 września 1969 roku, zapisano w nim między innymi: „Niech przekaże przyszłym pokoleniom nasze wspólne wołanie: Nigdy więcej wojny, Nigdy więcej obozów”..
Pomnik został umiejscowiony w specjalnie w tym celu zbudowanym parku w miejscu pustego pola, któremu podówczas nadano miano „Promienistych” (młodzieżowa grupa konspiracyjna Gwardii Ludowej (AL) działająca w Łodzi), a około 1991 r. zmieniono nazwę na „Szarych Szeregów”.
Uroczyście odsłonięty 9 maja 1971 roku, w 26. rocznicę zwycięstwa nad nazizmem. W uroczystości wzięła udział łódzka chorągiew ZHP, wicepremier PRL Wincenty Kraśko, władze Łodzi oraz byli więźniowie obozu, którzy na ceremonię przybyli z całej Polski.
Przed pomnikiem umieszczono płytę z napisem: „Odebrano Wam życie, dziś dajemy Wam tylko pamięć”, a obok znicz, który niegdyś palił się "wiecznym" ogniem, ale od ok. 20 lat jest zapalany (z przyczyn finansowych) tylko podczas uroczystości pod pomnikiem. Po interwencjach w 2020 roku Rada Miasta rozpatrywała wniosek o przyłączeniu znicza do sieci gazowej i ponowne zapalenie na stałe. Ma to się stać po przeprowadzonym remoncie, który został rozpoczęty w 2020 roku. 
W 1984 Poczta Polska wydała znaczek okolicznościowy z tym pomnikiem o nominale 16 zł.
W pobliskiej Szkole Podstawowej nr 81 im. Bohaterskich Dzieci Łodzi, przy ul. E. Plater 28/32, znajduje się niewielka ekspozycją muzealna poświęcona dziejom tego obozu.
W kwietniu 2019 doszło do profanacji pomnika. Nieznani sprawcy namalowali na nim swastykę oraz nazwisko znanego koszykarza Marcina Gortata. Dewastacja została odkryta podczas spaceru "Śladami getta łódzkiego. Południowa granica getta", zorganizowanego przez Muzeum Tradycji Niepodległościowych w Łodzi. Napisy zostały usunięte przez dziennikarzy i pracowników usług komunalnych.

</doc>
<doc id="1285270" url="https://pl.wikipedia.org/wiki?curid=1285270" title="The Sarah Connor Chronicles">
The Sarah Connor Chronicles



</doc>
<doc id="1285272" url="https://pl.wikipedia.org/wiki?curid=1285272" title="United States Forest Service">
United States Forest Service

United States Forest Service (Służba Leśna Stanów Zjednoczonych) – federalna agencja rządowa wchodząca w skład Departamentu Rolnictwa Stanów Zjednoczonych. Pod jej zarządem znajduje się 155 Lasów Państwowych oraz 20 narodowych łąk o łącznej powierzchni ponad 781 tysięcy km². Budżet United States Forest Service w roku podatkowym 2008 wynosił około 5,8 miliardów dolarów.

</doc>
<doc id="1285273" url="https://pl.wikipedia.org/wiki?curid=1285273" title="Benedykt Zaccaria">
Benedykt Zaccaria

Benedykt Zaccaria, wł. Benedetto Zaccaria (ur. ok. 1235, zm. 1307) – genueński żeglarz, podróżnik, kupiec, polityk i admirał, władca Chios w latach 1304-1307. 
Życiorys.
Był jednym z dowódców i autor zwycięstwa genueńskiej floty w bitwie morskiej pod Melorią. Michał VIII Paleolog przyznał w 1267 jemu i jego bratu Manuelowi obie Fokee: Starą i Nową. Obaj Zaccariowie zorganizowali tam eksploatację ałunu, tj. dwunastowodnego siarczanu glinowo-potasowego, niezbędnego do produkcji tkanin i ich barwienia. Bracia zapewnili transport na Zachód, wykorzystując do tego własną flotę, która przewoziła cenny minerał do Flandrii. Benedykt Zaccaria zajął Chios w 1304. Cesarz Andronik II Paleolog uznał ten stan rzeczy. Zaccaria zorganizował eksploatację mastyksu. Jego synem i następca na Chios był Paleolog Zaccaria. 

</doc>
<doc id="1285276" url="https://pl.wikipedia.org/wiki?curid=1285276" title="Zespół Weissenbachera i Zweymüllera">
Zespół Weissenbachera i Zweymüllera



</doc>
<doc id="1285279" url="https://pl.wikipedia.org/wiki?curid=1285279" title="Benedetto Zaccaria">
Benedetto Zaccaria



</doc>
<doc id="1285281" url="https://pl.wikipedia.org/wiki?curid=1285281" title="Zespół Jacksona i Weissa">
Zespół Jacksona i Weissa



</doc>
<doc id="1285283" url="https://pl.wikipedia.org/wiki?curid=1285283" title="Zespół Börjesona, Forssmana i Lehmana">
Zespół Börjesona, Forssmana i Lehmana



</doc>
<doc id="1285286" url="https://pl.wikipedia.org/wiki?curid=1285286" title="Konkrecje glebowe">
Konkrecje glebowe

Konkrecje glebowe, nowotwory glebowe – odróżniające się od masy glebowej skupienia materiału powstałe w wyniku procesów zachodzących w glebie.

</doc>
<doc id="1285291" url="https://pl.wikipedia.org/wiki?curid=1285291" title="Peerguardian">
Peerguardian



</doc>
<doc id="1285292" url="https://pl.wikipedia.org/wiki?curid=1285292" title="Gare d’Austerlitz">
Gare d’Austerlitz

Gare d’Austerlitz – jeden z głównych dworców kolejowych Paryża, stracił na znaczeniu po otwarciu LGV Atlantique. Posiada 21 torów. Także stacja metra.

</doc>
<doc id="1285298" url="https://pl.wikipedia.org/wiki?curid=1285298" title="Kogula">
Kogula

2 miejscowości w Estonii:

</doc>
<doc id="1285300" url="https://pl.wikipedia.org/wiki?curid=1285300" title="Albacete (stacja kolejowa)">
Albacete (stacja kolejowa)

Albacete – stacja kolejowa w Albacete, w regionie Kastylia-La Mancha, w Hiszpanii. Znajdują się tu 4 perony.

</doc>
<doc id="1285308" url="https://pl.wikipedia.org/wiki?curid=1285308" title="Możesz na mnie liczyć">
Możesz na mnie liczyć

Możesz na mnie liczyć ("You Can Count on Me") – amerykański film fabularny z 2000 roku. Film uhonorowano licznymi nagrodami, m.in. podczas Festiwalu Filmowego w Sundance.

</doc>
<doc id="1285309" url="https://pl.wikipedia.org/wiki?curid=1285309" title="Morten">
Morten



</doc>
<doc id="1285312" url="https://pl.wikipedia.org/wiki?curid=1285312" title="Live in Paris 1975">
Live in Paris 1975

Live in Paris 1975 jest koncertowym albumem brytyjskiego zespołu hardrockowego Deep Purple, zarejestrowanym w Paryżu w roku 1975. Album miał ukazać się jeszcze przed albumem "Come Taste the Band" ale Purple Records nie wydało go aż do roku 2001.
Na początku 1975 roku gitarzysta Ritchie Blackmore zarejestrował swój pierwszy album z Rainbow i zdecydował się opuścić Deep Purple. To skutkowało ostatnim koncertem zespołu w Paryżu 7 kwietnia 1975 i było historyczną chwilą w ich długiej karierze, oznaczającą definitywne rozstanie się Blackmore'a z zespołem (aż do jego reaktywacji w roku 1984).
Album zawierał ścieżki z płyt "Burn" i "Stormbringer" (ten drugi rzadko słyszany był na scenie) i zaprezentował po raz ostatni linię Mk III. Deep Purple po raz ostatni zagrali utwory "The Gypsy", "Lady Double Dealer", "Mistreated" i "You Fool No One", chociaż Rainbow i Whitesnake na swoich koncertach w dalszym ciągu grali "Mistreated".

</doc>
<doc id="1285314" url="https://pl.wikipedia.org/wiki?curid=1285314" title="Badalona (stacja kolejowa)">
Badalona (stacja kolejowa)

Badalona – stacja kolejowa w Badalonie, w Katalonii, w Hiszpanii. Znajdują się tu 2 perony. Stacja obsługuje tylko ruch podmiejski aglomeracji Barcelony. Zatrzymują się tu jedynie pociągi podmiejskie Rodalies Barcelona.

</doc>
<doc id="1285315" url="https://pl.wikipedia.org/wiki?curid=1285315" title="Agresja językowa">
Agresja językowa

Agresja językowa – napastliwe, brutalne zachowanie nadawcy wypowiedzi wobec uczestników komunikacji językowej, przeciwne zasadom grzeczności wypowiedzi. Do jej przejawów należą: napastliwy ton wypowiedzi, posługiwanie się wyrażeniami negatywnie oceniającymi rozmówcę, obelgami lub wulgaryzmami. Agresja językowa zwykle wiąże się z poniżeniem odbiorcy, może ranić, obrażać. Jako ukryta forma agresji językowej wymieniana jest ironia.

</doc>
<doc id="1285316" url="https://pl.wikipedia.org/wiki?curid=1285316" title="Morthen">
Morthen

Morthen – osada w Anglii, w hrabstwie South Yorkshire, w dystrykcie metropolitalnym Rotherham. Leży 12 km na wschód od miasta Sheffield i 224 km na północ od Londynu.

</doc>
<doc id="1285317" url="https://pl.wikipedia.org/wiki?curid=1285317" title="Mortan">
Mortan



</doc>
<doc id="1285338" url="https://pl.wikipedia.org/wiki?curid=1285338" title="Barwienie metodą Neissera">
Barwienie metodą Neissera

Barwienie metodą Neissera - technika barwienia w mikrobiologii, służąca diagnostyce maczugowca błonicy. 
Metoda uwidacznia charakterystyczne dla niego ziarnistości Ernsta Babesa, wybarwiające się na fioletowo. Preparat bezpośredni pobrany z tylnej ściany gardła, po utrwaleniu nad palnikiem należy:
następnie osuszyć preparat i oglądać pod mikroskopem z użyciem cieczy imersyjnej.

</doc>
<doc id="1285340" url="https://pl.wikipedia.org/wiki?curid=1285340" title="Ō-dachi">
Ō-dachi

Ō-dachi (jap. 大太刀; dosł. "wielki miecz") – japońska długa sieczna broń biała, należąca do grupy tzw. "mieczy japońskich" (nihon-tō). Ō-dachi był bronią bardzo długą noszoną przez plecy, a jego głownia mierzyła co najmniej 3 shaku (ok. 90 cm). Nie jest jednak dokładnie ustalone, jakie dokładnie rozmiary i parametry kwalifikowały miecz jako ō-dachi.
Wytwarzanie.
Ō-dachi były bronią wyjątkowo trudną do wytworzenia tradycyjnymi metodami ze względu na swoje ogromne rozmiary. Im dłuższa była głownia, tym trudniej było utrzymać ją w temperaturze pozwalającej na swobodne kucie i hartowanie (które często kończyło się jej wypaczeniem). Dodatkowe trudności sprawiało zapotrzebowanie na specjalne, większe paleniska i zbiorniki do hartowania oraz fakt, że do wykucia jednej głowni potrzebny był cały zespół ludzi składający się z kowala i jego pomocników.
Odmienne są także metody polerowania takich głowni. Z racji swoich rozmiarów musi być ona unieruchamiana, a następnie szlifowana, w przeciwieństwie do mniejszych głowni, które były przesuwane po nieruchomych kamieniach szlifierskich.
Współcześnie praktycznie nie wytwarza się już ō-dachi ze względu na ogromne koszty i brak zastosowania. Głównie zamawiają je świątynie, gdyż broń ta jest silnie związana z religią shintō.
Wykorzystanie.
Ō-dachi używano w różnych celach, między innymi jako:
Walka ō-dachi polegała przede wszystkim na wykorzystaniu jego rozmiarów i masy do potężnych ciosów z góry. Do bitwy natomiast noszono je na dwa sposoby:
Zastosowanie bojowe zaniknęło jednak po 1615 roku, kiedy rozegrała się ostatnia, wielka bitwa kończąca okres Sengoku oraz rozpoczął się okres Edo.

</doc>
<doc id="1285344" url="https://pl.wikipedia.org/wiki?curid=1285344" title="Otachi">
Otachi



</doc>
<doc id="1285348" url="https://pl.wikipedia.org/wiki?curid=1285348" title="Interia.tv">
Interia.tv



</doc>
<doc id="1285349" url="https://pl.wikipedia.org/wiki?curid=1285349" title="Charles Wesley Emerson">
Charles Wesley Emerson

Charles Wesley Emerson (ur. 1837, zm. 1908) – założyciel i pierwszy prezydent (rektor) Emerson College w Bostonie w Massachusetts, autor licznych publikacji na temat oratorstwa, a także minister (duchowny) Kościoła Unitariańskiego.
Życiorys.
Przed założeniem koledżu Emerson był duchownym, głoszącym kazania w parafiach kongregacjonalistycznych i unitarjańskich do 1885 r. W 1877 r. zarejestrował w Uniwersytecie Bostońskim Szkołę Oratostwa ("School of Oratory"), gdzie studia odbywały się pod kierunkiem prof. Lewisa B. Monroe'a. W 1879 r. Emerson studiował medycynę w Filadelfii oraz porowadził kursy z wymowy, ekspresji, kultury głosu, sztuki i zagadnień związanych z oratorstwem w Kościele Unitariańskim w Vineland w New Jersey. Niedługo po śmierci prof. Lewisa B. Monroe'a i zamknięciu Szkoły Oratorstwa na Boston College, w 1880 r. Emerson otworzył Bostońskie Konserwatorium Wymowy, Oratorstwa i Sztuki Dramatycznej ("Boston Conservatory of Elocution, Oratory, and Dramatic Art"). Rok później uczelnia zmieniła nazwę na Konserwatorium Oratorstwa im. Monroe'a ("Monroe Conservatory of Oratory") na cześć prof. Lewisa B. Monroe'a. Podczas, gdy był prezydentem Konserwatorium publikował książki, m.in. "The Evolution of Expression", która to stała się podstawowym podręcznikiem programu nauczania w Konserwatorium. W 1900 Emerson College został zakupiony przez Henry'ego i Jessie'ego Southwicków. Charles Emerson przeszedł na emeryturę trzy lata później, w 1903 r., a jego miejsce na stanowisku prezydenta uczelni zajął William J. Rolfe.
Emerson uważał, że zdolność do komunikacji jest kluczem do wykorzystania w pełni swojego potencjału. Był przekonany, że jeśli student przejdzie jego akademicki program kształcenia, w przyszłości osiągnie sukces, bez względu na profesję jaką wybierze czy starania jakie podejmie.
Został pochowany na cmentarzu Prospect Hill Cemetery w Milford w Massachusetts.

</doc>
<doc id="1285350" url="https://pl.wikipedia.org/wiki?curid=1285350" title="Festuca cinerea">
Festuca cinerea



</doc>
<doc id="1285351" url="https://pl.wikipedia.org/wiki?curid=1285351" title="Kostrzewa sina">
Kostrzewa sina



</doc>
<doc id="1285352" url="https://pl.wikipedia.org/wiki?curid=1285352" title="Cena życia">
Cena życia

Zobacz też:

</doc>
<doc id="1285363" url="https://pl.wikipedia.org/wiki?curid=1285363" title="Ginter">
Ginter

Guncerz, Ginter, Gunter – imię męskie pochodzenia germańskiego, składające się z członów "gund" – „walka, wojna, bitwa” i "heri", co jako drugi człon imienia oznaczało „dowódca wojskowy”. W Polsce imię to nadawane było od średniowiecza, nosił je m.in. biskup płocki Gunter, który był jednym z inicjatorów sprowadzenia do Polski zakonu krzyżackiego. Notowane w formach: Guncerz, Guncarz, Kuncerz, lat. Guncerus, Gunter, Ginter, łac. Guntherus, lat. Gunterus, Ginterus, Cuntherus; ze zdrobnieniami: Gincyl, Guncel, Guncyl, Gunt, Guntek, Guntko, Gun, Gusz, Gusza, Guszek, Guszko.
Jego odpowiednikiem w krajach skandynawskich jest Gunnar. W Islandii Gunnar jest 4. co do popularności imieniem; nosi je 3181 osób .

</doc>
<doc id="1285364" url="https://pl.wikipedia.org/wiki?curid=1285364" title="MACO">
MACO

Przedsiębiorstwo Mayer &amp; Co Beschläge GmbH (znane również pod nazwą MACO) jest międzynarodowym producentem okuć do okien i drzwi, główna siedziba przedsiębiorstwa znajduje się w Salzburgu w Austrii. Firma zatrudnia ponad 2300 na całym świecie (stan: lipiec 2007), powierzchnia całkowita zakładów produkcyjnych ponad 140.000 m².
Historia.
Przedsiębiorstwo zostało założone przez Lorenza Mayera w 1947 w miejscowości Altenmarkt im Pongau. W roku 1952 firma została przeniesiona do Salzburga W 1971 roku Lorenz Mayer umiera w firmie, Ernst Mayer przejmuje zarządzanie firmą. W latach 1972 – 1992 przedsiębiorstwo rozrasta się do 25.400 m² i 590 pracowników. W 1995 roku zostaje otworzony drugi zakład produkcyjny w Trieben, jego stopniowa rozbudowa trwa do roku 2007.
Lokalizacja.
Zakłady produkcyjne.
Okucia Maco produkowane są w dwóch zakładach produkcyjnych:
Trzeci zakład produkcyjny w Mauterndorf, rozpocznie produkcję w połowie 2008 roku. Zakład montażowy w Kaludze (Rosja) zostanie oddany do użytku do końca 2008 roku i będzie obsługiwał wyłącznie rynek rosyjski.
Rocznie firma Maco wyposaża w swoje okucia 25 milionów okien.
Oddziały zagraniczne.
Oddziały zagraniczne znajdują się w:

</doc>
<doc id="1285367" url="https://pl.wikipedia.org/wiki?curid=1285367" title="Vinetastraße">
Vinetastraße

Vinetastraße (do 1993 "Pankow (Vinetastraße)") – stacja metra w Berlinie, w dzielnicy Pankow, w okręgu administracyjnym Pankow na linii U2. Stacja została otwarta w 1930.

</doc>
<doc id="1285368" url="https://pl.wikipedia.org/wiki?curid=1285368" title="Osiedle Słoneczne (Iława)">
Osiedle Słoneczne (Iława)

Osiedle Słoneczne – osiedle we wschodniej części Iławy, położone między torami kolejowymi a rzeką Iławką. Osiedle jest w trakcie budowy. Dojazd do osiedla stanowi obwodnica Iławy. Na terenie osiedla znajduje się nowy cmentarz komunalny.
Komunikacja.
Przez teren osiedla przebiega trasa 1 linii komunikacyjnej. Jest to linia numer:
Linia biegnie ulicami: al. Jana Pawła II i Piaskową. Przy ul. Piaskowej znajduje się pętla "Cmentarz" dla linii numer 1.

</doc>
<doc id="1285376" url="https://pl.wikipedia.org/wiki?curid=1285376" title="Berlin-Pankow (stacja kolejowa)">
Berlin-Pankow (stacja kolejowa)

Berlin-Pankow – stacja kolejowa na liniach S2, S8 i S9 S-Bahn oraz stacja początkowa metra w dzielnicy Pankow, w okręgu administracyjnym Pankow na linii U2.
Stacja kolejowa została otwarta w 1880 roku, zaś w 2000 otwarto podziemną stację metra.

</doc>
<doc id="1285377" url="https://pl.wikipedia.org/wiki?curid=1285377" title="Ulica Ostródzka w Iławie">
Ulica Ostródzka w Iławie

Ulica Ostródzka w Iławie to główna ulica Osiedla Ostródzkiego. Stanowi ona część drogi krajowej nr 16 i jest trasą wylotową na Ostródę oraz dalej na Olsztyn, Ełk, Augustów i Ogrodniki (przejście graniczne z Litwą). W czasach przedwojennych ulica nosiła nazwę Osteroderstraße.
Komunikacja.
Ulicą Ostródzką biegną trasy 3 linii komunikacyjnych. Są to linie numer:
Przystanki przy ul. Ostródzkiej mają linie nr 3 i 7.

</doc>
<doc id="1285379" url="https://pl.wikipedia.org/wiki?curid=1285379" title="Krajowe środki płatnicze">
Krajowe środki płatnicze

Krajowe środki płatnicze – w rozumieniu ustawy z dnia 27 lipca 2002 r. Prawo dewizowe, krajowymi środkami płatniczymi są:

</doc>
<doc id="1285381" url="https://pl.wikipedia.org/wiki?curid=1285381" title="Workcamp">
Workcamp

Workcamp (z ang. - "praca na obozie") – obóz wolontariacki; projekt, w ramach którego międzynarodowa grupa wolontariuszy razem pracuje na rzecz lokalnej społeczności lub organizacji pozarządowej. Celem, oprócz wykonania powierzonego zadania realizującego określone dobro wspólne, jest również wzajemne poznanie oraz integracja uczestników projektu i lokalnej społeczności (gospodarza). Zdecydowana większość workcampów to projekty krótkoterminowe (trwające od 2 do 4 tygodni). Nie są to wyłącznie projekty młodzieżowe. W workcampach biorą udział osoby w różnym wieku.
Tło historyczne.
Międzynarodowe obozy wolontariackie mają długą historię, która jest połączona z ideą, że praktyczna praca może budować porozumienie między przedstawicielami różnych kultur i narodów, nawet jeśli są one obarczone historią konfliktów, czasem niezwykle tragiczną.
Za pierwszy zorganizowany w duchu tej idei workcamp uważa się obóz wolontariacki, który odbył się w 1920 roku w Esnes-en-Argonne, w pobliżu francuskiej miejscowości Verdun, w regionie, który został zniszczony w czasie I wojny światowej. 
W tym pierwszym obozie, którego głównym pomysłodawcą i organizatorem był szwajcarski pacyfista i obdżektor, Pierre Cérésole, wzięli udział obywatele (i byli żołnierze) krajów, które jeszcze kilka miesięcy wcześniej toczyły ze sobą wojnę. Wolontariusze pracowali razem na rzecz odbudowy wioski. 
Cérésole był również pomysłodawcą wprowadzenia instytucji służby zastępczej jako alternatywy dla służby wojskowej. Wcześniej odmowę odbycia służby wojskowej karano więzieniem (sam Cérésole również trafił za to do więzienia). Pierwszym państwem, które wprowadziło służbę zastępczą była właśnie Szwajcaria. Cérésole marzył o tym, aby służba zastępcza miała charakter pracy na rzecz pokoju i uważał, że idealną formułą, w jakiej powinna być realizowana, jest międzynarodowy obóz wolontariacki (workcamp). Cérésole założył w 1920 roku Service Civil International, organizację, która działa do dzisiaj i nadal organizuje międzynarodowe obozy wolontariackie (workcampy). Polskim oddziałem SCI jest Stowarzyszenie „Jeden Świat”.
Opis.
Workcamp to doświadczenie edukacyjne, zarówno dla uczestników, jak i gospodarzy:

</doc>
<doc id="1285385" url="https://pl.wikipedia.org/wiki?curid=1285385" title="Pomnik Mikołaja Kopernika w Łodzi">
Pomnik Mikołaja Kopernika w Łodzi

Pomnik Mikołaja Kopernika w Łodzi – popiersie polskiego astronoma Mikołaja Kopernika przed szpitalem im. Mikołaja Kopernika w Łodzi.
Autorką rzeźby jest Jadwiga Janus, pomnik odsłonięto w 2002 roku.

</doc>
<doc id="1285387" url="https://pl.wikipedia.org/wiki?curid=1285387" title="Międzynarodowy Konkurs Pianistyczny im. I. J. Paderewskiego">
Międzynarodowy Konkurs Pianistyczny im. I. J. Paderewskiego



</doc>
<doc id="1285392" url="https://pl.wikipedia.org/wiki?curid=1285392" title="Gary Pallister">
Gary Pallister

Gary Andrew Pallister (ur. 30 czerwca 1965 w Ramsgate) – angielski piłkarz występujący na pozycji obrońcy, przez dziewięć lat bronił barw Manchesteru United. Oficer Orderu Imperium Brytyjskiego (OBE, 1998).
Kariera.
Karierę zaczynał w amatorskim zespole Billingham Town. Poza grą w piłkę, pracował również w porcie. Po pewnym czasie został dostrzeżony przez działaczy Middlesbrough, dokąd ostatecznie trafił w 1985 za zestaw strojów, piłki i siatkę. Znany był ze swoich dobrych warunków fizycznych i nieustępliwości, dzięki czemu był obrońcą twardym i trudnym do przejścia. Dobre występy w Division Two zaowocowały powołaniem do kadry (1988), w której zadebiutował 27 kwietnia w spotkaniu z Węgrami. Był jednym z niewielu drugoligowców, którzy trafili do angielskiej reprezentacji. Rok później opuścił Middlesbrough, przenosząc się do Manchesteru United za rekordową jak na obrońcę wówczas sumę 2,3 mln funtów. Na Old Trafford stworzył ze Steve'em Bruce'em dobrze rozumiejący się duet, który należał do najlepszych w lidze. Pallister regularnie pojawiał się w pierwszym zespole, zaś w latach 1992–1995 opuścił tylko jeden mecz. W barwach United zdobył wiele trofeów, m.in. Puchar Zdobywców Pucharów (1991). Latem 1998 opuścił klub, powracając do Middlesbrough, gdzie występował do końca kariery w 2001.
Sukcesy.
Manchester United

</doc>
<doc id="1285398" url="https://pl.wikipedia.org/wiki?curid=1285398" title="Nick Russel">
Nick Russel



</doc>
<doc id="1285399" url="https://pl.wikipedia.org/wiki?curid=1285399" title="Nearly God">
Nearly God

Nearly God to drugi album Tricky’ego, wydany w 1996 roku. Tricky wyjaśnił w jednym z wywiadów, że tytuł zainspirowany był pytaniem niemieckiego dziennikarza, który spytał go „jak to jest, czuć się jak Bóg.. prawie Bóg” („how it feels to be God, well, nearly God”).
Spis utworów.
Utwory „Judas” i „Children's Story” znalazły się tylko na edycji amerykańskiej albumu.

</doc>
<doc id="1285405" url="https://pl.wikipedia.org/wiki?curid=1285405" title="Zana i Miri">
Zana i Miri

Zana i Miri (tytuł oryginalny: "Zana dhe Miri") – albański film dla dzieci z 1975 roku.
Pierwszy albański film animowany, wyprodukowany przez Studio Filmowe Nowa Albania (Kinostudio Shqipëria e Re). Opowieść o dwojgu dzieci, które odkrywają piękno przyrody. Film otrzymał jedną z dwóch głównych nagród na I Festiwalu Filmów Albańskich w Tiranie, który odbył się w kwietniu 1976 r.

</doc>
<doc id="1285406" url="https://pl.wikipedia.org/wiki?curid=1285406" title="Obrót dewizowy">
Obrót dewizowy

Obrót dewizowy – konstrukcja obrotu dewizowego została określona w ustawie z dnia 27 lipca 2002 r. Prawo dewizowe. Zgodnie ze przepisami ustawy, w ramach obrotu dewizowego należy wyszczególnić:
Obrotem dewizowym z zagranicą jest:
Do obrotu dewizowego z zagranicą należy również zaliczyć przemieszczenie wartości dewizowych lub krajowych środków płatniczych przez granicę Polski. Dokonywanie czynności takich jak:wywóz, przywóz, przekazywanie, wysyłanie, nadsyłanie wartości dewizowych lub krajowych środków płatniczych wywołuje skutki prawne w obrocie dewizowym z zagranicą.
Obrotem wartościami dewizowymi w kraju jest:
W porównaniu z obrotem dewizowym z zagranicą, zakresem obrotu wartościami dewizowymi w kraju nie objęto krajowych środków płatniczych. Z kolei przedmiotem obrotu dewizowego z zagranicą są zarówno wartości dewizowe, jak i krajowe środki płatnicze.

</doc>
<doc id="1285409" url="https://pl.wikipedia.org/wiki?curid=1285409" title="ID (stacja telewizyjna)">
ID (stacja telewizyjna)

ID (Investigation Discovery) - dokumentalny kanał tematyczny poświęcony policyjnym śledztwom i zbrodniom.
W kwietniu 2009 roku kanał został dołączony do portfolio Discovery Networks Central Europe, rozpoczynając nadawanie w regionie Europy Środkowej na rynkach Polski, Węgier i Rumunii.
W Polsce kanał można odbierać w sieciach kablowych, platformach cyfrowych i u operatorów IPTV. 17 kwietnia 2014 roku kanał dostępny w jakości HD.
Historia.
Kanał zadebiutował w 1996 roku, jako Discovery Civilization Network: The World History and Geography Channel. W 1999 kanał przemianowano na Discovery Civilization Channel. W tym samym czasie Discovery wprowadziło na rynek wiele kanałów tematycznych (m.in. Discovery Home &amp; Leurise, Discovery Wings, Discovery Civilisation czy Discovery Science).
W 2002 roku, The New York Times Television oraz Discovery Communications nawiązały współpracę na zasadach joint venture. W 2003 kanał został przemianowany na Discovery Times Channel. Wiosną 2006 roku, The New York Times sprzedało swoje udziały w Discovery Times w ręce Discovery Communications. 27 stycznia 2008 nazwę kanału zmieniono na Investigation Discovery. Pod tą nazwą kanał nadaje do dziś. 30 sierpnia 2012 r. kanał zmienił logo oraz oprawę graficzną.

</doc>
<doc id="1285411" url="https://pl.wikipedia.org/wiki?curid=1285411" title="Powstanie kurlandzkie">
Powstanie kurlandzkie

Powstanie kurlandzkie (łot. "Kurzemes sacelšanās") – walki wojsk Rzeczypospolitej z wojskami rosyjskimi, które miały miejsce w dniach 25 czerwca – 12 sierpnia 1794 na obszarze Kurlandii podczas insurekcji kościuszkowskiej.
Powstanie kościuszkowskie objęło Kurlandię z chwilą, gdy liczący około 1500 żołnierzy i 2 działa oddział generała majora powiatu telszewskiego Antoniego Wojtkiewicza, będący częścią działającej na pograniczu Żmudzi i Kurlandii dywizji generała lejtnanta Tomasza Wawrzeckiego, zajął bez walki Lipawę, rozbrajając mały garnizon kurlandzki. Wybuch powstania na terenie Kurlandii doprowadził do przerwania połączenia lądowego między Prusami a Rosją.
Uroczyste ogłoszenie aktu powstania Księstwa Kurlandzkiego nastąpiło 28 czerwca. Generałem majorem księstwa wybrany został Ernest Jan Karol Mirbach, który natychmiast przystąpił do tworzenia lokalnych oddziałów. Głoszone przez powstańców hasła wolności i równości przyciągnęły do powstania miejscowych mieszczan i chłopów. Jedynie kurlandzka szlachta, w większości mająca niemieckie pochodzenie, odnosiła się do powstańców z wrogością.
Zaniepokojony rozszerzeniem się powstania na obszar Kurlandii rosyjski generał Siergiej Golicyn wysłał z Bowska do Lipawy oddział w sile 1100 żołnierzy i 8 dział dowodzony przez podpułkownika Fiodora Kozlainowa, do którego niebawem dołączył oddział kurlandzki w sile 200 żołnierzy i 2 dział. Nie czujący się na siłach powstańcy w nocy 11 lipca opuścili Lipawę i wycofali się w kierunku Dorbian. Kozlainow 12 lipca zajął opuszczone miasto i nałożył na nie kontrybucję.
W potyczkach, do których doszło 24 i 25 czerwca w okolicach Lipawy z litewskimi oddziałami dowodzonymi przez generała majora powiatu kowieńskiego Ignacego Prozora, wojska rosyjskie poniosły znaczne straty, a sam Kozlainow został ciężko ranny. Na początku sierpnia przybył do Dorbian Wawrzecki, przyprowadzając ze sobą znaczne posiłki liczące około 3000 żołnierzy i 8 sierpnia po krótkiej walce odzyskał Lipawę. Pozostawił w mieście garnizon i ruszył w pościg za cofającymi się siłami Kozlainowa, które uchodziły w kierunku Mitawy.
Wkrótce po wycofaniu się Rosjan powstańcy opanowali całą zachodnią część Kurlandii do rzeki Windawy. Jeden z powstańczych oddziałów opanował dobra książęce Alszwangen (Alsunga) i zajął leżące nad Bałtykiem portowe miasto Windawę.
Kres kurlandzkiemu powstaniu położyła kapitulacja Wilna (insurekcja wileńska), do której doszło 12 sierpnia. Wawrzecki zmuszony został do ewakuacji swych sił z Lipawy i w sierpniu wycofał się na Żmudź.

</doc>
<doc id="1285414" url="https://pl.wikipedia.org/wiki?curid=1285414" title="Kariolemma">
Kariolemma



</doc>
<doc id="1285415" url="https://pl.wikipedia.org/wiki?curid=1285415" title="Opera kantońska">
Opera kantońska

Opera kantońska – jedna z głównych odmian opery chińskiej, wywodząca się z południowych Chin. 
Opera kantońska jest jednym z rodzajów tradycyjnego teatru chińskiego, w którym śpiew i mówione linie są wygłaszane w dialekcie kantońskim. Jest powszechnie spotykana w regionach posługujących się dialektem kantońskim, do których należą głównie: Guangdong, Guangxi, Hongkong i Makau. 
W każdym spektaklu historia opowiadana jest za pomocą „czterech podstawowych umiejętności”: śpiewu, gry aktorskiej, wypowiadania słów i sztuk walki. Są one wzbogacone o makijaż sceniczny, kostiumy, rekwizyty i uderzenia perkusyjne na gongach i bębnach. Tworzą mieszaninę: literatury, dramatu, śpiewu ballad, tańca i sztuk walki. Styl śpiewu, typy ról, charakteryzacja, stylizowane ruchy, libretto i partytury śpiewu mają bogatą wartość artystyczną. 
Opera kantońska jest nie tylko formą sztuki widowiskowej służącej rozrywce publicznej, ale może służyć jako dramat religijny prezentowany np. w ramach rytuału dziękczynienia bóstwom. Dlatego jest wysoko ceniona za swoje walory społeczne i kulturowe. 
W 2009 roku opera kantońska została wpisana na listę niematerialnego dziedzictwa UNESCO.

</doc>
<doc id="1285416" url="https://pl.wikipedia.org/wiki?curid=1285416" title="Burza uczuć">
Burza uczuć

Burza uczuć (niem. "Sturm der Liebe", wł. "Tempesta d’amore") – niemiecki serial telewizyjny, emitowany od 26 września 2005. W Polsce serial był emitowany od 4 lutego 2008 do 28 marca 2012 w TV Puls, gdzie pokazano cztery pierwsze serie (914 odcinków). Siódma seria (od odcinka 1388) premierowo emitowana była w Romance TV od 17 września 2014 do 15 lipca 2015, ósma seria od 17 maja 2016 do 13 marca 2017, a dziewiąta seria od 7 stycznia 2019 do 23 grudnia 2019.
Fabuła.
"Burza uczuć" to opowieść o prawdziwym życiu i o jedynej i niepowtarzalnej miłości, która czeka na bohaterów serialu w pięciogwiazdkowym hotelu Fürstenhof, oraz o tym że nigdy nie należy się poddawać i że prawdziwa miłość zawsze zwycięży i pokona wszelkie trudności które stawia życie. Telenowela opowiada o wielu wątkach, generalnie o pracownikach Hotel Fürstenhof ("Książęcy Dwór"). Akcja serialu rozgrywa się w fikcyjnej miejscowości Bichl w Górnej Bawarii. Budynek, który prezentuje zewnętrzną stronę hotelu znajduje się w Feldkirchen-Westerham. Fabuła koncentruje się w szczególności na członkach rodziny Saalfeld, właścicielu hotelu i pracowników. Dużą rolę odgrywa również małżeństwo Sonnbichler.
Główni bohaterowie.
Werner Saalfeld – żonaty z Charlotte Saalfeld, dziedziczką hotelu Fürstenhof. Przez wiele lat dyrektor w 5-gwiazdkowym hotelu. Po prawie 40 lat, w końcu pogodził się z bratem André i zatrudnił go jako kucharz. Ma słabość do wyrachowanych pięknych kobiet i nie potrafi się zmienić. Bardzo często zdradzał swoją żonę, co w końcu doprowadziło do ich rozwodu, po 36 latach małżeństwa.
Charlotte Saalfeld – współwłaścicielka hotelu, działaczka w fundacjach charytatywnych, organizatorka wielu imprez charytatywnych, otrzymała bawarski Order Zasług. Po latach dowiaduje się o licznych zdradach męża, była w związku z André. Kiedy w hotelu pojawia się Cosima Zastrow, okazuje się, że to nie Charlotte, ale Cosima jest biologiczną córką Ludwika Saalfelda. W ramach zadośćuczynienia oddaje Cosimie 30% akcji hotelu Fürstenhof. Charlotte popada w romans z Michaelem Niederbühl. Jednak kiedy zdaje sobie sprawę, że Michael nadal żywi uczucia do Tanja, odchodzi od niego.
Alfons i Hildegarda Sonnbichler – pracownicy hotelu Fürstenhof od dziesięcioleci, Hildegarda pracuje w kuchni, a Alfons pracuje jako recepcjonista, jest szefem wszystkich portierów w hotelu. Alfonso jako pracownik jest bardzo oddany i wierny, szczególnie w stosunku do Charlotte Saalfeld i Aleksandra, który jest ich synem. Hildegarda uczestniczy w lokalnej radzie, była kandydatką na burmistrza. Mają córkę Marie.
André Konopka – młodszy brat Wernera. Pracuje jako kucharz, ponadto jest on członkiem zarządu nowo utworzonej rady. Jego bratanek, Robert wrócił po śmierci żony Miriam do hotelu i pracował jako drugi kucharz razem z André, jednak po ślubie z Evą opuścił hotel, zabrali ze sobą córkę Roberta Valentinę. Syn Andre Simon, wyjechał z żoną Maike do Południowej Afryki i pracuje w winiarni ojca Jaspera Steenkamp.
Nils Heinemann – przybywa do Furstenhof, aby odzyskać Marie Sonnbichler, w której zakochał się w swoim poprzednim miejscu pracy Thalheim. Bardzo długo zajmuje im dogadanie się, jednak Marie zakochuje się w nim. Od dawna Nils jest trenerem fitnes w hotelu. Krótko przed eksplozją bomby podłożonej przez Barbarę w hotelu, ostrzega wszystkich pracowników i gości. Zakochuje się w Sabrinie Görres, która jest Gastro-dziennikarką w hotelu. Okazuje się, że Sabrina jest córką André Konopki.
dr Michael Niederbühl – to lekarz w hotelu, który zastąpił Gregora. Zakochuje się w Charlotte i planuje nawet ją poślubić. Jednak, gdy dowiaduje się, że ma syna o imieniu Fabien, wraz z Tanią Libertz jego związek z Charlotte rozpada się. Michael ma jeszcze córkę, Debbie Williams z poprzedniego związku.
Główne pary.
Pary poszczególnych serii.
Odcinki 1–313: Laura i Alexander Saalfeld.
Laura Mahler przygotowuje desery, pewnego dnia w Monachium spotyka Alexandra Saalfelda, który jest jednym z właścicieli hotelu i zakochuje się w nim. Alexander jest starszym synem Charlotty Saalfeld. Jego młodszy brat Robert jest kucharzem w hotelu którego założyli dziadkowie Charlotte. Alexander jest zaręczony z Kathariną Klinker-Emden, jednak z miłości do Laury zrywa zaręczyny. Katharina podczas przejażdżki spada z konia, okazuje się, że straciła wzrok. Alexander czując się winnym postanawia zaopiekować się Kathariną. Wkrótce zaręczają się. W hotelu pojawia się dawny narzeczony Laury Lars Hoffmann. Laura wybacza mu i postanawia wyjść za niego, jednak uświadamia sobie że kocha Alexandra i porzuca Larsa przed ołtarzem. Katharina odzyskuje wzrok, jednak nie przyznaje się do tego ze strachu, że Alexander zerwie zaręczyny. Alexander mówi Laurze, że jej biologicznym ojcem jest Werner. Katharina i Alexander biorą ślub. Wychodzi na jaw, że Katharina odzyskała wzrok, jednak Alexander pozostaje z nią, gdyż jego ukochana związała się z Christianem DeVille, niedługo po tym wychodzi na jaw że Christian tak naprawdę nazywa się Gregor Bergmeister. Katharina zdradza Alexandra z malarzem Svenem i opuszcza hotel. Laura i Alexander nie mogą być razem, gdyż myślą, że są rodzeństwem, jednak spędzają ze sobą noc. Laura zachodzi w ciąże, Gregor mimo wszystko nadal chce się z nią ożenić i wychowywać dziecko. Werner na wieść o ciąży Laury postanawia wyjawić prawdę. Ostatecznie to Gregor mówi Laurze, że Alexander nie jest jej bratem. Laura ostatecznie wybiera Alexandra. Planują ślub i wspólną przyszłość, jednak w dzień slubu Laura zostaje porwana przez Helenę Marinelli, która więzi ją w ruinach starego zamku, chce zatrzymać Laurę aż do porodu, uważa, że dziecko które nosi Laura należy do niej. Dzięki zaszyfrowanej wiadomości od Laury, Alexander odkrywa kto więzi jego ukochaną. Alexander i Laura biorą ślub i wyjeżdżają do Brukseli, tam mieszkają wraz z córką Hanną i synem Peterem Alfonsem Wernerem. Alexander powraca do hotelu, kiedy Robert zapada w śpiączkę, natomiast Laura powraca w 2010 roku wraz z Robertem, na proces Barbary.
Odcinki 314–520: Miriam i Robert Saalfeld.
Robert Saalfeld, szef kuchni i współwłaściciel hotelu jest młodszym synem Charlotte i Wernera. Miriam von Heidenberg zajmuje się kwiatami i ich zapachem. Robert i Miriam natychmiast zakochują się w sobie, jednak Robert nie wyobraża sobie życia z kobietą na wózku. Miriam zaczyna interesować się Maxim Klinker- Emden, brat Kathariny. Początkowo nie ma on czystych intencji. Robert i Miriam zaręczają się. Niestety konflikt Roberta z Barbarą doprowadza do rozstania Miriam i Roberta. Miriam zakochuje się w swoim terapeucie Felixie, który pomaga jej zacząć chodzić. Wychodzą na jaw przekręty Barbary. Aby przeszkodzić jej w przejęciu majątku von Heidenberga, Miriam i Felix pobierają się. Robert pomaga zorganizować ślub w tajemnicy przed Barbarą. Macocha Miriam jest wściekła dlatego, że Miriam wyszła za mąż przed ukończeniem 25 lat, a więc to Miriam dostanie cały spadek po ojcu. W hotelu rozpoczyna pracę siostra Felixa Viktoria. Wkrótce Robert i Viktoria zostają parą. Okazuje się, że Felix jest hazardzistą. Barbara porywa Felixa, Miriam przekazuje cały swój majątek na okup, jednak pieniądze były znaczone, Barbara pali je wszystkie. Dochodzi do bójki między Felixem a Robertem, Robert traci powonienie. Robert ponownie oświadcza się Miriam, jednak ze ślubem muszą poczekać, gdyż Miriam nadal jest żoną Felixa. Miriam we śnie przypomina sobie jak naprawdę zginął jej ojciec, uświadamia sobie że to Barbara wmówiła jej podczas hipnozy, że to Miriam spowodowała wypadek. Okazuje się, że to Barbara zamordowała von Heidenberga. Barbara, wiedząc że została zdemaskowana rzuca się w przepaść, ciała jednak nie odnaleziono. Robert chcąc pomóc swojej kuzynce Leoni, oddaje dla niej wątrobę. Na skutek komplikacji po operacji, Robert zapada w śpiączkę. Budzi się z anhedonią i analgezją – nie odczuwa emocji i bólu. W lesie, gdzie Miriam i Robert się poznali dochodzi do wypadku, Miriam spada z konia. Robert znajduje ją nieprzytomną. Na skutek szoku Robert odzyskuje swoje uczucia. Robert i Miriam biorą symboliczny ślub i wyjeżdżają do Paryża, gdzie Robert nadal pracuje jako kucharz a Miriam produkuje perfumy. Miriam powraca do hotelu w 2008 roku aby rozwieść się z Felixem. Robert powraca w 2010 roku aby zeznawać w procesie Barbary, informuje rodzinę, że Miriam spodziewa się dziecka.
Odcinki 521–703: Samia i Gregor Bergmeister.
Samia Obote miłośniczka tańca, nielegalnie przebywa w Niemczech, dlatego adoptuje ją Johan Gruber ojciec Felixa. Samia uciekła przed ojcem z rodzinnego domu w Ugandzie, pojawiła się w hotelu dzięki Charlotte. Podjęła pracę w hotelu jako masażystka. Gregor jest lekarzem w hotelu. Z biegiem czasu Samia i Gregor zakochują się w sobie. Niestety Gregor zostawia Samie dla Leoni Preisinger kuzynki Roberta. Lecz po jakimś czasie Leoni wyjeżdża z Markiem. Samia i Gregor znowu są razem. W hotelu pojawia się Joshua Okello Obote ojciec Sami. Ich relacje ulegają poprawie. Fion Marquardt i André postanawiają ukraść diament, który posiada ojciec Sami. Fion ratując André uderza popielniczką Joshue, mężczyzna ginie. Podejrzenie pada na Gregora. Gdy toczy się śledztwo które prowadzi Jana Schneider Gregor wiąże się z nią, niestety Jana traci dziecko Gregora które nosiła. Tymczasem Samia wiąże się z Simonem Konopką. Fiona wyznaje prawdę Elisabeth, Fiona traci panowanie nad kierownicą i dochodzi do wypadku. Fiona umiera, a Elisabeth jest w bardzo ciężkim stanie. Starcza jej jedynie sił aby opowiedzieć prawdę Charlotte. Elisabeth umiera, Johan nie może się z tym pogodzić. Samia przekazuje swoje udziały w hotelu Johanowi, ten zaś oddaje je swojemu synowi Felixowi. W dniu ślubu Sami i Simona, kobieta zdaje sobie sprawę, że kocha Gregora. Gregor i Samia biorą ślub na statku. Razem wyjeżdżają do Afryki prowadzić działalność charytatywną wraz z Charlotte Saalfeld, po jakimś czasie Charlotte wraca do hotelu, dlatego Samia i Gregor zajmują się wszystkimi sprawami w fundacji. Jak do tej pory nie pojawiają się gościnnie w hotelu.
Odcinki 704–914: Emma i Felix Saalfeld.
Emma Strobl pojawia się w hotelu aby znaleźć pracę. Emma na pierwszym spotkaniu o pracę poznaje Felixa, kierownika restauracji w hotelu, zakochała się w nim. Emma rozwija swoje zamiłowania krawieckie. Jest szaleńczo zakochana w Felixie, niestety bez wzajemności, bo on zauroczony jest jej siostrą Rosali, która jest z nim tylko dal pieniędzy. Po nieudanych staraniach o miłość Felixa, Emma wiąże się z Benem. W hotelu pojawia się Sylvia Wielander, jej wygląd łudząco przypomina zaginioną przed rokiem Barbarę von Heidenberg. Jednak wyniki badań jednoznacznie wykluczają pokrewieństwo Sylvii z Barbarą. Werner zakochuje się w Sylvii. Ben odkrywa że jego matką była Barbarę, robi badania z których wynika, że jego matką jest Sylvia. Do hotelu przyjeżdża dr Paul Wielander, podając się za męża Sylvii. Sylvia zaczyna odzyskiwać swoją prawdziwą tożsamość uświadamia sobie, że jest Barbarą. W dniu ślubu z Wernerem Barbara symbolicznie zabija Sylvię i wraca do swojej prawdziwej natury. W lesie zabija Paula Wielandera. Barbara chcąc przejąć hotel, dodaje Wernerowi do picia krople które osłabiają jego pamięć. Rosali aby utrzymać przy sobie Felixa kłamie, że jest z nim w ciąży. Emma odkrywa że Sylvia to tak naprawdę Barbara. Barbara porywa Emmę i Felixa i więzi ich w elektrowni, dzięki jednemu z pracowników udaje im się wydostać. Kiedy wychodzi na jaw że Rosali nie jest w ciąży, Felix i Emma zamierzają się pobrać. W dniu ślubu Rosali chce zabić siebie i siostrę. Uświadamia sobie jednak, że kocha siostrę i nie chce jej śmierci. Emma i Felix wyjeżdżają do Kanady do ojca Felixa. Kilka tygodni później okazuje się, że Emma urodzi bliźniaki.
Odcinki 915–933: Annika Bruckner, 934–1117 Sandra i Lukas Zastrow.
Tuż przed wyjazdem Emmy i Felixa do Kanady okazało się, że Cosima Zastrow po urodzeniu została zamieniona w szpitalu z Charlottą Saalfeld z powodu swojej wady serca. Tak więc to nie Charlotte jest córką Ludwiga Saalfelda tylko Cosima. Do hotelu przyjeżdża syn Cosimy Lukas. Spotyka tam dawną znajomą Annikę Bruckner, łuczniczkę. Następnie zakochuje się w niej. Lukas oświadcza się Anice, ta przyjmuje oświadczyny. Niestety ich szczęście burzy tragiczny wypadek, Lukas potrącił Annikę jadącą na rowerze. Annika umiera, w szpitalu Lukas poznaje Sandrę Ostermeyer, która oczekuje na przeszczep serca. Dawcą po swojej śmierci zostaje Annika. Lukas wiedząc, że Sandra otrzymała serce Aniki zbliżył się do niej. Charlote oddaje 30% swoich udziałów w hotelu Cosimie. Wkrótce potem okazuje się, że Sandra jest córką Wernera Saalfelda. Lukas i Sandra zostali parą, jednak wskutek intryg matki Lukasa, poślubia on Rosalie, lecz po krótkim czasie wraca do Sandry. Okazuje się, że Sandra jest w ciąży jednak szybko traci dziecko. Spore zamieszanie wprowadza również pojawienie się ojca Lukasa Gotza Zastrow. Lukas i Sandra wybierają się w góry. Tam w domku zasypuje ich lawina. Stan Sandry ulega pogorszeniu. Z pomocą przychodzą im Gotz i Werner. Cosima ma atak serca. Prosi syna o przebaczenie i umiera. Lukas i Sandra biorą ślub i wyjeżdżają do Czech by tam prowadzić własny hotel. W 2013 roku Sandra dzwoni do Wenera i informuje go, że z powodu problemów z sercem nie może zajść w ciążę, ale razem z Lukasem adoptowali małą dziewczynkę Annę.
Odcinki 1118–1391: Eva i Robert Saalfeld.
Robert Saalfeld, po dwóch latach powraca z Paryża do Fürstenhofu na proces w sprawie oskarżonej o morderstwo Barbary von Heidenberg. Po procesie Robert wraca do Paryża aby być z Miriam przy porodzie. Jednak dochodzi do komplikacji i Miriam umiera, rodząc córkę Valentinę. Robert wraca wraz z córką do hotelu, jednak po stracie ukochanej jest zrozpaczony, nie chce mieć kontaktu ze swoją córką. Obwinia ją o śmierć Miriam. W opiece nad dzieckiem pomaga Eva Krendlinger. Eva dowiaduje się, że jej biologicznym ojcem jest tak naprawdę Gustl Moosburg, przyrodni brat Alfonsa Sonnbichlera. Eva pomaga Robertowi przezwyciężyć niechęć do jego córki. Podczas podróży do Werony, Eva i Robert zbliżają się do siebie. Eva zachodzi w ciąże, lecz boi się, że przez to Robert może od niej odejść, para rozstaje się. Do hotelu przybywa uznany za martwego Markus Zastrow, narzeczony Evy sprzed lat, najstarszy syn Cosimy. Był w rzeczywistości więziony przez mafię, teraz chce odzyskać miłość Evy. Jednak Markus spędza noc z Barbarą w domku w lesie. Nieświadomy faktu, że ona jest żoną jego ojca. Niedługo później Eva traci dziecko. Odżywają uczucia Evy do Markusa, planują wziąć ślub. Jednak Eva uświadamia sobie że nie darzy Markusa prawdziwą miłością i chce od niego odejść, ale on mówi jej, że ma guza mózgu, Eva postanawia pozostać przy nim. W końcu Markus przechodzi operację i opuszcza hotel. Robert i Eva biorą ślub, podczas wesela, Barbara wysadza Fürstenhof. Ewa i Robert wyjeżdżają do Włoch do Werony.
Odcinki 1392–1600: Theresa i Moritz van Norden.
Po ukończeniu studiów absolwentka, dyplomowana Braumeisterin, Theresa Burger wraca z Berlina do domu i okazuje się, że rodzinny Betrieb Burger Bräu jest zaniedbany i opuszczony. Theresa postanawia wznowić produkcję i przywrócić browar. Theresa spotyka architekta Moritza van Norden, zakochuje się w nim z wzajemnością. Jego matką jest Doris – agent nieruchomości, właścicielka firmy Van Norden Bau. W Argentynie, w tym samym czasie przebywa Konstantin Riedmüller, po śmierci swojej matki, dowiaduje się, że został adoptowany, postanawia pojechać do Niemiec, aby odnaleźć swoją rodzinę. Konstantin odnajduje swoją matkę i brata bliźniaka. Moritz i Konstantin spotykają się na moście, gdzie dochodzi do tragedii. Podczas szamotaniny Moritz spada z mostu do wody. Konstantinowi nie udaje się odnaleźć brat, wyławia z rzeki tylko jego marynarkę wraz z dokumentami. Konstantin dociera do hotelu i podaje się za Moritza. Nieprzytomnego i zniekształconego Moritza znajdują Elena Majoré i jej ojciec, zawożą go do szpitala. Elena, dostaje pracę jako asystentka w kuchni Fürstenhof. Przekonuje chirurga plastycznego, który przebywa jako gość w hotelu aby pomógł Moritzowi. Moritz dostaje nową twarz, jednak w wyniku wypadku traci pamięć. Podaje się jako Peter Bach, zostaje zatrudniony w hotelu jako ogrodnik. Konstantin podając się za Moritza rozkochuje w sobie Therese. Doris odkrywa, że Konstantim – syn którego sprzedała, podaje się za Moritza. Konstantin wyjawia prawdę Theresie, ta mimo wszystkiego zostaje z nim. Moritz odzyskuje pamięć, chce ukarać brata, za to co mu zrobił. Theresa mimo faktu że Moritz żyje, pozostaje z Konstantinem. Jednak kiedy Moritz ratuje ją z przepaści w lesie, jej uczucia powracają. Doris uświadamia sobie jaką krzywdę wyrządziła swoim synom, bracia godzą się. Moritz i Theresa biorą ślub w Górskiej Kaplicy. Para opuszcza hotel i udaje się do Nadrenii Północnej – Porta Westfalica.
Odcinki 1601–1814: Marlene i Konstantin Riedmüller.
Młoda agentka muzyki i pianistka, Marlene Schweitzer, przybywa do Fürstenhofu, aby móc spełniać swoje muzyczne marzenia jak jej matka, Natascha Schweitzer. Kiedy jej matka przybywa do Fürstenhofu, zakochuje się w atrakcyjnym mężczyźnie Konstantinie Riedmüller. Jej córka Marlene również od pierwszego spojrzenia traci serce dla uroczego barmana. Marlene nie miała praktycznie żadnych doświadczeń z mężczyznami, w przeciwieństwie do swojej matki, która od razu popada w romans z Konstantinem. Marlene zawsze stoi w cieniu swojej matki, która jest pewna siebie i umie walczyć o to czego pragnie. Marlene zaprzyjaźnia się z młodą pokojówką Mandy Meier, który chce pomóc jej zdobyć więcej pewności siebie i zachęca ją, aby zachowywała się bardziej kobieco. Marlene angażuje się w związek z dr. Michaelem Niederbühlem, próbując zapomnieć o miłości do Konstantina, chce być szczęśliwa z Michaelem. Marlene i Konstantin stają się najlepszymi przyjaciółmi, bardzo dobrze się rozumieją. Jednak Konstantin angażuje się w związek z Nataschą, która zachodzi w ciążę. Krótko po tym, Natascha dokonuje aborcji, Konstantinowi kłamie, że straciła dziecko. Po utracie dziecka Konstantin dystansuje się i nie żywi już żadnych uczuć do Nataschy i odwołuje ślub, kiedy zdaje sobie sprawę, że jest naprawdę zakochany w Marlene. Początkowo Marlene chce zostać z Michaelem, jednak pocałunek kończą wspólną nocą. Marlene uświadamia sobie, że kocha tylko Konstantina i nie może dalej pozostawać w związku z Michaelem, Marlene zrywa zaręczyny. Natascha chce przeszkodzić im i nie dopuścić do ślubu, jednak jej intryga wychodzi na jaw. Konstantin i Marlene biorą ślub i wyjeżdżają do Florencji.
Tło.
Od pierwszego odcinka serial nadawany jest w formacie 4:3. Od odcinka 447 serial jest realizowany w technologii wysokiej rozdzielczości HD. Emisje HD można oglądać na kanale ARD – Das Erste.
Pierwotnie serial miał liczyć 100 odcinków, jednak po wzrastającej oglądalności został on kilkakrotnie przedłużany. Zaplanowane jest już ponad 2800 odcinków, do 2018 roku.
Każda główna bohaterka w czasie każdego odcinka prezentuje swoje myśli jako lektor, ten zabieg jest spójny i łączy każdą serię. Wykorzystywano głosy: Henriette Richter-Röhl (odcinki 1-313, 26 września 2005 – 30 stycznia 2007), Inez Bjørg David (odcinki 319-520, 13 lutego 2007 – 18 grudnia 2007), Dominique Siassia (odcinki 528-703, 3 stycznia 2008 – 7 października 2008), Ivanka Brekalo (odcinki 704-914, 9 października 2008 – 14 września 2009), Ute Katharina Kampowsky (odcinki 915-933, 15 września 2009 – 9 października 2009), Sarah Stork (odcinki 934-1117, 13 października 2009 – 5 sierpnia 2010), Uta Kargel (odcinki 1118–1391, 6 sierpnia 2010 - 10 października 2011), Ines Lutz (odcinki 1392–1600, 11 października 2011 – 5 września 2012), Lucy Scherer (odcinki 1601–1814, 6 września 2012 – 1 sierpnia 2013), Liza Tzschirner (odcinki 1815-2066, 5 sierpnia 2013 – 10 września 2014), Jennifer Newrkla (odcinki 2067–2265, 11 września 2014 – 28 lipca 2015), Magdalena Steinlein (odcinki 2266-2502, 29 lipca 2015 – 28 lipca 2016), Jeannine Michèle Wacker (odcinki 2503–2692, 29 lipca 2016 – 22 maja 2017), Julia Alice Ludwig (odcinki 2691-2811, 19 maja 2017 – 16 listopada 2017), Victoria Reich (odcinki 2693-2812, 23 maja 2017 – 17 listopada 2017) oraz Larissa Marolt (od 2813 odc. od 20 listopada 2017).
Czołówka.
Każdy kolejny sezon rozpoczyna nowa czołówka, w której występuje aktualna obsada serialu. Tło dla poszczególnych bohaterów jest nieznacznie zmieniane, głównie opiera się o aury pór roku, najczęściej wiosna, lato i jesień.
Miłosne ścieżki dźwiękowe.
Każda para w serialu ma ulubioną miłosną piosenkę, która ich łączy.
Inne pary:

</doc>
<doc id="1285418" url="https://pl.wikipedia.org/wiki?curid=1285418" title="Velocity (stacja telewizyjna)">
Velocity (stacja telewizyjna)

Velocity (dawniej "Discovery HD Theater", "HD Theater") – kanał telewizyjny spółki Warner Bros. Discovery nadawany w rozdzielczości HDTV. Kanał powstał w 2002 roku a jego pierwotną nazwą było "Discovery HD Theater". Stworzenie kanału zapoczątkowało nową erę kanałów Discovery. Discovery Communications stworzyło podobny kanał pod nazwą Discovery HD. W 2007 w USA spółka wypuściła nowe symulacyjne do wcześniejszych kanały: Animal Planet HD, TLC HD i Science Channel HD.

</doc>
<doc id="1285425" url="https://pl.wikipedia.org/wiki?curid=1285425" title="Wyspa Stefanssona">
Wyspa Stefanssona

Wyspa Stefanssona () – kanadyjska, arktyczna wyspa na terytorium Nunavut. Jest położona u północno-wschodnich brzegów dużo większej Wyspy Wiktorii. Jej powierzchnia to 4463 km², maksymalna wysokość 290 m n.p.m. Jest to dwudziesta siódma pod względem powierzchni wyspa Kanady.

</doc>
<doc id="1285432" url="https://pl.wikipedia.org/wiki?curid=1285432" title="Nacer Barazite">
Nacer Barazite

Nacer Barazite (ur. 27 maja 1990 w Nijmegen) – holenderski piłkarz o marokańskich korzeniach występujący na pozycji napastnika w Yeni Malatyaspor.
Kariera klubowa.
Barazite rozpoczął swoją karierę w holenderskim NEC Nijmegen. Do Arsenalu dołączył w 2006, gdzie regularnie występował w drużynie rezerw oraz U-18 w sezonie 2006/2007. We wrześniu 2007 podpisał profesjonalny kontrakt z klubem. Miesiąc wcześniej, podczas letnich przygotowań do rozgrywek, strzelił debiutanckiego gola w barwach pierwszej drużyny w meczu towarzyskim przeciwko Barnet.
Młody Holender zadebiutował w „The Gunners” 31 października 2007, zmieniając Eduardo da Silva w potyczce z Sheffield United czwartej rundy Pucharu Ligi Angielskiej. Drugi występ zaliczył niespełna dwa miesiące później przeciwko Blackburn Rovers, ale został zmieniony przez Frana Meridę po zaledwie 17 minuach gry z powodu zwichnięcia ramienia.
Kariera reprezentacji.
Barazite wystąpił z reprezentacją Holandii U-17 na Mistrzostwach Europy 2007. Zdołał nawet zdobyć bramkę w zremisowanym 2:2 meczu z Belgią, ale jego zespół nie uzyskał awansu do następnej rundy.

</doc>
<doc id="1285433" url="https://pl.wikipedia.org/wiki?curid=1285433" title="Normy medalowe PZW">
Normy medalowe PZW

Normy medalowe – klasyfikacja wagowa (podana w kg) dla poszczególnych gatunków ryb ustalona przez Polski Związek Wędkarski.
W normach medalowych rozróżniane są 3 kategorie: złota, srebrna i brązowa – złowiona ryba posiadająca masę ciała równą lub większą od minimalnych wartości podanych w poniższej tabeli, kwalifikuje się do tytułu medalowego:

</doc>
<doc id="1285435" url="https://pl.wikipedia.org/wiki?curid=1285435" title="The Atheism Tapes">
The Atheism Tapes

The Atheism Tapes – telewizyjny serial dokumentalny BBC autorstwa Jonathana Millera. Materiał, z którego się składa, pierwotnie został nakręcony dla innego filmu , ale okazał się zbyt szczegółowy, by go tam włączyć. Zamiast tego BBC zgodziła się stworzyć "The Atheism Tapes" jako uzupełniającą serię sześciu programów, z których każdy zawiera jeden obszerny wywiad.
Programy.
Wszystkie sześć programów ma formę wywiadu, oprócz opisanych poniżej wywiady przeprowadzono z Richardem Dawkinsem, Arthurem Millerem i Denysem Turnerem.
Colin McGinn.
Angielski filozof McGinn mówi o różnych przyczynach, dla których można nie wierzyć w Boga lub wierzyć w niego. Dokładnie analizuje argument ontologiczny. Na dodatek McGinn zarysowuje ważne rozróżnienie pomiędzy ateizmem (brakiem wiary w bóstwo) a antyteizmem (aktywnej opozycji wobec teizmu), utożsamia się zarówno z jednym jak i z drugim. Na koniec rozważa społeczeństwo post-teistyczne.
Steven Weinberg.
Rozważa skuteczność argumentu Projektu, w przeszłości i obecnie. Zastanawia się także nad przyczynami, dla których ludzie stają się religijni, włączając w to oddziaływanie różnych wpływów argumentów przytaczanych przez fizykę i biologię przeciwko religii i łączy to z większym prawdopodobieństwem zostania agnostykiem przez fizyka niż przez biologa.
Rozróżnia przemoc dokonaną w imieniu religii i z powodu religii i twierdzi, że groźby obu są wciąż żywe. Opisuje różnice wierzeń religijnych pomiędzy Europą a Ameryką oraz dlaczego nie lubi postaci chrześcijańskiego Boga. Kończy mówiąc, że nauka jest skutecznym narzędziem dekonstrukcji religijnego zabobonu.
Daniel Dennett.
Amerykański filozof Dennett wyjaśnia, dlaczego jedną ze swoich książek zatytułował "Niebezpieczna idea Darwina" i dlaczego wielu ludzi w czasach Darwina uważało teorię ewolucji za niebezpeczną. Zajmuje się kwestią świadomości, mówiąc o tym jak Darwin odrzucił ideę duszy oraz możliwymi psychologicznymi przyczynami i podstawami wiary w istnienie niematerialnej duszy.
Następnie mówi o wychowaniu chrześcijańskim i jak się stał ateistą. Pyta, dlaczego krytykowanie religijnych przekonań uważane jest za niegrzeczne i uważa, że wynika to z uprzywilejowanego statusu religii. Kończy zastanawiając się, czy możemy żyć w świecie post-teistycznym.

</doc>
<doc id="1285439" url="https://pl.wikipedia.org/wiki?curid=1285439" title="Hymn ido">
Hymn ido

Hymn międzynarodowego języka pomocniczego ido został napisany przez Sten Liljedahla na melodię La Espero - hymnu esperanto, skomponowaną z kolei przez Belga Féliciena Menu de Ménil.
Słowa hymnu.
Yen ni venas mikra Idistaro&lt;BR&gt;
kun ideo bel e praktikal,&lt;BR&gt;
por montrar ad obstinem homaro&lt;BR&gt;
maxim bona verko mondlingual,&lt;Br&gt;
Lernez Ido simpla e sparema&lt;br&gt;
nam stranjera lingui desfacil&lt;br&gt;
esas nur obstakli disipema,&lt;br&gt;
qui impedas agi plu fertil.&lt;br&gt;
Helpez do per honoroz kombato,&lt;br&gt;
frati sur la tero sospirant,&lt;br&gt;
al felica e vinkoza fato,&lt;br&gt;
quan meritas linguo unigant !&lt;br&gt;
Vivez Ido, nia grand idolo,&lt;br&gt;
kom la vera linguo futural !&lt;br&gt;
Brilez stelo, nia kar simbolo,&lt;br&gt;
klare tra la mondo unesal !&lt;br&gt;

</doc>
<doc id="1285452" url="https://pl.wikipedia.org/wiki?curid=1285452" title="MapaMap">
MapaMap

MapaMap – nazwa polskiego oprogramowania do nawigacji GPS przeznaczonego dla urządzeń PDA pracujących pod kontrolą systemu operacyjnego Windows Mobile oraz do urządzeń PND (Portable Navigation Device) zaopatrzonych w system operacyjny Windows CE oraz dla urządzeń opartych o system Android.
Dane kartograficzne wykorzystywane w systemie nawigacyjnym MapaMapa dla terytorium Polski pochodzą z zasobu mapowego Emapa S.A., natomiast mapy Europy dostarczane są przez holenderską firmę TomTom.

</doc>
<doc id="1285457" url="https://pl.wikipedia.org/wiki?curid=1285457" title="Aszipu">
Aszipu

Aszipu (āšipu, mašmašu) – w religii babilońskiej egzorcysta i zaklinacz, pomocnik kapłana, który zajmował się przygotowaniem i oczyszczaniem świątyni przed składaniem ofiar. Znawca sztuk magicznych, który z pomocą boga Ea walczy z duchowym atakiem zła objawiającego się opętaniem lub chorobą. Obowiązkiem niektórych egzorcystów była troska o króla, ale wszyscy oni byli ściśle związani za świątyniami i kręgiem ekspertów.

</doc>
<doc id="1285460" url="https://pl.wikipedia.org/wiki?curid=1285460" title="Fahmida Mirza">
Fahmida Mirza

Fahmida Mirza (ur. 20 grudnia 1956 w Sijalkocie) - polityk, z wykształcenia doktor nauk medycznych. 19 marca 2008 została wybrana na stanowisko przewodniczącej parlamentu pakistańskiego głosami koalicji PPP - PML "N". Członkini Pakistańskiej Partii Ludowej. Pełniła ten urząd do 3 czerwca 2013 roku.

</doc>
<doc id="1285461" url="https://pl.wikipedia.org/wiki?curid=1285461" title="Günter">
Günter



</doc>
<doc id="1285463" url="https://pl.wikipedia.org/wiki?curid=1285463" title="Kasper Hvidt">
Kasper Hvidt

Kasper Hvidt (ur. 6 lutego 1976 we Frederiksbergu) – duński piłkarz ręczny, bramkarz, wielokrotny reprezentant kraju. Karierę zakończył w 2017 roku. W 2008 roku zdobył złoty medal na Mistrzostwach Europy, rozgrywanych w Norwegii, a także został wybrany do All-Star Team. W kadrze narodowej zadebiutował w 1996 roku.
Od 1 lipca 2017 jest dyrektorem sportowym w RFRSH Entertainment, organizacji obsługującej e-sportowe zespoły Astralis i Origen.

</doc>
<doc id="1285465" url="https://pl.wikipedia.org/wiki?curid=1285465" title="Vinetastrasse">
Vinetastrasse



</doc>
<doc id="1285466" url="https://pl.wikipedia.org/wiki?curid=1285466" title="Schoenhauser Allee">
Schoenhauser Allee



</doc>
<doc id="1285467" url="https://pl.wikipedia.org/wiki?curid=1285467" title="Schonhauser Allee">
Schonhauser Allee



</doc>
<doc id="1285468" url="https://pl.wikipedia.org/wiki?curid=1285468" title="Eberswalder Strasse">
Eberswalder Strasse



</doc>
<doc id="1285471" url="https://pl.wikipedia.org/wiki?curid=1285471" title="Klosterstrasse">
Klosterstrasse



</doc>
<doc id="1285472" url="https://pl.wikipedia.org/wiki?curid=1285472" title="Ombrone">
Ombrone

Ombrone – rzeka we Włoszech o długości 161 km, w regionie Toskanii. Przepływa przez miasto Grosseto, uchodzi do Morza Tyrreńskiego.

</doc>
<doc id="1285474" url="https://pl.wikipedia.org/wiki?curid=1285474" title="Markisches Museum">
Markisches Museum



</doc>
<doc id="1285479" url="https://pl.wikipedia.org/wiki?curid=1285479" title="OLE">
OLE



</doc>
<doc id="1285480" url="https://pl.wikipedia.org/wiki?curid=1285480" title="Maerkisches Museum">
Maerkisches Museum



</doc>
<doc id="1285481" url="https://pl.wikipedia.org/wiki?curid=1285481" title="Yousaf Raza Gilani">
Yousaf Raza Gilani

Yousaf Raza Gilani (urdu یوسف رضا گیلانی; ur. 9 czerwca 1952 w Karaczi) – pakistański polityk. W latach 1993–1997 przewodniczący parlamentu, doradca zmarłej Benazir Bhutto. 25 marca 2008 wybrany przez parlament głosami koalicji PPP i PML „N” na stanowisko premiera kraju, które zajmował do 19 czerwca 2012.
Sąd Najwyższy Pakistanu orzekł w czerwcu 2012 roku, że premier „jest niezdolny do sprawowania swych funkcji” po tym, jak 26 kwietnia uznał go za winnego obrazy wymiaru sprawiedliwości, ponieważ odmówił wznowienia postępowania korupcyjnego przeciwko prezydentowi Asifowi Alemu Zardariemu.

</doc>
<doc id="1285482" url="https://pl.wikipedia.org/wiki?curid=1285482" title="Mohrenstrasse">
Mohrenstrasse



</doc>
<doc id="1285484" url="https://pl.wikipedia.org/wiki?curid=1285484" title="Geneva (Illinois)">
Geneva (Illinois)

Geneva - miasto w Stanach Zjednoczonych, w stanie Illinois. 26 marca 1943 roku urodził się tam Bob Woodward, amerykański dziennikarz, który ujawnił afery Watergate. Jest to również miejsce urodzenia Lauren Carlini, amerykańskiej siatkarki.

</doc>
<doc id="1285486" url="https://pl.wikipedia.org/wiki?curid=1285486" title="Bad Iburg">
Bad Iburg

Bad Iburg – miasto uzdrowiskowe w Niemczech, w kraju związkowym Dolna Saksonia, w powiecie Osnabrück. Liczy ok. 11,5 tys. mieszkańców.
Współpraca.
Miejscowości partnerskie:

</doc>
<doc id="1285493" url="https://pl.wikipedia.org/wiki?curid=1285493" title="Afterparty (album Cool Kids of Death)">
Afterparty (album Cool Kids of Death)

Afterparty – czwarty studyjny album zespołu Cool Kids of Death, którego premiera odbyła się 18 kwietnia 2008 roku. Jest to pierwszy album wydany po rozwiązaniu przez CKOD kontraktu z BMG Poland. Materiał został zarejestrowany w domowym studiu zespołu, a producentami są gitarzysta Marcin "Cinass" Kowalski i klawiszowiec Kamil "Methadone" Łazikowski. Za oprawę graficzną odpowiada, jak przy poprzednich płytach grupy, wokalista CKOD Krzysztof Ostrowski.
Pierwszy utwór z albumu (singlowy "Nagle zapomnieć wszystko") zaprezentowano na stronie MySpace grupy 25 marca 2008 roku. Teledysk do piosenki nakręcono w Muzeum Książki Artystycznej w kwietniu tego roku. Reżyserujący teledysk Krzysztof Ostrowski przyznawał się do inspiracji m.in. twórczością Arthura Browna.
Część utworów grana była na koncertach zespołu, między innymi na Off Festivalu w 2007 roku.
Wydawcami albumu jest Agora i Chaos Management Group. Pierwsze recenzje płyty są pozytywne.

</doc>
<doc id="1285495" url="https://pl.wikipedia.org/wiki?curid=1285495" title="Rune Hauge">
Rune Hauge

Rune Hauge (ur. 23 kwietnia 1954) – norweski menadżer piłkarski oraz brydżysta, World International Master (WBF), European Champion w kategorii Mixed (EBL).
Działalność menadżerska w piłce nożnej.
W piłce angielskiej Hauge jest głównie znany z reprezentowania Johna Jensena oraz Påla Lydersena podczas załatwiania ich transferów do Arsenalu Londyn na początku lat 90. Ówczesnemu managerowi „Kanonierów” George’owi Graham'owi zarzucano wzięcie łapówki w wysokości 425 tys. funtów za podpisanie kontraktu z zawodnikami. Został on później zawieszony na rok po tym, jak przyznał, że otrzymał „dobrowolny upominek”.
Hauge został przez FIFA w 1995 roku pozbawiony praw wykonywania zawodu managera piłkarskiego, ale wyrok został później złagodzony do zawieszenia na okres dwóch lat. Po odzyskaniu licencji, zaczął reprezentować interesy kilku norweskich piłkarzy takich, jak Steffen Iversen, Eirik Bakke czy Ole Gunnar Solskjær. Hauge brał również udział w transferze Rio Ferdinanda z West Ham United F.C. do Leeds United.
W 2005 był zamieszany w porachunki transferowe o Johna Obi Mikela między Manchesterem United a Chelsea.
Jednym z obecnych klientów Hauge jest norweski pomocnik Blackburn Rovers Morten Gamst Pedersen.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="1285497" url="https://pl.wikipedia.org/wiki?curid=1285497" title="Garnizon Rzeszów">
Garnizon Rzeszów

Garnizon Rzeszów – garnizon Cesarskiej i Królewskiej Armii, Wojska Polskiego II RP (1918-1939), ludowego Wojska Polskiego (1945-1989) i Sił Zbrojnych RP (po 1989) w Rzeszowie.
Garnizon Wojska Polskiego II RP.
Zgodnie z obowiązującymi w okresie międzywojennym zasadami pod pojęciem garnizon rozumiano miejscowość, w której na stałe przebywają różne formacje zbrojne. Obszar garnizonu zamknięty był strefą, którą ustalał dowódca okręgu korpusu. W pierwszych latach po odzyskaniu niepodległości struktura organizacyjna władz garnizonowych była zróżnicowana i oparta głównie na wzorcach armii zaborczych. Organizacja władz garnizonowych zmieniała się kilkakrotnie, jednak zasadą było: najstarszy rangą dowódca pełnił funkcję dowódcy (później komendanta) garnizonu. Organem wykonawczym były – w zależności od wielkości garnizonu – Komendy Miast, Komendy Placu i Oficerowie Placu.
Piechota
Kawaleria
Artyleria
Jednostki garnizonowe

</doc>
<doc id="1285499" url="https://pl.wikipedia.org/wiki?curid=1285499" title="Matriks jądrowa">
Matriks jądrowa



</doc>
<doc id="1285500" url="https://pl.wikipedia.org/wiki?curid=1285500" title="Nukleoszkielet">
Nukleoszkielet



</doc>
<doc id="1285502" url="https://pl.wikipedia.org/wiki?curid=1285502" title="Szkielet jądrowy">
Szkielet jądrowy



</doc>
<doc id="1285503" url="https://pl.wikipedia.org/wiki?curid=1285503" title="Suzuki AY50 Katana Performance">
Suzuki AY50 Katana Performance



</doc>
<doc id="1285504" url="https://pl.wikipedia.org/wiki?curid=1285504" title="Salinas Pueblo Missions National Monument">
Salinas Pueblo Missions National Monument

Salinas Pueblo Missions National Monument – amerykański pomnik narodowy, znajdujący się w stanie Nowy Meksyk. Na jego obszarze znajdują się ruiny trzech misji wybudowanych przez hiszpańskich misjonarzy.
Historia pomnika sięga 1909 roku, gdy na części współczesnego pomnika obejmującego ruiny "Gran Quivira" utworzono pomnik "Gran Quivira National Monument". W 1980 roku poza ruinami "Gran Quivira" w skład pomnika włączono ruiny "Quarai" oraz "Abó" oraz zmieniono jego nazwę na "Salinas National Monument". Obecną nazwę nadano mu w 1988 roku. Pomnik zajmuje powierzchnię 4,34 km² i jak wiele innych pomników narodowych zarządzany jest przez National Park Service.

</doc>
<doc id="1285505" url="https://pl.wikipedia.org/wiki?curid=1285505" title="Jakób">
Jakób



</doc>
<doc id="1285506" url="https://pl.wikipedia.org/wiki?curid=1285506" title="Butt Trumpet">
Butt Trumpet

Butt Trumpet – zespół punkrockowy z Los Angeles założony w 1990 roku. Zespół rozpadł się w 1995 roku, ale w 1998 trzy członkinie, Bianca Butthole, Blare N. Bitch i Sharon Needles, uformowały nową grupę Betty Blowtorch.

</doc>
<doc id="1285507" url="https://pl.wikipedia.org/wiki?curid=1285507" title="Suzuki AY50 Katana">
Suzuki AY50 Katana

Suzuki AY50 Katana - skuter japońskiej firmy Suzuki, która od 1952 roku produkuje motocykle. Model ten produkowany jest od 1997 roku.
Do 1998 roku produkowana była wersja zwykła tego skutera (Suzuki AY50 Katana) oraz wersja usportowiona z dużo większą mocą (Suzuki AY50 Katana Performance). Zostało wyprodukowanych jedynie 500 egzemplarzy tej wersji Katany. Od 1999 roku produkowana była z innym silnikiem (Suzuki AY50 Katana WR) i z zupełnie nowym designem. Skuter ten jest bardzo podatny na tuning optyczny i mechaniczny. Kanapa jest bardzo wygodna i nie daje o sobie znać dłuższa jazda. Przy projektowaniu skutera projektanci wzorowali się na motocyklu sportowym. Wyposażono go w soczewkową lampę. Felgi mają rozmiar 13'.
W 1998 roku wyszedł model Suzuki AY50 Katana Performance

</doc>
<doc id="1285511" url="https://pl.wikipedia.org/wiki?curid=1285511" title="Tomasz Byrt">
Tomasz Byrt

Tomasz Byrt (ur. 25 stycznia 1993 w Cieszynie) – polski skoczek narciarski, drużynowy wicemistrz świata juniorów z 2012, wicemistrz Polski w 2011, trzykrotny zwycięzca Lotos Cup w kategoriach Junior C i Junior B. Członek polskiej kadry młodzieżowej w sezonie 2007/2008 i 2010/2011 i kadry A w sezonie 2011/2012, obecny rekordzista ośmiu skoczni.
26 września 2010 zajął trzecie miejsce w konkursie Letniego Pucharu Kontynentalnego, co było jego najlepszym wynikiem w zawodach tej rangi. 18 grudnia 2011 uplasował się na drugiej pozycji w konkursie Pucharu Kontynentalnego w Erzurum.
Pierwszy występ w Pucharze Świata odnotował 21 stycznia 2011 w Zakopanem, zajął wówczas 40. miejsce. Dwa dni później był dwudziesty dziewiąty i tym samym po raz pierwszy zdobył punkty. 12 marca 2011 w Lahti stanął na podium w konkursie drużynowym. 26 lutego wystąpił na Mistrzostwach Świata 2011 w Oslo.
Do sezonu 2009/2010 włącznie wystąpił w 15 konkursach FIS Cup. Najlepsze miejsce zajął w konkursie w słowackim Szczyrbskim Jeziorze, gdzie był czwarty.
Jego rekord życiowy to 198,5 metra ustanowione na Letalnicy w Planicy.
Przebieg kariery.
Pierwsze skoki oddał jako siedmiolatek. W maju 2002 wystąpił w Memoriale Leopolda Tajnera w Goleszowie, gdzie był 29. w kategorii młodzików (był najmłodszym zawodnikiem). W sierpniu w konkursie z okazji 29. Tygodnia Kultury Beskidzkiej był ósmy. We wrześniu zaprezentował się dobrze na Ogólnopolskich Spotkaniach UKS-ów w Wiśle, gdzie zwyciężył oraz był drugi w kategorii „1993 i młodsi”. Zwyciężył tam także podczas analogicznych zawodów w grudniu, oraz w marcu w Zakopanem. W marcu 2003 ponownie skakał w Memoriale Tajnera, gdzie zajął 12. miejsce na skoczni K-30 wśród roczników 89-94 oraz drugie w konkursie swojego rocznika na obiekcie K-17.
25 maja 2003 stanął na drugim stopniu podium w zawodach Turnieju Trzech Skoczni w Wiśle Centrum, przegrywając jedynie z Pawłem Słowiokiem. Później startował również w Turnieju Siedmiu Skoczni, gdzie wygrał w Goleszowie i był trzeci w Wiśle. 26 lipca zwyciężył konkurs dla roczników 1992–1993 w Wiśle podczas Tygodnia Kultury Beskidzkiej. Dzień później był trzeci w konkursie o Puchar Lata na Maleńkiej Krokwi, a w sierpniu piąty w „Nadziejach Beskidzkich” w Szczyrku (również w tej kategorii wiekowej). Następnie stanął na podium kilku igelitowych zawodów na Maleńkiej Krokwi: w sierpniu zajął drugie miejsce w konkursie o Wielki Puchar Crunchips i wygrał konkurs IX Ligi Międzyszkolnej, we wrześniu zdobył brąz na Ogólnopolskich Spotkaniach UKS młodzików, a w październiku był drugi w kolejnym konkursie Ligi.
6 grudnia 2003 zajął trzecie miejsce w Zawodach „Mikołaj w Goleszowie”, a w styczniu był piętnasty w Międzywojewódzkich Mistrzostwach Młodzików w Wiśle (dla dzieci z 1990 i młodszych). W Zagórzu zwyciężył swoją kategorię w I Pucharze Bieszczadów, a w konkursie open był dziesiąty. W lutym uplasował się na czternastej pozycji w Mistrzostwach TZN młodzików na Małej Krokwi oraz na jedenastej na Olimpiadzie FM w Wiśle. W konkursie o Puchar Fundacji Izabeli i Adama Małyszów na obiekcie K-40 w Wiśle zajął czwarte miejsce, a podczas „Nadziei Beskidzkich” w Goleszowie – drugie. W marcu zajął drugą pozycję w kilku konkursach dla roczników 1992–1993, za każdym razem przegrywając ze Słowiokiem. Były to: Memoriał Olimpijczyków w Szczyrku, zawody UKS-ów w Wiśle i konkurs z okazji 50-lecia KS Wisły Ustronianki. Był też drugi podczas Pucharu Tokarzonki w Istebnej.
Sezon 2004/2005.
Sezon 2004/2005 rozpoczął od miejsca na podium w goleszowskim Memoriale Tajnera, gdzie był trzeci. Podczas „Nadziei Beskidzkich” zajął czwarte miejsce w kategorii 1992–1993. 29 maja wygrał konkurs Turnieju Trzech Skoczni w Wiśle (dla roczników 1993–1994). W czerwcu wystartował w zawodach z okazji Dnia Dziecka w Szczyrku. W konkursie dla starszych dzieci na skoczni K-50 był dziewiąty, a w rywalizacji swojej grupy wiekowej na mniejszym obiekcie – czwarty. Pod koniec miesiąca wygrał konkurs „Nadziei Beskidzkich”, a następnie był piąty i pierwszy w pozostałych konkursach Turnieju Trzech Skoczni. W lipcu wygrał klasyfikację starszych dzieci w zawodach Kids Games w Wiśle-Łabajowie. Kilka dni później był trzeci w klasyfikacji swojego rocznika w zawodach o Wielki Puchar Crunchips na Maleńkiej Krokwi, był też piąty na Małej Krokwi. Następnie wygrał zawody w ramach Tygodnia Kultury Beskidzkiej.
W sierpniu 2004 zdobył tytuł mistrza świata dzieci w Garmisch-Partenkirchen w kategorii do lat 12 – uzyskał 41 m i 42 m. Zwyciężył także w konkursie drużynowym. Później był drugi wśród rówieśników w konkursie o Puchar McDonald’s w Zakopanem. Zajął też drugie miejsce w zawodach Euroligi oraz wygrał Ogólnopolskie Spotkania UKS-ów i konkurs letniej ligi skokowej.
W grudniu odniósł zwycięstwo w konkursie „Beskidzkich Nadziei” w Goleszowie, a później wygrał także w zawodach Pucharu Prezesa Firmy Ustronianka na skoczni K-40 w Wiśle. Na obiekcie K-60, w wyższej kategorii wiekowej, został sklasyfikowany na szóstym miejscu.
18 stycznia zadebiutował w nowym krajowym cyklu Lotos Cup, startując w kategorii dzieci. Podczas konkursu w Wiśle uplasował się na drugiej pozycji. Później wystartował jeszcze w pięciu konkursach, wygrywając dwa z nich (oba w Zagórzu) i zajmując drugie miejsce w Wiśle. Dzięki zdobytym 427 pkt stanął na najniższym podium klasyfikacji generalnej, przegrywając z Klemensem Murańką i Bartłomiejem Kłuskiem.
W tym czasie wygrał również konkurs Pucharu Bieszczadów na skoczni K-20 w Zagórzu i kolejne zawody z serii „Nadziei Beskidzkich” w Goleszowie. W ogólnopolskich spotkaniach UKS-ów w Wiśle był trzeci.
Sezon 2005/2006.
W maju po raz pierwszy wygrał w Memoriale Tajnera, ponownie triumfował także w konkursie Turnieju Trzech Skoczni w Wiśle. W „Nadziejach Beskidzkich” zajął trzecie i drugie miejsce. W konkursie Pucharu Doskonałego Mleka na Maleńkiej Krokwi był trzynasty w swojej kategorii. W lipcu zajął drugie miejsce na tym samym obiekcie w konkursie Pucharu Crunchips. Na Małej Krokwi natomiast był tam dwunasty w wyższej grupie wiekowej.
30 lipca 2005 ponownie zdobył w Ga-Pa mistrzostwo świata dzieci, tym razem w kategorii do lat 13. Skakał na odległość 43 m i 42,5 m i wyprzedził o 1,7 pkt srebrnego medalistę Roka Justina. Dzień później zdobył tytuł w konkursie drużynowym.
We wrześniu na Ogólnopolskich Spotkaniach UKS-ów w Wiśle przegrał tylko ze Słowiokiem. W październiku natomiast zwyciężył w zawodach dla dzieci i młodzieży "30 Čokoládová Cena" w czeskiej miejscowości Frenštát pod Radhoštěm, w kategorii roczników 1992–93 na skoczni K-45.
Od stycznia ponownie brał udział w Lotos Cup, tym razem w kategorii młodzików. Stanął na podium we wszystkich ośmiu konkursach, wygrywając dwa z nich – w Szczyrku i Zakopanem. W klasyfikacji generalnej był drugi, przegrywając o 100 punktów z Pawłem Słowiokiem.
11 lutego Byrt wygrał konkurs o Puchar Prezesa Firmy Ustronianka, w kategorii 1992–1993. W marcu był czwarty w Mistrzostwach TZN młodzików. Podczas konkursu o Puchar Prezesa Śląsko-Beskidzkiego Związku Narciarskiego uplasował się na drugiej lokacie w konkursie młodzików i piętnastej w zawodach seniorów. Na Ogólnopolskich Spotkaniach UKS-ów dwukrotnie był drugi, ulegając jedynie Słowiokowi.
Sezon 2006/2007.
W kwietniu 2006 wraz z bratem Kamilem uzyskali stypendia sportowe od fundacji państwa Małyszów.
Na początku sezonu letniego odniósł kilka zwycięstw w rywalizacji krajowej: wygrał w Memoriale Tajnera w Goleszowie, w zawodach „Nadziei Beskidzkich” w Szczyrku i w konkursie Turnieju Trzech Skoczni w Wiśle. Podczas Pucharu Doskonałego Mleka uplasował się na drugiej lokacie w konkursie młodzików na Maleńkiej Krokwi oraz był czwarty w konkursie juniorów młodszych na Małej Krokwi. Stanął też na podium w zawodach Pucharu Crunchips – był drugi na średnim obiekcie i trzeci na normalnym
29 lipca zwyciężył po raz trzeci w indywidualnym konkursie mistrzostw świata dzieci w Ga-Pa, w kategorii do lat 13, po oddaniu skoków na odległość 57,5 m i 58,5 m. Sukces powtórzył w konkursie zespołów.
5 sierpnia zajął piąte miejsce w zawodach młodzieżowych FIS w Hinterzarten, a pod koniec miesiąca zwyciężył takie zawody w Zakopanem. 22 września 2006 wygrał także na mistrzostwach uczniowskich klubów sportowych w Szczyrku, gdzie skoczył 49 m i 50,5 m.
15 października 2006 w letnich mistrzostwach Polski skoczył 71,0 m i zajął 34. miejsce w klasyfikacji seniorów. W klasyfikacji juniorów znalazł się na 12. miejscu.
2 lutego podczas konkursu Lotos Cup w Wiśle-Łabajowie skoczył 65,5 m w pierwszej serii i o trzy metry dalej w drugiej, dzięki czemu znalazł się na drugim stopniu podium. To samo miejsce zajął w kolejnym tamtejszym konkursie. Następnie wygrał dwa konkursy w Zakopanem, a w trzech kolejnych znalazł się na najniższym stopniu podium. W ostatnich zawodach sezonu, w Wiśle zajął drugie miejsce, takie same jak w klasyfikacji generalnej grupy wiekowej Junior C.
W FIS Cup zadebiutował 17 lutego 2007. Zajął wówczas 35. miejsce w Zakopanem po skoku na 75,5 m. Następnego dnia punktował, plasując się na 15. pozycji. Dzięki temu znalazł się na 129. miejscu w klasyfikacji generalnej sezonu 2006/2007.
W mistrzostwach Tatrzańskiego Związku Narciarskiego zwyciężył w kategorii Junior C, dzięki skokom na 71 m i 68 m. Na Mistrzostwach UKS-ów w marcu był trzeci. W marcu podczas zimowej edycji nieoficjalnych mistrzostw świata dzieci w Zakopanem zajął drugie miejsce w pierwszym z konkursów, ulegając tylko Stefanowi Kraftowi. W drugim z konkursów zajął czwartą lokatę.
Sezon 2007/2008.
W sezonie 2007/2008 był członkiem kadry C reprezentacji Polski, prowadzonej przez Józefa Jarząbka.
W maju zajął drugie miejsce w klasyfikacji roczników 1992–1993 w Konkursie Prezesa Firmy Ustronianka w Wiśle. W czerwcu zwyciężył konkurs z okazji Dnia Dziecka w Szczyrku. W juniorskim Pucharze Doskonałego Mleka zajął pozycje 10. i 9. W lipcu uplasował się na 21. miejscu w konkursie o Pucharze Crunchips na Średniej Krokwi dla rocznika 1990 i niższych. W konkursie na Małej Krokwi dla młodszych zawodników był szósty.
28 lipca, podczas pierwszych w sezonie zawodów FIS Cup 2007/2008 zapunktował drugi raz w karierze, zajmując 16. miejsce po skokach na odległość 66 m i 66,5 m w Bischofshofen. W kolejnym konkursie w tej austriackiej miejscowości oddał krótszy skok i znalazł się na 42. pozycji. 11 sierpnia 2007 uplasował się na drugim miejscu w zawodach młodzieżowych w Hinterzarten. Pięć dni później zwyciężył w konkursie FIS Youth w Pragelato, skacząc 65,5 m (nowy rekord obiektu) i 63 m. Później dwukrotnie zajmował w tym cyklu czwarte miejsce: w Einsiedeln i Zakopanem.
W rozgrywanych 21 września 2007 zawodach o Puchar Solidarności cieszyński zawodnik skoczył 102 m i zajął 32. miejsce w klasyfikacji seniorów oraz 15. w klasyfikacji juniorów. W październiku plasował się na trzeciej pozycji w konkursie otwartym o Puchar Burmistrza Zagórza i w mistrzostwach UKS-ów. 13 października 2007 na Wielkiej Krokwi w Zakopanem, podczas letnich mistrzostw Polski skoczył 106,5 m i 105,0 m, dzięki czemu zajął dwudzieste siódme miejsce. Na tej samej pozycji uplasował się dzień później na normalnym obiekcie, gdzie oddał skoki na odległość 74,0 m i 73,0 m.
W grudniu Byrt powrócił do rywalizacji w FIS Cup. Odbyły się wówczas konkursy w Harrachovie, gdzie nie punktował (zajął 48. i 33. miejsce). Lepszy był jego występ w lutym w Szczyrku, gdzie w pierwszym konkursie oddał skoki na odległość 94,5 m i 86 m oraz zajął punktowane 23. miejsce. W drugim dniu zawodów skoczył w jedynej serii 86 m i znalazł się na 20. pozycji. W klasyfikacji generalnej uplasował się na 156. miejscu.
Tymczasem rywalizował również w zawodach krajowych. W pierwszych w karierze zimowych mistrzostwach Polski na dużej skoczni zajął 17. miejsce po skokach na 112,5 m i 116,0 m. Do Kamila Stocha, zdobywcy złotego medalu stracił 62,6 pkt.
W Lotos Cup 2008 wygrał pierwsze sześć konkursów – w Zagórzu, Wiśle i Zakopanem. Następnie w Zakopanem po raz pierwszy od trzech lat znalazł się poza podium tych zawodów, zajmując szóstą pozycję. W wieńczącym sezon konkursie w tym samym miejscu zajął trzecie miejsce. Pasmo zwycięstw pozwoliło mu zdobyć po raz pierwszy w karierze Lotos Cup.
17 stycznia wygrał kategorię roczników 1992–1993 w konkursie o Puchar Wisły. 10 marca 2008, podczas zawodów Lotos Grand Prix zajął uplasował się na drugim miejscu w klasyfikacji swojego rocznika, a dzień później wygrał, dzięki skokom na odległość 70 m i 71 m. Na mistrzostwach Tatrzańskiego Związku Narciarskiego zajął 31. miejsce w klasyfikacji seniorów po skoku na 92 m. W konkursie juniorów C na skoczni K-65 uplasował się na 6. pozycji.
1 marca zajął czwarte miejsce w młodzieżowym konkursie w Lahti. Na Zimowych Mistrzostwach Dzieci w Zakopanem dwukrotnie stał na podium. W pierwszym konkursie przegrał jedynie z Władimirem Zografskim, a w drugim był najlepszy, po skokach na 70 m i 71 m. 20 marca odbyły się Mistrzostwa Polski seniorów na obiekcie normalnym w Zakopanem. Nie zakwalifikował się do drugiej serii, kończąc konkurs na 31. miejscu ex aequo z Pawłem Słowiokiem, ze skokiem na 78,0 m i stratą 163 pkt do zwycięzcy, Adama Małysza.
Sezon 2008/2009.
W maju wygrał w swojej kategorii trzy imprezy krajowe rozgrywane na skoczniach K-40 w Zagórzu i Wiśle. Były to: Mistrzostwa Podkarpackiego OZN, Puchar Burmistrza Zagórza i Międzywojewódzkie Mistrzostwa Młodzików. W lipcu stanął na drugim stopniu podium w zawodach o Wielki Puchar Crunchips na Małej Krokwi dla zawodników z roczników 1993-1994. Przegrał jedynie z Grzegorzem Miętusem. Na normalnej skoczni, w konkursie wyższej kategorii wiekowej, zajął miejsce siódme. W trakcie całego lata wygrał także cztery konkursy „Nadziei Beskidzkich”.
Wziął udział w jednym konkursie FIS Cup 2008/2009 – 9 sierpnia w Szczyrbskim Jeziorze, gdzie znalazł się na 31. miejscu.
7 września 2008 uplasował się na siedemnastej pozycji w zawodach o Puchar Solidarności w klasyfikacji ogólnej i na czwartej w tabeli juniorów. 27 września zajął 27. miejsce w letnich mistrzostwach Polski seniorów na dużej skoczni w Wiśle, po skokach na 98,0 m i 96,0 m. 31 stycznia 2009 zdobył srebrny medal w konkursie juniorów na mistrzostwach Śląsko-Beskidzkiego Okręgowego Związku Narciarskiego, dzień później zajął czternaste miejsce w konkursie seniorów na dużej skoczni. 14 lutego, uzyskując odległości 101,5 m i 95,5 m zajął 18. pozycję na mistrzostwach Polski.
Tamtej zimy Byrt odniósł zwycięstwo w klasyfikacji generalnej Lotos Cup, w grupie Junior C. W dwóch pierwszych konkursach w Zagórzu zajął drugie miejsce, następnie wygrał w Wiśle, po czym trzykrotnie stawał na najniższym stopniu podium (w Wiśle i Szczyrku). Końcową wygraną zapewniły mu marcowe zawody w Zakopanem, gdzie dwa razy wygrał.
17 lutego na IX Zimowym Europejskim Festiwalu Młodzieży w Szczyrku skoczył 94,4 m i 92 m, dzięki czemu zajął 17. miejsce podczas konkursu indywidualnego. W drużynie Polacy zajęli piąte miejsce, a Byrt uzyskał najniższą notę w zespole (po pierwszym skoku o długości 92 m, w drugiej kolejce uzyskał 74,5 m – żaden z pozostałej trójki reprezentantów Polski nie oddał w konkursie próby poniżej 90 m)
8 marca w Zakopanem wystartował w nieoficjalnych zimowych mistrzostwach świata dzieci. Zajął 7. i 9. miejsce. Dwa dni później wygrał na obiekcie K-70 w Szczyrku Ogólnopolskie Spotkania UKS w kategorii 1993–1994. 15 marca zajął dziewiąte miejsce w mistrzostwach TZN na dużej skoczni w kategorii seniorów i zdobył srebro w klasyfikacji Junior C na obiekcie K-65. Na normalnej skoczni znalazł się na 5. miejscu.
Sezon 2009/2010.
8 października podczas Letniego Pucharu Lotos skoczył 84 m w pierwszej serii oraz 94,5 m w drugiej, dzięki czemu zdobył srebrny medal. Dwa dni później na letnich mistrzostwach Polski na Średniej Krokwi zajął 23. pozycję, po skoku na 78 m i 77 m. Następnego dnia był dziewiąty na dużej skoczni (oddał skoki na 118 m i 121 m).
W Pucharze FIS 2009/2010 wystąpił sześciokrotnie. 12 września podczas zawodów w Szczyrbskim Jeziorze zajął 4. miejsce po skokach oddanych na 89 m i 89,5 m. Do Jana Ziobry, który stanął na najniższym stopniu podium stracił 4,5 pkt. Dzień później Byrt znalazł się na 7. pozycji. W styczniu pojawił się na konkursach w Harrachovie (sklasyfikowano go na 23. i 27. miejscu) i w Szczyrku, gdzie zanotował 17. i 13. pozycję. Uplasował się na 32. miejscu w klasyfikacji generalnej ze 132 punktami.
26 grudnia 2009 podczas rozgrywanych na skoczni Skalite w Szczyrku mistrzostw Polski znalazł się na 36. miejscu, tracąc 66 punktów do złotego medalisty, Adama Małysza. W styczniu wygrał konkurs o Puchar Wisły. W lutym natomiast zajął ósme miejsce w zawodach Ogólnopolskiej Olimpiady Młodzieży, rozgrywanej na skoczniach w Karpaczu i Lubawce.
W edycji Lotos Cup z 2010 po raz trzeci wygrał klasyfikację generalną, tym razem w grupie Junior B. Wyprzedził Aleksandra Zniszczoła o 35 pkt. Byrt zwyciężał w trzech pierwszych konkursach (w Wiśle i Szczyrku). Następnie znalazł się na szóstej i drugiej pozycji w Szczyrku. W zawodach w Zakopanem zajął drugą i pierwszą pozycję.
Sezon 2010/2011.
W sezonie 2010/2011 został członkiem kadry młodzieżowej Adama Celeja.
24 lipca 2010 podczas drużynowego konkursu letnich mistrzostw Polski w skokach narciarskich ustanowił nowy rekord skoczni Skalite w Szczyrku, który wynosił 109 metrów – jego zespół KS Wisła Ustronianka zdobył srebrny medal. Podczas konkursów indywidualnych w ramach tych mistrzostw zajął 13. i 7. miejsce. Kilka dni wcześniej wygrał w Zakopanem konkurs o Wielki Puchar Crunchips w swojej kategorii wiekowej. Natomiast w sierpniowym Pucharze Burmistrza Zakopanego zajął szóste miejsce, skacząc na 120,5 m i 111 m
Zarówno Letnie Grand Prix 2010 jak i Letni Puchar Kontynentalny 2010 rozpoczął od dyskwalifikacji. W LGP został zdyskwalifikowany w kwalifikacjach (w których skoczył 113 m) za niewłaściwy sprzęt. Nie brał udziału w dalszych konkursach Grand Prix, natomiast występował regularnie w LPK. W trzech pierwszych konkursach punktował, zajmując 28. miejsce w Courchevel oraz 16. i 17. miejsce w Lillehammer. Potem uplasował się na 54. i 31. miejscu w Oslo. 25 września zanotował lepszy występ plasując się na 5. miejscu zawodów w Ałmaty, osiągając odległości 125 m i 135 m. Następnego dnia, w pierwszej próbie skoczył 99 m i zajmował czwarte miejsce. W drugiej uzyskał 98 m i po raz pierwszy w życiu stanął na podium w międzynarodowych zawodach FISu, zajmując 3. miejsce. Razem z nim na najniższym stopniu podium stanął Łukasz Rutkowski. Byrt ostatecznie zajął 23. miejsce w klasyfikacji generalnej cyklu, z dorobkiem 170 pkt.
W krajowym Pucharze Jesieni zajął 14. miejsce w klasyfikacji generalnej, biorąc udział w czterech spośród ośmiu konkursów i zdobywając 144 punkty. W zawodach o Puchar Zimy zajął 3. i 6. miejsce.
W zimowym Pucharze Kontynentalnym zadebiutował 27 grudnia w Engelbergu – zajął wówczas 44. miejsce. Następnego dnia po raz pierwszy zapunktował, po skokach na odległość 123 m i 127,5 m zajmując 22. pozycję. Oznaczało to dla niego możliwość startu w Pucharze Świata. Podczas startu w konkursie PK w Sapporo znalazł się na dziewiątym miejscu (osiągnął 116 m i 111,5 m). Podczas dwóch następnych konkursów w tej japońskiej miejscowości zajmował miejsca w drugiej dziesiątce. W koreańskim Pjongczang był 24. w pierwszym konkursie, a w drugim – po skokach na 123 m i 128,5 m – szósty.
W Pucharze Świata zadebiutował 21 stycznia 2011 w Zakopanem, korzystając z przywileju wystawienia przez kraj organizujący konkurs dodatkowych zawodników. Skacząc jako reprezentant grupy krajowej zakwalifikował się do piątkowego i sobotniego konkursu. W pierwszym z nich był 40. po skoku na 119 m, a w drugim – 43., po próbie o trzy metry krótszej. W niedzielnych (23 stycznia) zawodach startował już w pierwszej reprezentacji i zdobył swoje pierwsze 2 punkty do klasyfikacji generalnej. Po pierwszej serii, w której skoczył na odległość 116 m, był 23.. W finałowej uzyskał 111,5 m i spadł na 29. miejsce. Przyznał, że zeskok był miękki, co utrudniało fazę odjazdu.
Wziął udział w Mistrzostwach Świata Juniorów 2011 w estońskiej miejscowości Otepää, gdzie po skokach na 92,5 m i 78,5 m zajął 24. miejsce w zawodach indywidualnych. W konkursie drużynowym Polska, z Byrtem w składzie, zajęła 4. miejsce. Osiągnął tam odległości 91 m i 93 m i uzyskał najlepszą notę w zespole. Strata do trzecich Norwegów wyniosła 5 pkt.
Znalazł się w reprezentacji na zaliczany do Pucharu Świata FIS Team Tour 2011. 2 lutego w Klingenthal zajął 42. miejsce. Trzy dni później zadebiutował w zawodach lotniczych, w Oberstdorfie. W kwalifikacjach był trzydziesty, skacząc na 169,5 m. Wcześniej w treningu uzyskał 173,5 m, co było jego nowym rekordem osobistym. W konkursie głównym powtórzył odległość z kwalifikacji i zajął 35. miejsce.
Na ogólnopolskiej olimpiadzie młodzieży w Zakopanem zdobył brązowy medal w konkursie indywidualnym juniorów młodszych na skoczni normalnej i srebrny w konkursie drużynowym. Na dużej skoczni po skokach na 132 m i 133 m zdobył złoto, uzyskując nad drugim Klemensem Murańką 26,4 pkt przewagi.
19 lutego odbył się indywidualny konkurs o mistrzostwo Polski w 2011 na skoczni normalnej w Szczyrku. Zawody te miały zadecydować czy Byrt, czy Dawid Kubacki dołączy do składu reprezentacji Polski na MŚ. Tomasz Byrt wywalczył srebrny medal po skokach na odległość 100,5 m i 94,5 m. Zwycięzca – Kamil Stoch wyprzedził go o 19 punktów. Byrt uznał swoje próby za dobre i podkreślił, że wiatr sprzyjał mu w pierwszej serii konkursowej.
Byrt pojechał na Mistrzostwach Świata 2011 w Oslo. W trakcie treningów najlepszą uzyskaną przez niego odległością było 102,5 m. Został wybrany przez trenera do składu na kwalifikacje konkursu indywidualnego. W nich uzyskał 94 m, które zapewniły mu awans z 24. miejsca. Był drugim najmłodszym skoczkiem w konkursie. 26 lutego rozegrano główny konkurs. Byrt zajął w nim ostatnie, 50. miejsce, po skoku na 80,5 m.
W składzie na konkurs drużynowy Byrta zastąpił Stefan Hula, podobnie jak w konkursach na skoczni dużej.
Dnia 12 marca 2011 wraz z drużyną zajął trzecie miejsce podczas drużynowego konkursu Pucharu Świata w fińskim Lahti. Skakał na odległość 112,5 m i 114 m. W indywidualnym konkursie był 42.
18 marca w zawodach Pucharu Świata odbywających się w Planicy zajął 33. miejsce, po skoku na 178,5 m. Wcześniej w kwalifikacjach ustanowił nowy rekord życiowy – 198,5 m. Sezon ukończył na 78. miejscu w klasyfikacji generalnej PŚ, z dwoma punktami.
Sezon uznał za najlepszy w dotychczasowej karierze, podkreślając się, że nie spodziewał się, iż osiągnie takie rezultaty jeszcze jako uczeń.
Sezon 2011/2012.
W sezonie 2011/2012 został członkiem głównej kadry narodowej Łukasza Kruczka.
Lato 2011 Tomasz Byrt rozpoczął 30 lipca od zawodów Letniego Pucharu Kontynentalnego 2011 w Courchevel, gdzie skoczył 95 m i zajął 52. miejsce. Dzień później w tej francuskiej miejscowości uplasował się na 11. miejscu, po skokach na 118,5 m i 127,5 m.
17 sierpnia poinformowano, że znalazł się on w składzie na zawody Letniej Grand Prix 2011 w Hakubie i Ałmaty. Podczas pierwszego z japońskich konkursów uplasował się na 15. pozycji, oddając próby na odległość 123,5 m w pierwszej serii i o pół metra więcej w drugiej. W drugim był jedenasty, skacząc na 127 m i 124 m. W konkursie rozegranym w Kazachstanie był ósmy, a jego skoki zostały zmierzone na 119 m i 123 m. Były to jego jedyne występy w tamtej edycji LGP. W klasyfikacji generalnej tego cyklu zebrał 72 punkty i był 31. w klasyfikacji.
W dniach 10–11 września podczas konkursów LPK w Trondheim zajął 18. i 23. miejsce. W rozgrywanych 17 września na Wielkiej Krokwi mistrzostwach Polski zajął 11. miejsce, po skokach na odległość 122,5 m i 106 m. 24 września w Klingenthal uplasował się na dziewiątym miejscu w konkursie Letniego Pucharu Kontynentalnego. Oddał wówczas skoki na odległość: 124,5 m i 126 m. Następnego dnia był 44. W klasyfikacji generalnej zajął finalnie 32. miejsce z dorobkiem 74 punktów.
Sezon zimowy rozpoczął od startu w Pucharze Kontynentalnym w Rovaniemi pod koniec listopada. Nie zapunktował, był 36. W połowie grudnia w Ałmaty (gdzie występował już w lecie) zdobył pierwsze tamtej zimy punkty, zajmując 16. miejsce w pierwszym konkursie (skoki na 119,5 m i 129 m) i 8. miejsce w drugim (skoki na 127,5 m i 127 m).
18 grudnia 2011 stanął na swoim pierwszym podium zawodów zimowego Pucharu Kontynentalnego. Miało to miejsce na zawodach w tureckim Erzurum. Po skokach na 139,5 m i 138,5 m ustąpił tylko Atle Pedersenowi Rønsenowi (o 6,1 pkt). Dzień wcześniej Byrt był tam siódmy. Następnie jednak, podczas rundy w Engelbergu nie punktował – zajął tam 47. i 49. miejsce.
15 stycznia 2012 pierwszy raz w sezonie wystąpił w zawodach Pucharu Świata w austriackim Tauplitz. Odbyły się tam lotnicze zawody z udziałem wszystkich zgłoszonych zawodników (ze względu na warunki atmosferyczne kwalifikacje zostały odwołane) W pierwszym, jednoseryjnym konkursie skoczył 146,5 m i zajął 43. miejsce. W drugim 149 m i był 46. Na zawodach w Zakopanem, pięć dni później, jak przed rokiem wystąpił w ramach rozszerzonej kwoty startowej dla gospodarzy. Skoczył pierwszego dnia 115,5 m i zajął 44. miejsce, a drugiego 110 m, za co sklasyfikowano go na 46. pozycji. Następnie powrócił do startów w PK. W Bischofshofen przedłużył serię występów bez punktów o dwa konkursy – był 43. i 56. 12 lutego wystąpił w konkursie FIS Team Tour 2012 w Willingen. Skończył te zawody na 38. miejscu (skok na 122,5 m). Był to jego ostatni występ w tamtej edycji PŚ, a więc w odróżnieniu od poprzedniego roku, nie zdobywając punktu nie został sklasyfikowany w tabeli generalnej. Byrt był co prawda zgłoszony do konkursu w Klingenthal, gdzie w kwalifikacjach był trzynasty, jednak zawody te zostały odwołane.
Na ogólnopolskiej olimpiadzie młodzieży na Dolnym Śląsku zdobył złoty medal w konkursie drużynowym, srebrny w konkursie indywidualnym na dużej skoczni i brązowy na normalnej.
W rozgrywanym 23 lutego konkursie indywidualnym Mistrzostw Świata Juniorów 2012 Byrt uplasował się na 14. miejscu, po skokach na 101 m i 102 m. W konkursie drużynowym natomiast skoczył na 99 m i 97 m i razem z reprezentacją zdobył srebrny medal.
W marcu wystąpił jeszcze w czterech konkursach Pucharu Kontynentalnego. W pierwszym konkursie w Predazzo, zamknął punktowaną trzydziestkę skokami na 122 m i 114 m. W drugim, jednoseryjnym skoczył 129 m i był dziesiąty. W finale Pucharu w Kuopio skakał pierwszego dnia na 108,5 m i 109,5 m, co dało mu 15. lokatę; drugiego zaś na 119 m i 112,5 m – wówczas był siódmy. W klasyfikacji generalnej tego cyklu zdobył łącznie 242 punkty, dzięki czemu zajął 27. pozycję.
Sezon 2012/2013.
Na początku sezonu letniego w 2012 roku został odsunięty z kadry młodzieżowej Roberta Matei i zawieszony w prawach zawodnika z powodu nierealizowania planu treningowego i samowolnego opuszczania konsultacji szkoleniowych. Odebrano mu stypendium, które otrzymywał w wysokości 1380 zł.
Powrócił do treningów w klubie, z Janem Szturcem, we wrześniu, jednak systematycznie uczęszczał na nie jedynie ok. dwóch miesięcy. Sezon rozpoczął pod koniec grudnia w konkursach krajowych. 26 grudnia 2012 wziął udział w konkursie świątecznym w Wiśle. Uplasował się na dwunastej pozycji po oddaniu dwóch skoków na odległość 116,5 m. Dwa dni później uplasował się na 6. miejscu w zawodach Lotos Cup w Szczyrku (startował w kategorii Junior A), powracając do rywalizacji w tej krajowej serii po trzech latach. Oddał skoki na odległość 90 m i 95,5 m. 30 grudnia zajął trzecie miejsce w klasyfikacji Junior A w konkursie o Puchar Wisły, skacząc na 115,5 m.
Na początku stycznia 2013 Byrt skakał w dwóch konkursach Pucharu Kontynentalnego w Zakopanem, jednak w obu został zdyskwalifikowany za nieprawidłowy kombinezon. 25 stycznia rozegrano dwa jednoseryjne konkursy Lotos Cup na skoczni K-65 w Wiśle. W obu Byrt uplasował się na drugiej pozycji.
Na początku lutego wystartował w ogólnopolskiej olimpiadzie młodzieży w Skalitem. W konkursach indywidualnych zajął szóste i dziewiąte miejsce. W konkursie drużynowym zdobył tytuł mistrzowski.
W dniach 9-10 lutego startował w zawodach FIS Cup na Wielkiej Krokwi, zajmując 55. i 52. miejsce. Trzy dni później na tej samej skoczni został sklasyfikowany na szóstej lokacie w konkursie Lotos Cup. W trakcie tego sezonu przerwał karierę zawodniczą
2013-2015.
W kwietniu 2013 przyznał, że chce wrócić do kadry młodzieżowej i przeprosił Roberta Mateję. Jego klubowy trener Jan Szturc stwierdził, że – jako duży talent – po roku systematycznych treningów będzie w stanie osiągnąć formę pozwalającą mu na powrót do reprezentacji. Nie startował w sezonie 2013/2014. W następnym Byrt ponownie nie znalazł się w składzie żadnej z kadr narodowych.
27 lipca 2014 pojawił się na starcie VI Memoriału Olimpijczyków w Szczyrku, gdzie po skoku na 80 m uplasował się na 43. miejscu spośród 55 startujących. 13 września w zakopiańskim Pucharze Solidarności był również 21.. W Pucharze Prezesa PZN zajął szesnaste miejsce, plasując się na 21. miejscu w sierpniowych zawodach i na 22. w październikowych.
W konkursie Letnich Mistrzostw Polski 2014 w Szczyrku zajął 34. miejsce, po skoku na 79,5 m. 21 grudnia wziął udział w konkursie FIS Cup w Szczyrbskim Jeziorze. Zajął 22. miejsce, ex aequo z Dawidem Jarząbkiem. Dwa dni później skakał w Mistrzostwach Polski 2014 w Wiśle, gdzie uplasował się na osiemnastej pozycji. 3 stycznia 2015 na Mistrzostwach TZN na Wielkiej Krokwi uplasował się na jedenastym miejscu. Następnie wystąpił w zawodach FIS Cup na tym samym obiekcie. Sklasyfikowano go na 34. i 13. pozycji.
Na przełomie stycznia i lutego został powołany na konkursy Pucharu Kontynentalnego w Zakopanem. W pierwszym z nich zajął 24. miejsce, zaś w drugim był trzynasty. Były to jego pierwsze punkty w PK od marca 2012. Kilka dni później wziął też udział w konkursie PK w Brotterode, gdzie uplasował się na 29. pozycji. Zdobyte punkty dały mu 88. miejsce w klasyfikacji łącznej. Wystartował również w krajowym cyklu Lotos Cup, gdzie triumfował w siedmiu z ośmiu konkursów w grupie Senior oraz w klasyfikacji generalnej tej kategorii wiekowej. 24 marca na Wielkiej Krokwi w Zimowych Mistrzostwach Polski 2015 zajął dziesiąte miejsce.
Byrt przyznał, że brak stabilizacji formy w tamtym sezonie miał związek z niedostateczną ilością treningu w lecie, co wywarło wpływ na jego przygotowanie motoryczne.
Sezon 2015/2016.
30 maja 2015 wziął udział w Memoriale Tadeusza Pawlusiaka w Szczyrku, gdzie zajął czwarte miejsce. W lipcu na tym samym obiekcie był 20. w Memoriale Olimpijczyków, a w LMP 2015 w Wiśle uplasował się na 25. miejscu. W sierpniu wrócił do rywalizacji międzynarodowej, będąc powołanym na konkursy FIS Cup w Szczyrku. Uplasował się na 22. i 9. miejscu. Na jesieni wziął udział w zawodach z cyklu o Puchar Prezesa PZN w Zakopanem, gdzie zajął siódme miejsce. Ponadto wystartował w konkursie na normalnej skoczni LMP w Szczyrku, gdzie był 17.
W styczniu ponownie został powołany na zawody FIS Cup – tym razem w Zakopanem, jednak tym razem nie punktował, plasując się w okolicach 40. miejsca. W krajowym cyklu Lotos Cup wystartował we wszystkich siedmiu konkursach przewidzianych dla kategorii Senior, zwyciężając w dwóch z nich. Zajął czwarte miejsce w tabeli łącznej. W lutym wystartował w Pucharze Kontynentalnym w Zakopanem, zajmując w pierwszym konkursie 32. miejsce po skoku na 116 m, a w drugim będąc zdyskwalifikowanym. Na koniec sezonu wziął udział w Zimowych Mistrzostwach Polski 2016 w Wiśle. Indywidualnie uplasował się na jedenastej lokacie – niższej o jedną niż rok wcześniej. Natomiast w konkursie drużynowym zdobył swój czwarty w karierze krążek krajowego czempionatu, zajmując trzecie miejsce po skokach na 123,5 m i 123 m. Wraz z nim na najniższym stopniu podium stanęli Artur Kukuła, Aleksander Zniszczoł i Piotr Żyła.
Po sezonie 2015/2016 postanowił zawiesić karierę na czas nieokreślony.
Sprzęt.
Tomasz Byrt korzysta z butów Rass, wiązań Bizon, rękawiczek Craft, kombinezonów 4F i BerdaX oraz gogli i kasków Carrera.
Na początku kariery skakał na nartach marki Fischer, następnie Elan. W lecie 2011 rozpoczął starty w nartach fluege.de (dawna Germina). Zmiana sprzętu poprawiła wyniki osiągane na treningach i ze względu na bardziej opowiadającą mu twardość, zdecydował się startować w nich w następnym sezonie zimowym.
Życie prywatne.
Tomasz Byrt jest kawalerem, nie posiada dzieci. Uczęszczał do Szkoły Mistrzostwa Sportowego w Szczyrku, którą rozpoczął w 2011. Określił siebie jako „trudnego chłopaka”. W 2012 wyprowadził się z domu rodzinnego do partnerki. Jego brat Kamil oraz trzech wujów również uprawiało skoki narciarskie. Tomasz jest wyznania ewangelickiego. Kuzynem jego ojca jest ewangelicki ksiądz Jan Byrt, związany ze środowiskiem sportowym.

</doc>
<doc id="1285525" url="https://pl.wikipedia.org/wiki?curid=1285525" title="French Open 2005 (gra mieszana)">
French Open 2005 (gra mieszana)



</doc>
<doc id="1285526" url="https://pl.wikipedia.org/wiki?curid=1285526" title="Kamienica Lamellowska">
Kamienica Lamellowska



</doc>
<doc id="1285527" url="https://pl.wikipedia.org/wiki?curid=1285527" title="Limit uruchomień">
Limit uruchomień

Limit możliwości uruchomień – forma ograniczenia, stosowana najczęściej w przypadku licencji shareware, które pozwala jedynie na określoną liczbę uruchomień danego oprogramowania, np. 30 razy. Po przekroczeniu tej liczby, podobnie jak w przypadku oprogramowania udostępnianego na licencji trial, użytkownik musi wykupić licencję na pełną wersję danej aplikacji lub usunąć ją z komputera. Czasami limit możliwości uruchomień jest stosowany razem lub naprzemiennie z ograniczeniami czasowymi wynikającymi z licencji trial.

</doc>
<doc id="1285530" url="https://pl.wikipedia.org/wiki?curid=1285530" title="Jana Uskowa">
Jana Uskowa

Jana Wiktorowna Uskowa; ros. Яна Викторовна Ускова; (ur. 28 września 1985 w Majkop), rosyjska piłkarka ręczna, reprezentantka kraju. Obecnie występuje w rosyjskiej Superlidze, w drużynie Zwiezdy Zwenigorod. Gra na pozycji lewoskrzydłowej. Z reprezentacja dwukrotnie zdobyła mistrzostwo Świata w 2005 r. w Rosji oraz w 2007 r. we Francji. Na zakończenie mistrzostw Świata w 2007 r. Kuzniecowa została wybrana do "Siódemki Gwiazd" jako najlepsza prawoskrzydłowa turnieju. Wicemistrzyni olimpijska 2008 z Pekinu.
W 2009 r. została odznaczona Orderem Zasług dla Ojczyzny II klasy.

</doc>
<doc id="1285532" url="https://pl.wikipedia.org/wiki?curid=1285532" title="Barwienie hematoksyliną i eozyną">
Barwienie hematoksyliną i eozyną

Barwienie hematoksyliną i eozyną, barwienie przeglądowe, zwyczajowo barwienie zwykłe – najpopularniejsza metoda barwienia preparatów histologicznych, rutynowo stosowana w pracowniach histologicznych i histopatologicznych.
Barwienie polega na potraktowaniu preparatu (skrawka odparafinowanego lub mrożonego) hematoksyliną ałunową, która wybarwia zasadochłonne struktury na fioletowo, spłukaniu preparatu wodą i wybarwienie eozyną Y (żółtawą) wybarwiającą kwasochłonne struktury na różowo.
Procedura barwienia.
Procedura barwienia odparafinowanych lub mrożeniowych skrawków nałożonych na szkiełka podstawowe składa się z następujących etapów:
Fizykochemiczny opis procesu barwienia.
Granatowa hematoksylina ałunowa jest substancją zasadową, zaś różowa eozyna Y jest słabym kwasem. Jon hematoksyliny wykazuje ładunek dodatni, zaś jon eozynowy ujemny, w konsekwencji czego cząsteczki te przyłączają się do struktur o przeciwnych ładunkach: hematoksylina do grup fosforanowych DNA jądra komórkowego, zaś eozyna do białek cytoplazmatycznych.

</doc>
<doc id="1285533" url="https://pl.wikipedia.org/wiki?curid=1285533" title="Pino Daniele">
Pino Daniele

Giuseppe „Pino” Daniele (ur. 19 marca 1955 w Neapolu, zm. 4 stycznia 2015 w Rzymie) – włoski muzyk i wokalista bluesowy i popowy.
Życiorys.
Pochodzący z robotniczej rodziny gitarzysta samouk, tworzący po włosku, w dialekcie neapolitańskim i po angielsku. Na początku ćwiczył na gitarze klasycznej, następnie, w latach 70. poświęcił się bluesowi i muzyce latin-jazz. Jego styl, będący specyficznym połączeniem tradycji z nowoczesnością, obecny na dwóch pierwszych albumach, "Terra Mia" (1977) i "Pino Daniele" (1979), został w dużym stopniu ukształtowany przez tradycyjną muzykę i kulturę neapolitańską (przykładem może być często używana mandolina, która została wynaleziona w Neapolu i jest instrumentem, który odegrał ważną rolę w rozwoju tradycyjnej muzyki neapolitańskiej). Jego popularność wzrosła w roku 1980, wraz z albumem "Nero a metà", który był uważany za początek nowego rodzaju pieśni neapolitańskiej, czyli melodii typowo śródziemnomorskiej. W roku 1981 powstał album "Vai mò", w roku następnym Daniele zaczyna skłaniać się ku muzyce innych kultur, czego rezultatem jest "Bella 'mbriana". Ten album był początkiem współpracy z innymi muzykami, jak Alphonso Johnson i Wayne Shorter, oraz odkryciem na nowo wyrażeń i osobowości już przez tradycję neapolitańską zapomnianych. Jeden z utworów na płycie, "Tarumbo"', został zadedykowany papieżowi Janowi Pawłowi II. W roku 1981 zagrał przed Bobem Marleyem podczas jego koncertu w Mediolanie, zagrał tam kilka koncertów na Kubie, gdzie jego muzyka zdobyła popularność, oraz na najbardziej znanych międzynarodowych festiwalach jazzowych, takich jak w Olympia w Paryżu. Po "Musicante" (1984) wydany został podwójny album koncertowy, "Live sciò", ze wszystkimi najważniejszymi utworami z jego dotychczasowej kariery, między innymi nagrania z festiwalu w Montreaux, z koncertów w Kanadzie, Paryżu i Weronie. W roku następnym ukazał się album "Ferryboat", muzyk spotyka się również z Richiem Havensem, jednym z twórców festiwalu w Woodstock, które to spotkanie miało wpływ na sukces albumu "Common Grund" w całych Włoszech.
Zainteresowanie Daniele dla jazzu i muzyki etnicznej rodzi się podczas jego eksperymentów z nowymi formami ekspresji. Jego doświadczenie z muzyką kumuluje się podczas tras koncertowych po Europie, przede wszystkim tych we Francji, czego wynikiem jest "Bonne soirèe" (1987), album, który ukazuje również zainteresowanie muzyka rockiem arabskim. Poszukiwanie wspólnej nuty dla muzyki śródziemnomorskiej, zaprawionej charakterystycznymi elementami twórczości afrykańskiej, jest słyszalne na "Schizzechea with love" z roku 1988. W tym roku ukazał się również film Massimo Troisi, "Le vie del Signore sono finite": dla przyjaciela Pino Daniele pisze także muzykę do "Ricomincio da tre" i "Pensavo fosse amore invece era un calesse". W albumie "Mascalzone latino" z roku 1989, częściowo zadedykowanemu Magnaniemu z "Anna verrà", słychać powrót do dźwięków bardziej akustycznych. Następne płyty to "Un uomo in blues"(1991, gościnny występ Micka Goodrick’a) oraz "Sotto 'O Sole" z roku 1992, wykorzystujący starsze utwory, które zostały nagrane na nowo. Rok 1993 był dla Daniele rokiem szczególnym, dzięki sukcesowi "Che Dio Ti benedica", albumu, który zawiera, między innymi, dwa utwory napisane i wyprodukowane przez Chicka Corea, Pino wraca na szyty notowań, wraca również do śpiewania na żywo. Wielkim sukcesem staje się koncert na Stadio di Cava de’ Tirreni. Przed 80 tysiącami słuchaczy, z Carol Steel na perkusji, powstała tam płyta na żywo "E sona mo"'. "Non calpestare i fiori nel Deserto" (1995) jest płytą, przy której tworzeniu biorą udział również Irene Grandi i Jovanotti. Pino wygrywa bardzo popularny we Włoszech Festivalbar i wyrusza na trzy bardzo udane tournée, w tym jedno wspólnie z Patem Methenym. Wówczas powstały co mniej dwa inne nagrania na żywo: w 1994 wspólnie z Erosem Ramazzottim i Jovanottim oraz w 2002 z Ronem, Francesco De Gregorim i Fiorellą Mannoia. "Dimmi cosa succede sulla Terra", wydany 12 marca 1997 roku, zdobył 10 platynowych płyt oraz edycję Festivalbar w tym samym roku. Również sukces odniósł album nagrany wspólnie z Giorgią, "Mangio troppo cioccolata". Także w tym wypadku Pino wyruszył w dwie trasy koncertowe.
Rok 1998 był oficjalnie rokiem największego sukcesu muzyka. Ukazał się album "The Best of Pino Daniele – Yes I know my way", na którym jeden z największych hitów Daniele pojawia się w nowej formie, przy współpracy z Simple Minds. Przy okazji tej płyty nie odbyła się żadna trasa koncertowa, za to jedyny koncert na stadionie San Paolo w Neapolu. Oficjalna dyskografia artysty osiąga liczbę 19 albumów wraz z "Come un gelato all’equatore" w roku 1999. Jest to projekt bez granic, czerpiący z muzyki nowego tysiąclecia, zainspirowanej długą śródziemnomorską tradycją. 16 lutego 2001 roku ukazała się pierwsza płyta we współpracy z Sony BMG, "Medina". Wydawnictwo to również odwołuje się do ogólnie pojętej tradycji basenu Morza Śródziemnego. Poza wpływem północnoafrykańskim, widoczna jest inspiracja włoską melodią i neapolitańskim rapem. Daniele współpracował z muzykami takimi jak Salif Keïta, fFrancuz pochodzenia algierskiego – Faudel, Tunezyjczyk Lotfi Bushnaq oraz neapolitańskie 99 Posse. Projekt jest koprodukcją z Mikiem Manierim, z którym Pino współpracował już wcześniej. Na trasę koncertową "Il Medina Tour 2001" Pino udaje się wraz z kobiecym zespołem kierowanym przez Rachel. Koncerty odbywają się w wielu miejscach nad Morzem Śródziemnym, różne nagrania z tego okresu można znaleźć na płycie "Concerto". "Pino Daniele Project – Passi d'autore" (2004) był początkiem nowego stylu, który można zauważyć już w ostatnim utworze poprzedniej płyty. Pojawiają się tu wokale klasyczne połączone z dźwiękiem nowoczesnym. Jazz Petera Erskine’a, Alan Pasqua na pianinie i Dave Carpenter na kontrabasie. W roku 2005 ukazał się "Iguana cafè", album skłaniający się ku muzyce łacińskiej. Na płycie znajduje się między innymi cover Elvisa Presleya, "O sole Mio", która jest chyba najsłynniejszym dziełem muzyki neapolitańskiej na świecie. Jest to w pewnym sensie powrót Daniele do korzeni, czego dowodem jest również fakt, że zaczyna on ponownie pisać teksty piosenek w dialekcie jego rodzinnego miasta, na przykład w utworze „Serenata a fronn'e limone”. 16 lutego 2007 roku ukazał się album "Il Mio nome e Pino Daniele e vivo qui". Gościnnie wystąpili Giorgia, Tony Esposito i Peter Erskine Trio. W ostatnich latach, z powodów zdrowotnych, Pino ograniczył swoją aktywność, jeśli chodzi o występy na żywo. Jeden z większych koncertów miał miejsce na Piazza del Plebiscito w Neapolu w lipcu 2004 roku. W lipcu 2008 roku odbył się ponowny koncert na Piazza del Plebiscito w Neapolu, gdzie Pino Daniele wystąpił z takimi artystami jak Giorgia, Avion Travel, Gigi D'Alessio i Nino d'Angelo. Artysta zmarł w wieku 59 lat na zawał serca w Rzymie. Zgodnie z ostatnią wolą artysty, jego prochy zostały pochowane w miejscowości Magliano in Toscana we Włoszech. 22 stycznia 2015 roku Pino Daniele otrzymał pośmiertnie tytuł honorowego obywatela Magliano in Toscana.

</doc>
<doc id="1285535" url="https://pl.wikipedia.org/wiki?curid=1285535" title="Szafi’ici">
Szafi’ici

Szafi’ici – zwolennicy jednej z czterech głównych sunnickich szkół prawa muzułmańskiego, wywodzącej się od Asz-Szafi’iego (zm. 820).
Założyciel szkoły, Asz-Szafi’i, uważany jest za „największego reformatora i systematyka prawa muzułmańskiego”. Jego prestiż przyczynił się do znaczenia tej szkoły. Za równoprawne obok Koranu źródło prawa uważa się w niej sunnę Proroka, co prowadzi do odrzucenia lub ograniczenia takich metod wyprowadzania prawa jak istislah czy istihsan. Asz-Szafi’i stworzył natomiast takie metody jak idżma i kijas, które posiadają podstawowe znaczenie w tej szkole, a ich wprowadzenie „jest wielką zasługą szafiitów”. Szafiʾizm obowiązywał w Egipcie do momentu jego podboju przez Fatymidów i później aż do okresu osmańskiego. Do czasu upowszechnienia się szyizmu w Iranie był tam główną szkołą prawa. Obecnie jest nadal popularny w Dolnym Egipcie, Jemenie, Azji Południowo-Wschodniej i Afryce Wschodniej.

</doc>
<doc id="1285539" url="https://pl.wikipedia.org/wiki?curid=1285539" title="Rosie Perez">
Rosie Perez

Rosa María Perez (ur. 6 września 1964 w Brooklynie) − amerykańska aktorka, o afro-portorykańskich korzeniach. W 1994 roku nominowana do Oscara za rolę drugoplanową w filmie "Bez lęku".

</doc>
<doc id="1285552" url="https://pl.wikipedia.org/wiki?curid=1285552" title="Francis Willughby">
Francis Willughby

Francis Willughby, właściwie Francis Willoughby (ur. 22 listopada 1635 w posiadłości Middleton Hall w Warwickshire, zm. 3 lipca 1672 w Middleton Hall) – angielski ornitolog i ichtiolog. Jako pierwszy opisał zasady gry w piłkę nożną. 
Powiązania rodzinne.
Francis Willughby był jedynym synem Sir Francisa Willoughby’ego i Cassandry Ridgway. Po ukończeniu szkoły (Trinity College w Cambridge) ożenił się w 1667 z Emmą Barnard, z którą miał troje dzieci.
Życiorys.
Po ukończeniu Trinity College na Uniwersytecie Cambridge w 1659 jako Master of Arts matematyki i historii naturalnej w 1660 stał się członkiem Royal Society. W Trinity College był uczniem przyrodnika Johna Raya, z którym podróżował w 1662 na zachodnie wybrzeże Anglii, aby badać ptaki morskie. Z nim też wyruszył w latach 1663–1666 w podróż do różnych krajów Europy. Po powrocie do Anglii zaczęli pracować nad publikacją wyników swoich ekspedycyjnych badań.
Spuścizna naukowa.
Willughby zmarł na zapalenie opłucnej podczas pracy nad swoim dziełem, które ukończył za niego John Ray i opublikował w 1676 pod tytułem "Ornithologia libri tres". Angielskojęzyczna wersja wydana została dwa lata później. Praca ta uważana jest za początek nowoczesnej ornitologii w Europie. Zrewolucjonizowała taksonomię ptaków, systematyzując je według ich fizycznych i morfologicznych właściwości. Willughby i Ray byli jednymi z pierwszych, którzy obalili niektóre z tez Arystotelesa, np. tę, że jaskółki zapadają w zimie w hibernację: "Według nas jest bardziej prawdopodobne, że ulatują do ciepłych krajów, przez Egipt, Etiopię i inne".
W 1686 Ray wydał także pracę Willughby’ego, "De Historia piscium".
W należącej obecnie do miasta Nottingham posiadłości rodziny Willoughbych, Wollaton Hall, znajduje się zbiór spreparowanych zwierząt i ptaków stworzony przez Willughby’ego i Raya.
Willughby a piłka nożna.
W 2003 pod tytułem "Francis Willughby’s Book of Games" wydano rękopis Willughby’ego, w którym autor opisuje w naukowy sposób różne gry towarzyskie. Książka zawiera najwcześniejsze, dokładne opisy gier z XVII w. Willughby opisuje między innymi grę w piłkę nożną jako "football", której celem jest ustawienie najlepszych graczy w drużynach o tej samej liczbie. Ci mają za zadanie bronić bramek i strzelić gola, który decyduje o zwycięstwie. Oprócz opisu bramek ("goals") i pewnych zasad fair play, Willughby również podaje, jak stworzyć piłkę z nadmuchanego pęcherza, który zaszywa się w skórę z byczego penisa. Dla dodatkowej rotacji piłki Willughby radził wlać niewielką ilość rtęci do pęcherza.

</doc>
<doc id="1285559" url="https://pl.wikipedia.org/wiki?curid=1285559" title="Tiago Ronaldo">
Tiago Ronaldo

Tiago Ronaldo, właśc. Tiago Alexandre Carvalho Gonçalves (ur. 28 grudnia 1988 w Loures) - portugalski piłkarz występujący na pozycji pomocnika w CD Trofense.

</doc>
<doc id="1285569" url="https://pl.wikipedia.org/wiki?curid=1285569" title="Mechanizm z Joaniny">
Mechanizm z Joaniny



</doc>
<doc id="1285572" url="https://pl.wikipedia.org/wiki?curid=1285572" title="The Big Bang Theory">
The Big Bang Theory



</doc>
<doc id="1285573" url="https://pl.wikipedia.org/wiki?curid=1285573" title="Meczet i medresa Alego ibn Jusufa">
Meczet i medresa Alego ibn Jusufa

Meczet i medresa Alego ibn Jusufa – największy z meczetów w obrębie medyny Marrakeszu i zarazem najstarsza ze wszystkich zachowanych budowli tego typu w tym mieście.
Został wzniesiony w I poł. XII w. dzięki mecenatowi sułtana almorawidzkiego, którego imię nosi. W XIX w. przebudowano go w stylu merynidzkim. Pierwotnie gmach był niemal dwa razy większy niż obecnie. Podczas walk pomiędzy Almohadami i Almorawidami doznał poważnych uszkodzeń. Później został odrestaurowany przez Almohadów, a następnie przez Saadytów. Meczet jest zamknięty dla niemuzułmanów.
Bezpośrednio przy meczecie Alego ibn Jusufa wznosi się medresa o tej samej nazwie – piękny, emanujący spokojem i modlitewnym skupieniem budynek zdobiony sztukateriami. Jest to największa szkoła teologiczna w Maghrebie, zbudowana przez Saadytów w 1565 r. (odnowiona w znacznym stopniu w latach 60. XX w.). Aby tu dotrzeć, kierując się na wschód od kubby Ba’adijjin, trzeba przejść w lewo, dookoła murów meczetu, aż do wejścia do medresy po prawej stronie

</doc>
<doc id="1285580" url="https://pl.wikipedia.org/wiki?curid=1285580" title="Konfrontacja (film 1976)">
Konfrontacja (film 1976)

Konfrontacja (tyt. oryg. Përballimi) – albański film fabularny z roku 1976 w reżyserii Viktora Gjiki, na motywach powieści Teodora Laço pod tym samym tytułem.
Opis fabuły.
Po zakończeniu wojny młodzi ludzie, który brali udział w ruchu oporu, pracują przy budowie wodociągów. Miejscowy sekretarz partii Martin Kreka wyjeżdża na wieś, w celu przechwycenia zboża, które miejscowa ludność sprzedaje na czarnym rynku. Zaczyna się walka o zapewnienie dostaw zboża dla miasta.
Film realizowano w okolicach Korczy.

</doc>
<doc id="1285588" url="https://pl.wikipedia.org/wiki?curid=1285588" title="Marek Dagnan">
Marek Dagnan

Marek Antoni Dagnan (ur. 28 stycznia 1937 w Nowym Bytomiu, zm. 3 października 2016) – polski literat, poeta, prozaik, autor tekstów piosenek dla dorosłych i dla dzieci, również harcerskich i szant; także scenarzysta widowisk estradowych i filmów rysunkowych. Był członkiem Rady Artystycznej KFPP w Opolu.
Studiował na Wydziale Psychologii Uniwersytetu Warszawskiego.
Działalność literacka.
Jego debiut literacki nastąpił w roku 1959, gdy napisał opowiadanie "Miasteczko" (zamieszczono je w tygodniku „Za i Przeciw”, prezentowano również w audycji Redakcji Literackiej Polskiego Radia. Jego trzy opowiadanie zostały wyróżnione w konkursie im. Jana Brzechwy ZAiKS-u.
Na początku lat 60. związał się z kabaretem warszawskiego klubu studenckiego Stodoła. Był jego kierownikiem literackim w latach 1961–1963. W latach 1976–1981 prowadził klub literacki (przy bibliotece Zakładów Mechanicznych Ursus).
Autor tekstów piosenek.
Piosenki zaczął pisać na początku lat 60. Jego pierwsze utwory zostały nagrane dla Radiowego Studia Piosenki. Początkowo pisał do muzyki Zbigniewa Ciechana, Krzysztofa Komedy, Andrzeja Kurylewicza. Potem pisał teksty również do muzyki innych kompozytorów, m.in. takich, jak: Władysław Dobrowolski, Włodzimierz Korcz, Seweryn Krajewski, Juliusz Loranc, Aleksander Nowacki, Andrzej Rybiński, Andrzej Sobieski.
W latach 1964–1971 tworzył teksty piosenek w duecie z Bogusławem Choińskim.
Utwory z jego tekstami usłyszeć można m.in. w wykonaniu takich artystów, jak: Alibabki, Andrzej i Eliza, Stan Borys, Czerwone Gitary, Daniel, Barbara Dunin, Edyta Geppert, Anna German, Homo Homini, Jolanta Jaszkowska, Bożydara Kapica, Seweryn Krajewski, Krystynki, Halina Kunicka, Zbigniew Kurtycz, Alicja Majewska, Aleksander Nowacki, Sława Przybylska, Ragtime Jazz Band, Andrzej Rybiński, Violetta Villas, Zdzisława Sośnicka, Urszula, Juliusz Wystup.
Filmografia.
Teksty piosenek.
"do muzyki Seweryna Krajewskiego"

</doc>
<doc id="1285590" url="https://pl.wikipedia.org/wiki?curid=1285590" title="André Bergdølmo">
André Bergdølmo

André Bergdølmo (ur. 13 października 1971 w Oslo) – piłkarz norweski grający na pozycji środkowego obrońcy, a także trener.
Kariera klubowa.
Swoją karierę Bergdølmo rozpoczął w klubie o nazwie Skjetten SK, a w 1991 roku przeszedł do pierwszoligowego Lillestrøm SK. W pierwszej lidze zadebiutował 28 lipca w przegranym 1:2 meczu z Vikingiem. Już w 1992 roku zaczął występować w pierwszym składzie i dotarł wówczas do finału Pucharu Norwegii, jednak Lillestrøm przegrało w finale 2:3 z Rosenborgiem. Natomiast w 1994 i 1996 roku zostawał wicemistrzem Norwegii. W 1997 roku przeszedł do mistrzowskiego wówczas Rosenborga i w jego barwach zadebiutował w Lidze Mistrzów. Z Rosenborgiem trzykrotnie z rzędu zostawał mistrzem kraju w latach 1997–2000, a w 1999 roku dodatkowo zdobył swój pierwszy w karierze norweski puchar.
Latem 2000 Bergdølmo przeszedł do holenderskiego Ajaksu. Tam rywalizował o miejsce w składzie z Rumunem Cristianem Chivu oraz Finem Petri Pasanenem. W swoim pierwszym sezonie zajął z Ajaksem 3. miejsce w Eredivisie. W następnym był już podstawowym zawodnikiem klubu z Amsterdamu i wywalczył z nim mistrzostwo Holandii, Puchar Holandii, a także Superpuchar Holandii. Natomiast w 2003 roku jako rezerwowy został wicemistrzem kraju, a tytuł mistrzowski wywalczył PSV Eindhoven.
W sierpniu 2003 roku Bergdølmo został zawodnikiem niemieckiej Borussii Dortmund, która zapłaciła za niego 300 tysięcy euro. W Bundeslidze zadebiutował 9 sierpnia w wygranym 4:0 spotkaniu z VfL Wolfsburg. W Borussii był jednak rezerwowym i przegrał rywalizację ze Stefanem Reuterem i Christianem Wörnsem. Z klubem z Dortmundu zajął 6. miejsce w 2004 roku i 7. w 2005.
Latem 2005 André został piłkarzem FC København. W 2005 roku wygrał z tym duńskim klubem Royal League, a sukces ten powtórzył w 2006 roku. W 2006 roku wywalczył też mistrzostwo Danii i miał także udział w obronie tego tytułu w 2007 roku. Wiosną 2007 przeszedł do Strømsgodset IF. W 2008 roku zakończył tam karierę.
Kariera reprezentacyjna.
W reprezentacji Norwegii Bergdølmo zadebiutował 18 stycznia 1997 roku w przegranym 0:1 towarzyskim spotkaniu z Koreą Południową. W 2000 roku został powołany przez selekcjonera Nilsa Johana Semba do kadry na Euro 2000. Tam zagrał w trzech spotkaniach grupowych: z Hiszpanią (1:0), z Jugosławią (0:1) oraz ze Słowenią (0:0). Karierę reprezentacyjną zakończył w 2005 roku po spotkaniu z Czechami (0:1), rozegranym w ramach eliminacji do Mistrzostw Świata w Niemczech. W kadrze narodowej wystąpił 63 razy.

</doc>
<doc id="1285592" url="https://pl.wikipedia.org/wiki?curid=1285592" title="I liga brazylijska w piłce nożnej (1986)">
I liga brazylijska w piłce nożnej (1986)

Brazylia 1986
Mistrzem Brazylii został klub São Paulo, natomiast wicemistrzem Brazylii - klub Guarani FC.
Do Copa Libertadores w roku 1987 zakwalifikowały się następujące kluby:
Spośród 80 uczestników tylko 28 klubów miało grać w pierwszej lidze w następnym sezonie. Wszystkie kluby, które nie awansowały do drugiego etapu oraz 8 najsłabszych klubów drugiego etapu miało utworzyć w następnym sezonie drugą ligę brazylijską.
Copa Brasil.
Pierwszy etap.
W pierwszej fazie 80 uczestniczących w mistrzostwach Brazylii klubów podzielono na 8 grup. Z czterech grup A-D liczących po 11 klubów do następnej fazy awansować miało 28 klubów. W ostatniej kolejce Joinville zremisował 1:1 z Sergipe Aracaju i do następnego etapu awansował CR Vasco da Gama. W związku z dopingiem wykrytym u jednego z graczy "Sergipe", "Joinville" otrzymał 2 punkty walkowerem i w tym monecie "Vasco", pewny już awansu, nie został dopuszczony do drugiego etapu. "Vasco da Gama" złożył protest, który, gdy został uwzględniony, spowodował złożenie protestu przez "Joinville". Dodatkowy problem stworzył klub Portuguesa, który złożył protest do sądu w sprawie sprzedaży biletów. Gdy CBF zamierzało wykluczyć "Portuguesę" z rozgrywek, wiele innych klubów ze stanu São Paulo zagroziło wycofaniem się z mistrzostw. W tej sytuacji brazylijska federacja musiała zrezygnować z tej decyzji. Postanowiono również, że do następnego etapu awansują zarówno "Joinville", jak i "Vasco da Gama", czyli z grup A-D w następnym etapie będzie 29 klubów. Kilka dni później postanowiono, że dodatkowo do następnego etapu awansują Santa Cruz, Sobradinho i Náutico, dzięki czemu każda z grup następnego etapu będzie liczyła tyle samo drużyn.
Rozgrywki w grupach E-H, zwane "Torneio Paralelo" objęły 36 pozostałych klubów - w każdej z grup było 9 klubów i tylko zwycięzcy awansowali do drugiej fazy mistrzostw.
Łącznie do drugiego etapu awansowało 36 klubów - 32 kluby z grup A-D oraz 4 kluby z grup E-H.
Grupa F.
Tabela grupy F.
Kluby Central i Americano miały identyczny dorobek bramkowo-punktowy. Ponieważ do następnego etapu z grupy awansować mógł tylko jeden klub, zarządzone zostało losowanie, które wygrał Central.
Drugi etap.
W drugim etapie udział wzięło 36 klubów, które podzielono na 4 grupy po 9 klubów. Z każdej grupy do trzeciego etapu zakwalifikowały się 4 kluby. W następnym sezonie I liga brazylijska miała liczyć 28 klubów - po 7 najlepszych klubów z każdej grupy drugiego etapu.
Trzeci etap.
1/8 finału.
Fluminense FC Rio de Janeiro, Cruzeiro EC i Corinthians Paulista awansowały dzięki lepszemu dorobkowi uzyskanemu w drugim etapie.
1/4 finału.
Clube Atlético Mineiro awansował dzięki lepszemu dorobkowi uzyskanemu w drugim etapie.
Finał.
Mistrzem Brazylii w 1986 roku został klub São Paulo, a wicemistrzem Brazylii - Guarani FC.

</doc>
<doc id="1285593" url="https://pl.wikipedia.org/wiki?curid=1285593" title="Linia U4 metra w Berlinie">
Linia U4 metra w Berlinie

Linia U4 metra w Berlinie – linia metra w Berlinie. Linia ma długość 2,9 km i 5 stacji. Obecnie druga najkrótsza linia metra w Berlinie (po U-55).
Przebiega przez dzielnicę Schöneberg.

</doc>
<doc id="1285595" url="https://pl.wikipedia.org/wiki?curid=1285595" title="Andre Bergdoelmo">
Andre Bergdoelmo



</doc>
<doc id="1285597" url="https://pl.wikipedia.org/wiki?curid=1285597" title="Czerwone maki na murze">
Czerwone maki na murze

Czerwone maki na murze (tyt. oryg. Lulëkuqet mbi mure) – albański film fabularny z roku 1976 w reżyserii Dhimitra Anagnostiego, na motywach powieści "Bonjakët" Petraqa Qafzezi.
Opis fabuły.
Akcja filmu rozgrywa się w czasie II wojny światowej. Sieroty z domu dziecka na polecenie dyrektora i nauczycieli, którzy się nimi opiekują, każdej nocy usuwają z murów hasła antyfaszystowskie, które piszą działacze ruchu oporu. Czworo dzieci (Jaçe, Lelo, Bardhi i Tomi) próbuje się przeciwstawić poleceniom wychowawców. Mały Sulo obawiając się kary próbuje uciec z domu dziecka i zostaje zastrzelony w czasie ucieczki.
Film otrzymał główną nagrodę na II Festiwalu Filmu Albańskiego w kwietniu 1977 r. w Tiranie. W 1980 zdobył Grand Prix na Międzynarodowym Festiwalu Filmowym w Belgradzie. W 1985 otrzymał wyróżnienie na Międzynarodowym Festiwalu Filmowym w Salerno.

</doc>
<doc id="1285601" url="https://pl.wikipedia.org/wiki?curid=1285601" title="Dietmar Huhn">
Dietmar Huhn

Dietmar Hartmund Huhn (ur. 31 sierpnia 1944 w Tanneberg w Klipphausen) – niemiecki aktor, znany z roli komisarza Horsta „Hotte” Herzbergera w serialu RTL "Kobra – oddział specjalny" (1997-2011).

</doc>
<doc id="1285604" url="https://pl.wikipedia.org/wiki?curid=1285604" title="Dan Balan">
Dan Balan



</doc>
<doc id="1285608" url="https://pl.wikipedia.org/wiki?curid=1285608" title="Mistrzostwa Świata w Narciarstwie Klasycznym 1993">
Mistrzostwa Świata w Narciarstwie Klasycznym 1993

Mistrzostwa Świata w Narciarstwie Klasycznym 1993 miały miejsce w dniach 19 – 28 lutego 1993 w szwedzkim Falun. Impreza ta już trzeci raz odwiedziła to miasto.
Były to pierwsze mistrzostwa po podziale Związku Radzieckiego, Czechosłowacji i Jugosławii. W związku z tym po raz pierwszy w mistrzostwach wystąpiły reprezentacje Rosji, Ukrainy, Białorusi, Litwy, Estonii, Gruzji, Kazachstanu, Czech, Słowacji i Słowenii.
Biegi narciarskie.
Biegi narciarskie kobiet.
W biegu na 30 km Bernadetta Bocek zajęła 7. miejsce. Była to najlepsza pozycja reprezentantki Polski w indywidualnym biegu narciarskim podczas mistrzostw świata do czasu pojawienia się Justyny Kowalczyk.

</doc>
<doc id="1285613" url="https://pl.wikipedia.org/wiki?curid=1285613" title="Boulsa">
Boulsa

Boulsa – miasto w środkowej części Burkiny Faso. Jest stolicą prowincji Namentenga.

</doc>
<doc id="1285618" url="https://pl.wikipedia.org/wiki?curid=1285618" title="Szlumbergera">
Szlumbergera

Szlumbergera, zygokaktus, grudnik, raczek, epifillum zimowe, kaktus Bożego Narodzenia ("Schlumbergera") – rodzaj roślin z rodziny kaktusowatych. Obejmuje 6 gatunków występujących w naturze w tropikalnej Ameryce Południowej, w lasach w regionie Rio de Janeiro w Brazylii. Należą tu popularne rośliny ozdobne, znane na półkuli północnej pod zbiorową nazwą "kaktus Bożego Narodzenia", "kaktus listopadowy", "kaktus Dziękczynienia" z powodu kwitnienia przypadającego na późną jesień i zimę. Faza diploidalna zawiera 22 chromosomy w komórkach.
Systematyka.
"Epiphyllanthus" A. Berger, "Epiphyllum" Pfeiff., "Opuntiopsis" Knebel, nom. inval., "Zygocactus" K. Schum., "Zygocereus" Fric &amp; Kreuz.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Rhipsalideae", podrodziny "Cacteoideae".
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Bastsch, podklasa goździkowe "Caryophyllidae" Takht., nadrząd "Caryophyllanae" Takht., rząd goździkowce "Caryophyllales" Bessey in C.K. Adams, podrząd "Cactineae" Bessey in C.K. Adams, rodzina kaktusowate "Cactaceae" Juss, plemię "Rhipsalideae" DC., rodzaj szlumbergera "Schlumbergera" Lem..
W wyniku zabiegów hodowlanych utworzonych zostało szereg odmian uprawnych szlumberger. Ponieważ nieznane (nieujawnione) są formy wyjściowe lub powstały one w wyniku krzyżowania wielokrotnego – podporządkowane są w klasyfikacji taksonomicznej rodzajowi.
Zastosowanie.
W klimacie europejskim przedstawiciele tego rodzaju uprawiani są jako ozdobne rośliny doniczkowe.

</doc>
<doc id="1285619" url="https://pl.wikipedia.org/wiki?curid=1285619" title="Sindou">
Sindou

 
Sindou – miasto w zachodniej części Burkiny Faso. Jest stolicą prowincji Léraba.

</doc>
<doc id="1285621" url="https://pl.wikipedia.org/wiki?curid=1285621" title="Prowincja Leraba">
Prowincja Leraba



</doc>
<doc id="1285624" url="https://pl.wikipedia.org/wiki?curid=1285624" title="Solenzo">
Solenzo

Solenzo – miasto w północno-zachodniej części Burkiny Faso. Jest stolicą prowincji Banwa. W 2013 roku liczba mieszkańców wynosiła 15 360.

</doc>
<doc id="1285626" url="https://pl.wikipedia.org/wiki?curid=1285626" title="Jørn Lier Horst">
Jørn Lier Horst

Jørn Lier Horst (ur. 27 lutego 1970 w Bamble) – norweski pisarz, tworzący głównie powieści kryminalne.
Życiorys.
Urodzony jako Olsen, przyjął nazwisko żony Beaty Horst. Były policjant, szef wydziału śledczego, służył blisko 20 lat. Stworzył cykl powieści kryminalnych, w których głównym bohaterem jest William Wisting, oficer wydziału śledczego policji, pracujący w Larviku. Od 2012 w seriach "CLUE" i "Biuro Detektywistyczne numer 2" ukazują się również jego powieści kryminalne przeznaczone dla młodszych czytelników. Razem z Thomasem Engerem napisał cykl "Blix i Ramm na tropie zbrodni".
W 2013 jego powieść "Psy gończe" ("Jakthundene") została wyróżniona Nagrodą Rivertona, w 2016 kolejna jego książka "Jaskiniowiec" ("Hulemannen") otrzymała The Petrona Award jako najlepsza skandynawska powieść roku.
Wraz z żoną Beate i dwojgiem dzieci mieszka w Stavern, niedaleko Larviku.
Twórczość.
Blix i Ramm na tropie zbrodni.
We współpracy z Thomasem Engerem.

</doc>
<doc id="1285627" url="https://pl.wikipedia.org/wiki?curid=1285627" title="Tougan">
Tougan

Tougan – miasto w północnej części Burkina Faso. Jest stolicą prowincji Sourou. W 2013 roku liczba mieszkańców wynosiła 19 972 

</doc>
<doc id="1285628" url="https://pl.wikipedia.org/wiki?curid=1285628" title="Bombay (film)">
Bombay (film)

Bombay – indyjski film w języku tamilskim, wyreżyserowany w 1995 roku przez Mani Ratnama z muzyką A.R. Rahmana. W rolach głównych Arvind Swamy i Manisha Koirala.
Tłem filmu są zamieszki na tle religijnym, do których doszło w grudniu 1992 i styczniu 1993 roku w Bombaju po zburzeniu przez hinduskich ekstremistów meczetu muzułmańskiego Babri Masjid w Ayodhya w stanie Uttar Pradesh. Na tle tej rzezi rozgrywa się historia miłości wyznawcy hinduizmu Shekhara do muzułmanki Shaili. Towarzyszy temu niezgoda ich rodziców na zjednoczenie się rodzin poprzez małżeństwo.
Nagrody.
1996 Film polityczno-społeczny (USA)
1996 National Film Awards (Południowe Indie)
1996 Nagroda Filmfare
1995 Filmfare Awards (Indie)
Muzyka.
Twórcą muzyki jest A.R. Rahman, który skomponował też muzykę do takich filmów jak: "Rangeela", "Kisna", "Swades", "Yuva", "Water", "Rebeliant", "Rang De Basanti", "Guru", "Dil Se", "Saathiya", "Lagaan", "Taal", "Zubeidaa", "Earth", "Tehzeeb", "The Legend of Bhagat Singh", "Kannathil Muthamittal".

</doc>
<doc id="1285629" url="https://pl.wikipedia.org/wiki?curid=1285629" title="Witkowo Pyrzyckie">
Witkowo Pyrzyckie

Witkowo Pyrzyckie – przystanek kolejowy w Witkowie Pierwszym, w województwie zachodniopomorskim.
W roku 2017 przystanek obsługiwał 20–49 pasażerów na dobę. Na grudzień 2022 r. zaplanowano zmianę nazwy przystanku na Witkowo.

</doc>
<doc id="1285630" url="https://pl.wikipedia.org/wiki?curid=1285630" title="Strzebielewo Pyrzyckie">
Strzebielewo Pyrzyckie

Strzebielewo – przystanek kolejowy w Strzebielewie, w województwie zachodniopomorskim.
W roku 2017 przystanek obsługiwał 10–19 pasażerów na dobę. W grudniu 2022 r. zmieniono nazwę przystanku z Strzebielewo Pyrzyckie na Strzebielewo.

</doc>
<doc id="1285631" url="https://pl.wikipedia.org/wiki?curid=1285631" title="Kolin (stacja kolejowa)">
Kolin (stacja kolejowa)

Kolin – stacja kolejowa w Kolinie, w województwie zachodniopomorskim.
W roku 2017 stacja obsługiwała 20–49 pasażerów na dobę.

</doc>
<doc id="1285632" url="https://pl.wikipedia.org/wiki?curid=1285632" title="Morzyca (przystanek kolejowy)">
Morzyca (przystanek kolejowy)

Morzyca – przystanek kolejowy w Morzycy, w województwie zachodniopomorskim.
W roku 2017 przystanek obsługiwał 20–49 pasażerów na dobę.

</doc>
<doc id="1285633" url="https://pl.wikipedia.org/wiki?curid=1285633" title="Dolice (stacja kolejowa)">
Dolice (stacja kolejowa)

Dolice – stacja kolejowa w Dolicach, w województwie zachodniopomorskim.
W roku 2017 stacja obsługiwała 200–299 pasażerów na dobę.

</doc>
<doc id="1285634" url="https://pl.wikipedia.org/wiki?curid=1285634" title="Mistrzostwa Czterech Kontynentów w Łyżwiarstwie Figurowym 2009">
Mistrzostwa Czterech Kontynentów w Łyżwiarstwie Figurowym 2009

Mistrzostwa czterech kontynentów w łyżwiarstwie figurowym 2009 – 11. edycja zawodów rangi mistrzowskiej dla łyżwiarzy figurowych z Azji, Afryki, Ameryki oraz Australii i Oceanii. Mistrzostwa odbywały się od 2 do 8 lutego 2009 roku w hali Pacific Coliseum w Vancouver. 
Kwalifikacje.
W zawodach mogli wziąć udział reprezentanci czterech kontynentów: Azji, Afryki, Ameryki oraz Australii i Oceanii, którzy przed dniem 1 lipca 2008 roku ukończyli 15 rok życia. W odróżnieniu od innych zawodów rangi mistrzowskiej w łyżwiarstwie figurowym, podczas mistrzostw czterech kontynentów każdy kraj może wystawić 3 reprezentantów w każdej konkurencji, niezależnie od wyników osiągniętych przed rokiem.

</doc>
<doc id="1285636" url="https://pl.wikipedia.org/wiki?curid=1285636" title="Gwara kurpiowska">
Gwara kurpiowska

Gwara kurpiowska – gwara języka polskiego obejmująca swoim zasięgiem Mazowsze północno-wschodnie. Historycznie łączy się z ciągiem gwar mazowieckich, zachowała sporo cech archaicznych. Na te tereny została przyniesiona przez przodków Kurpiów, Mazurów, w związku z czym wykazuje wiele wspólnych cech z gwarą mazurską, która na Mazurach prawie całkowicie zanikła. Istnieje także pogląd, iż gwara kurpiowska jest częścią "dialektu prusko-mazurskiego", odrębnego od dialektu mazowieckiego.
Panuje przeświadczenie, że gwara kurpiowska jest znacząco niejednolita w wymowie. Na przykład według danych z okresu międzywojennego Kurpie z okolic Myszyńca zdanie „będzie piękny dzień” oddadzą jako „bandzie psiakny dzian”, a z Turośli jako „bendzie psiękny dzien”. Temu przeświadczeniu przeciwstawia się Jerzy Rubach, który po badaniach językoznawczych, głównie z zakresu fonetyki i fonologii, twierdzi, że lokalne różnice wymowy są nieznaczne i – z wyjątkiem wschodniego pasa – wymowa kurpiowska jest jednorodna. Pewne różnice występują w wymowie takich słów jak Kurpś/Kórpś ('Kurp') czy buł/bół ('był').
Pismo.
Gwara kurpiowska najczęściej zapisywana jest zgodnie ze standardową polską ortografią. Ponieważ w gwarze kurpiowskiej występują głoski niewystępujące we współczesnym języku standardowym, w opracowaniach specjalistycznych stosowana bywa różnego rodzaju transkrypcja. W tekstach popularnych zdarzają się z tego powodu niekonsekwencje zapisu, np. w danym tekście słowo "chleb" może być zapisane w jednym miejscu „chleb”, a w innym „chlib”. Pierwszym systemem pisowni kurpiowskiej jest zaproponowany przez Jerzego Rubacha w pracy "Zasady pisowni kurpiowskiego dialektu literackiego" z roku 2009. System ten oparty jest na systemie polskiej pisowni uzupełnionym o litery odpowiadające samogłoskom nieistniejącym w języku ogólnopolskim. Zachowana w nim została pisownia samogłosek nosowych (które podobnie jak w odmianie ogólnopolskiej wymawiane są niejednorodnie), rozróżnianie w piśmie „h” i „ch” (które podobnie jak w odmianie ogólnopolskiej nie są odróżniane w mowie), brak zaznaczania regularnych ubezdźwięcznień. Uproszczono zaś pisownię spółgłosek miękkich i „j”. Wszystkie nowo dodane litery są stosowane w językach europejskich, a niektóre (np. ë czy å) także w polskiej dialektologii.
Litery i dwuznaki w systemie Rubacha.
a, å, ą, b, c, ć, ch, cz, d, dz, dź, dż, e, é, ë, ę, f, g, h, ï, j, k, l, ł, m, n, ń, o, ó, p, r, s, sz, ś, t, u, w, y, z, ź, ż.
Cechy gwary kurpiowskiej.
Gwara kurpiowska wykazuje wiele cech wspólnych bądź z językiem ogólnopolskim (np. asynchroniczna wymowa samogłosek nosowych, nierozróżnianie h dźwięcznego i bezdźwięcznego, większość struktur gramatycznych, zanik iloczasu), bądź z gwarami dialektu mazowieckiego (np. mazurzenie). Większość cech kurpiowskich ma swoje odpowiedniki również w innych gwarach polskich, a na odrębność składa się ich zestaw. Niżej przedstawione są cechy gwary kurpiowskiej na tle innych gwar polskich, zwłaszcza mazowieckich.
Przykładowe zwroty w gwarze kurpiowskiej.
Występujące w takich miejscowościach jak: Myszyniec, Łączki, Piątkowizna, Zalas, Klenkor, Wyżega, Wejdo w gminie Łyse, powiat ostrołęcki:
Publikacje.
Z nowej ortografii korzystają m.in. następujące prace wydane od 2009 przez Związek Kurpiów: 

</doc>
<doc id="1285638" url="https://pl.wikipedia.org/wiki?curid=1285638" title="Doudou">
Doudou

Doudou – wieś w południowej części Burkiny Faso. Leży w prowincji Poni (departament Gbomblora). W mieście znajdują się budowle ludu Lobi.

</doc>
<doc id="1285640" url="https://pl.wikipedia.org/wiki?curid=1285640" title="The Soundboard Series">
The Soundboard Series

The Soundboard Series jest koncertowym zestawem zarejestrowanym i wydanym przez zespół Deep Purple w roku 2001. Box set zawiera sześć podwójnych płyt CD prezentujących zapis sześciu różnych koncertów. Dwa z nich to rzadko wykonywany "Concerto for Group and Orchestra".
Lista utworów.
Wszystkie utwory (z wyjątkiem opisanych) skomponowali Ian Gillan, Ritchie Blackmore, Roger Glover, Jon Lord i Ian Paice.

</doc>
<doc id="1285644" url="https://pl.wikipedia.org/wiki?curid=1285644" title="Loropéni">
Loropéni

Loropéni – miasto targowe w południowej części Burkina Faso. Leży w prowincji Poni, około 40 km od Gaoua, na obszarze zamieszkiwanym współcześnie przez lud Lobi. W pobliżu znajdują się kamienne ruiny reprezentujące tradycyjne budownictwo dawnych imperiów Ghany i Mali.
Kamienne ruiny.
Kompleks ruin w pobliżu Loropéni obejmuje m.in. pozostałości dawnych fortyfikacji, broniących niegdyś ośrodków wydobycia i obróbki złota, skąd wyruszały karawany na trasy handlu transsaharyjskiego. Przypuszcza się, że zachowane budowle wznoszone były przez lud Kulango lub Loro. Najstarsze ruiny pochodzą sprzed 1000 lat, jednak szczyt potęgi tutejszych miast przypadał na okres między XIV a XVIII wiekiem. Osady w pobliżu Loropéni ostatecznie opuszczono w wieku XIX. Ruiny są wciąż słabo poznane i trwają tu prace archeologiczne.
W 2009 roku kompleks ruin w pobliżu Loropéni został wpisany na listę światowego dziedzictwa UNESCO jako pierwszy tego typu obiekt w Burkinie Faso.

</doc>
<doc id="1285646" url="https://pl.wikipedia.org/wiki?curid=1285646" title="Loropeni">
Loropeni



</doc>
<doc id="1285653" url="https://pl.wikipedia.org/wiki?curid=1285653" title="Kristian Leontiou">
Kristian Leontiou

Kristian Leontiou (ur. luty 1984 w Londynie) – brytyjski piosenkarz pop.
Życiorys.
Jest synem Greko-Cypryjczyka oraz Angielki. Jego siostra, Alexa, jest piosenkarką we własnym zespole oraz gościnnym wokalem na jego B-Side, „Hi-Lo &amp; In Between”. Zdiagnozowano u niego dysleksję już we wczesnym wieku dziecięcym. Kristian pracował w kilku różnych zawodach, zanim zdecydował zabrać się za muzykę.
Po nagraniu własnego dema, uzyskał szansę spotkania z Wytwórnią Polydor, która uznała, że z wyglądu bardziej pasuje do muzyki rap niż pop. Jednak zmienili swoje zdanie i pod koniec 2003 roku podpisali z nim kontrakt o wartości 1 miliona funtów. Nazwano go „męskim Dido”. Trafiał do publiczności poprzez rozgłośnię radiową BBC Radio 2. Jego debiutancki singel „Story Of My Life” został wypuszczony w czerwcu 2004 roku i osiągnął 9. pozycję na liście UK Singles Chart. Kolejny singel „Shining” uzyskał najwyżej 13. pozycję w sierpniu oraz był na miejscu 32-im listy najczęściej odsłuchiwanych piosenek w Anglii w roku 2004-ym.
Jego album „Some Day Soon” został uznany złotym (sprzedano 100,000 kopii) i osiągnął miejsce 13-e na liście albumów. Kolejny – trzeci – singel „Some Say” został wypuszczony w listopadzie, ale niestety zyskał tylko 54. pozycję. W kwietniu 2005 roku album powtórnie wydano, tym razem z nową okładką Tracy Chapman-a „Fast Car”.
Kristian koncertował po Anglii w listopadzie 2004 roku.
W obecnej chwili jest członkiem zespołu One eskimO. Nadchodzący album tej grupy został wydany przez Rollo Armstrong-a (z zespołu Faithless). One eskimO współpracuje z Faithless w piosence „Hope &amp; Glory”, znajdującej się na płycie "To All New Arrivals".

</doc>
<doc id="1285658" url="https://pl.wikipedia.org/wiki?curid=1285658" title="Laurentius Litta">
Laurentius Litta

Laurentius Litta (Lorenzo Litta, Wawrzyniec Litta) (ur. 23 lutego 1756 w Mediolanie, zm. 1 maja 1820 w Monteflavio) – dyplomata i polityk papieski, kardynał-biskup Sabiny, prefekt Kongregacji Rozkrzewiania Wiary (od 1814), arcybiskup Teb, nuncjusz apostolski w Rzeczypospolitej (1794-1797), a następnie w Rosji (1797-1799). Wikariusz generalny Rzymu (1818–1820).
Życiorys.
Był bratem admirała floty rosyjskiej. Wrogo nastawiony do insurekcji kościuszkowskiej. 11 lutego 1794 został mianowany przez papieża Piusa VI nuncjuszem w Rosji, zaś 13 kwietnia 1794 w Rzeczypospolitej. Jako nuncjusz sprzeciwił się wydaniu w Polsce dzieła Constantina François de Chaseboeufa de Volneya "Rozwaliny, czyli uwagi nad Rewolucyami narodów". Uchronił biskupa chełmskiego Wojciecha Skarszewskiego przed egzekucją. W czasie powstania współpracował z wywiadem rosyjskim i Prusakami. Pierwszy witał wkraczające do Warszawy wojska rosyjskie, potem przejmujące ją wojska pruskie. Pod jego wpływem 16 grudnia 1795 papież Pius VI wydał brewe potępiające insurekcję kościuszkowską, określając ją przedsięwzięciem bezbożnym. W 1796 w piśmie okólnym instruował księży, aby przy spowiedzi i nauce katechizmu nakłaniali wiernych do posłuszeństwa zaborcy.
Gdy w listopadzie armia rosyjska pod dowództwem gen. Aleksandra Suworowa pojawiła się na wschodnim brzegu Wisły i rozpoczął się szturm na Pragę i masakra, ambasador brytyjski pułkownik William Neville Gardiner i Laurentius Litta, przekroczyli rzekę, aby błagać o uratowanie życia mieszkańcom stolicy. Suworow w końcu dał się ubłagać.

</doc>
<doc id="1285660" url="https://pl.wikipedia.org/wiki?curid=1285660" title="Lorenzo Litta">
Lorenzo Litta



</doc>
<doc id="1285663" url="https://pl.wikipedia.org/wiki?curid=1285663" title="Mistrzostwa Świata w Narciarstwie Klasycznym 1995">
Mistrzostwa Świata w Narciarstwie Klasycznym 1995

Mistrzostwa Świata w Narciarstwie Klasycznym miały miejsce w dniach 9 – 19 marca 1995 w kanadyjskiej miejscowości Thunder Bay. Impreza ta po raz drugi odbyła się poza Europą (po MŚ 1950 w Lake Placid/Rumford).
Skoki narciarskie.
W mistrzostwach świata zadebiutował Adam Małysz, zajmując 10. miejsce na skoczni normalnej i 11. na dużej.

</doc>
<doc id="1285671" url="https://pl.wikipedia.org/wiki?curid=1285671" title="Tony Meola">
Tony Meola

Antonio Michael "Tony" Meola (ur. 1 lutego 1969 w Belleville, w stanie New Jersey) – bramkarz grający w reprezentacji Stanów Zjednoczonych podczas Mistrzostw Świata w piłce nożnej 1990 i w 1994 roku.
Szkoła średnia.
Meola grał w piłkę nożną dla Kearny High School w Kearny (New Jersey). Pasję piłkarską wpoił mu jego ojciec Vincent, który przed emigracją do Stanów był zawodnikiem włoskiego U.S. Avellino. Młody gracz w swojej szkolnej karierze zdobył 42 gole.
Tony brylował nie tylko na boisku piłkarskim. Był kapitanem szkolnej drużyny baseballowej i został uznany najlepszym zawodnikiem stanu w 1987 roku. Zwrócili na niego uwagę także wysłannicy New York Yankees.
College.
Meola zaczął uczęszczać do University of Virginia dzięki piłkarsko/baseballowemu stypendium. Jego trenerem był wówczas Bruce Arena. Młody bramkarz już wtedy zaczął wyrabiać sobie nazwisko. W październiku 1987 został powołany do reprezentacji USA U-20 na Mistrzostwa Świata juniorów. Został ponadto dwukrotnie wybrany najlepszym bramkarzem amerykańskich college'ów. Dwa lata później otrzymał Trofeum Hermanna i MAC Award. 15 grudnia 1989 poinformował, że opuszcza Uniwersytet, aby kontynuować karierę w piłkarskiej drużynie narodowej
Anglia.
Meola podpisał kontrakt z U.S. Soccer Federation przed mundialem we Włoszech. Po jego zakończeniu natomiast udał się na wypożyczenie do angielskiego Brighton &amp; Hove Albion, gdzie rozegrał jedenaście spotkań, z czego jedynie dwa w lidze. 14 września 1990 roku Meola przeniósł się do Watfordu. Nie mógł jednak odnowić pozwolenia na pracę w Wielkiej Brytanii, przez co został zmuszony do powrotu do Stanów.
Powrót do USA.
W 1991 roku Meola bronił bramki Fort Lauerdale Strikers na zmianę z Arniem Mausserem. 14 grudnia 1994 podpisał umowę z Buffalo Blizzard, które występowało w lidze halowej. 31 stycznia 1995 ogłosił, że będzie w głównej roli występował w komedii Tony n' Tina's Wedding. Przed dołączeniem do obsady filmu zdążył jeszcze wystąpić w pięciu meczach Blizzard.
Luty 1995 roku przyniósł transfer Meoli do Long Island Rough Riders, z którym triumfował w rozgrywkach United Soccer Leagues.
Major League Soccer.
Po utworzeniu Major League Soccer Meola został przydzielony do - znanego dziś jako New York Red Bulls - MetroStars, którego barw bronił od 1996 do 1998 roku. Przed rozpoczęciem swego pierwszego sezonu gry dla MetroStars, Tony przez trzy tygodnie trenował z włoską Parmą. Ustanowił ponadto nowy rekord ligi, zachowując czyste konto w dziewięciu spotkaniach. Nagroda najlepszego golkipera MLS powędrowała jednak do Marka Dodda.
Meola opuścił MetroStars w 1999 na rzecz Kansas City Wizards, ale stracił prawie cały sezon z powodu kontuzji. Sezon 2000 był jednak dla niego wspaniały. Został wybrany bramkarzem roku i najbardziej wartościowym graczem ligi, doprowadzając Kansas do mistrzostwa. Nie puścił przy tym bramki w 16 meczach, co było kolejnym rekordem.
Tony kontynuował grę dla Wizards w sezonie 2004, lecz zmuszony został do leczenia kolejnej kontuzji. Bo Oshoniyi przejął jego pozycję w bramcę, a samemu Meoli w Kansas podziękowano. W czerwcu 2005 wrócił do MetroStars. Został również wybrany do jedenastki wszech czasów MLS. Po sezonie 2006 klub zrezygnował z jego usług. 14 sierpnia 2007 Meola podpisał kontrakt z New Jersey Ironmen, grającym na hali.
W ostatnich latach gry Meoli w MLS, kibice nadali mu pseudonim "Fat Tony" ("Gruby Tony") m.in. z powodu jego nawyków żywieniowych.
Kariera reprezentacyjna.
Meola zadebiutował w reprezentacji 10 czerwca 1988 przeciwko Ekwadorowi. Drugi występ zaliczył rok później, przeciwko Peru w Marlboro Cup, który jego drużyna wygrała. Po imprezie, na której Amerykanie świętowali sukces, Meola wrócił do hotelu, w którym się wcześniej zatrzymali, zostawił puchar w recepcji i odjechał do domu. "Tydzień później Doug Newman zadzwonił do mnie z pytaniem, gdzie jest puchar. Powiedziałem mu, że zostawiłem go dla niego w hotelu... Jestem pewny, że go odzyskali."
Reprezentacja pojechała potem na zgrupowanie do Włoch, gdzie rozegrała serię meczów z drużynami Serie A. Wówczas pierwszym bramkarzem był David Vanole, jednak Meola szybko przejął jego obowiązki po tym, jak Vanole walczył o kontrakt z federacją i nie mógł sobie poradzić z problemami wagowymi. Trener Bob Gansler chciał wystawić Meolę do pierwszego składu na mecz z Romą, ale ten odniósł dziwną kontuzję na treningu, gdy został uderzony piłką w głowę. Na jego pozycji zagrał więc słabo dysponowany tego dnia Vanole, którego Włosi pokonali trzykrotnie. Po tym meczu Gansler zdecydował, że pierwszym bramkarzem reprezentacji w pozostałych meczach kwalifikacji do Mistrzostw Świata we Włoszech będzie właśnie Meola. Podczas samego turnieju we Włoszech zagrał w każdym spotkaniu swego zespołu od początku do końca.
Miejsca w bramce nie oddał aż do mundialu w 1994. Dzięki tym rozgrywkom stał się rozpoznawalną postacią w całych Stanach. Po przegranej w drugiej rundzie z Brazylią i odpadnięciu Amerykanów, Meola poinformował swojego trenera Borę Milutinovicia o kontynuowaniu swojej kariery ... w baseballu jako kopacz. Serbski szkoleniowiec nigdy już nie powołał bramkarza do swojej kadry. O miejsce między słupkami walczyli od tamtej pory Kasey Keller i Brad Friedel. Meola wrócił jednak do zespołu narodowego w styczniu 1999 i był nadal powoływany, aż do 2006 roku, gdy zaliczył setny występ w reprezentacji. Podczas mundialu w 2002 roku był trzecim bramkarzem za wspomnianymi Friedelem i Kellerem.
Ciekawostki.
Dziś Meola szkoli drużynę U12 Toms River Soccer Club, gdzie występuje również jego syn.

</doc>
<doc id="1285672" url="https://pl.wikipedia.org/wiki?curid=1285672" title="Óscar Cardozo">
Óscar Cardozo

Óscar René Cardozo Marín (ur. 20 maja 1983 roku w Juan Eulogio Estigarribia) – paragwajski piłkarz występujący na pozycji napastnika w paragwajskim klubie Libertad oraz w reprezentacji Paragwaju.
Kariera klubowa.
Óscar Cardozo zawodową karierę rozpoczynał w 2003 roku w drużynie 3 de Febrero Ciudad del Este, w barwach którego zajął 2. miejsce w rozgrywkach Segunda división paraguaya. Po sezonie Cardozo przeniósł się do Club Nacional. W nowym zespole udało mu się zadebiutować w paragwajskiej ekstraklasie. W pierwszym sezonie pobytu w Nacionalu Óscar w 14 spotkaniach zdobył 3 bramki. Jego drużyna w turnieju otwarcia uplasowała się na 6., a w turnieju zamknięcia na 3. pozycji. W kolejnych rozgrywkach Cardozo wywalczył już sobie miejsce w podstawowej jedenastce, jednak nie pomógł swojemu klubowi w zdobyciu mistrzowskiego tytułu. Łącznie dla zespołu z Asunción paragwajski napastnik rozegrał 63 spotkania, w których strzelił 27 bramek. Większość z nich Cardozo uzyskał w sezonie 2006, w którym zdobył 17 goli i należał do czołówki ligowych strzelców. Wynik ten byłby pewnie jeszcze lepszy, jednak w trakcie rozgrywek Óscar za ponad milion dolarów przeniósł się do argentyńskiego Newell’s Old Boys Rosario. Zadebiutował w nim 6 sierpnia w meczu z CA Vélez Sarsfield. W Newell’s Old Boys występował u boku swoich rodaków – Diego Gavilána, Santiago Salcedo i Justo Villara. W sezonie otwarcia Cardozo w 16 spotkaniach uzyskał 11 goli. Jego bardzo dobra forma została doceniona i w 2006 roku wychowanek 3 de Febrero został wybrany najlepszym paragwajskim zawodnikiem.
21 czerwca 2007 roku Óscar podpisał kontrakt z występującą w portugalskiej ekstraklasie SL Benficą. Lizboński klub zapłacić za niego nieco ponad 9 milionów euro. Do tej pory „Orły” więcej wydały tylko na transfer Simão Sabrosy, który w 2001 roku przybył na Estádio da Luz za 13 milionów euro. Już w meczu przeciwko CD Nacional Cardozo zdobył 2 bramki. W drużynie José Antonio Camacho Óscarowi udało się zadebiutować w Lidze Mistrzów. Pierwszą bramkę w tych rozgrywkach paragwajski snajper zdobył w spotkaniu z Celtikiem, kiedy to pokonał Artura Boruca. 19 stycznia 2008 roku w meczu z CD Feirense Cardozo zdobył swojego pierwszego gola w Pucharze Portugalii. Następnie w meczu przeciwko Vitórii SC piłkarz strzelił piękną bramkę, kiedy to uderzając z rzutu wolnego z 35 metrów pokonał bramkarza rywali. Od tego momentu Paragwajczyk coraz częściej zaczął wykonywać te stałe fragmenty gry i udało mu się już nieraz wpisać w ten sposób na listę strzelców. 22 lutego 2008 roku Óscar w spotkaniu z 1. FC Nürnberg zdobył gola w 89. minucie, który jak się później okazało dał Benfice awans do 1/8 finału. W sezonie 2008/2009 Cardozo strzelił 17 goli w 26 ligowych meczach. 31 sierpnia 2009 roku zdobył hat–tricka w zwycięskim 8:1 spotkaniu przeciwko Vitórii FC.
Trabzonspor.
W 2014 roku Cardozo przeszedł na zasadzie wolnego transferu do tureckiego klubu Trabzonspor. Óscar zadebiutował w nowym klubie 21 sierpnia, w meczu kwalifikacyjnym Ligi Europy przeciwko rosyjskiemu FK Rostów i strzelił gola. Swój pierwszy występ w lidze zanotował 22 września, w meczu z Başakşehirem, zmieniając Fatiha Atika w 52 minucie. W 93 minucie strzelił karnego na wagę remisu. Pierwszy pełny mecz w barwach Trabzonsporu zagrał w Lidze Europy przeciwko Legii Warszawa. 9 listopada w meczu z Konyasporem strzelił dubleta. 1 grudnia strzelił hat-tricka w meczu przeciwko Gençlerbirliği. Do końca roku strzelił jeszcze 2 gole w meczu Pucharu Turcji z Manisasporem, wygranym przez klub z Trabzonu 9:0. W styczniu zdobył gola i asystę w meczu z Balıkesirsporem i dwa gole w meczu z Sivassporem. W przedostatnim meczu ligowym strzelił dwa gole klubowi z Balıkesir. Zakończył sezon z 17 golami i jedną asystą, dzięki czemu był 3. najbardziej bramkostrzelnym graczem sezonu.
W 2016 roku odszedł do greckiego Olympiakosu.
Kariera reprezentacyjna.
Cardozo w reprezentacji Paragwaju zadebiutował 5 czerwca 2007 roku w spotkaniu przeciwko Meksykowi. W tym samym roku został powołany do drużyny narodowej na rozgrywki Copa América. Na tym turnieju Paragwajczyk zdobył 1 bramkę podczas meczu rundy grupowej ze Stanami Zjednoczonymi. Zespół „Guarani” z imprezy tej został wyeliminowany w ćwierćfinale, kiedy to przegrał z Meksykiem 0:6.

</doc>
<doc id="1285674" url="https://pl.wikipedia.org/wiki?curid=1285674" title="Oscar Cardozo">
Oscar Cardozo



</doc>
<doc id="1285680" url="https://pl.wikipedia.org/wiki?curid=1285680" title="Stargard Szczeciński Wąskotorowy">
Stargard Szczeciński Wąskotorowy

Stargard Szczeciński Wąskotorowy – nieczynna stacja kolejowa w Stargardzie, stacja początkowa Stargardzkiej Kolei Wąskotorowej.

</doc>
<doc id="1285682" url="https://pl.wikipedia.org/wiki?curid=1285682" title="Kalendarium rządu Edwarda Babiucha">
Kalendarium rządu Edwarda Babiucha

Kalendarium rządu Edwarda Babiucha opisuje powołanie rządu Edwarda Babiucha, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów.
Zmiany w rządzie.
"Lista zmian personalnych na stanowiskach ministrów, sekretarzy stanu i podsekretarzy stanu."

</doc>
<doc id="1285683" url="https://pl.wikipedia.org/wiki?curid=1285683" title="Sęp indyjski">
Sęp indyjski

Sęp indyjski ("Gyps indicus") – gatunek dużego ptaka padlinożernego z rodziny jastrzębiowatych (Accipitridae), zamieszkujący Azję Południową. Krytycznie zagrożony wyginięciem.
Systematyka.
Obecnie gatunek ten jest uznawany za monotypowy. Do początku XXI wieku za jego podgatunek uznawano sępa długodziobego ("G. tenuirostris"), jednak został on wydzielony do osobnego gatunku, co potwierdziły badania molekularne.
Zasięg występowania.
Indie i południowo-wschodni Pakistan. 
Morfologia.
Rozpiętość skrzydeł wynosi 240 cm przy długości ciała wynoszącej 90 cm. Ubarwienie spodu tułowia i tylnej części skrzydeł jest brązowo-beżowe, lotki ciemnoszare, dolna część grzbietu jest bladobeżowa, a kryza beżowa.
Ekologia i zachowanie.
Występuje w miastach, miasteczkach i wioskach w pobliżu obszarów uprawnych oraz na terenach otwartych i zalesionych.
Gniazduje w koloniach liczących do 20 par. Gniazda zwykle usytuowane są na klifach bądź w ruinach, bardzo rzadko na drzewach; w 2011 roku doniesiono o gnieździe zlokalizowanym na słupie wysokiego napięcia w Radżastanie.
Żywi się niemal wyłącznie padliną. Często żeruje wspólnie z sępem bengalskim ("G. bengalensis").
Status.
Międzynarodowa Unia Ochrony Przyrody (IUCN) uznaje sępa indyjskiego za gatunek krytycznie zagrożony (CR – "critically endangered") nieprzerwanie od 2002 roku, kiedy to po raz pierwszy został przez tę organizację sklasyfikowany w obecnym ujęciu systematycznym. Liczebność populacji szacuje się na około 30 tysięcy dorosłych osobników, a jej trend uznaje się za spadkowy.
Gatunek ten odnotował gwałtowny spadek liczebności na przełomie XX i XXI wieku (nawet o 97% w ciągu 15 lat) i w niektórych rejonach całkowicie wymarł. Główną tego przyczyną było stosowanie niesteroidowego leku przeciwzapalnego (NLPZ) – diklofenaku u zwierząt gospodarskich, głównie bydła. Lek ten jest trujący dla tych ptaków i powoduje niewydolność nerek, a w rezultacie śmierć. Mimo wprowadzonych w regionie zakazów jego stosowania, nadal jest on wykorzystywany, co potwierdzają badania zwłok bydła i sępów. Również inny stosowany w Indiach lek weterynaryjny – ketoprofen – został uznany za śmiertelny dla tych ptaków.

</doc>
<doc id="1285685" url="https://pl.wikipedia.org/wiki?curid=1285685" title="Ryan (Oklahoma)">
Ryan (Oklahoma)

Ryan − miasto w Stanach Zjednoczonych, w stanie Oklahoma.
10 marca 1940 roku urodził się tam Chuck Norris, amerykański aktor.

</doc>
<doc id="1285686" url="https://pl.wikipedia.org/wiki?curid=1285686" title="Live in Montreux 69">
Live in Montreux 69

Live in Montreux 69 – album koncertowy zespołu Deep Purple zarejestrowany 4 października 1969 w Montreux i wydany w roku 2006.
Koncert zarejestrowano w Casino de Montreux, w kasynie, które spaliło się dwa lata później.
Utwory „Speed King” i „Child in Time” wydano na płycie "Deep Purple in Rock" osiem miesięcy później. Zamieszczona na płycie wersja „Kentucky Woman” jest jedyną znaną wersją na żywo z linii Mk II.
Album "Live in Montreux 69" po raz pierwszy wydano w roku 2004 pod tytułem Kneel &amp; Pray.
Lista utworów.
Wszystkie utwory (z wyjątkiem opisanych) napisali Ritchie Blackmore, Ian Gillan, Roger Glover, Jon Lord i Ian Paice.

</doc>
<doc id="1285687" url="https://pl.wikipedia.org/wiki?curid=1285687" title="Kneel &amp; Pray">
Kneel &amp; Pray



</doc>
<doc id="1285690" url="https://pl.wikipedia.org/wiki?curid=1285690" title="The Best of Lady Pank">
The Best of Lady Pank

The Best of Lady Pank – kompilacyjny album zespołu Lady Pank, wydany po raz pierwszy w 1990 roku. Płyta ta ukazała się kilkakrotnie w różnych reedycjach zawierając dodatkowy materiał w postaci bonusów.
Pierwsze wydanie zawierało 16 utworów, późniejsze wydania zostały wzbogacone o 3 kolejne kompozycje jako bonusy. Kompilacja pod tym samym tytułem i taką samą okładką ukazała się również na kasetach magnetofonowych (wyd. Polton PC-128), które zawierają jednak nieco odmienny materiał w porównaniu z płytą CD. Zawiera ona wydany po raz pierwszy utwór „Bez satysfakcji” z wokalem Jana Borysewicza, który powstał w 1981 roku w czasie, gdy grał on w Budce Suflera a zespół Lady Pank jeszcze nie istniał; „Vademecum skauta” (pierwsza wersja) dostępna wcześniej tylko na winylowej składance "Na luzie" z 1983 roku oraz Super bonus do wydania z roku 1999 „Byś imię miał”, który swoją premierę miał w 1997 roku na składance "Być wolnym". Kompozytorem wszystkich utworów jest Jan Borysewicz a teksty napisali Andrzej Mogielnicki (1-16), Jacek Skubikowski (17), Bogdan Olewicz (18) i Janusz Panasewicz (19).

</doc>
<doc id="1285694" url="https://pl.wikipedia.org/wiki?curid=1285694" title="Harvey Murray Glatman">
Harvey Murray Glatman

Harvey Murray Glatman (ur. 10 grudnia 1927 w Nowym Jorku, zm. 18 września 1959 w Więzieniu Stanowym San Quentin) – amerykański seryjny morderca i gwałciciel, który w latach 1957-1958 zamordował w Los Angeles trzy kobiety.
Harvey Glatman był synem Ophelii Gold i Alberta Glatmana. Urodził się w nowojorskiej dzielnicy Bronx, a dorastał w Denver. 
Za przyczynę zabójstw dokonanych przez Glatmana można uznać jego wygląd: był niski, miał duże, odstające uszy. To być może powodowało, że nie interesowały się nim kobiety. Już w dzieciństwie odkrył u siebie skłonności sadystyczne – marzył o wiązaniu i kneblowaniu kobiet. W 1945 roku został skazany na 5 lat więzienia za napaść na tle seksualnym. Gdy wyszedł na wolność, zamieszkał w Los Angeles.
Pierwszego morderstwa dokonał 1 sierpnia 1957 roku. Podając się za fotografa, zaprosił do swego "studia" modelkę. Zaproponował jej zdjęcie na okładkę pisma z historiami kryminalnymi. Warunkiem było to, by dała się związać i zakneblować. Dziewczyna się zgodziła. Wtedy Glatman dwukrotnie ją zgwałcił. Następnie wywiózł w odludne miejsce i tam udusił, a ciało zakopał.
Kolejne dwa morderstwa popełnił w marcu i lipcu 1958 roku. Oba były bliźniaczo podobne do pierwszego zabójstwa. Gdy znalazł kolejną modelkę, postanowił zabrać ją na zdjęcia w plener. W pewnym momencie Glatman usiłował zastraszyć dziewczynę pistoletem. Ta przerażona wyskoczyła z auta, ale mężczyzna schwytał ją i oboje zaczęli się szarpać. Całą sytuację zobaczył przejeżdżający drogą policjant, który obezwładnił Glatmana.
W czasie przeszukiwania domu podejrzanego znaleziono fotografie trzech zamordowanych kobiet. Gdy przedstawiono mu dowody łączące go z morderstwami, natychmiast przyznał się do tych czynów. Harvey Murray Glatman został skazany na karę śmierci w komorze gazowej. Wyrok wykonano 18 września 1959 roku.

</doc>
<doc id="1285707" url="https://pl.wikipedia.org/wiki?curid=1285707" title="Nox Mortis">
Nox Mortis

Nox Mortis – niemiecki zespół metalowy założony w 1993 roku w turyńskim mieście Gotha związany z Prophecy Productions. Muzykę Nox Mortis określić można jako awangardowy doom metal z wpływami dark wave. Grupa zadebiutowała w 1996 roku albumem "Im Schatten des Hasses", który to pod względem muzycznym i brzmieniowym porównywany jest często do albumu "Always" holenderskiego The Gathering. Z zespołem związani byli Allen B. Konstanz (The Vision Bleak, Ewigheim) i Ulf Theodor Schwadorf (Empyrium, Sun of the Sleepless, Noekk).
Skład.
Gościnnie

</doc>
<doc id="1285708" url="https://pl.wikipedia.org/wiki?curid=1285708" title="Paklicko Małe">
Paklicko Małe

Paklicko Małe – jezioro rynnowe w województwie lubuskim, w powiecie międzyrzeckim, w gminie Międzyrzecz, na Pojezierzu Lubuskim.
Ze zbiornika wypływa "Paklica (Kanał Staropole)", łącząca Paklicko Małe z jeziorem Paklicko Wielkie. Na wschodnim brzegu jeziora położona jest wieś Wysoka.
Na jeziorze występuje błotniak stawowy oraz łabędź niemy – oba objęte ochroną. Z roślin m.in.: grzybień biały, grążel żółty, bluszcz pospolity, wyka lędzianowata, porzeczka alpejska, gorycznik prosty i listera jajowata.

</doc>
<doc id="1285709" url="https://pl.wikipedia.org/wiki?curid=1285709" title="Mistrzostwa Czterech Kontynentów w Łyżwiarstwie Figurowym 2006">
Mistrzostwa Czterech Kontynentów w Łyżwiarstwie Figurowym 2006

Mistrzostwa czterech kontynentów w łyżwiarstwie figurowym 2006 – 8. edycja zawodów rangi mistrzowskiej dla łyżwiarzy figurowych z Azji, Afryki, Ameryki oraz Australii i Oceanii. Mistrzostwa odbywały się od 23 do 28 stycznia 2006 w hali World Arena w amerykańskim Colorado Springs.
Mistrzami w konkurencjach solowych zostali Japończyk Nobunari Oda i Amerykanka Katy Taylor. Wśród par sportowych triumfowali Amerykanie Rena Inoue i John Baldwin. Natomiast w konkurencji par tanecznych złoto wywalczyli Amerykanie Tanith Belbin i Benjamin Agosto.
Kwalifikacje.
W zawodach mogli wziąć udział reprezentanci czterech kontynentów: Azji, Afryki, Ameryki oraz Australii i Oceanii, którzy przed dniem 1 lipca 2005 roku ukończyli 15 rok życia. W odróżnieniu od innych zawodów rangi mistrzowskiej w łyżwiarstwie figurowym, podczas mistrzostw czterech kontynentów każdy kraj może wystawić 3 reprezentantów w każdej konkurencji, niezależnie od wyników osiągniętych przed rokiem.

</doc>
<doc id="1285711" url="https://pl.wikipedia.org/wiki?curid=1285711" title="Monolitos">
Monolitos

Monolitos (gr. Μονόλιθος) – miejscowość w Grecji, na wyspie Rodos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Rodos. W 2011 roku liczyła 181 mieszkańców.
Jest położona 10 km od Apolakii i 70 km od stolicy wyspy Rodos.
Nazwa miejscowości oznacza po grecku "samotna skała".
Nad brzegiem morza, na wysokiej, samotnej skale znajdują się niezwykle malowniczo położone ruiny zbudowanego w 1480 r. zamku joannitów. Ruiny są udostępnione do zwiedzania.

</doc>
<doc id="1285718" url="https://pl.wikipedia.org/wiki?curid=1285718" title="Irina Bliznowa">
Irina Bliznowa

Irina Jurjewna Bliznowa (ros. Ирина Юрьевна Близнова) (ur. 26 października 1986 w Krasnodarze), rosyjska piłkarka ręczna, reprezentantka kraju, rozgrywająca. Z reprezentacja dwukrotnie zdobyła mistrzostwo Świata w 2005 r. w Rosji oraz w 2007 r. we Francji. Na zakończenie mistrzostw Świata w 2007 r.
Podczas Igrzysk Olimpijskich 2008 w Pekinie zdobyła srebrny medal, a na zakończenie turnieju została wybrana do "Siódemki gwiazd" jako najlepsza prawa rozgrywająca.
Bliznowa została odznaczona tytułem Zasłużonego Mistrza Sportu. 2 sierpnia 2009 r. Irina została odznaczona Orderem Zasług dla Ojczyzny II klasy.
W sezonie 2009/10 Irina miała przerwę na urlop macierzyński. 21 marca 2010 r. została matką, urodziła córkę Arinę.

</doc>
<doc id="1285719" url="https://pl.wikipedia.org/wiki?curid=1285719" title="Central Cordoba Santiago del Estero">
Central Cordoba Santiago del Estero



</doc>
<doc id="1285724" url="https://pl.wikipedia.org/wiki?curid=1285724" title="XFX">
XFX

XFX – oddział firmy PINE Technology. PINE utworzyła XFX, aby zwrócić uwagę na rynek kart graficznych high-end, produkując najszybsze karty graficzne na świecie. XFX wykorzystuje zasoby PINE do tworzenia komponentów wyposażanych w akceleratory graficzne opartych na układach firmy NVIDIA i ATI. XFX jest obecnie światowym liderem w globalnej ilości sprzedaży kart graficznych NVIDIA / ATI. Podobnie do firm BFG i EVGA, XFX oferuje karty graficzne z układami fabrycznie podkręconymi.
Karty graficzne.
Firma ta wydała osiem serii swoich kart graficznych:

</doc>
<doc id="1285730" url="https://pl.wikipedia.org/wiki?curid=1285730" title="Sitka National Monument">
Sitka National Monument

Sitka National Monument – nieistniejący już pomnik narodowy w Stanach Zjednoczonych, w stanie Alaska. Pomnik został ustanowiony przez prezydenta Williama Howarda Tafta 23 marca 1910 roku. Pierwotnie zajmował powierzchnię około 0,23 km², jednak obszar znajdujący się pod ochroną został nieznacznie zmieniony 25 lutego 1952 roku. Decyzją Kongresu Stanów Zjednoczonych z 18 października 1972 roku pomnik przekształcono w istniejący obecnie historyczny park narodowy Sitka National Historical Park.

</doc>
<doc id="1285735" url="https://pl.wikipedia.org/wiki?curid=1285735" title="Kalendarium rządu Józefa Pińkowskiego">
Kalendarium rządu Józefa Pińkowskiego

Kalendarium rządu Józefa Pińkowskiego opisuje powołanie rządu Józefa Pińkowskiego, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów.
Zmiany w rządzie.
"Lista zmian personalnych na stanowiskach ministrów, sekretarzy stanu i podsekretarzy stanu."

</doc>
<doc id="1285740" url="https://pl.wikipedia.org/wiki?curid=1285740" title="Live at Montreux 1996">
Live at Montreux 1996

Live at Montreux 1996 jest koncertowym albumem brytyjskiego zespołu Deep Purple nagranym w roku 1996 i wydanym na CD oraz DVD w roku 2006.
Lista utworów.
Wydanie CD.
Wszystkie utwory, z wyjątkiem opisanych skomponowali Ian Gillan, Ritchie Blackmore, Roger Glover, Jon Lord i Ian Paice.

</doc>
<doc id="1285741" url="https://pl.wikipedia.org/wiki?curid=1285741" title="Guðjón Valur Sigurðsson">
Guðjón Valur Sigurðsson

Guðjón Valur Sigurðsson (ur. 8 sierpnia 1979 w Rejkiawiku) – islandzki piłkarz ręczny, reprezentant kraju.
Największy sukces z reprezentacją odniósł podczas Igrzysk Olimpijskich 2008 w Pekinie, zdobywając srebrny medal olimpijski.
Podczas mistrzostw Europy w 2010, w Austrii zdobył brązowy medal.
Od sezonu 2012/13 będzie występował po raz kolejny w Bundeslidze, w drużynie THW Kiel.

</doc>
<doc id="1285744" url="https://pl.wikipedia.org/wiki?curid=1285744" title="Florea Rîmaru">
Florea Rîmaru



</doc>
<doc id="1285749" url="https://pl.wikipedia.org/wiki?curid=1285749" title="Paklicko Wielkie">
Paklicko Wielkie

Paklicko Wielkie – jezioro przepływowe w województwie lubuskim, w powiecie świebodzińskim, w gminie Świebodzin na Pojezierzu Łagowskim w pobliżu wsi Nowy Dworek.
Położenie i opis.
Przez zbiornik przepływa rzeka Paklica – lewy dopływ Obry. Jezioro posiada zatokę, której dawna nazwa w języku niemieckim brzmi "Biber-Winkel" ("Bobrza Zatoka").
Jezioro spełnia funkcję rekreacyjno turystyczną. Obok rekreacyjnego wykorzystania jeziora prowadzi się na nim ekstensywną gospodarkę rybacką. Odłowy i zarybianie prowadzi Zakład Rybacki Zbąszyń. W jeziorze żyją lin, szczupak pospolity, sandacz, węgorz, karaś, leszcz, płoć, okoń, wzdręga, ukleja, krąp, karp i sum. Naturalne tarliska ryb występują głównie w północnej części jeziora.
Podczas badań w 2003 roku stan wód jeziora sklasyfikowano według ówczesnych kryteriów w II klasie czystości.
Badania przeprowadzone w 2011 i 2012 przez studentów Wydziału Archeologii Uniwersytetu Mikołaja Kopernika w Toruniu na wyspie znajdującej się na jeziorze doprowadziły od odkrycia reliktów osady istniejącej na przełomie VIII i IX wieku. Była to słowiańska osada rusztowa, która pierwotnie służyła za miejsce kultu. Prowadził do niej 120 metrowy most o szerokości trzech metrów. Wykopaliska prowadzone w przybrzeżnym mule pozwoliły na odkrycie licznych kości zwierząt, które składano prawdopodobnie w ofierze. Odkrycie to jest ewenementem, ponieważ po raz pierwszy znaleziono osadę tego typu wybudowaną na terenach zajmowanych przez Słowian.

</doc>
<doc id="1285751" url="https://pl.wikipedia.org/wiki?curid=1285751" title="Hustopeče nad Bečvou">
Hustopeče nad Bečvou

Hustopeče nad Bečvou – miasteczko w Czechach w powiecie Przerów leżące w najbardziej na wschód wysuniętej części Kraju ołomunieckiego na prawym brzegu rzeki Beczwy.
Pierwsza wzmianka o miejscowości pochodzi z roku 1201. Od 10 października 2006 r. gmina ma ponownie status miasteczka.

</doc>
<doc id="1285753" url="https://pl.wikipedia.org/wiki?curid=1285753" title="Some Day Soon">
Some Day Soon

Some Day Soon – debiutancki album Kristian Leontiou.
Lista utworów.
‡ Ten utwór pojawił się na wtórnym wydaniu płyty.

</doc>
<doc id="1285754" url="https://pl.wikipedia.org/wiki?curid=1285754" title="(163693) 2003 CP20">
(163693) 2003 CP20



</doc>
<doc id="1285755" url="https://pl.wikipedia.org/wiki?curid=1285755" title="Jan Danek">
Jan Danek

Jan Danek (właśc. Stanisław Kośnik; ur. 7 maja 1923 w Warszawie, zm. 19 listopada 1997) – polski piosenkarz.
Życiorys.
Po 1945 r. zamieszkał w Siemianowicach. Działalność wokalną rozpoczął w amatorskich zespołach Centralnego Zarządu Przemysłu Węglowego. Jego właściwy debiut muzyczny nastąpił w roku 1952, kiedy został zwycięzcą ogólnopolskich eliminacji do zawodowego zespołu estradowego utworzonego przy Wojewódzkim Domu Kultury w Katowicach.
Pierwszych nagrań z jego udziałem dokonano w roku 1953. Towarzyszył wtedy zespołowi Waldemara Kazaneckiego, z którym wiele koncertował w kraju i za granicą (Czechosłowacja, NRD, Rumunia, Węgry, ZSRR).
Był wykonawcą piosenek francuskich, do których polskie słowa pisała Anna Jakowska. Śpiewał również w duetach z Januszem Gniatkowskim i Nataszą Zylską. Nagrał kilkanaście płyt solo i z ww. piosenkarzami (wyd. Polskie Nagrania „Muza”).
Karierę muzyczną zakończył na początku lat 70.

</doc>
<doc id="1285761" url="https://pl.wikipedia.org/wiki?curid=1285761" title="Pilot żeglugi śródlądowej">
Pilot żeglugi śródlądowej

Pilot żeglugi śródlądowej - osoba posiadająca odpowiednie kwalifikacje, zajmująca się świadczeniem usług mających na celu ułatwienie ruchu żeglugowego. 
Usługi polegają na udzielaniu kierownikowi statku przebywającego na śródlądowych drogach wodnych informacji lub porad potrzebnych do prowadzenia statku.
Organizowaniem usług pilotażu mogą zajmować się:
Czynności pilotażu muszą być dokonywane wyłącznie przez pilota.
Pilotem może zostać osoba posiadająca patent żeglarski uprawniający do kierowania wszystkimi statkami i spełniająca ustawowe warunki. Potwierdzeniem posiadania kwalifikacji pilota jest uprawnienie pilotowe. Pilot ponosi odpowiedzialność wobec armatora za szkody spowodowane swoim działaniem. W razie rażącego naruszenia przez pilota przepisów żeglugowych dyrektor urzędu żeglugi śródlądowej może nałożyć na niego karę. 
Obowiązek korzystania z pilota mają: polski i obcy statek morski lub śródlądowy, którego kierownik nie posiada uprawnienia do kierowania statkiem na danej drodze wodnej (pewne kategorie statków i uprawnienia kierownika statku zwalniają go od obowiązku korzystania z pilota). 
Nadzór nad wykonywaniem pilotażu sprawują dyrektorzy urzędów żeglugi śródlądowej na Odrzańskiej Drodze Wodnej według swojej właściwości miejscowej; prowadzą oni tu także listę pilotów świadczących usługi w zakresie pilotażu.

</doc>
<doc id="1285763" url="https://pl.wikipedia.org/wiki?curid=1285763" title="Sitka National Historical Park">
Sitka National Historical Park

Sitka National Historical Park to obszar chroniony znajdujący się w miejscowości Sitka w amerykańskim stanie Alaska.
Na części obecnych terenów parku Prezydent Stanów Zjednoczonych William Howard Taft utworzył 23 marca 1910 roku pomnik narodowy o nazwie Sitka National Monument. Wiele lat później, 18 października 1972 roku powiększono powierzchnię terenów objętych ochroną i utworzono historyczny park narodowy pod obecną nazwą.
Park zajmuje powierzchnię około 0,45 km². Na jego terenie pod ochroną znajduje się kilkanaście totemów indiańskich, a także zabytkowe budynki z okresu gdy Alaska należała do Rosji. W kolekcji muzeum na jego terenie znajduje się ponad 150 tysięcy eksponatów związanych z tą tematyką.
W 2006 roku park odwiedziło 331 393 turystów.

</doc>
<doc id="1285765" url="https://pl.wikipedia.org/wiki?curid=1285765" title="Józef Szewczyk">
Józef Szewczyk



</doc>
<doc id="1285772" url="https://pl.wikipedia.org/wiki?curid=1285772" title="L.A. Woman (album)">
L.A. Woman (album)



</doc>
<doc id="1285779" url="https://pl.wikipedia.org/wiki?curid=1285779" title="Armator żeglugi śródlądowej">
Armator żeglugi śródlądowej

Armator żeglugi śródlądowej według ustawy o żegludze śródlądowej armatorem jest właściciel statku lub osoba, która uzyskała od właściciela tytuł prawny do władania statkiem we własnym imieniu. Definicja ta nazywa armatorem nie tylko właściciela statku, ale także te osoby, które mają prawo do władania statkiem płynące z innych praw, np. umów dzierżawy, użyczenia.
Armator w związku ze swoją znaczącą rolą w działalności posiada szereg obowiązków. Należą do nich obowiązek złożenia wniosku o wpis statku do rejestru administracyjnego polskich statków żeglugi śródlądowej, którego powinien dokonać niezwłocznie, po wybudowaniu lub nabyciu statku w kraju, albo po przybyciu statku do kraju, w razie nabycia go za granicą. Do jego obowiązków należy także zgłaszanie każdej zmiany danych służących do rejestracji, a także składanie wniosku o wykreślenie jednostki z rejestru. Kolejnym obowiązkiem armatora jest wnioskowanie do polskiej instytucji klasyfikacyjnej o wydanie dla jego statku świadectwa pomiarowego. Armator w związku z tym jest zobowiązany m.in. do przedłożenia niezbędnej dokumentacji statku; wnioskuje on także do dyrektora urzędu żeglugi śródlądowej o wydanie lub dokonania zmian w świadectwie zdolności żeglugowej. Armator odpowiada za szkody wynikłe z winy załogi statku żeglugi śródlądowej lub pilota żeglugi śródlądowej w stosunku do osób trzecich. Może on także uczestniczyć w prowadzonym przez dyrektora urzędu żeglugi śródlądowej postępowaniu w sprawie wypadku żeglugowego. Z powyższego wynika, że pojęcie armator wiąże się z pojęciem przewoźnik żeglugi śródlądowej, jednak pomimo pewnych podobieństw istnieją między nimi zasadnicze różnice.

</doc>
<doc id="1285783" url="https://pl.wikipedia.org/wiki?curid=1285783" title="Siergiej Siergiejewicz Korsakow">
Siergiej Siergiejewicz Korsakow



</doc>
<doc id="1285789" url="https://pl.wikipedia.org/wiki?curid=1285789" title="Richard Widmark">
Richard Widmark

Richard Weedt Widmark (ur. 26 grudnia 1914 w Sunrise, zm. 24 marca 2008 w Roxbury) – amerykański aktor filmowy nominowany do Oscara za swój aktorski debiut, drugoplanową rolę w kryminale "Pocałunek śmierci" (1947) w 1948.
Życiorys.
Jego matka (Ethel Mae z d. Barr) była pochodzenia angielsko-szkockiego, ojciec (Carl H. Widmark) był z pochodzenia Szwedem.
Studiował w Princeton High School w Illinois oraz w Lake Forest College. Pierwsze kroki w zawodzie aktora stawiał pod koniec lat 30., występując w słuchowiskach nowojorskich rozgłośni (po raz pierwszy w MBS w 1938 roku). Na Broadwayu debiutował w 1943 r. ("Kiss and Tell"), na ekranie w 1947 r. rolą w kryminale "Pocałunek śmierci".
W swej karierze aktorskiej Widmark grywał tzw. twardych facetów, kowbojów, żołnierzy i czarne charaktery. Listę jego ról "New York Times" nazwał „galerią starych drani”.
Aktor wystąpił w ponad 60 filmach. Nominację do Oscara dostał za rolę chichoczącego zabójcy – mściwego gangstera-psychopaty Tommy’ego Udo w swym pierwszym filmie pt. "Pocałunek śmierci" Henry’ego Hathawaya z 1947 roku. Wielu krytyków uważa zresztą, że była to jego najlepsza rola. W następnym roku wystąpił wspólnie z Gregorym Peckiem i Anne Baxter w westernie Williama A. Wellmana – "Droga do Yellow Sky" oraz w kryminale Williama Keighleya – "Ulica bez nazwy".
Do najbardziej znaczących ról Widmarka należą kreacje w takich filmach jak m.in.: "Dwa złote colty" (1959; Edward Dmytryk), gdzie zagrał z Henrym Fondą i Anthonym Quinnem, "Alamo" (1960; reż. John Wayne), "Długie łodzie wikingów" (1963; reż. Jack Cardiff) oraz "Morderstwo w Orient Expressie" (1974; reż. Sidney Lumet), gdzie zagrał z Ingrid Bergman.
Po raz ostatni pojawił się na ekranie w 1991 w filmie Herberta Rossa "Barwy prawdy".
Zmarł schorowany w wieku 93 lat w swoim domu w stanie Connecticut.
Życie prywatne.
Był dwukrotnie żonaty. Jean Hazlewood była jego żoną od 5 kwietnia 1942 do swej śmierci 2 marca 1997. Mieli córkę Anne Heath (ur. 1945). W 1999 ożenił się ponownie z Susan Blanchard, która w latach 50. była żoną Henry’ego Fondy.

</doc>
<doc id="1285792" url="https://pl.wikipedia.org/wiki?curid=1285792" title="Załoga statku">
Załoga statku



</doc>
<doc id="1285793" url="https://pl.wikipedia.org/wiki?curid=1285793" title="Józef Szewczyk (piłkarz)">
Józef Szewczyk (piłkarz)

Józef Szewczyk (ur. 17 lutego 1950 w Turowie, zm. 19 maja 1989 w Poznaniu) – polski piłkarz, pomocnik.
Szewczyk swoją karierę rozpoczął w Krakowie, grając najpierw we Wandzie, a później w Hutniku. W 1970 przeniósł się do Śląska Wrocław, gdzie grał przez dwa sezony. Następnie, w 1972, powrócił do Hutnika, a od 1974 reprezentował barwy poznańskiego Lecha, z którym związał się do końca kariery. Razem z "Kolejorzem" zdobył dwa tytuły Mistrza Polski i jedno trofeum Pucharu Polski. Rozegrał w Lechu 245 meczów w I lidze i strzelił 14 bramek.
5 kwietnia 1978 zaliczył jedyny swój występ w kadrze narodowej podczas meczu z reprezentacją Grecji w Poznaniu, na Stadionie im. 22 lipca. Karierę piłkarską zakończył w 1983 roku z powodu raka gałki ocznej, który 6 lat później stał się przyczyną jego śmierci. Pochowany na cmentarzu przy ulicy Jasna Rola w Poznaniu.

</doc>
<doc id="1285794" url="https://pl.wikipedia.org/wiki?curid=1285794" title="Paul Mann (dyrygent)">
Paul Mann (dyrygent)

Paul Mann (ur. w 1965 w Tyneside w północnej Anglii) – jeden z najbardziej utalentowanych brytyjskich dyrygentów młodego pokolenia.
Kształcił się w szkole muzycznej Chetham w Manchesterze i studiował fortepian na uniwersytecie York.
Po ukończeniu studiów otrzymał posady w Northern Ballet i w Royal Northern College of Music.
W roku 1998 wygrał konkurs Donatella Flick Conducting Competition. Nagroda otworzyła przed nim drzwi największych orkiestr w Anglii, USA, Europie, Japonii, Australii i Ameryce Południowej.
W roku 2005 dołączył jako główny dyrygent do Odense Symphony Orchestra. Poza tym angażuje się w działalność London Symphony Orchestra, Halle Orchestra, Royal Philharmonic Orchestra, Orchestra Internazionale d'Italia, New Japan Philharmonic, Norwegian Opera, Norwegian Radio Symphony Orchestra, Fresno Philharmonic, Birmingham Symphony Orchestra i wielu innych. Często gościnnie dyryguje z New York City Ballet.
Nagrywał z English Chamber Orchestra i London Symphony Orchestra dla Decca i Warner Classics.
Kilkakrotnie brał udział w koncertach zespołu Deep Purple.

</doc>
<doc id="1285795" url="https://pl.wikipedia.org/wiki?curid=1285795" title="Paul Mann">
Paul Mann



</doc>
<doc id="1285797" url="https://pl.wikipedia.org/wiki?curid=1285797" title="Staropole (przystanek kolejowy)">
Staropole (przystanek kolejowy)

Staropole – nieczynny przystanek kolejowy w Staropolu w województwie lubuskim, w Polsce.

</doc>
<doc id="1285801" url="https://pl.wikipedia.org/wiki?curid=1285801" title="Korsakow">
Korsakow



</doc>
<doc id="1285803" url="https://pl.wikipedia.org/wiki?curid=1285803" title="Vexille">
Vexille

 – japoński fantastycznonaukowy film anime z 2007 roku, w reżyserii Fumihiko Soriego. Światowa premiera filmu miała miejsce 1 sierpnia 2007.

</doc>
<doc id="1285805" url="https://pl.wikipedia.org/wiki?curid=1285805" title="Prophecy Productions">
Prophecy Productions

Prophecy Productions - niemiecka niezależna wytwórnia płytowa założona w 1996 roku przez Martina Kollera. W skład wytwórni wchodzą 3 podwytwórnie: specjalizująca się w black metalu Lupus Lounge, skupiająca wykonawców neofolkowych Auerbach Tonträger oraz Prophecy, zajmująca się muzyką klimatyczną. Swoją siedzibę ma w Zeltingen-Rachtig, Nadrenia-Palatynat. Współpracuje z artystą grafikiem Łukaszem Jaszakiem.
Zespoły współpracujące z Prophecy Productions.
Prophecy
Lupus Lounge
Auerbach Tonträger

</doc>
<doc id="1285810" url="https://pl.wikipedia.org/wiki?curid=1285810" title="Morten Bakke">
Morten Bakke

Morten Bakke (ur. 16 grudnia 1968 w Hedalen), piłkarz norweski grający na pozycji bramkarza.
Kariera klubowa.
Bakke wychował się w klubie Hedalen z rodzinnego miasta. Następnie trenował w Aurdal oraz w Fåberg IL. W 1991 roku został bramkarzem pierwszoligowego Molde FK, w barwach którego zadebiutował w lidze i już w pierwszym sezonie został pierwszym bramkarzem zespołu. W 1994 roku osiągnął z Molde swój pierwszy sukces, kiedy to zdobył Puchar Norwegii. Natomiast rok później po raz pierwszy został wicemistrzem kraju. W 1998 roku powtórzył ten sukces. Na rundę jesienną został wypożyczony do angielskiego Wimbledonu, jednak przegrał rywalizację ze Szkotem Neilem Sullivanem i po pół roku wrócił do Molde. Jesienią 1999 miał duży udział w awansie zespołu do fazy grupowej Ligi Mistrzów. Tam Molde wygrało jedno spotkanie - 3:2 z Olympiakosem Pireus i 5 przegrało. Natomiast na koniec roku trzeci raz został wicemistrzem Norwegii. W połowie 2001 roku odszedł do Vålerenga Fotball, której pomógł w awansie do pierwszej ligi, a w 2002 roku w zdobyciu Pucharu Norwegii. Następnym klubem Mortena w karierze od 2003 roku był Raufoss IL, a w 2005 roku przeniósł się do Hønefoss BK, w którym po roku zakończył karierę.
Kariera reprezentacyjna.
W reprezentacji Norwegii Bakke zadebiutował 4 lutego 2000 roku w zremisowanym 1:1 spotkaniu ze Szwecją. W 2000 roku został powołany przez selekcjonera Nilsa Johana Semba do kadry na Euro 2000. Tam był rezerwowym dla Thomasa Myhre i nie zaliczył żadnego spotkania. W kadrze narodowej wystąpił 2 razy.

</doc>
<doc id="1285817" url="https://pl.wikipedia.org/wiki?curid=1285817" title="Rząd Adolfa Hitlera">
Rząd Adolfa Hitlera

Rząd Adolfa Hitlera w III Rzeszy istniał od 30 stycznia 1933 roku ("Machtergreifung") do 30 kwietnia 1945 roku (śmierć Adolfa Hitlera).

</doc>
<doc id="1285828" url="https://pl.wikipedia.org/wiki?curid=1285828" title="Włodzimierz Łuszczykiewicz">
Włodzimierz Łuszczykiewicz

Włodzimierz Łuszczykiewicz (ur. 16 lutego 1940 w Różycy, zm. 10 maja 1994 w Łodzi) – polski dziennikarz radiowy, aktor dziecięcy, felietonista, autor tekstów piosenek, scenarzysta filmów animowanych. Ojciec muzyka i dziennikarza Wojciecha Łuszczykiewicza oraz profesora UAM Piotra Łuszczykiewicza.
Życiorys.
W wieku szesnastu lat wystąpił po raz pierwszy na ekranie w sensacyjno-przygodowym filmie dla młodzieży "Tajemnica dzikiego szybu" (1956) z udziałem Gustawa Holoubka, Barbary Fijewskiej, Jaremy Stępowskiego i Zbigniewa Cybulskiego.
W 1964 ukończył socjologię na Uniwersytecie Łódzkim. Po studiach pracował w Kaliskim Domu Kultury (do 1966). W latach 1965–1967 był dziennikarzem i zastępcą redaktora naczelnego czasopisma „Ziemia Kaliska”, gdzie zajmował się problematyką społeczną. Od 1968 pracował w Łódzkiej Rozgłośni Polskiego Radia. Pełnił tam funkcje kierownika Redakcji Dziecięco-Młodzieżowej oraz Redakcji Informacji i Dzienników. Był autorem cyklu "Komentarze Włodzimierza Łuszczykiewicza" oraz współautorem audycji "Wesoły autobus". Potem przeniósł się do Rozgłośni Warszawskiej PR, współtworzył audycje "Cztery pory roku" i "Sygnały dnia". Popularność zdobył jako „Dziadek Włodek” w audycji "Lato z radiem", prowadząc cykl „Mała encyklopedia wielkich uczuć”.
Pisał teksty piosenek, m.in. "Powróć do mnie tą melodią" w wykonaniu Ireny Jarockiej, "Do ciebie wrócę" oraz "Wiem, jesteś ze mną" z repertuaru Kazimierza Kowalskiego i Jacka Lecha. W latach 80. związał się z łódzkim Studiem Se-ma-for, dla którego tworzył scenariusze do filmów animowanych. Współautor książek dla dzieci "Koszyczek pełen pytań" (1986) i "Dlaczego? Dlatego!" (1989).

</doc>
<doc id="1285830" url="https://pl.wikipedia.org/wiki?curid=1285830" title="Sean Faris">
Sean Faris

Sean Hardy Faris (ur. 25 marca 1982 w Houston) – amerykański aktor telewizyjny i producent filmowy.
Życiorys.
Urodził się w Houston, w stanie Teksas jako syn Warrena Stephena Farisa i Katherine Irene Ann Miller. W wieku dwunastu lat przeprowadził się z matką do Cleveland, w stanie Ohio. Ma brata i siostrę przyrodnią. Grał w piłkę nożną, koszykówkę i baseball, a także był nurkiem w zespole pływackim. W 2000 roku ukończył z zaszczytami szkołę średnią Padua Franciscan High School w Parmie, w stanie Ohio. 
Następnie przeprowadził się do Los Angeles, gdzie kilka tygodni później rozpoczął karierę filmową od występu w "Pearl Harbor" (2001). Brał udział w castingu do filmu "Rozważni i romantyczni – Klub miłośników Jane Austen" (2007).

</doc>
<doc id="1285832" url="https://pl.wikipedia.org/wiki?curid=1285832" title="Minuskuł">
Minuskuł



</doc>
<doc id="1285836" url="https://pl.wikipedia.org/wiki?curid=1285836" title="George Read">
George Read

George Read (ur. 18 września 1733 w hrabstwie Cecil w stanie Maryland, zm. 21 września 1798 w New Castle w stanie Delaware) – amerykański prawnik i polityk.
Był sygnatariuszem Konstytucji Stanów Zjednoczonych. W latach 1777–1778 pełnił funkcję prezydenta stanu Delaware, a w latach 1789–1793 reprezentował ten stan w Senacie Stanów Zjednoczonych.

</doc>
<doc id="1285841" url="https://pl.wikipedia.org/wiki?curid=1285841" title="InO">
InO



</doc>
<doc id="1285849" url="https://pl.wikipedia.org/wiki?curid=1285849" title="Prodziekan do spraw nauki">
Prodziekan do spraw nauki

Prodziekan do spraw nauki – zastępca dziekana wydziału uczelni wyższej, na którym prócz edukacji, prowadzona jest działalność naukowo-badawcza. Ponieważ każda uczelnia akademicka ma autonomię, zakres obowiązków na tym stanowisku może się nieco różnić. Powinien obejmować:
Formalnie jest zastępcą dziekana. W rzeczywistości pomaga prorektorowi. Część decyzji prodziekana, może wymagać akceptacji prorektora.

</doc>
<doc id="1285856" url="https://pl.wikipedia.org/wiki?curid=1285856" title="Funkcja elementarna">
Funkcja elementarna



</doc>
<doc id="1285858" url="https://pl.wikipedia.org/wiki?curid=1285858" title="Krzyżujące się nici">
Krzyżujące się nici

Krzyżujące się nici (tyt. oryg. Fije që priten) – albański film fabularny z roku 1976 w reżyserii Muharrema Fejzo.
Opis fabuły.
Klasyka albańskiego filmu szpiegowskiego. Agent obcego wywiadu, Sami Ameni, ląduje na lotnisku Rinas i szuka kontaktu z agentem Marko Ruviną, który współpracował z Niemcami w okresie okupacji. Obaj planują wysadzenie w powietrze dużego zakładu przemysłowego. Dla swoich planów wykorzystują informacje zdobyte za pośrednictwem Besy. Planów sabotażu nie uda się jednak zrealizować.

</doc>
<doc id="1285860" url="https://pl.wikipedia.org/wiki?curid=1285860" title="Forseti (zespół muzyczny)">
Forseti (zespół muzyczny)

Forseti - niemiecki neofolkowy projekt Andreasa Rittera znanego ze współpracy z Kimem Larsenem (Of the Wand &amp; the Moon), Ianem Readem (Fire and Ice), Mattem Howdenem (Sieben) czy Douglasem Pearce'em (Death in June). Teksty inspirowane są pogaństwem, mistycyzmem oraz lirykami Goethego i Hermanna Hessego. Sama nazwa "Forseti" odnosi się do nordyckiego boga sprawiedliwości, pokoju i prawdy.
W 2005 roku Andreas Ritter przeżył atak serca, który spowodował chwilowe zatrzymanie podstawowych funkcji życiowych. Uszkodzenie mózgu spowodowane jego niedotlenieniem doprowadziło Andreasa do stanu uniemożliwiającego mu dalszą działalność muzyczną.

</doc>
<doc id="1285862" url="https://pl.wikipedia.org/wiki?curid=1285862" title="Ptaki mimetyczne">
Ptaki mimetyczne

Ptaki mimetyczne – ptaki naśladujące dźwięki dochodzące z ich otoczenia, w tym również ludzką mowę. Do gatunków charakteryzujących się szczególnymi zdolnościami naśladowania dźwięków należy papuga żako ("Psittacus erithacus") i gwarek czczony ("Gracula religiosa"), a z gatunków występujących w Polsce – szpak zwyczajny ("Sturnus vulgaris") i sójka zwyczajna ("Garrulus glandarius").
Do ptaków mimetycznych należy także papużka falista ("Melopsittacus undulatus"), której osobnika o imieniu "Puck" wpisano w 1995 r. do Księgi Rekordów Guinnessa jako ptaka z największym zasobem słów, który potrafi wypowiedzieć aż 1728 słów.
Szczególnym przypadkiem ptaków mimetycznych są lirogony, które potrafią naśladować rozmaite dźwięki – od naśladowania odgłosów innych ptaków, przez ludzką mowę, po dźwięki mechaniczne, jak np. eksplozje i dźwięki instrumentów muzycznych.

</doc>
<doc id="1285864" url="https://pl.wikipedia.org/wiki?curid=1285864" title="Royal Philharmonic Orchestra">
Royal Philharmonic Orchestra

The Royal Philharmonic Orchestra (RPO) – Królewska Orkiestra Filharmoniczna jest brytyjską orkiestrą z siedzibą w Londynie, czasami nazywana jest „brytyjską orkiestrą narodową”.

</doc>
<doc id="1285868" url="https://pl.wikipedia.org/wiki?curid=1285868" title="Andrew Lonergan">
Andrew Lonergan

Andrew Lonergan (ur. 19 października 1983 w Preston, Lancashire) – angielski piłkarz grający na pozycji bramkarza w drużynie Liverpool.
Kariera klubowa.
Zadebiutował w drużynie Preston w wieku 17 lat w wyjazdowym meczu pucharu ligi z drużyną Coventry City. Jego postępy obserwował trener bramkarzy, Peter Williams. Był wysyłany na wypożyczenie do drużyn Blackpool i Darlington.
Leeds United.
25 lipca 2011 r. podpisał 3-letni kontrakt z Leeds United. Zadebiutował w przegranym 1-3 meczu z Southampton. W drużynie Leeds spędził tylko jeden sezon. Zanotował 35 występów w rozgrywkach ligowych.
Bolton.
17 lipca 2012 r. podpisał 3-letnią umowę z Boltonem Wanderers. Zadebiutował 28 sierpnia w przegranym meczu z Crawley Town w ramach Pucharu Ligi Angielskiej. Jego debiut ligowy miał miejsce 5 marca 2013 r. przeciwko Blackburn Rovers. 
Fulham.
19 czerwca 2015 r. związał się 2-letnią umową z Fulham. 
Kariera reprezentacyjna.
Lonergan nigdy nie zadebiutował w dorosłej reprezentacji narodowej. Brał jednak udział na Mistrzostwach Świata reprezentacji Anglii U-20.

</doc>
<doc id="1285869" url="https://pl.wikipedia.org/wiki?curid=1285869" title="Guaymallen Mendoza">
Guaymallen Mendoza



</doc>
<doc id="1285870" url="https://pl.wikipedia.org/wiki?curid=1285870" title="Magdalena Bachmatiuk">
Magdalena Bachmatiuk

Magdalena Bachmatiuk (ur. 14 stycznia 1986 w Wałczu) – polska lekkoatletka.
Życiorys.
Wicemistrzyni olimpijska niesłyszących z Melbourne 2005 i Tajpej 2009, rekordzistka świata niesłyszących w skoku w dal i trójskoku, wielokrotna medalistka mistrzostw świata i Europy niesłyszących. Obecnie jest nauczycielem wychowania fizycznego w szkole.
W 2020 odznaczona Srebrnym Krzyżem Zasługi.
W lipcu 2020 przekazała do Muzeum Sportu i Turystyki w Warszawie swój medal olimpijski z Tajpej.
W 2021 roku bierze aktywnie udział w ogólnopolskim projekcie szkolnym "Zaproś mnie na swoją lekcję".

</doc>
<doc id="1285875" url="https://pl.wikipedia.org/wiki?curid=1285875" title="Jacques Gauthier">
Jacques Gauthier

Jacques A. Gauthier (ur. w 1948) – paleontolog kręgowców, morfolog i systematyk, jeden z prekursorów kladystyki w biologii. 
Życiorys.
Gauthier zakończył studium zoologii na Uniwersytecie Stanowym w San Diego w 1980 i otrzymał tytuł doktora w paleontologii na Uniwersytecie Kalifornijskim w Berkeley w 1984. Obecnie jest profesorem geologii, geofizyki, ekologii i biologii ewolucyjnej oraz kuratorem paleontologii i zoologii kręgowców na Uniwersytecie Yale. 
Przedmiotem jego pracy doktorskiej była pierwsza duża analiza kladystyczna diapsydów, jak i teza o monofiletycznej systematyce dinozaurów. Tezę tę rozwinął w publikacji, w której opisuje pochodzenie ptaków od teropodów. Jest to pierwsza głęboka analiza kladystyczna teropodów, która wywołała rewolucję w filogenetyce dinozaurów: kladystyka zastąpiła taksonomię Linneusza w klasyfikacji i filogenetycznym pojmowaniu dinozaurów.
Publikacje.
i inne.

</doc>
<doc id="1285877" url="https://pl.wikipedia.org/wiki?curid=1285877" title="Eugeniusz Szulc">
Eugeniusz Szulc

Eugeniusz Szulc (ur. 8 lipca 1919 w Turku, zm. 24 maja 1991 w Warszawie) – polski historyk ewangelicyzmu, varsavianista.
Życiorys.
Był synem Emila (1893–1948) i Amalii z Eichhorstów; ojciec był wieloletnim intendentem cmentarza Ewangelicko-Augsburskiego w Warszawie. Eugeniusz Szulc ukończył warszawskie Liceum im. Mikołaja Reja, a w latach okupacji studiował na tajnych kompletach biologię. W tym okresie rozpoczął też prace dokumentacyjne związane z zarządzanym przez ojca cmentarzem, w 1941 wydając niewielki przewodnik. Wspólnie z rodzicami ukrywał żydowską czteroosobową rodzinę zbiegłą z getta, która dzięki tej pomocy zdołała przetrwać okupację. W 1983 Emila, Amalię i Eugeniusza Szulców wyróżniono po wojnie Medalem "Sprawiedliwy wśród Narodów Świata". Szulc, podobnie jak ojciec, uczestniczył w walkach powstania warszawskiego i schyłek wojny spędził jako jeniec obozu w Niemczech. 
Po powrocie do kraju pracował jako biolog. Jednocześnie kontynuował swoje zainteresowania historyczne, prowadząc kwerendy archiwalne i dokumentując dzieje ewangelicyzmu w Polsce, a szczególnie w Warszawie. Był autorem szeregu obszernych artykułów, w większości w prasie ewangelickiej, poświęconych udziałowi polskich protestantów w życiu kulturalnym, gospodarczym i naukowym Warszawy. Wydał też trzy pozycje książkowe — "Cmentarz ewangelicko-augsburski w Warszawie" (1989), "Cmentarz ewangelicko-reformowany w Warszawie" (1989, z żoną Jadwigą Antoniną z domu Skwarcz), "Cmentarze ewangelickie w Warszawie" (1989). Prace te miały charakter słowników biograficznych osób pochowanych na obu warszawskich cmentarzach ewangelickich (oraz członków ich rodzin).
Został pochowany w alei E (grób 18) na Cmentarzu Ewangelicko-Augsburskim w Warszawie.

</doc>
<doc id="1285880" url="https://pl.wikipedia.org/wiki?curid=1285880" title="Pływacz zachodni">
Pływacz zachodni

Pływacz zachodni, pływacz zaniedbany ("Utricularia australis" R. Br.) – gatunek rośliny należący do rodziny pływaczowatych ("Lentibulariaceae").
Rozmieszczenie geograficzne.
Występuje głównie w Europie. W Polsce rośnie na rozproszonych stanowiskach w pasie nizin i wyżyn. W polskich Karpatach znane są tylko dwa jego stanowiska w dolinie Dunajca w okolicach Dębna, Maniowa i Sromowiec Wyżnych oraz jedno na Kotlinie Nowotarskiej w Ludźmierzu.
Biologia i ekologia.
Bylina, hydrofit, roślina mięsożerna. Łowi drobne owady za pomocą pęcherzyków pułapkowych. Rośnie w wodach stojących lub wolno płynących o podłożu organicznym, stąd też jest bardzo silnie związany z torfowiskami. Występuje także w rzadkich szuwarach. Jest mniej wrażliwy od pływacza zwyczajnego na falowanie wody. Kwitnie od czerwca do sierpnia. Zakwita jednak rzadko, owoce wytwarza jeszcze rzadziej. Rozmnaża się niemal wyłącznie przez fragmentację pędów oraz przez bardzo drobne turiony roznoszone przez prądy wodne lub przez ptaki wodne. Zimują pędy lub turiony na dnie zbiorników wodnych.
Liczba chromosomów 2n = ok. 44.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia: V). W wydaniu z 2016 roku otrzymała kategorię NT (bliski zagrożenia).
Objęta w Polsce ścisłą ochroną.
Zagrożony jest głównie wskutek zabiegów gospodarczych w stawach, w których występuje, oraz naturalnego zarastania zbiorników wodnych.

</doc>
<doc id="1285882" url="https://pl.wikipedia.org/wiki?curid=1285882" title="London Philharmonic Orchestra">
London Philharmonic Orchestra

The London Philharmonic Orchestra (LPO) – Londyńska Orkiestra Filharmoniczna – brytyjska orkiestra z siedzibą w Royal Festival Hall w londyńskim Southbank Centre. Jedna z ważniejszych orkiestr Zjednoczonego Królestwa. 
Orkiestra została założona przez Thomasa Beechama w 1932 roku i swój pierwszy koncert dała w dniu 7 października tego samego roku w londyńskiej Queen's Hall. Od tego czasu kierowało nią wielu wybitnych dyrygentów, w tym: Adrian Boult, Bernard Haitink, Georg Solti, Klaus Tennstedt, Kurt Masur. 
Obecnym głównym dyrygentem orkiestry jest Edward Gardner, powołany w 2021 roku. Zastąpił on na tym stanowisku odchodzącego na emeryturę Władimira Jurowskiego, pełniącego funkcję głównego dyrygenta od 2007 roku.
Oprócz występów koncertowych i realizacji przedstawień operowych w Wielkiej Brytanii i na świecie, zespół nagrywa również ścieżki dźwiękowe do filmów i gier wideo, posiada własną wytwórnię płytową, propaguje muzykę w szkołach i lokalnych społecznościach.
London Philharmonic Orchestra występuje na stałe w Royal Festival Hall od momentu jego otwarcia w 1951 roku. Posiada także stałe siedziby w: Brighton, Eastbourne, Saffron Walden. Od 1964 roku uczestniczy w letnim festiwalu muzyki operowej Glyndebourne Festival Opera. Wydarzeniami są jej liczne koncerty za granicą. Orkiestra odwiedziła już m.in.: Koreę Południową, Tajwan, Chiny, Belgię Francję, Niemcy, Holandię, Hiszpanię, Grecję, Szwajcarię, Stany Zjednoczone.

</doc>
<doc id="1285885" url="https://pl.wikipedia.org/wiki?curid=1285885" title="Energia Hartree’go">
Energia Hartree’go

Energia Hartree’go (hartree, symbol formula_1) – stała fizyczna, która stanowi w układzie jednostek atomowych jednostkę energii. Nazwa pochodzi od angielskiego matematyka i fizyka Douglasa Raynera Hartree’go.
Jest to podwójna wartość energii wiązania elektronu w atomie wodoru w stanie podstawowym.
gdzie:

</doc>
<doc id="1285886" url="https://pl.wikipedia.org/wiki?curid=1285886" title="London Symphony Orchestra">
London Symphony Orchestra

London Symphony Orchestra (LSO) () – orkiestra symfoniczna założona w 1904 w Londynie. 
Od 1982 siedzibą orkiestry jest Barbican Centre w Londynie.

</doc>
<doc id="1285889" url="https://pl.wikipedia.org/wiki?curid=1285889" title="Choć goni nas czas">
Choć goni nas czas

Choć goni nas czas (ang. "The Bucket List") – amerykański film z 2007 roku wyreżyserowany przez Roba Reinera. Główne role w filmie zagrali Jack Nicholson, Morgan Freeman, Sean Hayes, Beverly Todd i Rob Morrow. Film opowiada historię dwóch nieuleczalnie chorych mężczyzn (Nicholson i Freeman) podróżujących z listą rzeczy które chcą zrobić przed śmiercią.

</doc>
<doc id="1285890" url="https://pl.wikipedia.org/wiki?curid=1285890" title="Dactylis">
Dactylis



</doc>
<doc id="1285891" url="https://pl.wikipedia.org/wiki?curid=1285891" title="Józef Kucza (pedagog)">
Józef Kucza (pedagog)

Józef Karol Kucza ps. „Góra” (ur. 13 października 1907 we Wrocance, zm. 8 września 1977) – polski pedagog, oficer.
Życiorys.
Józef Karol Kucza urodził się 13 października lub 13 listopada 1907 we Wrocance. Był synem Stanisława (rolnik). 
W 1928 zdał egzamin dojrzałości Państwowym Gimnazjum im. Królowej Zofii w Sanoku. Po ukończeniu służby wojskowej został awansowany do stopnia podporucznika rezerwy piechoty ze starszeństwem z dniem 1 stycznia 1933. W 1934 był oficerem rezerwy 2 pułku strzelców podhalańskich w Sanoku. W 1934 ukończył studia historii na Wydziale Filozoficznym Uniwersytetu Jagiellońskiego. Po studiach, do 1939 pracował w Zakładach Graficznych w Miejscu Piastowym. 
Z chwilą wybuchu wojny powołany do macierzystego 2 pułku Strzelców Podhalańskich. W czasie okupacji dostał się do niewoli niemieckiej, skąd po ucieczce, powrócił do Wrocanki i rozpoczął działalność w ruchu oporu. W latach 1940–1945 był dowódcą plutonu AK OP-15 (ps. „Góra”), uczestnicząc w szeregu akcji, był także współorganizatorem i wykładowcą w Tajnej Szkole Podchorążych w Miejscu Piastowym. Po wojnie był kierownikiem bursy w Krośnie. 15 marca 1949 został powołany na stanowisko dyrektora Państwowej Szkoły Ogólnokształcącej stopnia Licealnego im. Mikołaja Kopernika w Krośnie i sprawował je przez 25 lat do 1974. W 1966 został wiceprzewodniczącym powstałego w tym roku w Krośnie (drugi w kraju po Katowicach) oddziału terenowego Stowarzyszenia Absolwentów Uniwersytetu Jagiellońskiego (przewodniczącym został Stanisław Pomprowicz).
Był żonaty z Zofią (1905-1992). Zmarł 8 września 1977. Został pochowany na Cmentarzu Komunalnym w Krośnie. Uczniowie ufundowali mu pamiątkową tablicę.

</doc>
<doc id="1285892" url="https://pl.wikipedia.org/wiki?curid=1285892" title="Dactylis glomerata">
Dactylis glomerata



</doc>
<doc id="1285893" url="https://pl.wikipedia.org/wiki?curid=1285893" title="Renata Danel">
Renata Danel

Renata Danel (ur. 4 sierpnia 1959 w Czechowicach-Dziedzicach) – polska piosenkarka, kompozytorka, także autorka tekstów piosenek i pedagog.
Życiorys.
Jako dziecko uczyła się gry na fortepianie pod kierunkiem swojego ojca. Ukończyła studia na Wydziale Jazzu i Muzyki Rozrywkowej Akademii Muzycznej im. Karola Szymanowskiego w Katowicach (Sekcja Wokalna w klasie Urszuli Mitręgi).
Zadebiutowała jako piosenkarka w 1976 roku na Festiwalu Piosenki Radzieckiej w Zielonej Górze, który wygrała. Przyczyniło się to do rozpoczęcia profesjonalnej kariery, w tym samym roku bowiem nawiązała współpracę z poznańską Orkiestrą Polskiego Radia i Telewizji i dokonała pierwszych nagrań.
Brała udział w licznych koncertach, festiwalach i innych imprezach muzycznych – krajowych (Kołobrzeg, Opole) i zagranicznych (Gottvaldov i Bratysława w Czechosłowacji, Jordania, Lublana w Jugosławii, Kanada, Drezno w NRD, Szwecja, USA, Zjednoczone Emiraty Arabskie). Odnosiła na nich sukcesy. Śpiewała utwory własne oraz innych autorów.
W 1987 roku zawiesiła działalność artystyczną, powróciła do niej w roku 1995, nagrywając płytę zawierającą piosenki z tekstami Anny Bernat.
Oprócz piosenek tworzonych dla siebie pisała też dla innych artystów, m.in. dla zespołu Familia, Ryszarda Rynkowskiego, Ewy Śnieżanki, zespołu Vox.
Działalność dydaktyczna.
Przez wiele lat wykładowca w Instytucie Jazzu Akademii Muzycznej im. Karola Szymanowskiego w Katowicach (kierunek wokalistyka). Autorka projektów (i programów telewizyjnych) Fajfy z jazzem oraz Gotowi na estradę.
Pomysłodawca, twórca i dyrektor utworzonego w 2010 roku Studia Wokalistyki Estradowej (SWE) w Katowicach.
Wychowankami Renaty są m.in. Kasia Cerekwicka, Dominika Kurdziel, Marcelina Stoszek, Beata Przybytek, Andrzej Lampert, Jakub Molęda i Tomasz Korpanty.
W 2014 otrzymała tytuł profesora sztuk muzycznych. Kierownik Zakładu Wokalistyki Estradowej na Wydziale Wokalno-Aktorskim Akademii Muzycznej w Łodzi.

</doc>
<doc id="1285899" url="https://pl.wikipedia.org/wiki?curid=1285899" title="Bjørn Otto Bragstad">
Bjørn Otto Bragstad

Bjørn Otto Bragstad (ur. 5 stycznia 1971 w Trondheim) – piłkarz norweski grający na pozycji środkowego obrońcy.
Kariera klubowa.
Piłkarską karierę Bragstad rozpoczął w klubie Utleira. W 1989 roku został zawodnikiem Rosenborga Trondheim i wtedy też zadebiutował w pierwszej lidze. Początkowo był rezerwowym, a jego pierwszym sukcesem było wywalczenie wicemistrzostwa Norwegii. Natomiast w 1990 roku sięgnął po swój pierwszy tytuł mistrza kraju, a także po pierwszy Puchar Norwegii. W 1991 roku Rosenborg nie obronił tytułu i był drugi w lidze, a w 1992 roku Bragstad wraz z partnerami z boiska sięgnął po dublet. W 1993 roku po raz trzeci w karierze został mistrzem kraju, a w 1995 roku po raz pierwszy awansował z Rosenborgiem do fazy grupowej Ligi Mistrzów, ale klub z Trondheim zajął 3. miejsce w grupie za Spartakiem Moskwa i Legią Warszawa. W tym samym roku sięgnął po kolejny dublet, a następnie w latach 1996-2000 jeszcze pięciokrotnie z rzędu doprowadził Rosenborg do mistrzowskiego tytułu.
4 sierpnia 2000 Bragstad podpisał kontrakt z angielskim Derby County, do którego trafił za 1,5 miliona funtów. W Premiership zadebiutował 19 sierpnia w zremisowanym 2:2 domowym meczu z Southamptonem. W Derby zaliczył 12 spotkań, a latem 2001 został wypożyczony do grającego w Division One Birmingham City. Tam jednak wystąpił tylko 3 razy i w styczniu 2003 roku wyjechał do Austrii, do zespołu SW Bregenz, z którą na koniec sezonu utrzymał się w pierwszej lidze. W 2004 roku w barwach Bregenz zakończył piłkarską karierę.
Kariera reprezentacyjna.
W reprezentacji Norwegii Bragstad zadebiutował 20 stycznia 1999 roku w wygranym 1:0 spotkaniu z Izraelem. W 2000 roku został powołany przez selekcjonera Nilsa Johana Semba do kadry na Euro 2000. Tam był podstawowym zawodnikiem i zagrał we wszystkich grupowych meczach: z Hiszpanią (1:0), z Jugosławią (0:1) oraz ze Słowenią (0:0). W kadrze narodowej wystąpił 15 razy.

</doc>
<doc id="1285900" url="https://pl.wikipedia.org/wiki?curid=1285900" title="Bjoern Otto Bragstad">
Bjoern Otto Bragstad



</doc>
<doc id="1285901" url="https://pl.wikipedia.org/wiki?curid=1285901" title="Heatherette">
Heatherette

Heatherette to firma odzieżowa i dom mody. Założycielami są Traver Rains i Richie Rich. Główna siedziba firmy mieści się w Nowym Jorku. Rich zawdzięcza swoją pozycję przynależności w latach 80. i 90. do Club Kid.
W 1999 r. Rains i Rich zaczęli w ramach swojego hobby eksperymentować z łączeniem koszulek i wyrobów skórzanych w swoim mieszkaniu. Rich pokazał się na przyjęciu w zaprojektowanym przez nich podkoszulku co zwróciło uwagę dyrektora kreatywnego i zaopatrzeniowca sklepu Patricia Field, który zamówił od razu 20 koszulek.
Stroje Heatherette noszą tak znani ludzie jak Gwen Stefani, Pamela Anderson, Mya, Kelis, Pink czy Paris Hilton. Dla jesiennej kolekcji 2007 r. Heatherette współpracował z modelką i projektantką Lydią Hearst projektując serię skórzanych torebek dla Pumy.
Heatherette wywołało poruszenie w Nowojorskim świecie mody artykułami w takich czasopismach jak Vogue czy Rolling Stone. W szczególności zainteresowanie budzi pokaz mody organizowany przez firmę. Projektanci zostali przedstawieni podczas Nowojorskiego Tygodnia Mody.

</doc>
<doc id="1285903" url="https://pl.wikipedia.org/wiki?curid=1285903" title="Z jarmarku">
Z jarmarku

Z jarmarku (jid. פֿונעם יריד, "Funem jarid") – powieść autobiograficzna, a zarazem ostatnie dzieło klasyka literatury jidysz, Szolema Alejchema. Tłumaczona była między innymi na język polski i angielski.
Historia utworu.
Do napisania książki natchnął Szolema Alejchema, jak pisze on sam w 1916 r., znajomy poeta, Abraham Elijahu Lubarski. Książka powstawała od 1914 do momentu śmierci pisarza w 1916 r. Utwór kończy się w momencie, gdy autor obejmuje posadę rabina rządowego w Łubni. Ostatni rozdział pt. "Wybory" Szolem Alejchem napisał prawdopodobnie w ostatnich dniach życia. Pisarz w planach miał opisanie całego swojego bogatego życia, niestety choroba i nagła śmierć przerwały jego pracę literacką niemalże w jednej trzeciej, tak więc "Z jarmarku" można traktować jako pierwszą część nigdy niedokończonego dzieła. Jak pisze sam autor w pierwszym rozdziale – "autobiografia i testament to jakby jedno i to samo". Książka napisana jest ze swoistym dla Szolema Alejchema humorem, ukazuje również w doskonały sposób życie ludności żydowskiej na terenach dzisiejszej Ukrainy pod rządami carskimi w ostatnim dwudziestoleciu XIX w., oraz przemiany społeczne wśród ludności żydowskiej pod wpływem haskali.
Znaczenie tytułu.
W pierwszym rozdziale książki, będącym jednocześnie swoistym wstępem, Szolem Alejchem pisze tak o tytule – ""Z jarmarku" może również znaczyć "z życia", bo życie jest podobne do jarmarku. Każdy jest skory do porównywania ludzkiego życia z czymkolwiek. Pewien stolarz na przykład powiedział kiedyś – człowiek jest jak stolarz. Stolarz żyje, żyje, a potem umiera. Tak też bywa z człowiekiem. – Od szewca słyszałem że życie podobne jest do pary butów. Kiedy podeszwy są zdarte, to znaczy koniec. Pora głowie do piasku. Zupełnie naturalne będzie, jeśli furman przyrówna człowieka, nie przymierzając, do konia. Dlatego nie dziw, że takiemu jak ja człowiekowi, który przetarabanił pół setki lat, a teraz zebrał się do opisania swego życia, wpadło do głowy przyrównać własną przeszłość do jarmarku".
Polskie tłumaczenie.
Tłumaczenia na język polski dokonał Michał Friedman, w tym tłumaczeniu książka ukazała się w 1989 r., nakładem Wydawnictwa Dolnośląskiego we Wrocławiu w ramach serii Biblioteka Pisarzy Żydowskich. Wydanie opatrzone było wstępem Salomona Belis-Legisa, również przetłumaczonym z języka jidysz przez Michała Friedmana, oraz uwagami autorstwa J.D. Berkiewicza i słowniczkiem pojęć.
Akcja książki i bohaterowie.
Akcja książki zaczyna się w momencie, kiedy autor jest jeszcze dzieckiem, i rozgrywa się w jego rodzinnym mieście, Woronce. Tu poznajemy jego rodziców, Nachuma Rabinowicza i Chaję Esterę, babcie Mindę, stryjów Pinie i Nysła, Fejgełe Diabła, szereg mełamedów oraz pierwszych przyjaciół pisarza: Szmulika sierotę, Meira Medwedewkera, psa Sirko, Pinełe syna Szemeły i Gergełe Złodzieja. Czytelnik jest świadkiem między innymi pierwszych lat edukacji pisarza i rozstań z przyjaciółmi. Ten okres opisują pierwsze 23 rozdziały. Potem następuje moment wyjazdu z Woronki do dużego miasta – Perejasławia, gdzie ojciec rozpoczyna prowadzić dom zajezdny. Autor opisuje podróż oraz ponowne spotkanie z rodzicami, poznaje także nowych krewnych. Z tą częścią książki wiążą się tacy bohaterowie jak Arnold z Pidworków oraz Dawid i Szymon Rudermanowie. Autor opisuje między innymi próbę przejścia na prawosławie Szymona Rudermana, zaręczyny swojego brata Hersza, swoją pierwszą miłość, epidemię cholery i śmierć matki. Ten okres i wydarzenia opisują rozdziały od 24 do 37 w którym bohater zostaje wysłany do swoich dziadków od strony matki – Mojsze Jose Hamarnika i Giłt do Bogusławia. Do domu autor powraca w rozdziale 44 by w kolejnym rozdziale poznać swoją macochę. Z tą częścią książki wiążą się kolejni bohaterowie: Kolekturowiec, Udani zięciowie, Eli syn Dodiego, Benjaminson. W tym okresie jako jeden z nielicznych uczniów żydowskich dostaje się na naukę do ujezdnoj i uzyskuje stypendium, wiele czasu poświęca edukacji, a także opisuje swoją przygodę z kradzieżą sakiewki, miłość do córki kantora i bolesne rozczarowanie oraz podjęcie pierwszej pracy jako korepetytor. Okres pobytu w Perejasławiu kończy nie dostanie się autora na nauki do Instytutu Nauczycielskiego w Żytomierzu oraz śmierć Kolekturowca i niespodziewane zniknięcie poety Benjaminsona. Rozdział 62 opisuje półroczną pracę autora w charakterze korepetytora w Rżyszczewie, w kolejnym rozdziale przyszły pisarz powraca z powrotem do Perejasławia i spotyka się ze swym dawno niewidzianym przyjacielem Elim. W kolejnych rozdziałach młody Szolem po raz kolejny wyjeżdża w poszukiwaniu pracy, a po różnych perypetiach ląduje w domu żydowskiego dziedzica Łajewa, gdzie pracuje jako guwerner jego córki. Kolejne rozdziały autor poświęca swojemu pobytowi w Zofijówce, okres ten kończy rozdział 74 kiedy to zakochany w swojej uczennicy Szolem zostaje ponownie zmuszony do wyjazdu i poszukiwania pracy. Kolejne rozdziały opisują pobyt bohatera w Kijowie i jego działania w celu zdobycia pracy. Książkę zamyka rozdział 78 – Wybory opisujący objęcie przez bohatera posady rabina rządowego w Łubni.

</doc>
<doc id="1285904" url="https://pl.wikipedia.org/wiki?curid=1285904" title="Śledztwo nad przepaścią">
Śledztwo nad przepaścią

Śledztwo nad przepaścią ("Switchback") – amerykański film sensacyjny osadzony w zimowej scenerii w dolinie Rio Grande w Kolorado, ukazujący rozgrywkę pomiędzy agentem FBI a fanatycznym mordercą, który porwał mu syna. Film rozpoczyna się od wątku morderstwa w miasteczku Amarillo w Teksasie.

</doc>
<doc id="1285913" url="https://pl.wikipedia.org/wiki?curid=1285913" title="Gwiazdy polskiej muzyki lat 80.">
Gwiazdy polskiej muzyki lat 80.

Gwiazdy polskiej muzyki lat 80. – kolekcja książek opisujących polską muzykę rockową lat 80. XX wieku, należąca do serii wydawniczej „Przebojowa kolekcja Dziennika”. Początkowo seria miała składać się z dwudziestu tomów, została jednak rozszerzona do trzydziestu numerów (uzupełnione tomy obejmują numery od 19 do 28). Każde wydawnictwo zawiera krótką historię opisywanego zespołu jak również płytę CD ilustrującą materiał muzyczny z tego okresu. W kilku wypadkach (Lady Pank, Maanam, oraz w uzupełnieniach Dżem i TSA) historia i muzyka opisywanego zespołu została ujęta w dwóch tomach. Każdy tomik jest ilustrowany archiwalnymi zdjęciami zawiera krótką historię, wywiady i kalendarium zespołów przygotowane przez Leszka Gnoińskiego i Jana Skaradzińskiego. Kolekcja była dodatkiem do Dziennika. Została wydana przez TMM Polska/Planeta Marketing. Pierwszy tom ukazał się 19 czerwca 2007 roku.

</doc>
<doc id="1285916" url="https://pl.wikipedia.org/wiki?curid=1285916" title="Meczet i medresa Ali ben Jusufa">
Meczet i medresa Ali ben Jusufa



</doc>
<doc id="1285917" url="https://pl.wikipedia.org/wiki?curid=1285917" title="Ścieżka prochowa">
Ścieżka prochowa

Ścieżka prochowa – masa prochu, zazwyczaj prochu czarnego lub innej mieszaniny pirotechnicznej, wydzielającej przy spalaniu minimalną ilość gazów, zaprasowana w rurce lub rowku pierścienia nastawczego w zapalniku. Służy do opóźnienia detonacji o zadaną długość czasu (wyznaczaną czasem palenia się ścieżki). Czasami stosowana też w urządzeniach służących do samolikwidacji pocisku, który nie trafił w cel.

</doc>
<doc id="1285920" url="https://pl.wikipedia.org/wiki?curid=1285920" title="Dobranocki dla krokodyli">
Dobranocki dla krokodyli

Dobranocki dla krokodyli ("Cuento de hadas para dormir cocodrilos") – meksykański dramat o zderzeniu rzeczywistości z przeszłością. W opuszczonym domu bohater musi stawić czoła wspomnieniom i duchom przeszłości.

</doc>
<doc id="1285921" url="https://pl.wikipedia.org/wiki?curid=1285921" title="Sandër Prosi">
Sandër Prosi

Sandër Prosi, właśc. Aleksandër Prosi (ur. 6 stycznia 1920 w Szkodrze, zm. 25 marca 1985 w Tiranie) – albański aktor pochodzenia wołoskiego. 
Życiorys.
Urodził się w Szkodrze, w rodzinie o korzeniach wołoskich, był synem Jovana i Aspasii. W dzieciństwie przeniósł się wraz z rodziną do Tirany, gdzie ukończył gimnazjum. W Austrii podjął studia z zakresu stomatologii, których nie ukończył. Po powrocie do kraju pracował przez pewien czas w klinice stomatologicznej, prowadzonej przez jego wuja. Szybko jednak porzucił tę pracę na rzecz kariery scenicznej. Po raz pierwszy występował na scenie, jeszcze w czasie nauki w gimnazjum w Tiranie. Po porzuceniu zawodu stomatologa związał się z grupa teatralną, kierowaną przez Mihala Popiego. Sławę przyniosły mu koncerty w Tiranie i Szkodrze, na których śpiewał, grał na gitarze i skrzypcach. Pracę zawodowego aktora rozpoczął w 1948 r. w Teatrze Ludowym (alb. "Teatri Popullor") w Tiranie, debiutując rolą rolę Shaqira agi w komedii "Prefekt" Besima Levonji. W tym zespole zagrał ponad 80 ról, głównie w dramatach albańskich, ale także w dramatach Szekspira, Czechowa, Schillera i Brechta.
Na dużym ekranie zadebiutował w roku 1961 rolą w filmie fabularnym "Debatik". Zagrał w 30 filmach, cztery jego role doczekały się nagród państwowych. Zmarł w hotelu Vollga w Durrësie, w trakcie realizacji filmu "Pranvere e hidhur", w którym grał rolę fotografa.
W 25. rocznicę śmierci został odznaczony przez Prezydenta Bamira Topiego Orderem Honor Narodu (alb. Nderi i Kombit), a w 2017 Orderem Skanderbega. Imię Prosiego nosi ulica w zachodniej części Tirany. Syn Aleksandra Prosiego, Aristidh jest także aktorem i śpiewakiem, solistą Orkiestry Symfonicznej Albańskiego Radia i Telewizji.
Był żonaty, miał syna Aristidha. Imię Prosiego nosi jedna z ulic w tirańskiej dzielnicy 21 Dhjetori, a także gimnazjum w Tiranie.

</doc>
<doc id="1285923" url="https://pl.wikipedia.org/wiki?curid=1285923" title="Borys Nebijeridze">
Borys Nebijeridze

Borys Nebijeridze (ur. 16 lipca 1942 w Tbilisi, zm. 4 lutego 2008 w Kijowie) – radziecki i ukraiński reżyser, scenarzysta i aktor pochodzenia gruzińskiego.
W 1967 ukończył politechnikę w Tbilisi, w 1974 reżyserię w kijowskim Instytucie Sztuki Teatralnej im. Iwana Karpenka-Karoho.
Od 2004 produkował seriale telewizyjne dla rosyjskich stacji telewizyjnych.

</doc>
<doc id="1285924" url="https://pl.wikipedia.org/wiki?curid=1285924" title="Pływacz średni">
Pływacz średni

Pływacz średni, p. pośredni ("Utricularia intermedia" Hayne) – gatunek rośliny, należący do rodziny pływaczowatych ("Lentibulariaceae"). Roślina o cyrkumborealnym zasięgu, występująca w Ameryce Północnej, Azji oraz Europie. W Polsce gatunek rodzimy, występuje rzadko na niżu, głównie na północy kraju. 
Zagrożenia i ochrona.
Roślina umieszczona na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia: VU). 
Pływacz drobny objęty jest w Polsce ścisłą ochroną gatunkową.

</doc>
<doc id="1285926" url="https://pl.wikipedia.org/wiki?curid=1285926" title="W pogoni za Lolą">
W pogoni za Lolą

W pogoni za Lolą ("Looking for Lola") - komedia romantyczna o perypetiach początkującego pisarza i znajomości z przypadkowo poznaną dziewczyną z nocnego klubu.

</doc>
<doc id="1285931" url="https://pl.wikipedia.org/wiki?curid=1285931" title="Kaktus bożonarodzeniowy">
Kaktus bożonarodzeniowy



</doc>
<doc id="1285934" url="https://pl.wikipedia.org/wiki?curid=1285934" title="Skok (film 1985)">
Skok (film 1985)

Skok (ang. "Hold-Up") – komedia kryminalna z udziałem Jean-Paul Belmondo. Perypetie kryminalne współwięźniów, którzy opracowują plan napadu na bank. Postanawiają po wyjściu na wolność obrabować bank przebrani za klaunów.

</doc>
<doc id="1285935" url="https://pl.wikipedia.org/wiki?curid=1285935" title="Pływacz drobny">
Pływacz drobny

Pływacz drobny, p. mniejszy, pływacz Brema ("Utricularia minor" L.) – gatunek rośliny mięsożernej, należący do rodziny pływaczowatych ("Lentibulariaceae").
Rozmieszczenie geograficzne.
Występuje w Ameryce Północnej, Azji oraz Europie, również na Grenlandii i w Islandii. W Polsce gatunek rodzimy, występujący na rozproszonych stanowiskach na niżu i rzadko w górach. W polskich Karpatach znane są tylko stanowiska w miejscowości Podszkle na Działach Orawskich, na Puściznie Rękowiańskiej w Kotlinie Orawskiej i na Polanie Biały Potok w Rowie Podtatrzańskim.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia: V). W wydaniu z 2016 roku otrzymała kategorię NT (bliski zagrożenia).
Pływacz drobny objęty jest w Polsce ścisłą ochroną gatunkową.

</doc>
<doc id="1285936" url="https://pl.wikipedia.org/wiki?curid=1285936" title="Lyra’s Oxford">
Lyra’s Oxford

Lyra’s Oxford – krótka powieść brytyjskiego pisarza literatury fantasy Philipa Pullmana. Książka ta jest kontynuacją trylogii "Mroczne materie". Akcja ma miejsce w Oksfordzie, 2 lata po zakończeniu "Bursztynowej Lunety", także główna bohaterka, Lyra Złotousta, ma już 15 lat. Książka jest również wstępem do "Księgi Pyłu". 
W Wielkiej Brytanii została wydana 13 października 2003. Nie została przetłumaczona na język polski.

</doc>
<doc id="1285937" url="https://pl.wikipedia.org/wiki?curid=1285937" title="Schlumbergera">
Schlumbergera



</doc>
<doc id="1285940" url="https://pl.wikipedia.org/wiki?curid=1285940" title="Proces Bernoullego">
Proces Bernoullego



</doc>
<doc id="1285941" url="https://pl.wikipedia.org/wiki?curid=1285941" title="Proces Bernoulliego">
Proces Bernoulliego

Proces Bernoulliego – proces stochastyczny składający się z ciągu niezależnych zmiennych losowych X1, X2, X3, ... takich że
Jest to proces stacjonarny jak i ergodyczny.
Pojedynczą zmienną losową Xi określa się mianem próby Bernoulliego. Proces Bernoulliego jest ściśle związany z następującymi rozkładami prawdopodobieństwa:
Schemat Bernoulliego.
Uogólnienie procesu Bernoulliego dopuszczające N możliwych wartości zmiennych losowych formula_1 nazywane jest schematem Bernoulliego. Definiowany jest on jako proces stochastyczny składający się z ciągu niezależnych zmiennych losowych formula_2 formula_3 formula_4 takich że:
Wydarzenia.
W Annals of Mathemathics nr (3) 2014 ukazała się praca Witolda Bednorza i Rafała Latały "On the boundedness of Bernoulli processes", gdzie autorzy udowodnili tzw. hipotezę Bernoulliego, sformułowaną ok. 25 lat temu przez Michela Talagranda i mówiącą, że istnieją zasadniczo tylko dwa sposoby szacowania supremum procesu Bernoulliego. Jeden sposób polega na ograniczeniu jednostajnym i brutalnym dostawieniu modułów, drugi zaś na szacowaniu przez supremum dominującego procesu gaussowskiego. Za dowód hipotezy autorzy odebrali nagrodę w wys. 5000 USD, ufundowaną przez Talagranda, który na swojej stronie pisze "Their proof is simply stunningly beautiful".

</doc>
<doc id="1285943" url="https://pl.wikipedia.org/wiki?curid=1285943" title="Chris Dreja">
Chris Dreja

Chris Dreja, właśc. Christopher Walenty Dreja (ur. 11 listopada 1945 w Surbiton) – gitarzysta polskiego pochodzenia, a później basista brytyjskiego zespołu rockowego The Yardbirds. 
Po rozwiązaniu The Yardbirds Jimmy Page zaoferował Drei pozycję basisty w nowym zespole, który miał wkrótce powstać – Led Zeppelin. Dreja odrzucił propozycję i zajął się fotografią. To on zrobił zdjęcie zespołu, które stanowiło tylną okładkę ich debiutanckiego albumu. Dreja był również członkiem odnowionego Yardbirds w latach 1992–2013.

</doc>
<doc id="1285944" url="https://pl.wikipedia.org/wiki?curid=1285944" title="Ignacio Maria del Corral y Aguirre">
Ignacio Maria del Corral y Aguirre

Ignacio Maria del Corral y Aguirre – hiszpański arystokrata żyjący w drugiej połowie XVIII wieku, dyplomata.
W latach 1786-1793 ambasador Królestwa Hiszpanii w Sztokholmie.
W roku 1792 del Corral i ambasador Rosji Otto Magnus von Stackelberg zaproponowali by rozmowy w sprawie utworzenia koalicji przeciw rewolucjonistom francuskim, przenieść do szwedzkiej stolicy, ponieważ "mózgiem" całego projektu był król Szwecji Gustaw III.

</doc>
<doc id="1285945" url="https://pl.wikipedia.org/wiki?curid=1285945" title="Hycel (film)">
Hycel (film)

Hycel lub Łowca nagród (tytuł oryg. "Bounty Tracker") – amerykański film sensacyjny z 1993.
Fabuła skupia się na tragedii słynnego łowcy nagród, który odwiedzając swojego brata jest świadkiem zabójstwa jego i jego żony przez nasłanych morderców mafijnego bossa.

</doc>
<doc id="1285946" url="https://pl.wikipedia.org/wiki?curid=1285946" title="Node B">
Node B

Node B – odpowiednik BTS w sieciach trzeciej generacji (3G). 
W odróżnieniu od BTS-a, Node B używa WCDMA jako medium komunikacji, co ma następujące konsekwencje:

</doc>
<doc id="1285947" url="https://pl.wikipedia.org/wiki?curid=1285947" title="Pływacz krótkoostrogowy">
Pływacz krótkoostrogowy

Pływacz krótkoostrogowy, p. żółtobiały ("Utricularia ochroleuca" R. W. Hartm.) – gatunek rośliny, należący do rodziny pływaczowatych ("Lentibulariaceae"). W Polsce jest rzadki; rośnie w rozproszeniu na nizinach.
Biologia i ekologia.
Bylina, hydrofit. Rośnie głównie w rowach potorfowych. Kwitnie od czerwca do sierpnia. Gatunek charakterystyczny klasy "Utricularietea intermedio-minoris" i zespołu "Sphagno-Utricularietum ochroleucae".
Zagrożenia.
Gatunek objęty ścisłą ochroną. Umieszczony na Czerwonej liście roślin i grzybów Polski (2006) w grupie gatunków wymierających (kategoria zagrożenia: E). W wydaniu z 2016 roku otrzymał kategorię EN (zagrożony).

</doc>
<doc id="1285948" url="https://pl.wikipedia.org/wiki?curid=1285948" title="Frode Olsen">
Frode Olsen

Frode Olsen (ur. 12 października 1967 w Stavanger) – piłkarz norweski grający na pozycji bramkarza.
Kariera klubowa.
Olsen pochodzi z miasta Stavanger i tam też rozpoczął karierę w klubie Vidar FK. W 1990 roku został zawodnikiem Rosenborga Trondheim. W jego barwach zadebiutował w pierwszej lidze norweskiej, ale oprócz debiutu nie zaliczył żadnego spotkania i był tylko rezerwowym dla Oli By Rise. Rosenborg wywalczył wówczas dublet - mistrzostwo i Puchar Norwegii. W 1991 roku przeszedł do Strømsgodset IF, gdzie grał w pierwszym składzie i zdobył swój drugi w karierze krajowy puchar. W 1992 roku został zawodnikiem IK Start i grał tam przez 5 sezonów w pierwszym składzie, ale nie osiągnął sukcesów. W 1997 roku stał się bramkarzem zespołu Stabæk Fotball. W 1998 roku został wicemistrzem kraju oraz zdobył norweski puchar. W latach 1997–1999 trzykrotnie z rzędu otrzymał nagrodę Kniksena dla najlepszego bramkarza Norwegii.
Na początku 2000 roku Olsen trafił do hiszpańskiej Sevilli. W Primera División zadebiutował 23 stycznia 2000 w przegranym 0:1 meczu z Celtą Vigo. Do końca sezonu był podstawowym golkiperem Sevilli i zastąpił w bramce Juana José Valencię. Na koniec sezonu spadł z klubem z Andaluzji do Segunda División, ale już po roku powrócił do pierwszej ligi.
W 2002 roku Olsen wrócił do Norwegii i grał w Vikingu Stavanger. W Vikingu występował do końca 2004 roku i wtedy też zakończył karierę w wieku 37 lat.
Po zakończeniu kariery został trenerem bramkarzy w Bryne FK.
Kariera reprezentacyjna.
W reprezentacji Norwegii Olsen zadebiutował 6 lutego 1995 w wygranym 7:0 spotkaniu z Estonią. W 2000 roku został powołany przez selekcjonera Nilsa Johana Semba do kadry na Euro 2000. Tam był rezerwowym dla Thomasa Myhre i nie zagrał w żadnym spotkaniu. Ostatni mecz w reprezentacji rozegrał w 2003 roku przeciwko Hiszpanii (0:3). W kadrze narodowej wystąpił 26 razy.

</doc>
<doc id="1285952" url="https://pl.wikipedia.org/wiki?curid=1285952" title="Prywatne niebo">
Prywatne niebo

Prywatne niebo – polska komedia o perypetiach bohatera, który z dnia na dzień staje się bogaty. Mając pieniądze, zaczyna żyć w luksusie, lecz ciągle mu czegoś brakuje.

</doc>
<doc id="1285954" url="https://pl.wikipedia.org/wiki?curid=1285954" title="Paul Mazurkiewicz">
Paul Mazurkiewicz

Paul Mazurkiewicz (ur. 8 września 1968 w Buffalo w stanie Nowy Jork) – amerykański perkusista i autor tekstów polskiego pochodzenia. Paul Mazurkiewicz znany jest przede wszystkim z występów w deathmetalowej formacji Cannibal Corpse, której był współzałożycielem. Wcześniej grał w death-thrashmetalowym zespole Tirant Sin.
Muzyk używa bębnów Ddrum, talerzy Zildjian, pedałów Czarcie Kopyto i pałeczek Regal Tip. Jest także endorserem obuwia firmy dB Drum Shoes. Ma żonę Deanę i córkę Avę. Jest wegetarianinem.

</doc>
<doc id="1285957" url="https://pl.wikipedia.org/wiki?curid=1285957" title="Rozkład Bernoullego">
Rozkład Bernoullego



</doc>
<doc id="1285958" url="https://pl.wikipedia.org/wiki?curid=1285958" title="Nie jedzcie stokrotek">
Nie jedzcie stokrotek

Nie jedzcie stokrotek (ang. "Please Don't Eat the Daisies") – amerykański film komediowy z 1960 roku na podstawie książki Jean Kerr.
Fabuła.
Larry Mackay jest cenionym nowojorskim krytykiem teatralnym. Jego żona Kate zajmuje się domem i czwórką niesfornych dzieci. Zajęty pracą Larry ma coraz mniej czasu dla rodziny. Na domiar złego na horyzoncie pojawia się Deborah, gwiazdka Broadwayu, która w coraz bardziej nachalny sposób zaczyna flirtować z Larrym. Kate postanawia podjąć walkę o męża. 

</doc>
<doc id="1285959" url="https://pl.wikipedia.org/wiki?curid=1285959" title="Lemniskata Bernoullego">
Lemniskata Bernoullego



</doc>
<doc id="1285961" url="https://pl.wikipedia.org/wiki?curid=1285961" title="Grusza ussuryjska">
Grusza ussuryjska

Grusza ussuryjska ("Pyrus ussuriensis" Maxim.) – gatunek rośliny wieloletniej z rodziny różowatych. Pochodzi z północnej Japonii północno-wschodnich (Chin i północnej Korei). W Polsce jest spotykana bardzo rzadko, w ogrodach botanicznych. 

</doc>
<doc id="1285965" url="https://pl.wikipedia.org/wiki?curid=1285965" title="Lewis De Visme">
Lewis De Visme

Lewis De Visme, Esq - brytyjski dyplomata.
Francuskie nazwisko wiąże się z tym, że jego przodkami byli przybyli z Francji do Anglii Hugenoci.
W latach 1774-1776 Lewis De Visme był brytyjskim posłem w Sztokholmie.

</doc>
<doc id="1285966" url="https://pl.wikipedia.org/wiki?curid=1285966" title="Carlo Maria Viganò">
Carlo Maria Viganò

Carlo Maria Viganò (ur. 16 stycznia 1941 w Varese) – włoski duchowny rzymskokatolicki, arcybiskup.
Życiorys.
W latach 1962–1963 studiował filozofię, a następnie w latach 1965–1969 teologię na Papieskim Uniwersytecie Gregoriańskim w Rzymie. Rezydował wówczas w "Almo Collegio Capranica". Święcenia kapłańskie otrzymał 24 marca 1968. Następnie kontynuował studia uzyskując doktorat "utroque iure" (obojga praw kanonicznego i cywilnego). Jednocześnie w 1973 ukończył przygotowanie do służby dyplomatycznej na Papieskiej Akademii Kościelnej w Rzymie.
Rozpoczął służbę w nuncjaturach w Iraku, następnie w Wielkiej Brytanii. W latach 1978–1989 pracował w Sekretariacie Stanu w Watykanie. 3 kwietnia 1989 Viganò został mianowany przez Jana Pawła II obserwatorem Watykanu przy Radzie Europy w Strasburgu. 3 kwietnia 1992 został mianowany arcybiskupem tytularnym "Ulpiana" i nuncjuszem apostolskim w Nigerii. 26 kwietnia 1992 otrzymał sakrę biskupią na Watykanie z rąk Jana Pawła II. Współkonsekratorami byli: kard. Franciszek Macharski i kard. Angelo Sodano. Od 4 kwietnia 1998 był delegatem ds. nuncjatur przy Stolicy Apostolskiej. Od 16 lipca 2009 był sekretarzem Gubernatoratu Państwa Watykańskiego. 19 października 2011 mianowany nuncjuszem apostolskim w Stanach Zjednoczonych (funkcję sprawował do 2016).
22 sierpnia 2018, po ujawnieniu kolejnego skandalu seksualnego związanego z czynami nierządnymi względem nieletnich w strukturze Kościoła katolickiego w USA, arcybiskup Carlo Maria Viganò zaapelował do papieża Franciszka oraz kilku kardynałów i biskupów, aby ustąpili z pełnionych urzędów w związku z ukrywaniem skłonności homoseksualnych oraz molestowaniem dzieci przez arcybiskupa Waszyngtonu Theodore’a McCarricka.

</doc>
<doc id="1285968" url="https://pl.wikipedia.org/wiki?curid=1285968" title="Heinrich Friedrich von Diez">
Heinrich Friedrich von Diez

Heinrich Friedrich von Diez (ur. 2 września 1751 w Bernburg (Saale); zm. 7 kwietnia 1817 w Berlinie) – pruski dyplomata.
Życiorys.
W latach 1784-1791 był pruskim posłem w Konstantynopolu.
W Staatsbibiothek w Tybindze są dziś przechowywane cztery albumy, które von Diez zakupił podczas swego pobytu w Imperium Osmańskim.
W 1787 roku, jego francuski kolega, ambasador na dworze Osmanów Marie-Gabriel-Florent-Auguste de Choiseul-Gouffier złożył przed swoim ministerium skargę na nielojalne wobec francuskiego sojusznika postępowanie posła szwedzkiego, którym był wtedy Gerhard Johan von Heidenstam. Heidenstam, ambasador brytyjski Sir Robert Ainslie i Heinrich von Diez, starali się bowiem przekonać Osmanów by nie przyjmowali warunków pokojowych, które proponowała Francja, jako pośredniczka w rokowaniach z Rosją. Francja była bardzo zaniepokojona zainteresowaniem brytyjskim i pruskim sprawami osmańskimi, o którym świadczyły ruchy Dieza i Ainsliego.
Diez był człowiekiem świetnie wykształconym, znawcą nauk humanistycznych a zwłaszcza Orientu, członkiem berlińskiej Akademii Nauk i przyjacielem Goethego, któremu doradzał gdy pisarz podejmował tematykę arabską bądź turecką w swych powieściach.
Diez pomógł w karierze Friedrichowi Tholuckowi duchownemu i uczonemu, którego przyjmował w swym berlińskim domu.

</doc>
<doc id="1285972" url="https://pl.wikipedia.org/wiki?curid=1285972" title="James Michael Harvey">
James Michael Harvey

James Michael Harvey (ur. 20 października 1949 w Milwaukee) – amerykański duchowny rzymskokatolicki, arcybiskup, prefekt Domu Papieskiego w latach 1998–2012, archiprezbiter bazyliki św. Pawła za Murami od 2012, kardynał diakon od 2012.
Życiorys.
Święcenia kapłańskie otrzymał 29 czerwca 1975 z rąk papieża Pawła VI w bazylice św. Piotra na Watykanie w grupie 360 kleryków, którzy zostali wyświęceni dla uczczenia Roku Świętego. Razem z nim wyświęceni zostali m.in. przyszli amerykańscy biskupi: Raymond Leo Burke, Michael Cote, Michael Hoeppner, Glen Provost, Patrick Zurek i William Mulvey. Inkardynowany został do archidiecezji Milwaukee. Studiował prawo kanoniczne. 25 marca 1980 rozpoczął służbę dyplomatyczną w Stolicy Apostolskiej i pracował najpierw w przedstawicielstwie papieskim na Dominikanie. Od 10 lipca 1982 był pracownikiem Sekretariatu Stanu, a 22 lipca 1997 został tam asesorem.
7 lutego 1998 został mianowany prefektem Domu Papieskiego i biskupem tytularnym Memphis. 19 marca 1998 przyjął na Watykanie sakrę biskupią z rąk Jana Pawła II. Współkonsekratorami byli kardynałowie Franciszek Macharski i Angelo Sodano. 29 września 2003 został podniesiony do godności arcybiskupa.
Jako prefekt Domu Papieskiego był odpowiedzialny za dyscyplinę i porządek w siedzibie papieskiej oraz w salach, gdzie papież udzielał audiencji, a także towarzyszył papieżowi podczas publicznych wystąpień w Pałacu Apostolskim i poza nim.
24 października 2012 papież Benedykt XVI wyniósł go do godności kardynała. Kreowany kardynałem został na konsystorzu 24 listopada 2012 z tytułem diakona San Pio V a Villa Carpegna. 23 listopada 2012 Benedykt XVI mianował go archiprezbiterem bazyliki św. Pawła za Murami.
Decyzjami papieża Benedykta XVI 22 grudnia 2012 został mianowany członkiem Kongregacji Spraw Kanonizacyjnych, a 31 stycznia 2013 Kongregacji Ewangelizacji Narodów i Administracji Dóbr Stolicy Apostolskiej.
Brał udział w konklawe 2013, które wybrało papieża Franciszka.

</doc>
<doc id="1285973" url="https://pl.wikipedia.org/wiki?curid=1285973" title="Ostseestadion">
Ostseestadion

Ostseestadion (w latach 2007–2015: DKB-Arena) – stadion piłkarski położony w niemieckim mieście Rostock na którym swoje domowe mecze rozgrywa zespół Hansy Rostock. Nazwa pochodzi od Bałtyku ().
Położenie.
Ostseestadion jest położony w niemieckim mieście Rostock, w landzie Meklemburgia-Pomorze Przednie. Stadion jest usytuowany niedaleko centrum Rostocka dzięki czemu można łatwo dostać się na niego za pomocą środków transportu publicznego, autobusów oraz S-Bahnu. Komunikacja miejska jest darmowa za okazaniem biletu wstępu na mecz i jest ważna na trzy godziny przed rozpoczęciem meczu oraz dwie godziny po jego zakończeniu.
Historia.
Stadion został otwarty w 1954 roku, w latach 2000–2001 został kompletnie przebudowany. W latach 2007–2015 nosił nazwę "DKB-Arena", po wykupieniu przez "Deutsche Kreditbank" (DKB) na 10 lat prawa do nazwy.
Pojemność stadionu wynosi 29 tys. miejsc, w tym 9 tys. miejsc stojących, które w trakcie spotkań międzynarodowych mogą zostać zamienione na miejsca siedzące przez zamontowanie siedzisk, co zmniejsza pojemność obiektu do 25 tys. miejsc.

</doc>
<doc id="1285976" url="https://pl.wikipedia.org/wiki?curid=1285976" title="John Frederick Sackville">
John Frederick Sackville

John Frederick Sackville, 3. książę Dorset (ur. 24 marca 1745, zm. 19 lipca 1799), brytyjskim arystokrata i dyplomata, a także znany gracz w krykieta.
W latach 1784-1789 był ambasadorem brytyjskim w Paryżu, gdzie promował grę w krykieta wśród paryskiej emigracji angielskiej.
Sackville był znany ze swej niechęci do Rosjan, co chcieli wykorzystać Szwedzi. Erik Magnus Staël von Holstein doradzał w 1788 roku Gustafowi Adamowi von Nolcken wykorzystanie tej słabostki dość zresztą niefrasobliwego brytyjskiego dyplomaty.

</doc>
<doc id="1285978" url="https://pl.wikipedia.org/wiki?curid=1285978" title="Hrabstwo Lancaster (Pensylwania)">
Hrabstwo Lancaster (Pensylwania)

Hrabstwo Lancaster (ang. "Lancaster County") – hrabstwo w stanie Pensylwania w USA. Zajmuje powierzchnię lądową 2445km². Według danych szacunkowych z roku 2019 liczy 545,7 tys. mieszkańców. Stolicą hrabstwa jest Lancaster. 
Najbardziej znana, najstarsza i najczęściej odwiedzana osada amiszów na świecie. Według danych z 2017 roku mieszkało tu blisko 37 tys. wyznawców. 

</doc>
<doc id="1285979" url="https://pl.wikipedia.org/wiki?curid=1285979" title="George Montagu (4. książę Manchester)">
George Montagu (4. książę Manchester)

George Montagu, 4. książę Manchester (ur. 6 kwietnia 1737, zm. 2 września 1788) – brytyjski arystokrata i dyplomata. Jego ojcem był Robert Montagu, 3. książę Manchester.
W latach 1761–1762 był posłem Izby Gmin z okręgu Huntingdonshire.
W 1783 roku był ambasadorem brytyjskim w Paryżu.

</doc>
<doc id="1285980" url="https://pl.wikipedia.org/wiki?curid=1285980" title="Prefektura Domu Papieskiego">
Prefektura Domu Papieskiego

Prefektura Domu Papieskiego – zespół osób duchownych i świeckich oraz urzędów, które ze względu na swoją godność, a także sprawowane funkcje organizacyjne, wspomagające, administracyjne i porządkowe otaczają osobę papieża.
Jego funkcje określił Paweł VI w konstytucji "Regimini Ecclesiae universae" ogłoszonej w 1967 i w "motu proprio Pontificalis domus" z 1968. Wiele zmian wprowadził Jan Paweł II, po których Dom Papieski zamieszkała większa liczba osób (siostry posługujące w kuchni, kamerdyner, lekarz, osobisty sekretarz).
Członkami z urzędu są: kardynałowie, sekretarze Kongregacji, przewodniczący papieskich Rad, sybstytut Sekretariatu Stanu oraz patriarchowie, arcybiskupi i biskupi wyróżnieni godnością "assistenti al aoglio" "asystentów progów papieskich".
W Domu Papieskim mieszka także Gonzalo Aemilius, osobisty sekretarz papieża Franciszka. Wewnętrznym wyglądem i stylem życia zajmuje się Prefektura Domu Papieskiego, którą kieruje Georg Gänswein.

</doc>
<doc id="1285985" url="https://pl.wikipedia.org/wiki?curid=1285985" title="François-Michel Durand de Distroff">
François-Michel Durand de Distroff

François-Michel Durand de Distroff (ur. 1714, zm. 1778), francuski dyplomata. 
W latach 1772-1775 był ambasadorem (w randze "chargé d'affaires") Francji w Petersburgu. Sekretarzem jego ambasady był Dominique Vivant Denon.
Stanisław August Poniatowski, licząc na poparcie Francji przeciw zaborowi, wysłał mu w 1772 r. do Petersburga memoriał o sprawach polskich.

</doc>
<doc id="1285986" url="https://pl.wikipedia.org/wiki?curid=1285986" title="August Christian Ludwig Karl von Dönhoff">
August Christian Ludwig Karl von Dönhoff

August Christian Ludwig Karl von Dönhoff (ur. 12 lutego 1742 w Berlinie, zm. 30 marca 1803 tamże) – pruski dyplomata z rodu Dönhoff, który wydał wielu dyplomatów. W latach 1771–1774 był pruskim posłem w Sztokholmie. Następnie został pruskim ministrem wojny.
Biografia.
August Christian Ludwig Karl von Dönhoff należał do pruskiej rodziny arystokratycznej Dönhoff. Był wnukiem pruskiego dyplomaty i generała lejtnanta Ottona Magnusa von Dönhoffa (1665-1717), a synem pułkownika i szambelana Friedricha von Dönhoffa (1708-1769) oraz jego żony Wilhelmine Sophie von Kameke (1712-1758), córki generała Paula Antona von Kameke.
Dönhoff posiadał rozległe posiadłości. Po ojcu otrzymał Friedrichstein, Hohenhagen, Löwenhagen, Borchersdorf i Barthen. Ten ostatni sprzedał w 1773 r., ale nabył Weißenstein w 1782 r. Został pruskim tajnym radcą i posłem w Sztokholmie. Później pełnił funkcje ministra wojny w 1786 r., a w końcu naczelnego marszałka ("Obermarschall"). Był członkiem luterańskiego Zakonu Szpitalników św. Jana Jerozolimskiego, masonem i członkiem loży „Zu den drei Kronen” w Królewcu.
Potomstwo.
August Christian Ludwig Karl von Dönhoff 1 czerwca 1761 r. poślubił Charlotte Amalie Rollaz du Rosey (wnuczkę Bogislawa Friedricha von Dönhoffa (1669-1742); oboje byli potomkami Friedricha (1639-1696)). Małżeństwo doczekało się ośmiorga dzieci, m.in.:

</doc>
<doc id="1285987" url="https://pl.wikipedia.org/wiki?curid=1285987" title="August von Dönhoff">
August von Dönhoff



</doc>
<doc id="1285988" url="https://pl.wikipedia.org/wiki?curid=1285988" title="August Hermann von Dönhoff">
August Hermann von Dönhoff



</doc>
<doc id="1285989" url="https://pl.wikipedia.org/wiki?curid=1285989" title="August Heinrich Hermann von Dönhoff">
August Heinrich Hermann von Dönhoff

August Heinrich Hermann von Dönhoff (ur. 10 października 1797 w Poczdamie, zm. 1 kwietnia 1874 w Friedrichstein) – pruski dyplomata.
Ambasador Prus w Paryżu w latach 1823-1824, Madrycie 1825–1827, Londynie (1828–1832) i Monachium (1833).
W roku 1848 był przez parę miesięcy pruskim ministrem spraw zagranicznych. 
Był żonaty z Pauline von Lehndorff (1823–889). Para miała czworo dzieci:

</doc>
<doc id="1285992" url="https://pl.wikipedia.org/wiki?curid=1285992" title="Marian Buczek (duchowny)">
Marian Buczek (duchowny)

Marian Buczek (ur. 14 marca 1953 w Cieszanowie) – polski duchowny rzymskokatolicki, biskup pomocniczy lwowski w latach 2002–2007, biskup koadiutor charkowsko-zaporoski w latach 2007–2009, biskup diecezjalny charkowsko-zaporoski w latach 2009–2014, od 2014 biskup senior diecezji charkowsko-zaporoskiej.
Życiorys.
W latach 1973–1979 studiował w Wyższym Seminarium Duchownym w Przemyślu. Święcenia kapłańskie otrzymał 16 czerwca 1979 z rąk biskupa Mariana Rechowicza.
Po święceniach został notariuszem kurii w Lubaczowie. W latach 1984–1991 był sekretarzem ówczesnego administratora apostolskiego w Lubaczowie, biskupa Mariana Jaworskiego. W latach 1988–1991 był wicekanclerzem kurii w Lubaczowie, a potem kanclerzem kurii we Lwowie. 28 lutego 1998 został sekretarzem Konferencji Episkopatu Ukrainy.
4 maja 2002 został mianowany przez papieża Jana Pawła II biskupem pomocniczym archidiecezji lwowskiej i biskupem tytularnym Febiany. 20 czerwca 2002 otrzymał w katedrze lwowskiej sakrę biskupią z rąk kardynała Mariana Jaworskiego.
16 lipca 2007 został mianowany przez papieża Benedykta XVI biskupem koadiutorem diecezji charkowsko-zaporoskiej. 19 marca 2009 został biskupem diecezjalnym tej diecezji, zastępując jej pierwszego ordynariusza Stanisława Padewskiego. 12 kwietnia 2014 papież Franciszek przyjął jego rezygnację z obowiązków biskupa diecezjalnego.
W 2009 został odznaczony ukraińskim Orderem „Za zasługi” trzeciego stopnia.

</doc>
<doc id="1285994" url="https://pl.wikipedia.org/wiki?curid=1285994" title="Carl August von Ehrensvärd">
Carl August von Ehrensvärd

Carl August, baron von Ehrensvärd (ur. 1749, zm. 1805) – szwedzki dyplomata. Nie należy go mylić z architektem i oficerem Carlem Augustem Ehrensvärdem (1745–1800)
Carl August von Ehrensvärd od najmłodszych lat służył w armii szwedzkiej. W roku 1783 uzyskał stopień pułkownika.
Gustaw III zwrócił na niego uwagę, ponieważ dostrzegł wyraźny konserwatyzm w poglądach Ehrensvärda i jego niechęć wobec rewolucji francuskiej.
W latach 1784–1799 szwedzki ambasador w Madrycie. Pracą ambasady kierował już od jesieni 1783 roku. Był ambasadorem na tyle długo, że zdobył ogromna wiedzę na temat hiszpańskich stosunków politycznych.
W 1791 roku starał się zainteresować dwór hiszpański planami antyrewolucyjnej krucjaty, które układał Gustaw III król Szwecji. Hiszpanie jednak pozostawali bierni. Nie pomogła nawet osobista wizyta przywódcy francuskich kontrrewolucjonistów Karola, hrabiego Artois. Przełom stanowiła jednak rozmowa ambasadora szwedzkiego z ministrem hiszpańskim hrabią Floridablanca w sierpniu 1791 roku.

</doc>
<doc id="1285998" url="https://pl.wikipedia.org/wiki?curid=1285998" title="Pro-pain">
Pro-pain



</doc>
<doc id="1286000" url="https://pl.wikipedia.org/wiki?curid=1286000" title="William Fawkener">
William Fawkener

William Augustus Fawkener (lub Fawkner) (1750-1817) – brytyjski dyplomata. 
Jego ojcem był również dyplomata Everard Fawkener (1684-1758), a matką Harriet Churchill (ok. 1726-1777).
Studiował w Niemczech; w Collegium Carolinum w Brunszwiku. Poznał go tam pisarz James Boswell, który w liście z 14 sierpnia 1764 określił go jako: „uprzejmego, przyjemnego i przystojnego młodego człowieka” ("a genteel, pretty, amiable young fellow").
Od 1786 roku był posłem brytyjskim w Lizbonie. Podczas gdy jego kolega Robert Walpole (1736-1810) zajmował się sprawami typowo politycznymi, Fawkener negocjował z Portugalczykami sprawy handlowe.
Fawkener był specjalnym wysłannikiem na dwór rosyjski w Petersburgu od czerwca do lipca 1791 roku.
26 lipca 1791 roku Fawkener, Charles Whitworth, 1. hrabia Whitworth w imieniu Wielkiej Brytanii i Leopold Heinrich von Goltz w imieniu Prus podpisali z ministrami Katarzyny II dokument, stwierdzający, że Berlin, Haga i Londyn uznają aneksję terytoriów zdobytych przez Rosję na Turcji w czasie ostatniej wojny na Bałkanach.
Jego żoną była Georgiana Anne Poyntz (jej ojcem był William Poyntz, a dziadkiem dyplomata Stephen Poyntz). Rozwiedli się decyzją parlamentu w 1787 roku.

</doc>
<doc id="1286004" url="https://pl.wikipedia.org/wiki?curid=1286004" title="D. R. Kaprekar">
D. R. Kaprekar



</doc>
<doc id="1286005" url="https://pl.wikipedia.org/wiki?curid=1286005" title="Rozkład Bradforda">
Rozkład Bradforda



</doc>
<doc id="1286006" url="https://pl.wikipedia.org/wiki?curid=1286006" title="Arytmetyka przedziałowa">
Arytmetyka przedziałowa



</doc>
<doc id="1286007" url="https://pl.wikipedia.org/wiki?curid=1286007" title="Honey, Just Allow Me One More Chance">
Honey, Just Allow Me One More Chance

Honey, Just Allow Me One More Chance – tradycyjna folkowa piosenka zaadaptowana i zaaranżowana przez Boba Dylana, nagrana przez niego w lipcu 1962 r. i wydana na drugim albumie "The Freewheelin’ Bob Dylan" w maju 1963 r. Znana także jako Honey, Won't You Allow Me One More Chance, Honey, 'Low Me One More Chance.
Historia i charakter utworu.
Ta początkowo folkowa piosenka jest utworem anonimowym. Wzorem, do którego odwoływali się późniejsi wykonawcy, stało się pierwsze nagranie utworu.
Autorem pierwszej nagranej wersji był Henry Thomas, znany także jako „Ragtime Texas”. Był on teksańskim bluesmanem, który akompaniował sobie na gitarze i fujarce, a właściwie na domowego wyrobu fletni Pana. Nagrania dokonał, jak przystało na wędrownego bluesmana, 7 października 1927 w Chicago. Utwór brzmi bardzo archaicznie i wyraźnie słychać jego folkowe pochodzenie, chociaż przez Thomasa został wtłoczony w ramy bluesa. W 1989 r. nagrania Thomasa zostały wydane an albumie "Texas Worried Blues: Complete Recorded Works 1927–1929".
Nat Hentoff w nocie z okładki albumu ujawnia, że Dylan korzystał właśnie z nagrania Thomasa. Zapoznał się z muzyką Thomasa najpewniej w zbiorze nagrań wydanych przez Harry’ego Smitha "Anthology of American Folk Music" wydanej przez Folkways w 1952 r. W 1997 r. ta edycja została wznowiona przez Smithsonian Institution, które przejęło firmę „Folkways” po śmierci jej założyciela Mosesa Ascha. Ostatnim nagraniem tej antologii był najbardziej znany utwór bluesmana „Fishin' Blues”. Został on nagrany także w Chicago 13 czerwca 1928 r. Znany był także pod tytułem „I'm a-Goin' Fishin' „.
Utwór „Honey, Won't You Allow Me One More Chance?” Thomasa został wydany jego albumie "Henry Thomas Sings the Texas Blues" w 1961 r. I z tej płyty zapewne Dylan wziął wzór dla swojej wersji piosenki.
Wersje Dylana.
Pierwsze znane nagranie i wykonanie tego utworu przez Dylana pochodzi z koncertu w „Gerde's Folk City” w Nowym Jorku w kwietniu lub maju 1962 r.
9 lipca 1962 r. Dylan nagrał tę piosenkę na sesji nagraniowej i została ona umieszczona na albumie "The Freewheelin’ Bob Dylan".
24 kwietnia lub 2 maja 1963 r. (a więc jeszcze przed wydaniem albumu), Dylan wykonał utwór w czasie występów w chicagowskim klubie „The Bear”.
Do obu wspomnianych piosenek Thomasa wrócił w siedem lat później, bo w 1970 r., podczas 1-majowej sesji do albumu "New Morning".
Todd Harvey w swojej książce "The Formative Dylan: Transmission &amp; Stylistic Influences, 1961–1963" dokładnie przeanalizował wszystkie zmiany, jakich w swojej wersji dokonał Dylan. Dylan odrzucił niektóre linijki tekstu Thomasa, specyficznie zaadaptował jego refren, dostosował schemat rymów Thomasa, czyli AAAC, i 4-taktowe frazy do rytmu 2/4, który nadał utworowi.
Zdecydowane przyspieszenie tempa utworu oraz zmiany tekstu spowodowały, że wersja Dylana jest bardziej humorystyczna od oryginału Thomasa. W warstwie słownej wpływ na Dylana miały takie utwory jak „Take a Whiff on Me” Leadbelly'ego (zwłaszcza iż piosenka była wykonywana przez Guthriego), „Salty Dog Blues” (1924) czy „Coffee Pot Blues” (1925) Papy Charliego Jacksona.

</doc>
<doc id="1286008" url="https://pl.wikipedia.org/wiki?curid=1286008" title="Everard Fawkener">
Everard Fawkener

Sir Everard Fawkener (ur. 1684, zm. 1758) – brytyjski dyplomata i kupiec.
Urodzony w rodzinie handlarzy jedwabiem. W roku 1735 otrzymał tytuł szlachecki.
W latach 1737-1744 brytyjski ambasador w Imperium Osmańskim. Po powrocie z misji dyplomatycznej został sekretarzem Wilhema, księcia Cumberlandu.
W roku 1745 został generalnym poczmistrzem ("postmaster general"). W tym okresie współzakładał fabrykę porcelany w Chelsea.
Ożenił się z Harriet Churchill (ok. 1726-1777). Jego synem był dyplomata William Augustus Fawkener (1750-1811).
W czasie pobytu w Anglii, Voltaire zatrzymał się w domu Fawkenera w Wandsworth.
Portret jego żony Harriet Churchill, namalowany w Konstantynopolu przez Francuza osiedlonego tam Jean-Etienne Liotarda, znajduje się dziś w posiadłości Compton Verney.

</doc>
<doc id="1286009" url="https://pl.wikipedia.org/wiki?curid=1286009" title="Slate">
Slate

Slate – magazyn internetowy zajmujący się bieżącymi wydarzeniami oraz kulturą, wydawany od 1996 roku. Twórcą pisma jest były redaktor czasopisma „New Republic” Micheal Kinsley. 
Początkowo magazyn był częścią MSN, lecz 21 grudnia 2004 został sprzedany The Washington Post Company.
Serwis jest aktualizowany codziennie, a od 1999 roku można z niego korzystać bezpłatnie.

</doc>
<doc id="1286011" url="https://pl.wikipedia.org/wiki?curid=1286011" title="Tsodilo">
Tsodilo

Tsodilo – pasmo wzgórz i grupa stanowisk archeologicznych w Botswanie na pustyni Kalahari, w 2001 roku wpisanych na listę światowego dziedzictwa UNESCO. Na obszarze około 10 km² znajduje się tu największe skupisko malowideł naskalnych na świecie, dzięki czemu teren ten nazywany jest często "Luwrem pustyni".
Zachowało się ponad 4500 malowideł, dających chronologiczne świadectwo trybu życia ludzi i zmieniających się warunków naturalnych regionu na przestrzeni co najmniej 10 tysięcy lat.
Miejscowa ludność uważa wzgórza Tsodilo za święte miejsce, zamieszkane przez duchy przodków.
Część źródeł twierdzi, że Tsodilo znajdujące się 1489 m n.p.m. to najwyższy punkt Botswany. Inne wersje zakładają, że wyższe są Otse Hill – prawdopodobnie 1491 m n.p.m. lub Monalanong Hill – prawdopodobnie 1494 m n.p.m.

</doc>
<doc id="1286014" url="https://pl.wikipedia.org/wiki?curid=1286014" title="Krajowy Rejestr Urzędowy Podmiotów Gospodarki Narodowej">
Krajowy Rejestr Urzędowy Podmiotów Gospodarki Narodowej



</doc>
<doc id="1286015" url="https://pl.wikipedia.org/wiki?curid=1286015" title="Krajowy Rejestr Urzędowy Podziału Terytorialnego Kraju">
Krajowy Rejestr Urzędowy Podziału Terytorialnego Kraju



</doc>
<doc id="1286017" url="https://pl.wikipedia.org/wiki?curid=1286017" title="Carlos José Gutiérrez de los Rios">
Carlos José Gutiérrez de los Rios

Carlos José Gutiérrez de los Rios y Rohan Chabot, 4. hrabia de Fernan-Nuñez (ur. 1742, zm. 1795) – hiszpański dyplomata. Od 26 lutego 1778 do 1787 hiszpański ambasador w Lizbonie, następnie ambasador Hiszpanii w Paryżu w latach 1787-1791.

</doc>
<doc id="1286019" url="https://pl.wikipedia.org/wiki?curid=1286019" title="Miguel de Gálvez y Gallardo">
Miguel de Gálvez y Gallardo

Miguel de Gálvez y Gallardo (ur. w 1725 w Macharaviaya, zm. w 1792 w Gocie) – hiszpański dyplomata, jurysta i polityk.
Jeden z czterech braci Gálvez, obok Matíasa (1717–1784), José (1720–1787) i Antonia (1728–1792).
W 1786 Miguel de Gálvez y Gallardo został wysłany na dwór pruski w Berlinie. Fryderyk II Wielki bardzo sobie cenił znajomość z nim. Sukces spowodował, że kariera dyplomaty rozwijała się dalej. W latach 1788–1792 był hiszpańskim ministrem pełnomocnym w Petersburgu.

</doc>
<doc id="1286021" url="https://pl.wikipedia.org/wiki?curid=1286021" title="The New Republic">
The New Republic

The New Republic (TNR) – amerykański dwutygodnik o profilu centrolewicowym i liberalnym. Czasopismo zostało założone przez Herberta Croly'ego i Waltera Lippmana przy finansowym wsparciu Dorothy Paine Whitley i jej męża, Willarda Straighta, który zachował większość udziałów. Pierwszy numer ukazał się 7 listopada 1914 roku.
Na łamach gazety sporo miejsca poświęcano skutkom industrializacji USA oraz kwestiom dotyczącym interwencjonizmu rządu USA zarówno w zakresie polityki międzynarodowej jak i wewnętrznej. Popierano m.in. przystąpienie Stanów Zjednoczonych do I wojny światowej po stronie Aliantów. 
Odnośnie do rosyjskiej rewolucji z roku 1917 i zaraz po niej gazeta wyrażała się pozytywnie o Związku Radzieckim. Przychylne nastawienie zmieniło się wraz z wybuchem zimnej wojny.
W latach 50. XX wieku magazyn wyrażał się sceptycznie zarówno wobec polityki zagranicznej Związku Radzieckiego jak i wobec antykomunistycznej histerii rozpętanej przez senatora McCarthy’ego.
Lata 60. upłynęły pod znakiem zwalczania wojny w Wietnamie, ale również magazyn nie szczędził krytyki pod adresem Nowej lewicy.
W 1974 roku magazyn został zakupiony przez absolwenta Uniwersytetu Harvarda Martina Peretza za kwotę 380 tys. dolarów. Peretz był byłym działaczem Nowej Lewicy, który opuścił tę partię (za sprawą wspierania przez nią ruchów wyzwoleńczych w krajach trzeciego świata, zwłaszcza Palestyny). Za sprawą nowego właściciela TNR zmienił swój profil – wspierając rząd USA w budowaniu sojuszu z Izraelem. W polityce wewnętrznej gazeta zajmowała różnorakie stanowiska od tradycyjnego liberalizmu po neoliberalizm.
Obecnie redaktorem naczelnym jest Martin Peretz, a nakład oscyluje w granicach 60 tysięcy egzemplarzy.

</doc>
<doc id="1286022" url="https://pl.wikipedia.org/wiki?curid=1286022" title="Matías de Gálvez y Gallardo">
Matías de Gálvez y Gallardo

Matías de Gálvez y Gallardo (ur. 23 lipca 1717, zm. 3 listopada 1784 w Meksyku) – hiszpański polityk.
Jeden z czterech braci Gálvez, obok José (1720–1787), Miguela (1725–1792) i Antonia (1728–1792).
Od kwietnia 1779 do 3 kwietnia 1783 gubernator Gwatemali, następnie od 29 kwietnia 1783 do 3 listopada 1784 wicekról Nowej Hiszpanii.

</doc>
<doc id="1286023" url="https://pl.wikipedia.org/wiki?curid=1286023" title="José de Gálvez y Gallardo">
José de Gálvez y Gallardo

José de Gálvez y Gallardo (ur. 2 stycznia 1720, zm. 17 czerwca 1787) – markiz de Sonora, hiszpański polityk, członek Rady Indii ("Consejo de Indias"), adwokat.
Jeden z czterech braci Gálvez, obok Matías (1717–1784), Miguela (1725–1792), Antonia (1728–1792).
Gdy w latach 1761–1763 Jerónimo Grimaldi zajmował stanowisko ambasadora we Francji, José de Gálvez y Gallardo był adwokatem ambasady. Następnie Karol III uczynił go "visitadorem" (generalnym inspektorem) Nowej Hiszpanii.

</doc>
<doc id="1286024" url="https://pl.wikipedia.org/wiki?curid=1286024" title="Antonio de Gálvez y Gallardo">
Antonio de Gálvez y Gallardo

Antonio de Gálvez y Gallardo (ur. w 1728, zm. w 1792) – hiszpański wojskowy.
Jeden z czterech braci Gálvez, obok Matíasa (1717–1784), José (1720–1787), Miguela (1725–1792).
Antonio de Gálvez y Gallardo był hiszpańskim oficerem. Następnie pełnił funkcję gubernatora Wysp Kanaryjskich. W 1750 poślubił Marianę Ramírez de Velasco.

</doc>
<doc id="1286025" url="https://pl.wikipedia.org/wiki?curid=1286025" title="I Shall Be Free">
I Shall Be Free

I Shall Be Free – piosenka skomponowana przez Boba Dylana, nagrana przez niego w grudniu 1962 r. i wydana na drugim albumie "The Freewheelin’ Bob Dylan" w maju 1963 r.
Historia i charakter utworu.
Kolejna surrealistyczna i humorystyczna piosenka Boba Dylana. Jest to kompozycja, w której Dylan pewnie używa w dojrzały sposób dziecięcych rymowanek. W dość żartobliwy sposób Dylan wędruje w piosence przez szeroki zakres tematów takich jak np. rasizm czy kobiety.
Pojawiają się w tej kompozycji takie postacie jak prezydent John F. Kennedy, aktor Yul Brynner, postać z dziecięcych wierszyków Little Bo Peep, płyn czyszczący Mr. Clean, baseballista Willie Mays i aktorka Elizabeth Taylor. Jest to jeden z najwcześniejszych przykładów wykorzystania przez Dylana w piosence ikonografii kultury popularnej czy inaczej popkultury.
Utwór ten jest fantazją artysty o tym, co mogłaby takiemu prostaczkowi jak on, dać sława i powodzenie.
Źródeł utworu Dylana należy szukać w takich piosenkach jak „We Shall Be Free”, którą wykonywał kwartet Woody Guthrie, Leadbelly, Cisco Houston i Sonny Terry i tradycyjnej „You Shall Be Free”. Tę ostatnią nagrał Guthrie i zapewne ona wraz z Leadbelly'ego „We Shall Be Free” (1944) były głównym źródłem Dylana.
Folklorysta Howard Odum już na początku XX wieku zebrał przykłady „We Shall Be Free” wykonywane przez czarnych piosenkarzy. Uważał on, że utwór ten był zaadaptowany przez nich z religijnej pieśni „Mourner, You Shall Be Free”. Lawrence Cohn prześledził zwrotki piosenki aż do połowy XIX wieku.
Ciekawym problemem jest to, że Dylan swoje najlżejsze utwory z tego przecież poważnego albumu, umieścił jeden po drugim na końcu płyty. Czy chciał zmusić po prostu słuchaczy na koniec do śmiechu, czy też chciał podkreślić (w związku z narastającym u niego przekonaniem, że nawet najgłębsze i najbardziej zaangażowane piosenki tak naprawdę niczego nie zmienią), że trzeba się z wszystkiego śmiać – pozostaje do dyskusji.
Wersje Dylana.
Dylan nigdy nie wykonał tej piosenki na żadnym koncercie.
6 grudnia 1962 r. nagrał w studiu co najmniej 5 wersji tego utworu, z czego na płytę dostała się wersja pierwsza.
W kwietniu 1963 r. zarejestrował swoją kompozycję u swojego wydawcy - Witmark Music.
Wszystkie te wersje piosenki są niezwykle rzadkie i bardzo poszukiwane przez fanów.

</doc>
<doc id="1286026" url="https://pl.wikipedia.org/wiki?curid=1286026" title="Jean-Pierre-François de Gaussen">
Jean-Pierre-François de Gaussen

Jean-Pierre-François de Gaussen (ur. w 1747 w Lunel (Langwedocja), zm. w 1845 roku) – francuski dyplomata.
3 sierpnia 1779 był, jako sekretarz ambasady w Berlinie przy podpisywaniu pokoju cieszyńskiego. W latach 1786-1792 de Gaussen był francuskim "chargé d’affaires" w Sztokholmie. Wydatnie przyczynił się do wzrostu obrotów handlowych między obu krajami.
Dnia 4 stycznia 1788 ambasador Jean-Pierre-François de Gaussen meldował do Wersalu i ministra Montmorina o działalności ambasadora Rosji Andrieja Razumowskiego: 
"Pan Razumowski pracuje od świtu do nocy. Jego dom jest miejscem spotkań wszystkich znanych wrogów króla Szwecji, i stąd zamierzają oni rozjechać się do prowincji, żeby tam roznieść ogień nieporządku i buntu”.
Gdy we wrześniu 1791 roku do Sztokholmu dotarła wieść, ze Ludwik XVI zaprzysiągł konstytucję, Gustaw III cofnął mu akredytację i rozkazał by Gaussena traktować odtąd jako osobę prywatną, a nie reprezentanta Francji. Za legalnych reprezentantów francuskich uznał natomiast wysłanników arystokratycznej emigracji.

</doc>
<doc id="1286030" url="https://pl.wikipedia.org/wiki?curid=1286030" title="George Leveson-Gower (książę)">
George Leveson-Gower (książę)

George Granville Leveson-Gower, 1. książę Sutherland (ur. 9 stycznia 1758, zm. 19 lipca 1833) – brytyjski arystokrata, dyplomata i miliarder.
Życiorys.
Uważany za najbogatszego człowieka w XIX wieku. Oceniano, że jego fortuna przewyższała nawet majątek żydowskiego bankiera Nathana Rothschilda.
W latach 1790-1792 był brytyjskim ambasadorem w Paryżu.
W 1806 roku został kawalerem Orderu Podwiązki. Odegrał niechlubną rolę podczas przymusowych wysiedleń górali w Szkocji, których ziemie były zamieniane na pastwiska owiec.

</doc>
<doc id="1286034" url="https://pl.wikipedia.org/wiki?curid=1286034" title="Christian Fredrik von Gyldencrone">
Christian Fredrik von Gyldencrone

Christian Fredrik von Gyldencrone – duński dyplomata.
W latach 1771–1779 Christian Fredrik von Gyldencrone był duńskim ambasadorem w Sztokholmie.
W czasie trwania obrad Riksdagu (1778–1779) Gyldencrone i ambasador rosyjski Iwan Simolin wspólnie przygotowywali konspirację malkontentów, w celu przeciwstawienia się próbom wzmocnienia władzy królewskiej przez Gustawa III. Chcieli zwrócić się do Rosji i Danii o przywrócenie konstytucji demokratycznej z 1720 (obowiązującej w tzw. Erze wolności (1718–1772)). Dzięki temu Dania i Rosja miałyby pretekst do inwazji na Szwecję. Axel von Fersen zachęcany przez Rosjan i Duńczyków do udziału w konspiracji nie tylko odmówił lecz wydał konspiratorów.
Gyldencrone został odwołany w 1779, by nie rozdrażniać rządu Gustawa III.
Jego ojcem był Christian Güldencrone (1676–1746) gubernator Islandii w latach 1728–1730.

</doc>
<doc id="1286035" url="https://pl.wikipedia.org/wiki?curid=1286035" title="Iwan Simolin">
Iwan Simolin

Iwan Matwiejewicz Simolin (ur. 1720, zm. 1799) – rosyjski dyplomata.
Życiorys.
W 1743 rozpoczął pracę w biurze spraw zagranicznych. W latach 1744–1757 był sekretarzem ambasady rosyjskiej w Danii, a w 1757 ambasady w Austrii. W latach 1758–1773 minister-rezydent za sejmie Rzeszy w Ratyzbonie.
W latach 1773–1774 poseł w Danii.
W latach 1774–1778 Simolin był ambasadorem Rosji w Sztokholmie.
W czasie trwania obrad Riksdagu (1778–1779) Simolin i ambasador duński Christian Fredrik von Gyldencrone wspólnie przygotowywali konspiracje malkontentów, którzy mieliby przeciwstawić się próbom wzmocnienia władzy królewskiej jaki przedsiębrał Gustaw III i którzy zwróciliby się do Rosji i Danii o przywrócenie konstytucji demokratycznej z 1720 (jaka obowiązywała w tzw. erze wolności (1718–1772)). Miało to dać Danii i Rosji pretekst do inwazji Szwecji. Axel von Fersen zagadywany przez Rosjan i Duńczyków i zachęcany do udziału w konspiracji nie tylko odmówił, lecz wydał konspiratorów.
Simolin został odwołany do Rosji, by nie rozdrażniać rządu Gustawa III. Następca Simolina Iwan Rückman dostał polecenie nie mieszać się w szwedzką politykę, lecz jedynie obserwować poczynania króla i rządu szwedzkiego.
W latach 1779–1784 Iwan Simolin był ministrem-plenipotentem Rosji w Wielkiej Brytanii. Jego sekretarzem był tam Anglik Johnson Newman.
W latach 1785–1792 Iwan Simolin był rosyjskim ambasadorem w Paryżu. W 1787 zawarł z Francuzami korzystny traktat o handlu i nawigacji. W 1792 odwołany z Paryża (został tam tylko jego podkomendny Michaił Nowikow) z powodu zamieszek rewolucyjnych. Zachował jednak tytuł ambasadora Rosji we Francji i jako taki wizytował francuskie oddziały kontrrewolucyjne w Belgii i w Niemczech.

</doc>
<doc id="1286036" url="https://pl.wikipedia.org/wiki?curid=1286036" title="Iwan Matwiejewicz Simolin">
Iwan Matwiejewicz Simolin



</doc>
<doc id="1286038" url="https://pl.wikipedia.org/wiki?curid=1286038" title="Christian Güldencrone">
Christian Güldencrone

Christian Güldencrone (1676-1746) był duńskim politykiem.
Pełnił m.in. funkcję gubernatora Islandii i Wysp Owczych w latach 1728-1730. 
Jego synem był duński dyplomata Christian Fredrik von Gyldencrone.

</doc>
<doc id="1286042" url="https://pl.wikipedia.org/wiki?curid=1286042" title="Przedstawiciele dyplomatyczni Rosji w Polsce">
Przedstawiciele dyplomatyczni Rosji w Polsce

Stała dyplomatyczna reprezentacja rosyjska w Warszawie datuje się dopiero od czasów, gdy Piotr Wielki wprowadził reformy wzorowane na zachodnich metodach administracyjnych. Ambasadorowie i posłowie rosyjscy w Rzeczypospolitej w latach 1763-1794 rządzili w praktyce całą Polską niczym wicekrólowie.
XIX wiek.
Polska pod zaborami

</doc>
<doc id="1286050" url="https://pl.wikipedia.org/wiki?curid=1286050" title="Fauji">
Fauji

Fauji (devanagari: फौजी, nastaliq: فوجی, tłumaczenie: "Żołnierz") - popularny serial telewizyjny o codziennym życiu w armii indyjskiej. Film został wyreżyserowany i wyprodukowany w 1988 roku przez pułkownika R.K. Kapura. W roli głównej żołnierza Abhimanyu Rai wystąpił nieznany wówczas aktor Shah Rukh Khan. Film przyniósł mu dużą popularność, rolę w kolejnym serialu "Circus" i stał się punktem wyjścia do jego kariery najsławniejszego obecnie aktora indyjskiego.

</doc>
<doc id="1286054" url="https://pl.wikipedia.org/wiki?curid=1286054" title="VII koalicja antyfrancuska">
VII koalicja antyfrancuska



</doc>
<doc id="1286056" url="https://pl.wikipedia.org/wiki?curid=1286056" title="Ambasadorowie Rosji i ZSRR w Wielkiej Brytanii">
Ambasadorowie Rosji i ZSRR w Wielkiej Brytanii

Stała dyplomatyczna reprezentacja rosyjska w Londynie datuje się dopiero od czasów, gdy Piotr Wielki wprowadził reformy wzorowane na zachodnich metodach administracyjnych. Nieregularne poselstwa rosyjskie życzliwie były przyjmowane przez Tudorów. Wówczas to ustanowiona została Kompania Moskiewska i ruszył handel między Archangielskiem i Londynem bardzo korzystny dla obu stron.
W XVIII wieku brytyjscy politycy tacy jak Robert Walpole i William Pitt Starszy patrzyli na Rosję z nieufnością. W miarę rozwoju Imperium Brytyjskiego i wzrostu potęgi Rosji oba kraje coraz częściej widziały w sobie konkurentów. Apogeum wrogości osiągnięto w XIX wieku, gdy Brytyjczycy bali się postępów Rosji ku Afganistanowi, zza terytorium którego znajdowała się „perła korony brytyjskiej” – Indie.

</doc>
<doc id="1286061" url="https://pl.wikipedia.org/wiki?curid=1286061" title="Devdas (film 1955)">
Devdas (film 1955)

Devdas (hindi: देवदास, urdu: دیوداس) to indyjski dramat miłosny z 1955 roku zrealizowany w oparciu o powieść Sharat Chandra Chattopadhyaya "Devdas", tak popularną w Indiach, że tytułowy Devdas w języku potocznym oznacza człowieka niezdecydowanego, użalającego się nad sobą. Film wyreżyserował Bimal Roy, nagradzany za takie filmy jak "Do Bigha Zamin", "Madhumati", "Parineeta (1953)", "Biraj Bahu", "Sujata", czy "Bandini". W tytułowej roli sławny aktor klasycznego kina Bollywoodu Dilip Kumar.
W 2005, "Indiatimes Movies" film zaliczono do 25 najbardziej godnych uwagi filmów Bollywoodu, ("Top 25 Must See Bollywood Films").
W 2002 roku zrealizowano kolejną wysoko ocenioną adaptację historii Devdasa z Shah Rukh Khanem w roli głównej ("Devdas (film 2002)")
Fabuła.
Przyjaciele z dzieciństwa, rozpieszczony Devdas (Dilip Kumar) i piękna Parvati czyli Paro (Suchitra Sen) dorastają w małej wiosce. Devdas pochodzi z bogatej i ustosunkowanej rodziny, natomiast Paro ze znacznie biedniejszej. Po kolejnym złośliwym wybryku Devdas zostaje wysłany do szkoły w Kalkucie. Wraca po 10 latach i odkrywa, że przyjaźń zmieniała się w miłość. Ale gdy jego rodzice odrzucają propozycję małżeńską rodziców Paro, dziewczyna zostaje wydana za bogatego starszego wdowca. Załamany Devdas wyjeżdża do Kalkuty, gdzie pogrąża się w pijaństwie, ku rozpaczy zakochanej w nim pięknej tancerki Chandramukhi. 

</doc>
<doc id="1286062" url="https://pl.wikipedia.org/wiki?curid=1286062" title="Dobracice">
Dobracice

Dobracice (cz. Dobratice, niem. Dobratitz) – wieś gminna w Czechach, w kraju morawsko-śląskim, w powiecie Frydek-Mistek, na Śląsku Cieszyńskim.
Historia.
Wzmiankowane po raz pierwszy w 1580 roku. Miejscowość wyodrębniła się z Domasłowic Górnych. W XVII wieku jej właścicielami byli Saint Genois d'Anneaucourt, a później Tlukowie z Toszonowic.
Według austriackiego spisu ludności z 1900 w 154 budynkach w Dobracicach na obszarze 604 hektarów mieszkało 774 osób, co dawało gęstość zaludnienia równą 128,1 os./km². z tego 691 (89,3%) mieszkańców było katolikami, 83 (10,7%) ewangelikami, 691 (89,3) było czesko-, 74 (9,6%) polsko- a 9 (1,2%) niemieckojęzycznymi. Do 1910 roku liczba mieszkańców wzrosła do 954, z czego wszyscy byli zameldowani na stałe, 857 (89,8%) było katolikami, 85 (8,9%) ewangelikami, 12 (1,3%) wyznawało inną religię, 790 (82,8%) było czesko-, 151 (15,8%) polsko-, 12 (1,3%) niemieckojęzycznymi a 12 (1,3%) posługiwało się jeszcze innym językiem.
W 1782 chłopi z Dobracic dołączyli do powstania chłopskiego, które wybuchło w pobliskiej Dobrej.
W październiku 1938 po zajęcia przez Polskę Zaolzia przez wieś (w pobliżu potoku Praszywka) przebiegała nowa granica polsko-czechosłowacka.

</doc>
<doc id="1286063" url="https://pl.wikipedia.org/wiki?curid=1286063" title="Ambasadorowie Rosji i ZSRR w Austrii">
Ambasadorowie Rosji i ZSRR w Austrii

Stała dyplomatyczna reprezentacja rosyjska przy dworze wiedeńskim datuje się dopiero od czasów, gdy Piotr I Wielki wprowadził reformy wzorowane na zachodnich metodach administracyjnych. Pierwszym rosyjskim przedstawicielem przy monarchii habsburskiej był Piotr Golicyn, który objął placówkę w Wiedniu 4 lutego 1701 roku. W pierwszej połowie XVIII wieku Rosja wysyłała do Wiednia wielu posłów (czasem nawet dwóch w tym samym czasie), którzy nosili różne tytuły. W 1720 roku oba państwa zawarły przymierze, które choć chwilami kłopotliwe przetrwało, aż do drugiej połowy XIX wieku, kiedy to konkurencja obu cesarstw na Bałkanach spowodowała liczne napięcia. Do I wojny światowej oba państwa przystąpiły po przeciwnych stronach. 6 sierpnia 1914 roku, wskutek wybuchu wojny stosunki między dwoma krajami zostały zerwane. Wznowiono je w kwietniu 1924, lecz już w zupełnie innej sytuacji politycznej. Austro-Węgry rozpadły się, a republikańska Austria utraciła znaczenie mocarstwowe. W Rosji w listopadzie 1917 władzę przejęli bolszewicy, którzy w grudniu 1922 utworzyli Związek Socjalistycznych Republik Radziecki. Anschluss w 1938 roku doprowadził do zaniknięcia stosunków dyplomatycznych między dwoma krajami. Od 1945 roku ziemie austriackie były okupowane przez zwycięskie mocarstwa. Już w 1953 roku Moskwa wyznaczyła ambasadora. Do kolejnej zmiany w stosunkach dwustronnych doszło w 1991 roku, po rozpadzie ZSRR, gdy powołana została Federacja Rosyjska.
Spośród ambasadorów rosyjskich w Wiedniu, Aleksander Gorczakow i Aleksiej Łobanow-Rostowski objęli tekę ministra spraw zagranicznych Imperium Rosyjskiego. Od 1991 roku siedzibą ambasady rosyjskiej (później i wcześniej także radzieckiej) jest Pałac Nassau. Tuż obok znajduje się prawosławny sobór św. Mikołaja.

</doc>
<doc id="1286066" url="https://pl.wikipedia.org/wiki?curid=1286066" title="Wielopole (Czechy)">
Wielopole (Czechy)

Wielopole ( , ) – wieś gminna i gmina w kraju morawsko-śląskim, w powiecie Frydek-Mistek w Czechach. Położona jest na Pogórzu Morawsko-Śląskim, około 6 km na południowy zachód od Czeskiego Cieszyna, w granicach historycznego Śląska Cieszyńskiego. W 2001 roku około 19% mieszkańców stanowili Polacy a ponad 50% ewangelicy. 
Historia.
Wzmiankowane po raz pierwszy w 1448 roku jako "z Wele Pole". Nazwa jest topograficzna i oznacza "wiele (wielkie) pole".
Od 1545 miejscowość należała do Pielgrzymów z Trzankowic, a pomiędzy 1608 i 1629 właścicielem był Erasmus Rudzju z Rudz, po nim Mitrovský z Nemyšla i Adam Bees von Chrostin, od 1665 Kaspar Tluck z Toszonowic. Od 1671 we władaniu Gottfried Logau z Altenbergu, który przyłączył je do dóbr w Trzycieżu. Komora Cieszyńska zakupiła obie wsie w 1792.
Według austriackiego spisu ludności z 1900 w 49 budynkach w Wielopolu na obszarze 298 hektarów mieszkało 295 osób, co dawało gęstość zaludnienia równą 99 os./km². z tego 261 (88,5%) mieszkańców było ewangelikami a 84 (28,5%) katolikami, prawie wszyscy byli polskojęzyczni. Do 1910 roku liczba mieszkańców wzrosła do 306, z czego 305 było zameldowanych na stałe i polskojęzycznymi, a w podziale wyznaniowym 36 (11,8%) było katolikami a 207 (88,2%) ewangelikami.
W wyniku konfliktu polsko-czechosłowackiego o Śląsk Cieszyński po podziale regionu w 1920 miejscowość stała się częścią Czechosłowacji. W 1938 została wraz z Zaolziem zaanektowana przez Polskę i przyłączona do powiatu cieszyńskiego, a podczas II wojny światowej znalazła się w granicach III Rzeszy. Po wojnie przywrócona Czechosłowacji.

</doc>
<doc id="1286068" url="https://pl.wikipedia.org/wiki?curid=1286068" title="Synagoga na Wielkiej Bronnej">
Synagoga na Wielkiej Bronnej

Synagoga na Wielkiej Bronnej () – żydowska bóżnica znajdująca się w Moskwie przy ul. Wielkiej Bronnej. 
Historia bóżnicy sięga 1883 roku, gdy właściciel tych terenów Łazar Salaomonowicz Poliakow zwrócił się z prośbą do wydziału budownictwa Moskwy o zgodę na adaptację jednego z budynków mieszkalnych pod dom modlitewny. Projekt synagogi wykonał M. Cziczagow.
W latach trzydziestych bóżnica została zamknięta. W latach dziewięćdziesiątych ponownie przekazano ją społeczności żydowskiej („Agudas Chasidiej Chabad”). Od 1992 roku odbywają się tu regularne nabożeństwa.

</doc>
<doc id="1286070" url="https://pl.wikipedia.org/wiki?curid=1286070" title="Aleksandr Kurakin">
Aleksandr Kurakin

Książę Aleksandr Borisowicz Kurakin, ros. "Александр Борисович Куракин" (ur. 18 stycznia 1752, zm. 24 czerwca 1818) – rosyjski dyplomata, wolnomularz.
Życiorys.
Jego dziadkiem był dyplomata rosyjski Aleksandr Kurakin (1697-1749), a pradziadkiem również dyplomata rosyjski Boris Kurakin (1676-1727).
Aleksandr Borisowicz Kurakin był ambasadorem Rosji w Wiedniu w latach 1806-1808 i w Paryżu w latach 1808-1812. Podpisał ze strony rosyjskiej francusko – rosyjski pokój w Tylży 7 lipca 1807.

</doc>
<doc id="1286071" url="https://pl.wikipedia.org/wiki?curid=1286071" title="Pomnik-popiersie Mikołaja Kopernika">
Pomnik-popiersie Mikołaja Kopernika



</doc>
<doc id="1286076" url="https://pl.wikipedia.org/wiki?curid=1286076" title="9 de Julio Rio Tercero">
9 de Julio Rio Tercero



</doc>
<doc id="1286078" url="https://pl.wikipedia.org/wiki?curid=1286078" title="Karol Euzebiusz Liechtenstein">
Karol Euzebiusz Liechtenstein

Karol Euzebiusz I Liechtenstein, niem. "Karl Eusebius I von Liechtenstein" (ur. 11 kwietnia 1611 r., zm. 5 kwietnia 1684 r. w Kostelcu nad Černymi Lasy) – książę opawski i karniowski, syn Karola I, członek rodu Liechtensteinów.
Życiorys.
Urodził się w 1611 roku, jako pierworodny syn księcia Karola I Liechtensteina. Dzieciństwo spędził w Wiedniu, a od 1622 roku przebywał w zamku Eisgrub (dzisiejsze Lednice). Po śmierci ojca odziedziczył po nim wszystkie tytuły (zgodnie z przyjętym w 1606 roku dziedziczeniem na zasadzie primogenitury), jednak był niepełnoletni (kiedy zmarł Karol I, książę miał 16 lat), wobec czego władzę sprawował wuj Karola Euzebiusza i młodszy brat Karola I – Maksymilian I Liechtenstein. W tym czasie młody książę odbywał kilkuletnią podróż po Austrii wraz ze swoim kuzynem. Władzę w księstwach: opawskim i karniowskim, a także całą resztą ojcowizny od wuja przejął całkowicie w 1632 roku, kiedy powrócił z eskapady.
W latach 1639-1641 pełnił funkcję starosty Śląska. Majątek Liechtensteinów znacznie ucierpiał podczas wojny trzydziestoletniej, a Karol Euzebiusz skupiał się na jego odbudowie. Długi austriackiego rodu wynikały z odszkodowań, które sąd przyznawał w związku z nielegalnymi przejęciami ziem w Czechach przez Karola I. Ostateczne roszczenia wyniosły 1,7 mln guldenów.
Cały dług udało się spłacić po długich procesach, które zakończyły się ostatecznie w 1665 roku. Resztę życia książę poświęcił na inwestycję w dzieła sztuki i stworzył podwaliny pod słynne kolekcje dzieł sztuki, których właścicielem są do dziś Liechtensteinowie. Mimo spłacenia długów wojennych, ród Liechtensteinów znów się zadłużył i gdy po śmierci Karola Euzebiusza, władzę przejmował jego pierworodny syn Jan Adam I, musiał on spłacić dług wysokości 800 000 guldenów.
Karol Euzebiusz miał ośmioro dzieci ze swoją żoną Joanną Beatrycze von Dietrichstein-Nikolsburg, z którą miał jedenaścioro dzieci, w tym jednego syna, który dożył jego śmierci i przejął po nim majątek wraz z tytułami – Jan Adam I Andrzej.

</doc>
<doc id="1286079" url="https://pl.wikipedia.org/wiki?curid=1286079" title="Historia destructionis Troiae">
Historia destructionis Troiae

Historia destructionis Troiae ("Opowieść o zniszczeniu Troi") – napisany w języku łacińskim utwór autorstwa Guida delle Colonne, ogłoszony w 1282 roku. Napisana prozą "Historia..." miała za tematykę wojnę trojańską i była przeróbką rycerskiego romansu "Le Roman de Troie" autorstwa Benoît de Sainte-Maure'a. 
"Historia destructionis Troiae" stała się popularniejsza od pierwowzoru i została przetłumaczona na wiele języków, m.in. na:

</doc>
<doc id="1286081" url="https://pl.wikipedia.org/wiki?curid=1286081" title="Edward Bolesław Osóbka Morawski">
Edward Bolesław Osóbka Morawski



</doc>
<doc id="1286086" url="https://pl.wikipedia.org/wiki?curid=1286086" title="Iwan Rückman">
Iwan Rückman

Iwan Rückman, Iwan Rikman, ros. Иван Севастьянович Рикман (ur. ?, zm. 1806) - rosyjski urzędnik konsularny i dyplomata, wysoki urzędnik państwowy.
Życiorys.
Radca stanu (od 24 stycznia 1803). Urodził się w połowie XVIII w. i był synem pochodzącego z Saksonii chirurga w petersburskiej policji Sebastiana Rickmana (1710-1763). Iwan Rückman był w służbie od 1763, od maja 1771 tłumaczem w Kolegium Spraw Zagranicznych ("Коллегия иностранных дел"), "Chargé d’affaires" w poselstwie w Madrycie (1971-1773), "Chargé d’affaires" (1776-1780) oraz konsulem generalnym w Sztokholmie (1783-1787).
Poseł rosyjski i przełożony Rikmana Iwan Simolin w czasie trwania obrad riksdagu (1778-1779) i poseł duński Christian Fredrik von Gyldencrone wspólnie przygotowywali konspiracje malkontentów, którzy mieliby przeciwstawić się próbom wzmocnienia władzy królewskiej jaki przedsiębrał Gustaw III i którzy zwróciliby się do Rosji i Danii o przywrócenie konstytucji demokratycznej z 1720 (jaka obowiązywała w tzw. Erze wolności (1718-1772)). Miało to dać Danii i Rosji pretekst do inwazji Szwecji. Axel von Fersen zagadywany przez Rosjan i Duńczyków i zachęcany do udziału w konspiracji nie tylko odmówił, lecz wydał konspiratorów. Simolin został odwołany do Rosji, by nie rozdrażniać rządu Gustawa III. Iwan Rückman jako następca Simolina dostał polecenie nie mieszać się w szwedzką politykę, lecz jedynie obserwować poczynania króla i rządu szwedzkiego.
W latach 1787-1790 pełnił funkcję ministra-rezydenta w Gdańsku, w 1790-1795 ministra pełnomocnego w Mitawie, w 1801-1804 gubernatora guberni nowogrodzkiej, w 1804-1806 - guberni wileńskiej.

</doc>
<doc id="1286092" url="https://pl.wikipedia.org/wiki?curid=1286092" title="Osobłoga (wieś)">
Osobłoga (wieś)

Osobłoga (cz. "Osoblaha", niem. "Hotzenplotz", jidysz "Hotz'plotz", ) – wieś gminna w Czechach, w kraju morawsko-śląskim (powiat Bruntál) w cyplu osobłoskim (czes. "osoblažský výběžek"). Położona nad rzeką Osobłogą na granicy Gór Opawskich (czes. "Zlatohorská vrchovina") i Płaskowyżu Głubczyckiego (czes. "Opavská pahorkatina"). Osobłoga leży przy granicy z Polską, a najbliższym miastem w Polsce jest leżący w odległości 6 km Prudnik.
Osobłoga historycznie jest jedną z licznych enklaw morawskich leżących na terenie dawnego Śląska Austriackiego (obecnego Śląska Czeskiego). Mimo to już od XIX wieku administracyjnie była połączona ze Śląskiem.
Wzmiankowane po raz pierwszy w 1233 roku, do 1945 roku miała prawa miejskie. Mimo to, Osobłoga ma miejski charakter, z miejskim układem ulic, głównym placem i blokami. Większość zabudowań Osobłogi to właśnie bloki mieszkalne.
Nazwa.
Miejscowość w historii miała wiele nazw w językach czeskim, polskim i niemieckim. Niemiecki nauczyciel Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę miejscowości wymienia zlatynizowane nazwy "Ossoblavia" i "Ossoblow", podając jej znaczenie "Von der Ossa umgeben". Pierwotna nazwa została później przez Niemców zgermanizowana na "Hotzenplotz", tracąc swoje pierwotne znaczenie. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Osoblavia".

</doc>
<doc id="1286103" url="https://pl.wikipedia.org/wiki?curid=1286103" title="Nietoperek (przystanek kolejowy)">
Nietoperek (przystanek kolejowy)

Nietoperek – przystanek kolejowy na linii nr 375 w Nietoperku, w gminie Międzyrzecz, w województwie lubuskim, w Polsce.

</doc>
<doc id="1286105" url="https://pl.wikipedia.org/wiki?curid=1286105" title="Jay Noel Yuenger">
Jay Noel Yuenger



</doc>
<doc id="1286109" url="https://pl.wikipedia.org/wiki?curid=1286109" title="Of Chaos and Eternal Night">
Of Chaos and Eternal Night

Of Chaos And Eternal Night jest pierwszym albumem EP grupy Dark Tranquillity.

</doc>
<doc id="1286110" url="https://pl.wikipedia.org/wiki?curid=1286110" title="Enter Suicidal Angels">
Enter Suicidal Angels

Enter Suicidal Angels – czwarty minialbum grupy Dark Tranquillity.

</doc>
<doc id="1286112" url="https://pl.wikipedia.org/wiki?curid=1286112" title="Kaława (przystanek kolejowy)">
Kaława (przystanek kolejowy)

Kaława – przystanek kolejowy na linii nr 375 w Kaławie, w gminie Międzyrzecz, w województwie lubuskim, w Polsce.

</doc>
<doc id="1286113" url="https://pl.wikipedia.org/wiki?curid=1286113" title="Rezerwat przyrody Jezioro Drążynek">
Rezerwat przyrody Jezioro Drążynek

Rezerwat przyrody Jezioro Drążynek – torfowiskowy rezerwat przyrody położony w gminie Pobiedziska, w powiecie poznańskim (województwo wielkopolskie). Jest objęty ochroną ścisłą.
Położenie.
Rezerwat jest położony na terenie Parku Krajobrazowego Promno, na południe od Pobiedzisk i ma powierzchnię 6,33 ha (akt powołujący podawał 6,45 ha). Zajmuje oddziały leśne 239b i 239c. Wokół rezerwatu planuje się utworzenie otuliny na terenie oddziałów 239a i 239d (3,39 hektara).
Przyroda.
Rezerwat został utworzony w 1954 w celu ochrony zarastającego śródleśnego jeziorka z przyległymi łąkami oraz stanowiska kłoci wiechowatej ("Cladium mariscus") i interesującej fauny owadów. Obszar rezerwatu porastają w głównej mierze zespoły roślinności szuwarowej: szuwar trzcinowy, szuwar kłociowy i szuwar turzycy błotnej. Fragmentami rosną też zarośla łozowe. W projektowanej otulinie znajduje się grąd środkowoeuropejski – drzewostan dębowy z domieszką olchy, grabu, brzozy, jesionu i innych, a także drzewostan dębowo-sosnowy z domieszką brzozy, grabów, dębów i innych.
Turystyka.
Południowym skrajem rezerwatu przechodzi zielony szlak pieszy z Promna-Stacji do Pobiedzisk. Północnym skrajem przebiega natomiast niebieski szlak pieszy z Promna-Stacji do Wagowa. Wyznakowano też w tym rejonie ścieżki do nordic walking.

</doc>
<doc id="1286115" url="https://pl.wikipedia.org/wiki?curid=1286115" title="The Mind’s I">
The Mind’s I

The Mind's I – album grupy Dark Tranquillity.

</doc>
<doc id="1286116" url="https://pl.wikipedia.org/wiki?curid=1286116" title="Argentino Mendoza">
Argentino Mendoza

Club Atlético Argentino de Mendoza - argentyński klub piłkarski z siedzibą w Guaymallén, wchodzącym w skład zespołu miejskiego miasta Mendoza, leżącego w prowincji Mendoza.
Historia.
Klub "Argentino" założony został 10 stycznia 1925 roku w wyniku fuzji miejscowych klubów "Nacional", "Vélez Sarsfield" oraz "Pacífico". "Argentino" w sezonie 2006/07 grał w piątej lidze (Torneo Argentino C), a ponieważ awansował, w sezonie 2007/08 wystąpił w czwartej lidze (Torneo Argentino B).

</doc>
<doc id="1286117" url="https://pl.wikipedia.org/wiki?curid=1286117" title="Trond Andersen">
Trond Andersen

Trond Andersen (ur. 6 stycznia 1975 w Kristiansund), piłkarz norweski grający na pozycji środkowego obrońcy lub defensywnego pomocnika.
Kariera klubowa.
Karierę piłkarską Andersen rozpoczął w klubie Clausenengen FK. W 1995 roku został zawodnikiem Molde FK, w barwach którego zadebiutował w lidze norweskiej. W swoim debiutanckim sezonie wywalczył z Molde wicemistrzostwo Norwegii. W 1998 roku powtórzył ten sukces.
Latem 1999 roku Trond przeszedł do angielskiego Wimbledonu. Tam był podstawowym zawodnikiem, jednak wiosną 2000 klub spadł z Premiership do Division One i w tych rozgrywkach Andersen grał do 2003 roku. Po sezonie trafił do duńskiego Aalborga i w 2004 roku wystąpił z nim w finale Pucharu Danii (0:1 z FC København). Na początku 2006 roku znów zmienił barwy klubowe i został piłkarzem stołecznego Brøndby IF. Został z nim wicemistrzem kraju oraz zdobył Puchar Ligi Duńskiej, a w sezonie 2006/2007 wygrał Royal League.
Kariera reprezentacyjna.
W reprezentacji Norwegii Andersen zadebiutował 20 maja 1999 roku w wygranym 6:0 towarzyskim spotkaniu z Jamajką. W 2000 roku został powołany przez selekcjonera Nilsa Johana Semba do kadry na Euro 2000. Tam był rezerwowym i nie zagrał w żadnym spotkaniu. Ostatni mecz w reprezentacji rozegrał w 2005 roku przeciwko Estonii (2:1). W kadrze narodowej wystąpił 38 razy.

</doc>
<doc id="1286118" url="https://pl.wikipedia.org/wiki?curid=1286118" title="Rezerwat przyrody Okrąglak">
Rezerwat przyrody Okrąglak

Rezerwat przyrody Okrąglak – krajobrazowy rezerwat przyrody położony w gminie Pobiedziska, powiecie poznańskim (województwo wielkopolskie). Znajduje się na terenie Parku Krajobrazowego Promno, na gruntach w zarządzie Nadleśnictwa Czerniejewo.
Został utworzony w 2002 roku w celu ochrony fragmentu Jezior Babskich z jeziorkiem Okrąglak.
Powierzchnia: 8,14 ha (akt powołujący podawał 8,15 ha). Obszar rezerwatu podlega ochronie ścisłej (7,09 ha) i czynnej (1,05 ha).
Przez rezerwat przebiega Szlak Osadnictwa Olęderskiego w Gminie Nekla.

</doc>
<doc id="1286119" url="https://pl.wikipedia.org/wiki?curid=1286119" title="Kurierzy">
Kurierzy

Kurierzy () – albański film fabularny z roku 1976 w reżyserii Mevlana Shanaja.
Opis fabuły.
Pierwszy albański film telewizyjny. Akcja filmu rozgrywa się w zimie, w początkach roku 1944. Dwaj kurierzy, chłopi Kio i Sandri otrzymują rozkaz, aby z miasta zajętego przez partyzantów zanieść wiadomość do jednego z oddziałów zanim zacznie on atak na pozycje niemieckie. W trakcie realizacji tego zadania Sandri ginie w walce z Niemcami, ale Kio osiąga cel.

</doc>
<doc id="1286121" url="https://pl.wikipedia.org/wiki?curid=1286121" title="Wyżnia Chochołowska Polana">
Wyżnia Chochołowska Polana

Polana Chochołowska Wyżnia, Wyżnia Polana Chochołowska – polana reglowa w Dolinie Chochołowskiej Wyżniej (zachodnie odgałęzienie górnej części Doliny Chochołowskiej). Znajduje się na wysokości 1280–1350 m n.p.m. Wchodziła w skład Hali Chochołowskiej. Przechodzi przez nią niewielki strumyk zasilający Wyżni Chochołowski Potok. Nazywana była Polaną Sołtysią i stały na niej szałasy nazywane sołtysimi. W zimie 1944/45 r. w szałasach tych mieścił się sztab partyzantów radzieckich kpt. Tichonowa.
Od dawna nieużytkowana polana znacznie już zarosła lasem. Na niektórych mapach nie jest już zaznaczana.

</doc>
<doc id="1286125" url="https://pl.wikipedia.org/wiki?curid=1286125" title="Gościkowo (stacja kolejowa)">
Gościkowo (stacja kolejowa)

Gościkowo – stacja kolejowa na linii nr 375 w Gościkowie, w województwie lubuskim, w Polsce.

</doc>
<doc id="1286126" url="https://pl.wikipedia.org/wiki?curid=1286126" title="Rezerwat przyrody Torfowisko źródliskowe w Starym Gostyniu">
Rezerwat przyrody Torfowisko źródliskowe w Starym Gostyniu



</doc>
<doc id="1286129" url="https://pl.wikipedia.org/wiki?curid=1286129" title="Bent Skammelsrud">
Bent Skammelsrud

Bent André Skammelsrud (ur. 18 maja 1966 w Sarpsborgu) – piłkarz norweski grający na pozycji ofensywnego pomocnika.
Kariera klubowa.
Pierwszym klubem w karierze Skammelsruda był zespół Drøbak/Frogn. Następnie trafił do Frigg Oslo, a w 1990 roku do szwedzkiego Malmö FF, gdzie przez rok grał w lidze szwedzkiej. W 1991 roku przeszedł do Rosenborga i wtedy też zadebiutował w jego barwach w pierwszej lidze norweskiej. W jego pierwszym sezonie Rosenborg nie obronił tytułu i był drugi w lidze, a w 1992 roku Skammelsrud wraz z partnerami z boiska sięgnął po dublet. W 1993 roku obronił tytuł, a w 1994 po raz trzeci w karierze został mistrzem kraju. W 1995 roku po raz pierwszy awansował z Rosenborgiem do fazy grupowej Ligi Mistrzów, ale klub z Trondheim zajął 3. miejsce w grupie za Spartakiem Moskwa i Legią Warszawa. W tym samym roku sięgnął po kolejny dublet, a następnie w latach 1996-2002 jeszcze siedmiokrotnie z rzędu doprowadził Rosenborg do mistrzowskiego tytułu. W tym okresie zdobywał krajowy puchar w roku 1999, a od 1995 do 2002 ośmiokrotnie z rzędu występował w fazie grupowej Ligi Mistrzów. W 2002 roku zakończył karierę.
W sezonie 1997/1998 Skammelsrud był wypożyczony do niemieckiego Bayeru 04 Leverkusen. W Bundeslidze zadebiutował 1 lutego 1999 w zremisowanym 1:1 spotkaniu z Karlsruher SC. W lidze niemieckiej rozegrał tylko 8 spotkań i latem po sezonie wrócił do Rosenborga.
Kariera reprezentacyjna.
W reprezentacji Norwegii Skammelsrud zadebiutował 14 listopada 1987 roku w przegranym 0:4 spotkaniu z Bułgarią. W 2000 roku został powołany przez selekcjonera Nilsa Johana Semba do kadry na Euro 2000. Tam był rezerwowym i nie zagrał w żadnym spotkaniu. Ostatni mecz w reprezentacji rozegrał w tym samym roku przeciwko Armenii (0:0). W kadrze narodowej wystąpił 38 razy i strzelił 6 goli.

</doc>
<doc id="1286131" url="https://pl.wikipedia.org/wiki?curid=1286131" title="J.">
J.

J., właściwie Jay Noel Yuenger (ur. 26 grudnia 1966 w Chicago) – amerykański gitarzysta. Współpracował między innymi z industrialmetalową grupą "White Zombie", z którą był nominowany do nagrody Grammy.
Sprzęt.
Gitary:
Wzmacniacze:
Efekty:

</doc>
<doc id="1286134" url="https://pl.wikipedia.org/wiki?curid=1286134" title="Zespół Szkół nr 1 w Karsinie">
Zespół Szkół nr 1 w Karsinie

Zespół Szkół nr 1 w Karsinie składa się ze Szkoły Podstawowej im Wincentego Rogali i Gimnazjum im. Rozalii Narloch. Szkoła w Karsinie powstała w pod koniec XIX wieku. Obecny budynek został wybudowany w 1910 (stara część) i 1999 (nowa część) roku. Obecnie w szkole mieści się 20 klas lekcyjnych.
W sali nr 16 znajduje się Regionalna Izba Pamięci, w której zostały zgromadzone różne przedmioty związane z historią Karsina i okolic.
We wrześniu 2010 r. do użytku zostało oddane nowe skrzydło, w którym znajduje się 6 sal lekcyjnych, przeznaczonych dla klas 1-3 szkoły podstawowej. W budynku została zainstalowana winda dla osób niepełnosprawnych. 
Znani absolwenci:

</doc>
<doc id="1286142" url="https://pl.wikipedia.org/wiki?curid=1286142" title="Łazy (Garb Tenczyński)">
Łazy (Garb Tenczyński)

Łazy – wzgórze o wysokości 342 m n.p.m.. Znajduje się na Garbie Tenczyńskim w Lesie Zwierzynieckim na północ od miejscowości Zalas i na południowy wschód od centrum wsi Rudno w województwie małopolskim, tuż przy autostradzie A4, na terenie administracyjnym wsi Tenczynek (działka nr 2953/2).

</doc>
<doc id="1286148" url="https://pl.wikipedia.org/wiki?curid=1286148" title="Stanisław Pieńkowski (żołnierz)">
Stanisław Pieńkowski (żołnierz)

Stanisław Maria Pieńkowski ps. Strzembosz, Brona, Hubert (ur. 24 września 1900 w Warszawie, zm. 1989) – organizator ruchu oporu m.in. Sztabu i Inspektoratu SZP na kilka powiatów na Podkarpaciu, m.in. zalążek AK OP-15, porucznik. Od 1915 uczestniczył w konspiracji i w walkach o niepodległość Polski. W 1919 w walce z Niemcami został ciężko ranny.
W 1939 r. tuż przed rozpoczęciem wojny, był zatrudniony jako radca ministerialnego urzędu wojewódzkiego, b. kierownik referatu polityczno-narodowego w Poznaniu. Dojechał na rowerze z Miejsca Piastowego do Warszawy w celu nawiązania kontaktów z dawnymi peowiakami w SZP w Warszawie, przyjmując dawny peowiacki pseudonim "Strzembosz".
Zorganizował zebranie w październiku, w mieszkaniu ks. Jana Góreckiego w Miejscu Piastowym i powołał Inspektorat SZP obejmujący powiaty: Sanok, Krosno, Brzozów, Jasło oraz Sztab Inspektoratu na kilka powiatów zostając inspektorem, z zastępcą Rudolfem Rybą "Rudekiem" i adiutantem por. Józefem Cząstką. Na szczeblu centralnym kontaktował się z powołaną 27 września 1939 r. SZP. n z dowódcą obrony Warszawy; gen Juliusza Rómmlem i z dowódcą SZP generałem Michałem Karaszewicz-Tokarzewskim. Był czynnym obserwatorem prób z bronią rakietową V-2.

</doc>
<doc id="1286149" url="https://pl.wikipedia.org/wiki?curid=1286149" title="Rezerwaty przyrody w województwie wielkopolskim">
Rezerwaty przyrody w województwie wielkopolskim

Według rejestru wojewody wielkopolskiego na terenie województwa wielkopolskiego znajduje się 98 rezerwatów przyrody o łącznej powierzchni 4112 ha:

</doc>
<doc id="1286151" url="https://pl.wikipedia.org/wiki?curid=1286151" title="Stanisław Pieńkowski">
Stanisław Pieńkowski



</doc>
<doc id="1286153" url="https://pl.wikipedia.org/wiki?curid=1286153" title="Michael Cera">
Michael Cera

Michael Austin Cera (ur. 7 czerwca 1988 w Brampton) − kanadyjski aktor, znany z filmów "Supersamiec", "Juno", "Rok pierwszy" oraz "Scott Pilgrim kontra świat".

</doc>
<doc id="1286160" url="https://pl.wikipedia.org/wiki?curid=1286160" title="Interzone">
Interzone



</doc>
<doc id="1286162" url="https://pl.wikipedia.org/wiki?curid=1286162" title="Generał marszałek polny">
Generał marszałek polny

Ranga generała marszałka polnego po raz pierwszy została wprowadzona w Niemczech w XVI wieku. W Rosji wprowadzony w 1699. We Francji i innych państwach odpowiadał mu stopień marszałka polnego. W historii polskiej wojskowości nie występował. Wehrmacht stosował stopień od 1936 roku jako najwyższy

</doc>
<doc id="1286163" url="https://pl.wikipedia.org/wiki?curid=1286163" title="Meisa Kuroki">
Meisa Kuroki

 – japońska aktorka, piosenkarka i modelka.
Życiorys.
Meisa urodziła się Henoko w mieście Nago w prefekturze Okinawa. Meisa ma również trzy starsze siostry.
Przeniosła się do Tokio w wieku 15 lat i zamieszkała w internacie dla młodych aktorek. Jedną z mieszkańców w tym czasie była Maki Horikita.
Meisa zadebiutowała aktorsko w 2004 roku, w serialu „Medaka” telewizji Fuji TV.
Meisa znalazła się również w fotoksiążce ze swoją bliską przyjaciółką Maki Horikitą „Missmatch Maki Horikita x Meisa Kuroki x Kishin Shinoyama” sfotografowaną przez Kishina Shinoyamę.
Jest reprezentowana przez Sweet Power oraz popularny japoński magazyn mody JJ. A jako piosenkarka jest związana z wytwórnią Sony Music Entertainment. Meisa występuje w telewizyjnych dramatach, reklamach, filmach oraz spektaklach scenicznych. Dnia 21 czerwca 2008 roku wydała swój debiutancki singel „Like This”. Choć śpiewała w 2007 roku w dramacie Crows ZERO, „Like This” był pierwszym singlem wydanym pod jej nazwiskiem.
Ukończyła Okinawa Actors School (Japonia). Trenowała taniec, jednak do roli w filmie „Dance Subaru” musiała się specjalnie nauczyć tańca baletowego. Od czerwca 2008 roku trenowała więc po trzy godziny dziennie. W 2010 roku magazyn „Vogue Nippon” mianował ją „Kobietą Roku”
Od 2 lutego 2012 roku żona Jina Akanishiego, 23 września urodziła im się córka, a 7 czerwca 2017 roku syn.

</doc>
<doc id="1286171" url="https://pl.wikipedia.org/wiki?curid=1286171" title="Counter-Strike 1.6">
Counter-Strike 1.6



</doc>
<doc id="1286172" url="https://pl.wikipedia.org/wiki?curid=1286172" title="Ratno (jezioro)">
Ratno (jezioro)

Ratno (także: "Czerwone") – jezioro w Puszczy Rzepińskiej, w Polsce, położone w województwie lubuskim, w powiecie sulęcińskim, w gminie Torzym.
Znajduje się ok. 4 km na zachód od miejscowości Pliszka. Przez Ratno przepływa rzeka Pliszka w swym środkowym biegu. Od 2017 jego obszar jest chroniony przez Rezerwat przyrody Jezioro Ratno.

</doc>
<doc id="1286174" url="https://pl.wikipedia.org/wiki?curid=1286174" title="Gilles De Bilde">
Gilles De Bilde

Gilles De Bilde (ur. 9 czerwca 1971 roku w Zellik) – były belgijski piłkarz występujący na pozycji napastnika. Obecnie jest analitykiem do spraw piłki nożnej w jednej z belgijskiej telewizji oraz modelem.
Kariera klubowa.
Gilles De Bilde zawodową karierę rozpoczynał w 1992 roku w zespole Eendracht Aalst. Grał tam przez trzy sezony, w trakcie których w 86 spotkaniach ligowym zanotował 40 bramek. W 1994 roku został wybrany najlepszym piłkarzem roku w Belgii. Następnie De Bilde trafił do jednego z najbardziej utytułowanych klubów w kraju - RSC Anderlechtu. W ekipie "Fiołków" grał jednak tylko przez półtora sezonu, po czym przeniósł się do holenderskiego PSV Eindhoven. Razem z "Boeren" w 1997 roku Gilles wywalczył mistrzostwo kraju. Łącznie w barwach PSV wystąpił w 49 pojedynkach i zdobył 24 gole. Latem 1999 roku De Bilde podpisał kontrakt z Sheffield Wednesday F.C., które zapłaciło za niego trzy miliony funtów. W tym angielskim zespole Gilles wywalczył sobie miejsce w podstawowej jedenastce i w pierwszym sezonie występów na placu gry pojawił się 27 razy. Sheffield spadło jednak z Premier League do League One, a belgijski napastnik w zimowym okienku transferowym w sezonie 2000/2001 trafił do Aston Villi. Po zakończeniu ligowych rozgrywek De Bilde powrócił do Anderlechtu. W sezonie 2001/2002 w 27 spotkaniach strzelił dwanaście bramek i należał do czołówki ligowych strzelców. W letnim okienku transferowym w 2003 roku Gilles związał się umową z Lierse SK. W późniejszym okresie przeniósł się do KVC Willebroek-Meerhof, gdzie zakończył swoją karierę.
Kariera reprezentacyjna.
W reprezentacji Belgii De Bilde zadebiutował w 1994 roku. W 2000 roku Robert Waseige powołał go do 22-osobowej kadry na mistrzostwa Europy. Belgowie na imprezie tej nie przebrnęli przez rundę grupową, a sam Gilles zagrał tylko w ostatnim meczu "Czerwonych Diabłów" przeciwko Turcji, kiedy to zastąpił w 77 minucie Luca Nilisa. Łącznie dla drużyny narodowej wychowanek Eendracht Aalst zaliczył 25 występów, w których dwa razy wpisał się na listę strzelców.

</doc>
<doc id="1286176" url="https://pl.wikipedia.org/wiki?curid=1286176" title="Beatrice (zespół muzyczny)">
Beatrice (zespół muzyczny)

Beatrice (punk) – węgierski zespół punkrockowy.
Historia.
Beatrice początkowo powstał w 1969 roku jako żeński zespół rockowy (pierwszy taki zespół na Węgrzech) wykonujący covery popularnych piosenek rockowych jak „House of the Rising Sun” zespołu The Animals. Skład zmieniał się kilka razy w latach 70. Ostatecznie ustalił się:Mónika Csuka (śpiew, gitara); Katalin Nagy (klawisze); Kriszta Hamar (gitara basowa) and Mária Csuka (perkusja). W tym składzie nie dokonano rejestracji dorobku artystycznego.
W 1976 do zespołu dołączył wokalista Feró Nagy, mąż Móniki Csuki. W 1977 Katalin Nagy i Kriszta Hamar opuściły Beatrice. Feró przyjął gitarzystę Sándora Bencsika i basistę Andrása Temesváriego. W tym składzie zespół wykonywał głównie popularne w tym czasie piosenki disco. Ich najbardziej popularnym przebojem był utwór „Gyere, kislány, gyere” („Chodź dziewczyno, chodź”), który spopularyzował disco na Węgrzech i został przebojem roku na radiowej liście przebojów. W 1978 zespół Beatrice rozwiązał się.
W 1979 roku Feró stworzył całkowicie nowy zespół pod tą samą nazwą, który w żaden sposób nie przypominał tego z czym Beatrice kojarzył się wcześniej. Beatrice grał teraz punk rocka jako pierwsza grupa na Węgrzech. Przesłanie zespołu było antykomunistyczne skierowane przeciw systemowi socjalistycznemu i zyskało na Węgrzech ogromną popularność wśród młodzieży robotniczej. Zespół był unikatową mieszanką punk rocka oraz węgierskiego folkloru.
Oryginalny skład: Feró Nagy (wokalista, frontman autor tekstów); László Lugossy (gitara); Lajos Miklóska (bas); and Tibor Donászy (perkusja). W tym składzie Beatrice znana jest głównie z singli „Nagyvárosi farkas” („Wielkomiejski wilk”), „Beatrice Blues” i „Jerikó” („Jerycho”). Pierwszy album zespołu został zabroniony przez węgierski rząd socjalistyczny i został opublikowany dopiero w 1993 roku.

</doc>
<doc id="1286185" url="https://pl.wikipedia.org/wiki?curid=1286185" title="Góra Pobaba">
Góra Pobaba

Góra Pobaba – częściowo zalesione wzgórze o wysokości 456 m n.p.m. Znajduje się na Wyżynie Olkuskiej na południe od miejscowości Gorenice w Parku Krajobrazowym Dolinki Krakowskie w województwie małopolskim, przy granicy gminy Olkusz i gminy Krzeszowice.

</doc>
<doc id="1286186" url="https://pl.wikipedia.org/wiki?curid=1286186" title="Karsienko">
Karsienko

 
Karsienko – jezioro w Puszczy Rzepińskiej, w Polsce, położone w województwie lubuskim, w powiecie sulęcińskim, w Gminie Torzym.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Karsienko". W różnych publikacjach i na mapach topograficznych jezioro to występuje pod nazwą "Ciemne".
Powierzchnia zwierciadła wody według różnych źródeł wynosi od 20,0 ha do 24,7 ha. 
Zwierciadło wody położone jest na wysokości 86,2 m n.p.m. Głębokość maksymalna jeziora wynosi 4,1 m.
Znajduje się ok. 2 km na południowy zachód od miejscowości Torzym. Obok jeziora Karsienko (Ciemnego) na wschód znajduje się Jezioro Wilcze (Jasne).
W czerwcu 2020 r. miała miejsce akcja wydobycia z jeziora 1650 pocisków, głównie rakietowych, z czasów II wojny światowej. Niski poziom wody spowodowany suszą sprawił, że znajdująca się blisko brzegu amunicja wyłoniła się ponad poziom lustra wody. W czterodniowych działaniach brały udział patrole saperskie z Krosna Odrzańskiego, Głogowa, Bolesławca, grupa nurków minerów z 12 Dywizjonu Trałowców ze Świnoujścia z 8 Flotylli Obrony Wybrzeża oraz – zabezpieczając miejsce akcji – policjanci z Sulęcina i leśnicy z Leśnictwa Gajec z Torzymia. Wyłowione pociski zostały przewiezione na poligon w Wędrzynie i tam zniszczone. Pochodzenie arsenału nie jest jasne – podejrzewa się, że zostały tam porzucone tuż po wojnie. Wśród znalezionej amunicji znajdowały się zarówno pociski niemieckie (kal. 80 mm), jak i radzieckie „Katiusze”.

</doc>
<doc id="1286188" url="https://pl.wikipedia.org/wiki?curid=1286188" title="Osławka">
Osławka



</doc>
<doc id="1286191" url="https://pl.wikipedia.org/wiki?curid=1286191" title="Jezioro Wilcze (województwo lubuskie)">
Jezioro Wilcze (województwo lubuskie)

 
Jezioro Wilcze – jezioro w Puszczy Rzepińskiej, w Polsce, położone w województwie lubuskim, w powiecie sulęcińskim, w Gminie Torzym.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wilcze". W różnych publikacjach i na mapach topograficznych jezioro to występuje pod nazwami "Jezioro Jasne" lub "Jezioro Zygmuntowskie".
Powierzchnia zwierciadła wody według różnych źródeł wynosi od 25,0 ha do 27,0 ha. 
Zwierciadło wody położone jest na wysokości 85,1 m n.p.m. lub 84,9 m n.p.m. Głębokość maksymalna jeziora to 10,6 m.
Znajduje się ok. 2 km na południe od miejscowości Torzym. Obok jeziora Wilczego (Jasnego) na zachód znajduje się jezioro Karsienko (Ciemne).

</doc>
<doc id="1286192" url="https://pl.wikipedia.org/wiki?curid=1286192" title="Wróżna Góra">
Wróżna Góra

Wróżna Góra – wzgórze o wysokości 269 m n.p.m. Znajduje się w południowo-wschodniej części miejscowości Modlniczka przy granicy z Krakowem. Na wzgórzu znajduje się Fort Pasternik.

</doc>
<doc id="1286193" url="https://pl.wikipedia.org/wiki?curid=1286193" title="Jezioro Wielkie (powiat sulęciński)">
Jezioro Wielkie (powiat sulęciński)

 
Jezioro Wielkie – jezioro w woj. lubuskim, w pow. sulęcińskim, w gminie Torzym, leżące na terenie Pojezierza Lubuskiego
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wielkie". W różnych publikacjach i na mapach topograficznych jezioro to występuje pod nazwą "Wielicko", "Jezioro Wielickie" lub "Gądkowskie". Południowo-zachodnia część akwenu (lejkowato zwężająca się w stronę ujścia Pliszki) nosi nazwę "Łapinóg", a północno-zachodnia zatoka bywa nazywana "jeziorkiem Małym".
Powierzchnia zwierciadła wody według różnych źródeł wynosi od 101,0 ha do 103,2 ha.
Zwierciadło wody położone jest na wysokości 54,3 m n.p.m. lub 54,6 m n.p.m. Średnia głębokość jeziora wynosi 1,5 m, natomiast głębokość maksymalna 3,5 m.
W oparciu o badania przeprowadzone w 2001 roku wody jeziora zaliczono do III klasy czystości.
Znajduje się ok. 1 km na południe od miejscowości Gądków Wielki.
Przez Jezioro Wielickie przepływa rzeka Pliszka w swym środkowym biegu.

</doc>
<doc id="1286201" url="https://pl.wikipedia.org/wiki?curid=1286201" title="Huciska (polana)">
Huciska (polana)

Huciska lub Huty – polana reglowa w Dolinie Chochołowskiej w Tatrach Zachodnich. Położona jest po wschodniej stronie Chochołowskiego Potoku, na wypłaszczeniu, na wysokości 980–1050 m n.p.m. Nazwa polany pochodzi od istniejącej tutaj w dawnych czasach kopalni i huty rud żelaza. Rozszerzenie doliny tworzące polanę utworzone zostało w miękkich, czerwonych łupkach górnego triasu.
W stokach wznoszącej się nad polaną Klinowej Czuby w kopalni zwanej Huciańskie Banie, na przełomie XVIII i XIX wieku z czerwonych wapieni jury reglowej wydobywano rudy kwarcowo-hematytowe z domieszką węglanów i pirytów. Wożono stąd rudę żelaza do huty w Kuźnicach tzw. Drogą pod Reglami. O istnieniu huty świadczy zapisek z 1657 r. W 1793 r. kopalnię odwiedził Baltazar Hacquet. W XIX wieku z uwagi na nierentowność w całych Tatrach zaprzestano wydobycia rud.
Polana znajduje się na dość urodzajnych aluwiach naniesionych przez potok spływający z Kamiennego Żlebu. Ciągnie się wzdłuż tego potoku we wschodnim kierunku od drogi biegnącej Doliną Chochołowską. W przeszłości polana była intensywnie użytkowana pastersko, obecnie odbywa się na niej wypas kulturowy. Dawniej istniały na niej również szałasy pasterskie. Niekiedy ukrywali się w nich zbójnicy; w 1809 roku stoczyli potyczkę, w której zwycięsko odparli siły austriackie wzmocnione strażą obywatelską. Istniejący przy drodze krzyż ufundował w 1932 r. Andrzej Wróbel z Cichego. Przed wojną istniało na polanie prywatne schronisko gazdy z Ratułowa, tzw. schronisko Bukowskich. Zostało spalone przez Niemców w styczniu 1945 r. – jego fundamenty czasem mylnie brane są za pozostałości zakładu hutniczego.
Do 1997 na polanie znajdował się parking dla samochodów. Decyzją właścicieli terenu – Wspólnoty Leśnej Uprawnionych Ośmiu Wsi – ograniczono wjazd samochodów tylko do Siwej Polany. Obecnie polana Huciska jest końcową stacją kolejki turystycznej „Rakoń”, dowożącej turystów z Siwej Polany. Mieści się też tutaj pośredni punkt wypożyczalni rowerów, którymi można dojechać do leśniczówki TPN. Na polanie znajdują się szałasy i ławki dla turystów.
Z rzadkich w Polsce gatunków roślin stwierdzono występowanie turzycy dwupiennej i złoci małej.

</doc>
<doc id="1286206" url="https://pl.wikipedia.org/wiki?curid=1286206" title="3 Pułk Saperów Wileńskich">
3 Pułk Saperów Wileńskich

3 Pułk Saperów Wileńskich (3 psap), 3 Wileński Batalion Saperów (3 Wbsap.) – oddział saperów Wojska Polskiego w II Rzeczypospolitej.
Batalion (pułk) był jednostką wojskową istniejącą w okresie pokoju i spełniająca zadania mobilizacyjne wobec oddziałów i pododdziałów saperów. Spełniał również zadania organizacyjne i szkoleniowe. Stacjonował w Grudziądzu i w Wilnie. W 1939, po zmobilizowaniu jednostek przewidzianych planem mobilizacyjnym, został rozwiązany.
Historia pułku.
Dowództwo 3 Pułku Saperów Wileńskich sformowało się 6 czerwca 1921 roku w Grudziądzu z dowódcą pułku, ppłk. Włodzimierzem Dołęgą-Dziakiewiczem na czele, przybyło dnia 27 czerwca do Wilna, a sam pułk został sformowany 22 sierpnia 1921 roku w garnizonie Wilno z połączenia I, XIX i XXIX batalionów saperów oraz III zapasowego batalionu saperów. Na bazie ostatniego pododdziału utworzono kadrę batalionu zapasowego.
Pułk po raz pierwszy obchodził uroczyście swoje święto 25 lipca 1922 roku, w dniu św. Krzysztofa, patrona Wilna. Mszę polową celebrował ks. bp. Władysław Bandurski. Defilada odbyła się w strugach deszczu. 
19 maja 1927 roku Minister Spraw Wojskowych zatwierdził dzień 25 lipca, jako datę święta pułkowego.
W 1929 roku, w związku z wprowadzeniem nowej organizacji pokojowej saperów, jednostka została przeformowana w 3 batalion Saperów Wileńskich i podporządkowana dowódcy 2 Brygady Saperów w Warszawie. Jednocześnie zostały rozwiązane dowództwa batalionów: I, XIX i XXIX.
12 marca 1934 roku batalion został podporządkowany dowódcy 1 Brygady Saperów w Warszawie, a 19 grudnia tego roku dowódcy nowo utworzonej 2 Grupy Saperów.
Klub Sportowy.
W latach 1923–1933 w jednostce działał Klub Sportowy, który posiadał m.in. sekcje wioślarską oraz lekkoatletyczną. W barwach pułku występowali medaliści Mistrzostw Polski w lekkoatletyce Jan Wieczorek, Jan Nawojczyk oraz Stefan Gniech.
Mobilizacja 1939.
3 Batalion Saperów Wileńskich był jednostką mobilizującą. W 1939 zgodnie z planem mobilizacyjnym „W” sformował:
w mobilizacji alarmowej:
w I rzucie mobilizacji powszechnej:
Wileńscy saperzy.
Kawalerowie orderu Virtuti Militari.
Oficerowie 3 pułku Saperów Wileńskich odznaczeni Krzyżem Srebrnym Virtuti Militari za wojnę 1918-1921. W nawiasach podano numer krzyża.
Organizacja i obsada personalna batalionu w 1939 roku.
Ostatnia organizacja pokojowa i obsada personalna batalionu:
Oddelegowani na kurs:
W szpitalu:
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Symbole pułku.
Sztandar.
3 grudnia 1921 roku 3 pułk Saperów Wileńskich otrzymał sztandar od Naczelnika Państwa marszałka Piłsudskiego. Po reorganizacji w 1929 r. w Wilnie stacjonował 3 batalion saperów. Powinien on mieć sztandar przejęty po 3 pułku Saperów Wileńskich.
W zbiorze relacji z Banknock znalazły się zapisy oddzielne dla „3 Pułku Saperów” i dla „3 Batalionu Saperów”. Przedstawione dwie relacje na ten temat zakładają, że chodzi faktycznie o jeden i ten sam sztandar:
Odznaka pamiątkowa.
15 stycznia 1929 roku Minister Spraw Wojskowych, Józef Piłsudski zatwierdził wzór i regulamin odznaki pamiątkowej 3 psap. Odznaka o wymiarach 50x40 mm ma kształt krzyża maltańskiego z wydłużonym dolnym ramieniem, pokrytego białą emalią. Na poziomych ramionach umieszczono daty „1921 – 1929”, na dolnym numer i inicjały „3 PS”. W centrum krzyża znajduje się tarcza emaliowana czarną, czerwoną i niebieską emalią i postacią świętego Krzysztofa z Dzieciątkiem na ramieniu. Odznaka jednoczęściowa, wykonana w tombaku srebrzonym i złoconym przez Józefa Michrowskiego z Warszawy.

</doc>
<doc id="1286211" url="https://pl.wikipedia.org/wiki?curid=1286211" title="Jadwiga Żagańska">
Jadwiga Żagańska



</doc>
<doc id="1286212" url="https://pl.wikipedia.org/wiki?curid=1286212" title="Górskie Samochodowe Mistrzostwa Polski">
Górskie Samochodowe Mistrzostwa Polski

Górskie Samochodowe Mistrzostwa Polski (skrót "GSMP") – cykl wyścigów samochodowych, organizowanych przez Polski Związek Motorowy na terenie Polski i Słowacji, rozgrywanych na trasach o charakterze krętym i górzystym.
Charakterystyka.
Idea wyścigów jest podobna do rozgrywania odcinków specjalnych w trakcie rajdów samochodowych. Istnieje jednak wiele istotnych różnic. Wyścigi GSMP rozgrywane są w terenach mocno pofałdowanych lub cała trasa prowadzi pod górę, start znajduje się znacznie niżej niż meta (nawet do 100–150 m), trasa wyścigu wiedzie po nawierzchniach asfaltowych, kierowca sam znajduje się w samochodzie podczas podjazdu (bez pilota), samochody są wyposażone w opony typu slick, zawodnicy są podzieleni na klasy według pojemności i stopnia modyfikacji pojazdu.
Grupy.
Najmocniejszą grupa jest od jakiegoś czasu "grupa E" przekształcona z poprzedniej "grupy H", gdzie startujący pojazd musi posiadać homologacje lub posiadać ją już w przeszłości lecz ją stracić. W "grupie E" dozwolone są szeroko zakrojone zmiany w samochodzie tj. lekkie elementy nadwozia czy zmiany w jednostce napędowej bolidu.
Kierowcy mogą startować również w klasie historycznej (HS) lecz ich samochód musi spełnić odpowiednie warunki.
Pojazdy.
W GSMP często stosuje się zmniejszanie masy pojazdu poprzez wymontowanie siedzeń (pozostaje tylko fotel kierowcy). Wymiana szklanych szyb na poliwęglanowe, zmiana maski i klapy bagażnika z metalowych na wykonane z tworzywa sztucznego. Wymontowanie reflektorów (oświetlenie nie jest wymagane), tapicerki i innych tego typu zbędnych dla kierowcy części.

</doc>
<doc id="1286213" url="https://pl.wikipedia.org/wiki?curid=1286213" title="Nathan Fillion">
Nathan Fillion

Nathan Craig Fillion (ur. 27 marca 1971 w Edmonton w prowincji Alberta) – kanadyjski aktor, najlepiej znany jako kapitan Malcolm „Mal” Reynolds z serialu Fox "Firefly" i filmu Jossa Whedona "Serenity" (2005), a także jako Richard Castle w serialu kryminalnym stacji ABC "Castle". Uczęszczał do Holy Trinity Catholic High School, na Concordia University of Alberta i Uniwersytet Alberty.

</doc>
<doc id="1286217" url="https://pl.wikipedia.org/wiki?curid=1286217" title="Ostrowite (Pojezierze Lubuskie)">
Ostrowite (Pojezierze Lubuskie)



</doc>
<doc id="1286220" url="https://pl.wikipedia.org/wiki?curid=1286220" title="Milotice nad Bečvou">
Milotice nad Bečvou

Milotice nad Bečvou – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 269 mieszkańców.

</doc>
<doc id="1286225" url="https://pl.wikipedia.org/wiki?curid=1286225" title="Leisurely Pedestrians, Open Topped Buses and Hansom Cabs with Trotting Horses">
Leisurely Pedestrians, Open Topped Buses and Hansom Cabs with Trotting Horses

Leisurely Pedestrians, Open Topped Buses and Hansom Cabs with Trotting Horses – brytyjski niemy film krótkometrażowy z 1889 roku w reżyserii Williama Friese-Greene'a, nagrany w Hyde Park, w Londynie.

</doc>
<doc id="1286226" url="https://pl.wikipedia.org/wiki?curid=1286226" title="Powstanie rojalistów w Szkocji">
Powstanie rojalistów w Szkocji

Powstania rojalistyczne w Szkocji 1648-1654 były kontynuacją wojny domowej z lat 1644-1645.
Wstęp.
Po zakończeniu walk w latach 1644-1645 Karol I podjął rozmowy z parlamentem angielskim. Zwolennicy Covenantu starali się załatwić pozytywnie polityczne i religijne warunki traktatu, nie udało im się jednak ustanowić prezbiterianizmu jako religii państwowej. Obawiali się także tego, że zwolennicy parlamentu mogą zagrozić szkockiej niepodległości. Wielu z nich uważało, że pod rządami parlamentu, kraj przekształci się w prowincję angielską.
Sytuacja ta spowodowała że, prezbiterianie dowodzeni przez Jamesa Hamiltona 1 księcia Hamilton, wysłali w roku 1648 do Anglii swoje wojska, które miały za zadanie przywrócenie tronu dla Karola I. Wojska te zostały jednak pobite przez New Model Army Olivera Cromwella w bitwie pod Preston. Akcja Szkotów wywołała wybuch krótkiej wojny domowej wśród zwolenników Covenantu. Radykalniejsi prezbiterianie pod wodzą Earla of Argyll podjęli walkę z główną armią Szkocką pod wodzą Davida Leslie. Obie grupy starły się we wrześniu 1648 r. w bitwie pod Stirling, po której zawarto pokój.
W roku 1649 parlament kadłubowy nakazał stracić Karola I oraz Jamesa Hamiltona, pojmanego w bitwie pod Preston. W tej sytuacji w Szkocji główną siłą pozostali najbardziej radykalni prezbiterianie. 
Porażka i śmierć Jamesa Grahama.
W czerwcu 1649 r. Karol II ustanowił Jamesa Grahama 1 Markiza of Montrose na głównodowodzącego siłami w Szkocji. Rozpoczął też oficjalne rozmowy z radykalnymi prezbiterianami. Chcąc pozyskać dla siebie tron Karol II gotowy był pójść na daleko idące ustępstwa na rzecz zwolenników Covenantu. W marcu 1650 r. markiz Montrose wylądował w Orkney, przejmując dowodzenie nad niewielkimi oddziałami, składającymi się przeważnie z żołnierzy z kontynentu europejskiego, wysłanych mu jako wsparcie. Podczas marszu przez kraj markiz daremnie starał się przeciągnąć na swoją stronę miejscowe klany. Dnia 27 kwietnia Graham został zaskoczony i pobity przez przeciwników w bitwie pod Carbisdale w Ross-Shire. Po krótkiej podróży, markiz poddał się w końcu siłom Macleoda of Assynt. Jako jeniec został przewieziony do Edynburga, gdzie dnia 20 maja parlament skazał go na karę śmierci. Dzień później markiz został powieszony.
Powstania rojalistów 1651-1654.
W latach 1651-1654 doszło do wybuchu powstań rojalistów w Szkocji. Ostatnią twierdzą, która wpadła w maju 1652 r. w ręce wojsk parlamentu był Dunnottar Castle. Mimo to Szkoci uzyskali 30 miejsc w zjednoczonym parlamencie, a generał Monck został mianowany gubernatorem militarnym w Szkocji. Sprawował on też władzę nad angielskimi wojskami stacjonującymi w Szkocji. 
Nieliczni rojaliści schronili się w rejonie Highland, gdzie w latach 1653-1655 doszło do wybuchu nowego powstania Rojalistów. Po wysłaniu w ten rejon 6000 żołnierzy angielskich powstanie zostało zdławione. Po upadku powstania Monck wybudował linię fortów wzdłuż całego obszaru Highlands m.in. w Inverness. W kraju zapanowało bezprawie. Dochodziło do rabunków dokonywanych przez bandy tzw. Mosstrooper, byłych szkockich żołnierzy atakujących także rodzimą ludność. 
Po śmierci Cromwella w roku 1658, Monck uznał restaurację Karola II, jako najkorzystniejszą dla obrony interesów państwa. W roku 1660 na czele swoich sił pomaszerował na południe Szkocji, gdzie zamierzał pomóc w przywróceniu monarchii. Po przywróceniu restauracji Stuartów, wiele problemów pozostało jednak nierozwiązanych. Sytuacja ta doprowadziła do wybuchu jakobickiego powstania w roku 1688.

</doc>
<doc id="1286227" url="https://pl.wikipedia.org/wiki?curid=1286227" title="The Dark Knight">
The Dark Knight



</doc>
<doc id="1286230" url="https://pl.wikipedia.org/wiki?curid=1286230" title="Pływanie na Letnich Igrzyskach Olimpijskich 1908">
Pływanie na Letnich Igrzyskach Olimpijskich 1908

Wyniki zawodów pływackich podczas Igrzysk Olimpijskich w Londynie, które odbyły się w dniach 13–25 lipca 1908 r. na White City Stadium, w Londynie. W sześciu konkurencjach uczestniczyło 100 pływaków z 14 państw.

</doc>
<doc id="1286234" url="https://pl.wikipedia.org/wiki?curid=1286234" title="Roxanne">
Roxanne

Roxanne – utwór zespołu The Police pierwotnie wydany w 1978 roku promujący debiutancki album zespołu, "Outlandos d’Amour". Wydany ponownie na stronie B singla "Can't Stand Losing You" w 1979 roku zdobywając dużą popularność i stając się pierwszym przebojem zespołu. Utwór dotyczy prostytutki z Francji, dlatego stacje radiowe odmawiały promocji singla w radiu.
W 2004 roku magazyn „Rolling Stone” umieścił utwór na 388. miejscu swojej listy 500 utworów wszech czasów.

</doc>
<doc id="1286237" url="https://pl.wikipedia.org/wiki?curid=1286237" title="Grigorij Galicyn">
Grigorij Galicyn

Grigorij Aleksandrowicz Galicyn (ros.: Григорий Александрович Галицын), pseud. A. Obolenski (ur. w 1957 w Rozdilinie na Ukrainie, wówczas ZSRR, zm. 13 listopada 2021) – rosyjski i radziecki fotograf i reżyser filmów erotycznych.

</doc>
<doc id="1286240" url="https://pl.wikipedia.org/wiki?curid=1286240" title="Rosemary Harris">
Rosemary Harris

Rosemary Ann Harris (ur. 19 września 1927 w Ashby) − brytyjska aktorka, nominowana do Oscara za rolę drugoplanową w filmie "Tom i Viv". Występowała w roli cioci May w filmach o "Spider-Manie".

</doc>
<doc id="1286241" url="https://pl.wikipedia.org/wiki?curid=1286241" title="Grusza drobnoowocowa">
Grusza drobnoowocowa

Grusza drobnoowocowa ("Pyrus calleryana " Desc.) – gatunek roślin z rodziny różowatych. Pochodzi z południowo-wschodnich Chin, Korei i Japonii. Jeden z gatunków wyjściowych w hodowli grusz wschodnich (azjatyckich).

</doc>
<doc id="1286244" url="https://pl.wikipedia.org/wiki?curid=1286244" title="Niedźwiedno">
Niedźwiedno

Niedźwiedno – jezioro w Polsce położone w województwie lubuskim, w powiecie świebodzińskim, w gminie Skąpe – 3 km na wschód od miejscowości Ołobok.
Jezioro Niedźwiedno leży w zróżnicowanej morfologicznie Rynnie Świebodzińsko-Podłogórskiej powstałej w czasie Zlodowacenia Bałtyckiego, która łączy się z Rynną Wilkowsko-Przetocznicką i Ratoszyńską. Zbiornik został sztucznie spiętrzony poprzez wybudowanie grobli czołowej z zastawką od strony południowej. Brzegi jeziora w większości są twarde, strome o charakterze klifowym. Na zachód od jeziora przebiega droga wojewódzka nr 276 relacji Krosno Odrzańskie – Świebodzin (w miejscowości Radoszyn należy skręcić do wsi Łąkie).
Hydronimia.
Do 1945 roku jezioro nazywane było "Galgen See". Obecna nazwa została wprowadzona urzędowo 3 listopada 1950 roku. Państwowy rejestr nazw geograficznych jako nazwę oboczną podaje "Jezioro Chociolskie".
Morfometria.
Według danych Instytutu Meteorologii i Gospodarki Wodnej powierzchnia zwierciadła wody jeziora wynosi 49,5 ha. Średnia głębokość zbiornika wodnego to 2,7 m, a maksymalna to 5,8 m. Lustro wody znajduje się na wysokości 72,1 m n.p.m. Objętość jeziora wynosi 1336,5 tys. m³. W innych źródłach powierzchnia jeziora nieco się różni, według danych Instytutu Rybactwa Śródlądowego powierzchnia zwierciadła wody jeziora wynosi 48,0 ha, natomiast A. Choiński podał wielkość jeziora jako 48,0 ha.
Według Mapy Podziału Hydrograficznego Polski leży na terenie zlewni szóstego poziomu "Zlewnia jez. Niedźwiedno". Identyfikator MPHP to 158523.
Zagospodarowanie.
Administratorem wód jeziora jest Regionalny Zarząd Gospodarki Wodnej we Wrocławiu. Utworzył on obwód rybacki, który obejmuje wody jeziora (obwód rybacki jezioro Niedźwiedno na rzece Dopływ z jeziora Niedźwiedno – Nr 1). Gospodarkę rybacką na jeziorze prowadzi państwowe Gospodarstwo Rybackie w Zbąszyniu.
Czystość wód i ochrona środowiska.
W 1993 stan wód jeziora sklasyfikowano według ówczesnych kryteriów w II klasie czystości. Podczas badań stwierdzono przekroczenie stężenia związków azotu i w mniejszym stopniu fosforu. Norm pierwszej klasy nie spełniała również zbyt wysoka przewodność elektrolityczna wody w jeziorze. Przeźroczystość wód jeziora wynosiła 2,3 m, pozostałe wskaźniki kwalifikowały się do wód I klasy czystości.
Jezioro Niedźwiedno w wyniku badań z 1993 roku zostało zakwalifikowane jako bardzo podatne na degradujące wpływy zewnętrzne, w związku z czym zostało zaliczone do III kategorii podatności na degradację. Oznacza to, że jest to jezioro o słabych warunkach naturalnych. Wpływ na tak złą ocenę miała niska głębokość średnia, nieduża objętość epilimnionu, która nie sprzyja "rozcieńczeniu" zanieczyszczeń, dość wysoki procent wymiany wód w ciągu roku oraz brak stratyfikacji termicznej jeziora.
Jezioro znajduje się na obszarze obszaru chronionego krajobrazu o nazwie Rynna „Ołoboku i Paklicy”. Głównym założeniem ochronnym tej strefy jest ochrona naturalnego korytarza ekologicznego wzdłuż wspomnianej rynny polodowcowej.

</doc>
<doc id="1286245" url="https://pl.wikipedia.org/wiki?curid=1286245" title="Krzyż Zasługi dla Kobiet (Prusy)">
Krzyż Zasługi dla Kobiet (Prusy)

Krzyż Zasługi dla Kobiet (niem. "Frauen-Verdienstkreuz") – damskie odznaczenie Królestwa Prus nadawane w latach 1907-1918.
Historia.
Ten dość rzadki krzyż był w rzeczywistości medalem. Ustanowiony został 22 października 1907 jako dwuklasowe odznaczenie (ze złotą i srebrną odznaką) przez małżonkę cesarza niemieckiego i króla Prus Wilhelma II, cesarzową Augustę Wiktorię w celu uhonorowania kobiet zajmujących się działalnością charytatywną. W sumie został nadany 458 paniom.
Po upadku pruskiej monarchii w 1918 nie był nadawany, a w 1919 został zniesiony jako odznaczenie państwowe
Wygląd.
Odznaką był okrągły, złoty lub srebrny medal, otoczony obwódką z emaliowanym na niebiesko napisem: „FÜR VERDIENSTE” („ZA ZASŁUGI”), utrzymanym w literach przypominających gotyckie liternictwo. W dolnej części obwódki znajdował się spleciony monogram cesarzowej – „AV”, z którego wychodziły emaliowane na niebiesko gałązki wawrzynu. Na awersie odznaczenia znajdował się srebrny lub złoty krzyż heraldyczny liliowy (trójlistny) z liśćmi akantu między ramionami. Rewers odznaczenia był gładki z miejscem na wygrawerowanie imienia i nazwiska odznaczonej. Uwieńczony był pruską koroną królewską, a według niektórych źródeł występują też egzemplarze zwieńczone niemiecką koroną cesarską modelu II Rzeszy.
Krzyż był noszony nad lewą piersią na białej wstążce uformowanej na kształt damskiej kokardy.

</doc>
<doc id="1286248" url="https://pl.wikipedia.org/wiki?curid=1286248" title="Eamon Sullivan">
Eamon Sullivan

Eamon Sullivan (ur. 30 sierpnia 1985 w Perth) – australijski pływak specjalizujący się w stylu dowolnym, medalista olimpijski i mistrzostw świata, były rekordzista świata na 50m i 100m stylem dowolnym.
Eamon był związany z Stephanie Rice, australijską pływaczką. Para rozstała się po Igrzyskach Olimpijskich w 2008 w Pekinie.

</doc>
<doc id="1286250" url="https://pl.wikipedia.org/wiki?curid=1286250" title="Monkeyshines">
Monkeyshines

Monkeyshines – krótkometrażowy film niemy produkcji amerykańskiej z 1890 roku. Reżyserami obrazu byli William Kennedy Dickson i William Heise. Był to pierwszy film produkcji amerykańskiej.

</doc>
<doc id="1286251" url="https://pl.wikipedia.org/wiki?curid=1286251" title="Henryk Gapski">
Henryk Gapski

Henryk Gapski (ur. 12 czerwca 1948 w Kwidzynie) – polski historyk, profesor nauk humanistycznych, specjalista w dziedzinie dziejów i kultury wspólnot zakonnych, geografii historycznej Kościoła, dziejów nowożytnych Polski i Europy Środkowo-Wschodniej.
Życiorys.
Kierował na KUL Katedrą Historii Kultury Polskiej, gdzie był dyrektorem Instytutu Geografii Historycznej Kościoła w Polsce. Był profesorem Państwowej Wyższej Szkoły Wschodnioeuropejskiej w Przemyślu. Członek Zarządu Towarzystwa Instytutu Europy Środkowo-Wschodniej w Lublinie.
Kawaler Zakonu Rycerskiego Grobu Bożego w Jerozolimie.

</doc>
<doc id="1286252" url="https://pl.wikipedia.org/wiki?curid=1286252" title="Słomka (dopływ Ołoboku)">
Słomka (dopływ Ołoboku)

Słomka ("Ołoboczek") – potok, lewobrzeżny dopływ Ołoboku o długości 15,41 km i powierzchni zlewni 49,5 km².
Potok płynie w województwie lubuskim na terenie gminy Skąpe.

</doc>
<doc id="1286263" url="https://pl.wikipedia.org/wiki?curid=1286263" title="Brzeźniczanka">
Brzeźniczanka



</doc>
<doc id="1286268" url="https://pl.wikipedia.org/wiki?curid=1286268" title="Kosierska Młynówka">
Kosierska Młynówka

Kosierska Młynówka – rzeka w Polsce, w województwie lubuskim, prawy dopływ Bobru o długości 17,83 km.

</doc>
<doc id="1286271" url="https://pl.wikipedia.org/wiki?curid=1286271" title="Jan Mazur (dziennikarz)">
Jan Mazur (dziennikarz)

Jan Mazur ps. "Jasiołek" (ur. 1947 w Jarosławiu zm. 13 lutego 2008 we Wrocławiu) – dziennikarz, redaktor muzyczny Polskiego Radia Wrocław, znawca jazzu.
Studiował polonistykę na Uniwersytecie Wrocławskim. Po wydarzeniach marcowych w 1968 zmuszony do wzięcia urlopu dziekańskiego. Wieloletni prezes Wrocławskiego Oddziału Polskiego Stowarzyszenia Jazzowego. Współorganizator festiwalu Jazz nad Odrą (wielokrotny jego konferansjer) i Wrocławskiego Festiwalu Jazzowego. Delegat środowiska dziennikarskiego na I Krajowy Zjazd NSZZ „Solidarność”.
W plebiscycie „Słowa Polskiego” w 1996 został "Dżentelmenem Roku".
Został pochowany 19 lutego 2008 roku na Cmentarzu Grabiszyńskim we Wrocławiu.

</doc>
<doc id="1286272" url="https://pl.wikipedia.org/wiki?curid=1286272" title="Wyrwa (dopływ Wiaru)">
Wyrwa (dopływ Wiaru)

Wyrwa () – rzeka przepływająca przez obszar Polski i Ukrainy, prawy dopływ Wiaru, o długości około 25 km.
Źródła rzeki znajdują się na terenie Gór Sanocko-Turczańskich pod szczytem "Kopce" (610 m n.p.m.) na wschód od wsi Jureczkowa, w odległości około 2 km od źródeł Wiaru. W rejonie Kwaszenina/Michowa rzeka wpływa na teren Ukrainy, gdzie po przepłynięciu 15–20 km poniżej miasteczka Niżankowice wpada do Wiaru.

</doc>
<doc id="1286273" url="https://pl.wikipedia.org/wiki?curid=1286273" title="Charlie piekarczykiem">
Charlie piekarczykiem

Charlie piekarczykiem (ang. "Dough and Dynamite") − amerykański film komediowy z 1914 roku, w reżyserii Charliego Chaplina. Premiera filmu odbyła się 26 października 1914.

</doc>
<doc id="1286280" url="https://pl.wikipedia.org/wiki?curid=1286280" title="Gelson Fernandes">
Gelson Fernandes

Gelson Fernandes (ur. 2 września 1986 w Prai) – szwajcarski piłkarz pochodzenia kabowerdeńskiego grający na pozycji defensywnego pomocnika.
Kariera klubowa.
Gelson urodził się w stolicy Republiki Zielonego Przylądka, Prai, jednak w młodym wieku wyemigrował do Szwajcarii. Tam też rozpoczął piłkarską karierę w klubie FC Sion. W sezonie 2002/2003 zadebiutował w jego barwach w drugiej lidze szwajcarskiej, a z sezonu na sezon występował w coraz większej liczbie meczów. W sezonie 2005/2006 wywalczył ze Sionem awans do pierwszej ligi, a w niej swój pierwszy mecz zaliczył 19 lipca przeciwko Grasshoppers Zurych (0:0). Pierwszą bramkę w profesjonalnym futbolu zdobył 14 października, gdy w doliczonym czasie gry uratował Sionowi remis 1:1 z zespołem FC Luzern. Na koniec sezonu 2006/2007 zajął ze Sionem 3. miejsce w lidze, dające prawo startu w rozgrywkach Pucharu UEFA.
14 lipca 2007 roku Gelson podpisał kontrakt z Manchesterem City. W Premier League zadebiutował 20 października w wygranym 1:0 spotkaniu z Birmingham City zmieniając w 89. minucie Brazylijczyka Elano. Od czasu debiutu stał się podstawowym zawodnikiem zespołu City, a 2 stycznia 2008 strzelił swojego premierowego gola w Premier League, a Manchester pokonał 2:0 na wyjeździe Newcastle United. W całym sezonie 2007/08 wystąpił w 26 ligowych meczach, zaś rok później w 17.
10 lipca 2009 roku przeszedł do AS Saint-Étienne, a po sezonie wypożyczono go do Chievo Werona. 1 sierpnia 2014 roku podpisał kontrakt z pierwszoligowym Stade Rennais FC.
1 lipca 2017 roku podpisał kontrakt z pierwszoligowym Eintracht Frankfurt.
Stan na: 22 maja 2019
Kariera reprezentacyjna.
Po otrzymaniu szwajcarskiego obywatelstwa Gelson występował w młodzieżowej reprezentacji Szwajcarii U-21. W 2007 roku został powołany przez selekcjonera Jakoba Kuhna do pierwszej reprezentacji i 22 sierpnia zadebiutował w towarzyskim spotkaniu z Holandią, wygranym przez Szwajcarów 2:1. Rok później razem z drużyną narodową wziął udział w Euro 2008. Fernandes z reprezentacją wywalczył awans na Mistrzostwa Świata w Piłce Nożnej 2010. W pierwszym meczu grupy H strzelił bramkę dającą zwycięstwo jego reprezentacji w meczu z Hiszpanią.

</doc>
<doc id="1286282" url="https://pl.wikipedia.org/wiki?curid=1286282" title="Jezioro Miechowskie">
Jezioro Miechowskie

 
Jezioro Miechowskie – położone w województwie lubuskim, w powiecie sulęcińskim, w gminie Lubniewice – ok. 2 km na północ od miejscowości Jarnatów.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Miechowskie". W różnych publikacjach i na mapach topograficznych jezioro to występuje pod nazwą "Jezioro Jarnatowskie".
Powierzchnia zwierciadła wody jeziora wynosi 32,5 ha

</doc>
<doc id="1286285" url="https://pl.wikipedia.org/wiki?curid=1286285" title="Zawada (umocnienie)">
Zawada (umocnienie)



</doc>
<doc id="1286290" url="https://pl.wikipedia.org/wiki?curid=1286290" title="Ndrek Luca">
Ndrek Luca

Ndrek Luca, właśc. Ndrekë Luca (ur. 3 września 1927 w Dukagjini, zm. 16 stycznia 1993 w Tiranie) – albański aktor i reżyser. 
Życiorys.
W dzieciństwie wraz z rodziną przeniósł się do Szkodry, gdzie ukończył szkołę. Brał udział w ruchu oporu. Po zakończeniu wojny studiował w szkole lotniczej w Belgradzie. W 1950 r. rozpoczął pracę aktora zawodowego występując w teatrze wojskowym. Karierę artystyczną przerwał wyjeżdżając do szkoły lotniczej w Belgradzie. Po powrocie do kraju, dzięki wstawiennictwu rosyjskiej reżyserki Ziny Andri zadebiutował 11 listopada 1950 na deskach Teatru Ludowego rolą Shpenda Gjeto w sztuce „Halil i Hajria”. W latach 80. zaczął także reżyserować. Zasłynął adaptacją sceniczną opery „Nasza ziemia” (Toka jone) z librettem Kole Jakovy.
W 1963 r. zadebiutował w filmie rolą Tomoriego w "Detyrë e posaçme". W swojej karierze zagrał ponad 30 ról filmowych, trzy z nich zostały wyróżnione nagrodami państwowymi. W 1987 odszedł na emeryturę. Pod koniec życia zaangażował się w działalność na rzecz rehabilitacji potępianego w czasach komunizmu Gjergj Fishty. 
Jego żoną była aktorka Mimika Luca.
Został uhonorowany tytułem Artysty Ludu (Artist i Popullit). W dwudziestą rocznicę śmierci artysty powstał film poświęcony jego pamięci – "Të fala nga Ndrek Luca" (reż. Mevlan Shanaj). Imię Ndreka Lucy nosi ulica w południowo-zachodniej części Tirany i w Kamzie.

</doc>
<doc id="1286296" url="https://pl.wikipedia.org/wiki?curid=1286296" title="Komisja rewizyjna">
Komisja rewizyjna

Komisja rewizyjna – organ kontrolny, który może działać w spółkach z ograniczoną odpowiedzialnością, spółdzielniach lub w stowarzyszeniach, a także organ wewnętrzny organu stanowiącego jednostki samorządu terytorialnego. 
Działa samodzielnie albo obok rady nadzorczej. Do jej kompetencji należy wykonywanie nadzoru, zwłaszcza po zakończeniu roku obrachunkowego, w zakresie badania bilansu, podziału zysku, pokrycia strat itp. 
Jeżeli umowa spółki (bądź statut albo nadrzędne przepisy prawa) nie przewiduje powołania rady nadzorczej, komisja rewizyjna może sprawować stały nadzór nad działalnością spółki.

</doc>
<doc id="1286297" url="https://pl.wikipedia.org/wiki?curid=1286297" title="Hello, Mabel">
Hello, Mabel

Hello, Mabel – amerykański niemy film komediowy z 1914 roku, w reżyserii Mabel Normand. Premiera filmu odbyła się 8 października 1914.

</doc>
<doc id="1286299" url="https://pl.wikipedia.org/wiki?curid=1286299" title="Louis Le Vau">
Louis Le Vau

Louis Le Vau (ur. 1612 lub 1613 w Paryżu, zm. 11 października 1670 tamże) – francuski architekt, jeden z głównych przedstawicieli barokowego klasycyzmu we Francji, jeden z najważniejszych architektów czasów Ludwika XIV. Był autorem licznych domów i pałaców w pobliżu Paryża, w tym Vaux-le-Vicomte i Wersalu, istotnych dla powstania tzw. stylu Ludwika XIV.
Nieznany jest przebieg edukacji Le Vau. Jedna z hipotez mówi, że uczył się u swojego ojca kamieniarza. Pierwszą realizacją młodego architekta był Hôtel de Bautru (1634-37, zniszczony). Wraz z ojcem pracował przy domach na Île Saint-Louis. W 1639 roku rozpoczął budowę Hôtel Lambert, wzniósł także Hôtel de Lauzun (1656-58), Collège des Quatre Nations - obecnie Institut de France (od 1662) i szpital La Salpetrière w Paryżu. Pracował przy paryskich kościołach Saint-Sulpice i Saint-Louis-en-l'Ile oraz podczas rozbudowy Luwru, Tuileries i zamku Vincennes.
W 1654 roku zastąpił Jacques’a le Mercier na stanowisku "Premier Architecte", później został "Intendant des Bâtiments du Roi". Tworzył wówczas dla króla oraz najbardziej znaczących osobistości, m.in. Nicolasa Fouqueta, dla którego wraz z Charlesem Le Brun i André Le Nôtre stworzył zespół parkowo-pałacowy Vaux-le-Vicomte (1656-61). Ci sami artyści pracowali dla Ludwika XIV przy przebudowie Wersalu; Le Vau prace nadzorował aż do swojej śmierci.
Jego grobowiec znajduje się w kościele Saint Germain l’Auxerrois w Paryżu.

</doc>
<doc id="1286314" url="https://pl.wikipedia.org/wiki?curid=1286314" title="Antoni Strzelbicki">
Antoni Strzelbicki

Antoni Strzelbicki (ur. 26 czerwca 1922 w Gorlicach, zm. 3 stycznia 2002 w Gdyni) – polski kapitan żeglugi wielkiej, publicysta, pisarz, reportażysta, tłumacz literatury pięknej.
Życiorys.
Syn Aleksandra Strzelbickiego, emerytowanego radcy wojewódzkiego i Zofii Bielawskiej. Pochodził z polsko-ukraińskiego rodu Strzelbickich/Strilbyćkich herbu Sas. W 1939 r. ukończył I klasę liceum humanistycznego im. B. Nowodworskiego w Krakowie i tamże w 1945 r. zdał maturę. Podczas wojny w Armii Krajowej, (pułk „Żelbet”, batalion „Baszta”, III kompania, I pluton). Od września 1945 do września 1948 r. studiował na Wydziale Nawigacyjnym Państwowej Szkoły Morskiej i od tego czasu pracował w Polskich Liniach Oceanicznych w Gdyni (od 1958 r. na stanowisku kapitana). W latach 1970-1975 w ramach kontraktu „Polservice” pracował w Nigerii jako kapitan portów Sapele, Warri i Lagos. Od 1986 r. na emeryturze. 
Popularyzator wiedzy o tematyce morskiej, autor książek popularno-historycznych, poświęconych tej tematyce. Reportaże z podróży zamieszczał m.in. w pismach: „Morze” (debiut w 1955 r.), „Ster”, „Tygodnik Morski”, „Przekrój”, „Wybrzeże”, „Horyzont”. Od 1985 r. członek gdańskiego oddziału Związku Literatów Polskich. 
Ordery, odznaczenia i nagrody: Krzyż Kawalerski Orderu Odrodzenia Polski, Krzyż Partyzancki, Medal Zwycięstwa i Wolności 1945, Odznaka Grunwaldzka, Złota Odznaka „Zasłużony Pracownik Morza”, odznaka „Zasłużony Pracownik PLO” I klasy, Medal 40-lecia Polski Ludowej.
Żonaty z Zofią Jóźwik. Mieszkał w Gdyni.

</doc>
<doc id="1286319" url="https://pl.wikipedia.org/wiki?curid=1286319" title="Marcin Badeni">
Marcin Badeni

Marcin Badeni herbu Bończa (ur. 1751, zm. 12 listopada 1824) – członek Rady Generalnej Konfederacji Generalnej Królestwa Polskiego w 1812 roku, polski mąż stanu okresu Księstwa Warszawskiego i Królestwa Kongresowego, działacz gospodarczy, szambelan Stanisława Augusta Poniatowskiego.
Życiorys.
Pochodził z rodziny szlacheckiej Badenich, był synem Sebastiana, sędziego, i Marianny Lisowskiej. Żoną Marcina była Marianna Wawrzecka (1762-1824) siostra generała Tomasza Wawrzeckiego. Jego synem był Sebastian Badeni. 
Był dyrektorem III kancelarii przybocznej króla, wybrany komisarzem Komisji Policji Obojga Narodów w 1791 roku, członkiem Zgromadzenia Przyjaciół Konstytucji Rządowej.
Członek Komisji Dyrekcji Biletów Kasowych Księstwa Warszawskiego w latach 1810–1813. Radca Rady Stanu Księstwa Warszawskiego w 1811 roku, dyrektor generalny Dyrekcji Dóbr i Lasów Narodowych w 1811 roku. W 1812 roku jako członek Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego.
Senator-wojewoda Królestwa Kongresowego w 1815 roku, senator-wojewoda Królestwa Kongresowego w 1819 roku. Minister sprawiedliwości (1820), dyrektor kancelarii Stanisława Augusta Poniatowskiego. Do grona osób, z którymi utrzymywał bliskie kontakty, należeli: Franciszek Karpiński, Kajetan Koźmian, Julian Ursyn Niemcewicz i Stanisław Staszic.
Jego nazwisko stało się synonimem ogłady towarzyskiej, gdyż znany był z poczucia humoru i umiejętności taktownego zachowania. Trafnie też ocenił Dekret grudniowy znoszący chłopską niewolę:
W podobny sposób opisał swobody, jakie zapewniać miała Konstytucja Królestwa Polskiego:
Swoją działalnością w rodzinnych dobrach stał się symbolem gospodarności. Znane jest przysłowie: „Kto ma Bejsce, Podolany, może siadać między pany. Kto ma Bejsce, ma dobre miejsce”.
W kaplicy w Bejscach znajduje się urna z jego sercem.

</doc>
<doc id="1286328" url="https://pl.wikipedia.org/wiki?curid=1286328" title="Wilanowska Kolej Wąskotorowa">
Wilanowska Kolej Wąskotorowa



</doc>
<doc id="1286334" url="https://pl.wikipedia.org/wiki?curid=1286334" title="Owijacz">
Owijacz

Owijacz – rodzaj długiego, prostokątnego kawałka płótna, owijanego spiralnie na nodze od kostki do kolana, zakończonego trokami do wiązania. 
Zakładane na trzewik i na spodnie owijacze stosowane były jako część umundurowania piechoty i strzelców konnych w wielu krajach, także w Polsce.

</doc>
<doc id="1286336" url="https://pl.wikipedia.org/wiki?curid=1286336" title="Kolekcja Stanisława Barei">
Kolekcja Stanisława Barei

Kolekcja Stanisława Barei - seria filmów zamieszczanych w "Kinie Komedii" - magazynie wydawanym przez "Carisma Entertainment Group". W "Kolekcji..." ukazało się 7 filmów i jeden serial Stanisława Barei. "Kolekcja..." ukazywała się w latach 2006 - 2007. Obejmuje 12 płyt DVD.

</doc>
<doc id="1286339" url="https://pl.wikipedia.org/wiki?curid=1286339" title="Owijacze">
Owijacze



</doc>
<doc id="1286340" url="https://pl.wikipedia.org/wiki?curid=1286340" title="Parlament Francji">
Parlament Francji

Parlament Francji – organ francuskiej władzy ustawodawczej.
Obecny system parlamentarny jest bikameralny i dzieli się na:
Organizacja władzy.
Obie izby parlamentu urzędują w osobnych siedzibach, którymi są:
Kongres Parlamentu Francuskiego to wspólne posiedzenie Zgromadzenia Narodowego i Senatu, zwoływane w Pałacu Wersalskim.
Każda izba parlamentu ma swoje reguły oraz zasady którymi poddawani są jej członkowie.
Parlament spotyka się w trakcie jednej 9 miesięcznej sesji w trakcie roku. W razie nagłej sprawy, Prezydent może podjąć decyzję o zwołaniu specjalnej sesji parlamentu. Władza parlamentarna została osłabiona w trakcie istnienia Czwartej Republiki. Zgromadzenie Narodowe może przyjąć wotum nieufności dla rządu jeśli rząd nie uzyska absolutnej większości głosów. W rezultacie rząd (Premier oraz ministrowie) muszą zdobyć większość głosów ze strony ugrupowania, które reprezentują, a zarazem powinno posiadać wystarczającą liczbę głosów aby przyjąć wotum zaufania. Okres rządzenia rządu i prezydenta pochodzących z przeciwnych obozów politycznych nazywa się koabitacją.
Członkowie parlamentu posiadają immunitet poselski. Obie izby parlamentu posiadają swoje komisje które zajmują się sprawami pozostających w kompetencjach danej izby. Jeśli jest to konieczne w celu zbadań pewnych spraw związanym z życiem izby może powstać komisja śledcza, która może uchylić immunitet.
W 2011 roku liczba senatorów została zwiększona z 321 do 348.

</doc>
<doc id="1286341" url="https://pl.wikipedia.org/wiki?curid=1286341" title="John J. Pershing">
John J. Pershing



</doc>
<doc id="1286347" url="https://pl.wikipedia.org/wiki?curid=1286347" title="Polityka Korei Południowej">
Polityka Korei Południowej



</doc>
<doc id="1286353" url="https://pl.wikipedia.org/wiki?curid=1286353" title="Płyćwia (stacja kolejowa)">
Płyćwia (stacja kolejowa)

Płyćwia – stacja kolejowa w Płyćwi, w województwie łódzkim, w Polsce.
W roku 2017 stacja obsługiwała 150–199 pasażerów na dobę.

</doc>
<doc id="1286358" url="https://pl.wikipedia.org/wiki?curid=1286358" title="Genodermatozy">
Genodermatozy

Genodermatozy – jakiekolwiek uwarunkowane genetycznie choroby skóry: należą tu liczne choroby skóry lub zespoły dotyczące wielu narządów, w tym także skóry.
Przykładem genodermatozy może być pęcherzowe oddzielanie się naskórka, rybia łuska, dziedziczny obrzęk naczynioruchowy, dziedziczna koproporfiria, dziedziczne teleangiektazje, stwardnienie guzowate, nerwiakowłókniakowatości, zespół Peutza-Jeghersa, dziedziczna dyschromatoza symetryczna czy dyschromatoza uniwersalna.

</doc>
<doc id="1286363" url="https://pl.wikipedia.org/wiki?curid=1286363" title="Port lotniczy Port Vila">
Port lotniczy Port Vila

Port lotniczy Port Vila (IATA: VLI, ICAO: NVVV) – międzynarodowy port lotniczy położony w Port Vila. Jest największym portem lotniczym Vanuatu i głównym hubem linii lotniczych Air Vanuatu. Długość pasa pozwala na przyjmowanie samolotów Boeing 767. Loty odbywają się tam 7 dni w tygodniu.
Odloty
- Air Vanuatu (Auckland, Brisbane, Canberra, Melbourne, Nadi, Numea, Honiara, Sydney
– Aircalin (Numea)
– Air Pacific (Nadi)
– Air New Zealand (Auckland)
– Qantas (Sydney)
– Virgin Blue (Sydney)
– Air Vanuatu (Epi), (Tanna), (Pentecost), (Mota lava), (Espiritu Santo), (Norsup), (Ambrim), (Sola), (Erromango), (Maewo), (Aniwa), (Futuna), (Torres), (Melekula)

</doc>
<doc id="1286377" url="https://pl.wikipedia.org/wiki?curid=1286377" title="Teofil Simchowicz">
Teofil Simchowicz

Teofil Dawid Simchowicz (hebr. שמחוביץ דוד טוביה, ur. 8 czerwca 1879 w Ciechanowcu, zm. 31 grudnia 1957 w Tel Awiwie) – polski i izraelski lekarz neurolog i neuropatolog, pionier polskiej neuropatologii. Wprowadził do medycyny termin blaszek starczych, opisał zwyrodnienie ziarnisto-wodniczkowe i objaw nosowo-podbródkowy (znany również jako objaw Simchowicza).
Życiorys.
Syn Leopolda (zm. 1931) i Reginy z domu Rosenblum (zm. 1938). Urodził się 8 czerwca 1879 roku w Ciechanowcu (w niektórych źródłach jako miejsce urodzenia podawany jest Ciechanów). W 1894 roku ukończył I Progimnazjum warszawskie. W 1898 roku zdał maturę w VI Gimnazjum w Warszawie, po czym podjął studia medyczne na Wydziale Lekarskim Cesarskiego Uniwersytetu Warszawskiego. 24 listopada 1905 roku otrzymał dyplom lekarza. W 1904 roku rozpoczął pracę jako wolontariusz w Szpitalu Starozakonnych na Czystem w Warszawie, gdzie do 1911 roku był starszym asystentem na Oddziale Neurologicznym u Edwarda Flataua.
W 1907 po śmierci dziadka odziedziczył pewną sumę pieniędzy, którą przeznaczył na dalsze kształcenie za granicą. Od 1907 do 1910 uzupełniał studia w laboratorium anatomopatologicznym Kliniki Psychiatrycznej Emila Kraepelina w Monachium, pracując pod kierunkiem Aloisa Alzheimera. Odrzucił propozycję profesury w Stanach Zjednoczonych i powrócił do kraju. Po powrocie do Warszawy został starszym asystentem w prowadzonej przez Flataua Pracowni Neurologiczno-Biologicznej przy Warszawskim Towarzystwie Psychologicznym (potem pracownia została przekazana Towarzystwu Naukowemu Warszawskiemu).
W latach 1919–1921 Simchowicz służył w Wojsku Polskim w 1. Batalionie Sanitarnym w randze kapitana-lekarza.
Od 1932 roku pełnił obowiązki dyrektora Warszawskiego Instytutu Neurobiologicznego im. E. Flataua, mieszczącego się w budynku przy ul. Puławskiej 41. Jego współpracownikami byli wtedy Eufemiusz Herman, Bronisław Karbowski, Jerzy Melzak, Natan Mesz, Jakub Pinczewski, Jakub Mackiewicz, Zygmunt Szymanowski i Natalia Zylberlast-Zand.
Kierował Przychodnią Żydowskiego Towarzystwa Dobroczynności „Pomoc Lekarska”, miał praktykę prywatną, wspólnie z Rubinem, Fejginem i Meszem prowadził Zakład Rozpoznawczo-Leczniczy przy Al. Jerozolimskich 41. Był członkiem sekcji neurologiczno-psychiatrycznej Towarzystwa Lekarskiego Warszawskiego i członkiem Warszawsko-Białostockiej Izby Lekarskiej. Współwydawca i jeden z redaktorów czasopisma „Neurologia Polska”. W 1923 roku był jednym z założycieli Zrzeszenia Lekarzy Rzeczypospolitej Polskiej. Należał do Polskiego Towarzystwa Neurologicznego, Polskiego Towarzystwa Psychologicznego i Polskiego Towarzystwa Psychiatrycznego. Był wiceprezesem Stowarzyszenia Pomoc Ubogim Chorym – Ezras Chojlim Anyim.
Jego żona Tauba Chaja urodziła się w 1883 roku w Warszawie jako córka Naftala Mendelsburga. Rodzina Mendelsburgów mieszkała przy ul. Wspólnej. Tauba Mendelsburg uczyła się w gimnazjum w Warszawie, następnie studiowała w Warszawie, Brnie, Zurychu i Berlinie, gdzie w 1912 otrzymała tytuł doktora nauk medycznych. W 1912 roku Teofil i Tauba byli już małżeństwem. Simchowiczowa pracowała w Warszawie jako pediatra, kierowała Stacją Opieki nad Matką i Dzieckiem. Małżeństwo Simchowiczów było bezdzietne. Mieszkali pod adresem ul. Złota 27.
W 1940 roku Simchowicz przedostał się do Palestyny, gdzie uczestniczył w życiu środowiska lekarskiego i polskich uchodźców. W lutym 1944 otrzymał prawo wykonywania zawodu na terenie Palestyny. Pracował w klinice neurologiczno-psychiatrycznej Kupat Holim z Kurtem Löwensteinem i Juliusem Zelermeyerem.
Od 1949 roku dotknięty był chorobą Parkinsona. Zmarł w ostatnim dniu grudnia 1957 roku w Szpitalu Hadassa w Tel-Awiwie. Pochowany jest razem z żoną na Cmentarzu Kirjat Sza’ul.
Eufemiusz Herman wspominał go następująco:
„Niezwykle sympatyczny, skromny, spokojny, nad wyraz koleżeński, umiał zjednać sobie wielki mir zarówno wśród kolegów, jak i chorych. Cieszył się olbrzymim powodzeniem w praktyce lekarskiej. Był wielkim przyjacielem i oddanym współpracownikiem Edwarda Flataua. Należał do tej wielkiej grupy lekarzy, którzy w okresie rozbiorów Polski, jak i w okresie międzywojennym, nie obdarzeni żadnymi tytułami naukowymi, niezmordowanie ku chlubie nauki polskiej pracowali”.
Teofil Simchowicz był przyjacielem i lekarzem Leo Lipskiego, który nadał jego cechy doktorowi Siegbertowi z mikropowieści "Piotruś". Leczyła się u niego Klara Mirska. Zbierał obrazy, w jego kolekcji znajdywały się dzieła m.in. Natana Korzenia, Benciona Cukiermana i Maurycego Gottlieba.
Dorobek naukowy.
Opublikował około 20 artykułów naukowych w języku polskim, francuskim, niemieckim i hebrajskim. Pracując w Monachium u Alzheimera, zajmował się otępieniem starczym. W opublikowanej w 1911 roku pracy "Histologische Studien über die senile Demenz" opisał wyniki swoich badań neuropatologicznych, przeprowadzonych na preparatach 108 mózgowi ludzkich i mózgowi zwierzęcych. Simchowicz uznał za charakterystyczną cechę choroby blaszki starcze ("plaques seniles", termin wprowadzony do literatury medycznej przez Simchowicza) w korze mózgowej. Pisał: „Przypadki, w których nie znajdujemy zupełnie blaszek starczych należą do innych postaci chorobowych, różniących się klinicznie i anatomicznie od otępienia starczego”. Monografia, wydana po polsku w 1913 roku pod tytułem "Badania nad anatomią patologiczną otępienia starczego" została nagrodzona w konkursie imienia Romualda Pląskowskiego. Była to pierwsza polska praca na temat etiologii otępienia. Oprócz blaszek starczych, opisał także tzw. zwyrodnienie ziarnisto-wodniczkowe, rodzaj zmiany patologicznej o niejasnym znaczeniu (określane czasem jako zwyrodnienie ziarnisto-wodniczkowe Simchowicza). Opisał objaw nosowo-podbródkowy (objaw Simchowicza) należący do grupy objawów deliberacyjnych.

</doc>
<doc id="1286388" url="https://pl.wikipedia.org/wiki?curid=1286388" title="Colorado National Monument">
Colorado National Monument

Colorado National Monument to amerykański pomnik narodowy, znajdujący się w stanie Kolorado. Położony jest na wyżynie Kolorado, około 13 km na południowy zachód od miasta Grand Junction. Jego główną atrakcją są liczne formacje geologiczne powstałe na skutek erozji.
Pomnik został ustanowiony decyzją prezydenta Williama Howarda Tafta 24 maja 1911 roku na powierzchni około 55,64 km². W 1959 roku zmieniono jego granice. Obecnie zajmuje powierzchnię około 82,88 km². Corocznie odwiedzany jest przez około 275 tysięcy turystów. Jak wiele innych pomników narodowych zarządzany jest przez National Park Service.

</doc>
<doc id="1286389" url="https://pl.wikipedia.org/wiki?curid=1286389" title="Regional Air Lines">
Regional Air Lines

Regional Air Lines – prywatna marokańska linia lotnicza z siedzibą w Casablance. Głównym węzłem jest port lotniczy Casablanca.

</doc>
<doc id="1286392" url="https://pl.wikipedia.org/wiki?curid=1286392" title="The other Boleyn Girl">
The other Boleyn Girl



</doc>
<doc id="1286398" url="https://pl.wikipedia.org/wiki?curid=1286398" title="Teplice nad Bečvou">
Teplice nad Bečvou

Teplice nad Bečvou – gmina w Czechach, w powiecie Przerów w Kraju ołomunieckim. Leży nad rzeką Beczwą.
Do roku 1959 miejscowość ta nazywała się Zbrašov. Pierwsza wzmianka o niej pojawiła się w roku 1328. W 1959 przemianowano ją na Teplice nad Bečvou.
Miejscowość ta jest znanym uzdrowiskiem, polecanym szczególnie dla osób z chorobami serca. Na terenie uzdrowiska znajduje się kilka interesujących architektonicznie budowli, np. budynek kuracyjny z hotelem i restauracją „Bečva”, dzieło architektów Karla Kotasa i Oskara Oehlera zbudowane w latach 1931–1949, czy opuszczona dziś willa L. Říhovskiego, zaprojektowana przez Elly i Oskara Oehlerów i wybudowana w latach 1933–1934.
Niedawno otwarto w Teplicach jaskinie solne, odpowiednie do leczenia astmy i innych chorób płuc.

</doc>
<doc id="1286401" url="https://pl.wikipedia.org/wiki?curid=1286401" title="72 Pułk Zmechanizowany">
72 Pułk Zmechanizowany

72 Pułk Zmechanizowany (72 pz) – oddział zmechanizowany Sił Zbrojnych PRL.
Pułk sformowany został w 1951 roku, w składzie 19 Dywizji Zmechanizowanej. Stacjonował w garnizonie Gubin, w koszarach przy stacji. Do 15 stycznia 1953 roku przeformowany został na etat Nr 5/105 pułku zmechanizowanego. W 1955 roku jednostka została rozformowana, a jej koszary zajął 73 Pułk Zmechanizowany.
Skład organizacyjny.
Sprzęt bojowy pułku stanowiło tylko 10 czołgów średnich T-34/85 i 5 samochodów pancernych BA-64. Uzbrojeniu artyleryjskie to: 14 armat, 14 moździerzy i 3 ciężkie granatniki przeciwpancerne T-21.

</doc>
<doc id="1286406" url="https://pl.wikipedia.org/wiki?curid=1286406" title="AMC Airlines">
AMC Airlines

AMC Airlines – egipska prywatna linia lotnicza czarterowa, działająca od 1992 roku, obsługująca linie czarterowe i tanie linie lotnicze z lotnisk egipskich, również do Europy (w tym do Polski: Szczecin, Gdańsk, Katowice, Kraków, Łódź, Poznań, Warszawa, Wrocław). Główny port Kair, inne porty: port lotniczy Hurghada, port lotniczy Szarm el-Szejk, port lotniczy Luksor.
Firma wyspecjalizowała się w obsłudze ruchu turystycznego w oparciu o flotę składającą się z czterech samolotów Boeing 737-800 i Boeing 737-400 (stan na listopad 2018).
Linia zmieniła nazwę w 2004 roku z AMC Aviation na AMC Airlines.
11 października 2007 roku podczas lotu czarterowego do Polski, samolot odrzutowy typu McDonnell Douglas MD-83 (nr. rejestracji: SU-BOY), linii AMC Arlines wykonał awaryjne lądowanie bez podwozia w porcie lotniczym Stambuł-Atatürk podczas przelotu z portu lotniczego Hurghada na warszawskie Okęcie, przekraczając limit drogi startowej. Spośród 156 pasażerów i 7 członków załogi na pokładzie, jedna osoba została ranna, a samolot poważnie uszkodzony.
Flota.
W historii AMC Airlines posiadało również samoloty typu Airbus A300, Airbus A310-300, McDonnell Douglas MD-83 i Boeing 737-200. 
Na dzień 20.04.12 średnia wieku maszyn AMC Airlines wynosi 4,7 lat.
Kierunki lotów.
Linie AMC latają czarterowo z Egiptu do następujących krajów:

</doc>
<doc id="1286407" url="https://pl.wikipedia.org/wiki?curid=1286407" title="Grand Junction (Kolorado)">
Grand Junction (Kolorado)

Grand Junction – miasto w stanie Kolorado, w Stanach Zjednoczonych, u podnóża Colorado National Monument. Siedziba administracyjna hrabstwa Mesa. 
Demografia.
Według spisu w 2020 roku liczy 65,6 tys. mieszkańców, co oznacza wzrost o 11,9% od poprzedniego spisu w roku 2010. Ludzie rasy białej stanowili 91,2% mieszkańców (79,2% nie licząc Latynosów); 1,6% Azjaci; 0,8% Afroamerykanie lub ludzie rasy czarnej; 0,5% rdzenna ludność Ameryki; 0,2% rdzenni mieszkańcy wysp Pacyfiku; 1,8% innych ras i 4,0% dwóch lub więcej ras. 16,2% ludności stanowili ludzie pochodzenia latynoskiego, z czego więcej jak połowa z nich to Meksykanie.

</doc>
<doc id="1286411" url="https://pl.wikipedia.org/wiki?curid=1286411" title="Dynastia Tudorów">
Dynastia Tudorów

Dynastia Tudorów (ang. "The Tudors") – historyczny serial telewizyjny wyprodukowany przez telewizje BBC oraz Showtime i wyemitowany w latach 2007–2010. Akcja serialu rozgrywa się w Anglii w czasach rządów Henryka VIII. Opisuje życie dworskie pełne zdrad i intryg. Ukazuje genezę konfliktów europejskich owych czasów, namiętności pomieszane z walką dynastyczną oraz tło powstania Kościoła anglikańskiego.
Produkcja.
Wyemitowany po raz pierwszy w 2007 roku serial składa się z 10 czterdziestopięciominutowych odcinków. Od 30 marca 2008 emitowana była druga 10-odcinkowa seria "Dynastii Tudorów". W roku 2009 wyemitowano trzecią serię tego serialu. Emisja czwartej, ostatniej, serii rozpoczęła się wiosną 2010. W Polsce serial wyświetlały telewizje HBO, Polsat Café, TVP1 oraz Fokus TV.
Fabuła.
Początek rządów Henryka VIII to czas, kiedy skuteczność jego rządów była testowana przez międzynarodowe konflikty oraz wewnętrzne intrygi dworskie. Napięcie wywołane chęcią posiadania męskiego potomka przez króla, pozwoliło na wzrost znaczenia Anny Boleyn oraz marginalizację legalnej żony Katarzyny Aragońskiej.
Henryk stał się głową Kościoła anglikańskiego. Uzyskał upragniony rozwód z Katarzyną Aragońską, skazując ją tym samym na życie pełne coraz większych upokorzeń. Anna Boleyn stała się nową królową, ale urodzenie przez nią córki oraz poronienie następnej ciąży, odwróciło uwagę króla w kierunku Jane Seymour.
Relacje pomiędzy Kościołem katolickim a królem Henrykiem VIII pogorszyły się. Król poślubił Jane Seymour oraz Annę z Kleve. W tle dziejów dynastii pokazano wybuch powstania przeciwko królowi kierowanego przez Roberta Aske (ur. 1500, zm. 1537). Na zakończenie król wziął za żonę Katarzynę Howard.
Ukazano małżeństwo Henryka z Katarzyną Howard, jej tragiczną śmierć oraz osobę ostatniej królowej: Katarzynę Parr.

</doc>
<doc id="1286421" url="https://pl.wikipedia.org/wiki?curid=1286421" title="Hrabstwo Mesa">
Hrabstwo Mesa

Hrabstwo Mesa - hrabstwo w stanie Kolorado w Stanach Zjednoczonych. Siedzibą administracyjną hrabstwa jest miasto Grand Junction. Hrabstwo jest domem dla Narodowego Pomnika Kolorado.
Sąsiedztwo ze stanem Utah sprawia, że znajduje się tu znaczna populacja mormonów.
Demografia.
Według spisu w 2020 roku hrabstwo liczy 155,7 tys. mieszkańców, w tym 93,9% to biali. Latynosi stanowili 14,8% populacji. W latach 2010–2020 populacja hrabstwa wzrosła o 6,1%.
Pod względem religijnym w 2010 roku największą grupę stanowią osoby niestowarzyszone w żadnym związku wyznaniowym. Ponadto hrabstwo ma ponadprzeciętny odsetek mormonów (6,9%) i zielonoświątkowców (5,8%). 16,1% było członkami innych kościołów protestanckich, w większości ewangelikalnych, a 5,4% było członkami Kościoła katolickiego.

</doc>
<doc id="1286425" url="https://pl.wikipedia.org/wiki?curid=1286425" title="Air Cairo">
Air Cairo

Air Cairo – egipska prywatna linia lotnicza czarterowa, działająca od 2003 roku, obsługująca linie czarterowe i tanie linie lotnicze z lotnisk egipskich, również do Europy (w tym do Polski: Kraków, Bydgoszcz, Szczecin, Katowice, Warszawa, Łódź, Poznań, Wrocław). Główny port lotniczy Kair, inne porty: port lotniczy Hurghada, port lotniczy Szarm el-Szejk, port lotniczy Luksor.
Firma wyspecjalizowała się w obsłudze ruchu turystycznego w oparciu o flotę składającą się z sześciu Airbusów A320 (stan listopad 2014). 60% udziałów posiadają linie EgyptAir. W 2003 roku zastąpiła Shorouk Airways, które zostały zlikwidowane.

</doc>
<doc id="1286430" url="https://pl.wikipedia.org/wiki?curid=1286430" title="Nu Jerzey Devil">
Nu Jerzey Devil

Nu Jerzey Devil, NJD właściwie "Anthony Torres" (ur. 10 stycznia 1980 w South Bronx w Nowym Jorku) – amerykański raper, producent muzyczny.
Życiorys.
W wieku czterech lat wraz z matką, 5 braćmi i siostrą przeniósł się do Compton. Gdy miał 7 lat zaczął rapować, wiedząc że ma do tego talent i próbował to jak najlepiej wykorzystać. Kiedy Anthony skończył 18 lat dał koledze pistolet kaliber 45, a w zamian otrzymał profesjonalny, prawdziwy sprzęt do didżejowania. Gdy zaczął korzystać ze sprzętu tworzył swoje własne beaty i mixy a rapowanie odstawił na drugi bok. Później kupił sobie maszynę do beatów Dr. Rhymt oraz Keybard dla DJ-ów firmy Yamaha.
Dwa lata później, gdy dzielnica usłyszała jego bity dostał wiadomość od Rodneya Darkchilida z Jerkins of Darkchild Producions, że jest zachwycony robionymi przez NJD beatami i zaprasza go do Miami. Nagrali tam razem kilka kawałków, po jakimś czasie NJD dołączył do Jerkins Darkchilid Producions. Po upływie czasu Rodney powiedział Nu Jerzeyowi o raperze z Compton - The Game'ie, "który brzmi jakby pochodził" z East Coastu. Gdy Nu Jerzey usłyszał kawałki The Game'a był pod wrażeniem. Kuzyn NJD-a, Phat Rat znał się z Graczem. Zapoznali się w studiu i to był początek znajomości.
Game poinformował Devila, że ma zamiar stworzyć korporację Black Wall Street z zapytaniem, czy jest w stanie mu pomagać. NJD zgodził się i wrócił do Compton, gdzie zamieszkał z resztą BWS.

</doc>
<doc id="1286440" url="https://pl.wikipedia.org/wiki?curid=1286440" title="Braunau am Inn (stacja kolejowa)">
Braunau am Inn (stacja kolejowa)

Braunau am Inn – stacja kolejowa w Braunau am Inn, w kraju związkowym Górna Austria, w Austrii. Znajdują się tu 4 perony.

</doc>
<doc id="1286441" url="https://pl.wikipedia.org/wiki?curid=1286441" title="I Liceum Ogólnokształcące im. Henryka Sienkiewicza w Świebodzinie">
I Liceum Ogólnokształcące im. Henryka Sienkiewicza w Świebodzinie

I Liceum Ogólnokształcące im. Henryka Sienkiewicza w Świebodzinie – szkoła ponadpodstawowa w Świebodzinie.
Historia.
do 1945.
Budynek przy ul. Chopina 2 zbudowano w latach 1902–1905. W obiekcie tym, przed II wojną światową mieściła się niemiecka szkoła żeńska (j. niem." Madchen Volksschule"). Kilka lat później przystosowano wnętrze budynku, wydzielając piętro dla chłopców.
1945–1950.
15 sierpnia 1945 r. jest najczęściej podawaną datą powstania Liceum Ogólnokształcącego w Świebodzinie. Działalność szkoły rozpoczęła się od zakrojonej na szeroką skalę akcji kompletowania pomocy naukowych. Dzięki ogromnemu zaangażowaniu uczniów, nauczycieli i rodziców, zdobywano sprzęt dydaktyczny i inne przedmioty niezbędne dla szkoły. Przede wszystkim szybko rozrastał się księgozbiór, który już w 1947 r. liczył 1612 pozycji i był w tym czasie największym biblioteką na terenach Ziemi Lubuskiej.
Na początku 1946 r. stacjonujące w Świebodzinie wojska radzieckie opuściły zdewastowany budynek w parku Chopina. Po przejęciu nieruchomości, natychmiast przystąpiono do jego gruntownego remontu. Zakres prac obejmował m.in.: szklenie okien, naprawy drzwi i schodów oraz odbudowa wszystkich instalacji. Po pierwszym etapie do użytku nadawały się tylko parter i 1 piętro (2 piętro wyremontowano w 1947 r.). Rok szkolny 1946/47 rozpoczęto w częściowo odremontowanym budynku, który rozpoczęło 352 uczniów, w tym klasa II licealna (maturalna), którą ukończyło ze świadectwem dojrzałości pierwszych 34 absolwentów.
1951–1970.
Całkowity remont szkoły, przede wszystkim z powodu braku funduszy, wydłużył się do 1951 r.

</doc>
<doc id="1286444" url="https://pl.wikipedia.org/wiki?curid=1286444" title="Air Sinai">
Air Sinai

Air Sinai – egipska linia lotnicza, działająca od 2003 roku, obsługująca linie krajowe i zagraniczne lotnicze z lotnisk egipskich oraz do Izraela. Główny port Kair, inne porty: port lotniczy Hurghada, port lotniczy Szarm el-Szejk, port lotniczy Luksor.

</doc>
<doc id="1286454" url="https://pl.wikipedia.org/wiki?curid=1286454" title="Pokey Minch">
Pokey Minch



</doc>
<doc id="1286457" url="https://pl.wikipedia.org/wiki?curid=1286457" title="Mario Haas">
Mario Haas

Mario Haas (ur. 16 września 1974 w Grazu) – austriacki piłkarz grający na pozycji napastnika.
Kariera klubowa.
Haas urodził się w Grazu i tam też rozpoczął karierę piłkarską w klubie Sturm Graz. Już w sezonie 1992/93 zadebiutował w jego barwach w rozgrywkach austriackiej Bundesligi i w premierowym sezonie zdobył gola. W sezonie 1993/94 występował w pierwszym składzie Sturmu, a w 1995 roku został z nim wicemistrzem Austrii. Stworzył wówczas atak z partnerem z reprezentacji Ivicą Vasticiem. W 1996 roku zdobył zarówno Puchar Austrii, jak i Superpuchar Austrii, a rok później powtórzył to pierwsze osiągnięcie. W sezonie 1997/98 zdobył 17 bramek i został najlepszym strzelcem Sturmu, który po raz pierwszy w historii wywalczył tytuł mistrza Austrii. W sezonie 1998/99 po raz pierwszy wystąpił w fazie grupowej Ligi Mistrzów, a w Bundeslidze znów był najskuteczniejszy wśród graczy swojego klubu (17 goli). Został też po raz drugi w karierze mistrzem Austrii i trzeci raz zdobywcą krajowego pucharu.
Latem 1999 roku Haas przeszedł do francuskiego RC Strasbourg, w którym miał stworzyć atak z Péguyem Luyindulą. W Ligue 1 zadebiutował 31 lipca w wygranym 1:0 meczu z RC Lens, a 14 sierpnia zdobył gola w wygranym 2:0 spotkaniu z Montpellier HSC. Jak się jednak okazało, był to jego jedyny gol w sezonie. W kolejnym Haas także nie błyszczał i był tylko dublerem dla nowego napastnika Racingu, Serba Daniela Ljuboji. Zdobył 2 gole, ale rozegrał tylko 11 spotkań w lidze. Na koniec sezonu Strasbourg spadł do Ligue 2.
Jeszcze w trakcie sezonu Haas wrócił do Sturmu, w którym rywalizował o miejsce w składzie z Vasticiem, Hannesem Reinamyrem, Węgrem Imre Szabicsem oraz Rosjaninem Siergiejem Juranem. W 2002 roku został wicemistrzem Austrii oraz dotarł do finału austriackiego pucharu. W sezonie 2003/04 został najlepszym strzelcem klubu z 10 golami. W 2005 roku wyjechał do Japonii. Podpisał kontrakt z zespołem JEF United Ichihara Chiba i zdobył z tym klubem Yamazaki Nabisco Cup. Na początku 2007 roku wrócił do Sturmu. W sezonie 2009/2010 zdobył z nim Puchar Austrii, a w sezonie 2010/2011 wywalczył z nim mistrzostwo kraju. W 2013 roku zakończył w nim swoją karierę.
Kariera reprezentacyjna.
W reprezentacji Austrii Haas zadebiutował 27 marca 1996 roku w wygranym 1:0 towarzyskim spotkaniu z reprezentacją Szwajcarii. W 1998 roku został powołany przez selekcjonera Herberta Prohaskę do kadry na Mistrzostwa Świata we Francji. Tam zaliczył trzy mecze, w tym dwa jako rezerwowy. Zagrał z Kamerunem (1:1), z Chile (1:1) oraz z Włochami (1:2).

</doc>
<doc id="1286458" url="https://pl.wikipedia.org/wiki?curid=1286458" title="Jan Działyński">
Jan Działyński



</doc>
<doc id="1286464" url="https://pl.wikipedia.org/wiki?curid=1286464" title="Dresden-Dobritz">
Dresden-Dobritz

Dresden-Dobritz – przystanek kolejowy w Dreźnie, w kraju związkowym Saksonia, w Niemczech. Znajduje się tu 1 peron.

</doc>
<doc id="1286468" url="https://pl.wikipedia.org/wiki?curid=1286468" title="Emilien Tardif">
Emilien Tardif

Emilien Tardif MSC (ur. 6 czerwca 1928 w Saint-Zacharie, zm. 8 czerwca 1999 w Cordobie) – kanadyjski misjonarz, charyzmatyczny zakonnik, Sługa Boży Kościoła katolickiego.
Urodzony Saint-Zacharie w prowincji Quebec w Kanadzie był dziewiątym z czternaściorga dzieci. Należał do zgromadzenia Misjonarzy Najświętszego Serca Jezusowego (śluby wieczyste złożył 8 września 1952). Po cudownym uzdrowieniu z gruźlicy (czerwiec 1973) na skutek modlitwy 5 osób z grupy charyzmatycznej, zaczął interesować się Ruchem Odnowy Charyzmatycznej. Od chwili uzdrowienia aż do śmierci poświęcił swoje życie ewangelizacji. Jego nauczaniu towarzyszyło wiele cudownych uzdrowień oraz nawróceń. W czasie swojej posługi odwiedził 71 krajów na wszystkich kontynentach. Zmarł w Argentynie na atak serca. 

</doc>
<doc id="1286471" url="https://pl.wikipedia.org/wiki?curid=1286471" title="Thiago Neves">
Thiago Neves

Thiago Neves Augusto (ur. 27 lutego 1985 roku w Kurytybie) – brazylijski piłkarz występujący na pozycji ofensywnego pomocnika. Obecnie gra we Fluminense FC.
Kariera klubowa.
Thiago Neves zawodową karierę rozpoczynał w 2005 roku w zespole Paraná Clube, w barwach którego zadebiutował w rozgrywkach brazylijskiej ekstraklasy. Paraná zajęła w końcowej tabeli siódmą lokatę, a Neves w 29 spotkaniach strzelił trzy gole. W 2006 roku Thiago przeniósł się do japońskiego Vegalta Sendai, by w 2007 roku powrócić do kraju i podpisać kontrakt z Fluminense FC. W pierwszym sezonie występów w drużynie "Tricolor carioca" brazylijski zawodnik prezentował kapitalną formę i poprowadził swój klub do zajęcia w lidze czwartego miejsca. Neves wystąpił w 33 pojedynkach, w których dwanaście razy wpisał się na listę strzelców. Został wybrany najlepszym graczem sezonu, czym wzbudził zainteresowanie wielu innych zespołów. Brazylijczyk był bliski przejścia do Realu Madryt, jednak ostatecznie pozostał w Fluminense na kolejny rok. Neves znów prezentował wyśmienitą formę, a w lutym 2008 roku w wygranym 4:1 spotkaniu przeciwko CR Flamengo udało mu się nawet zaliczyć hat-tricka. Thiago znów znalazł się w kręgu zainteresowań wielu innych zespołów, między innymi włoskiego A.C. Milan. 30 sierpnia tego samego roku podpisał pięcioletnią umowę z niemieckim Hamburger SV. W Bundeslidze zadebiutował 13 września w wygranym 3:2 spotkaniu przeciwko Bayerowi 04 Leverkusen. W rundzie jesiennej debiutanckiego sezonu zagrał jeszcze w pięciu pojedynkach, po czym, w lutym 2009 roku został wypożyczony do swojego byłego klubu, Fluminense Rio de Janeiro. Do końca sezonu rozegrał tam 10 meczów i strzelił 6 bramek. Następnie trafił do Al-Hilal z którego w 2011 został wypożyczony do Flamengo. Od 17 stycznia 2012 jest zawodnikiem Fluminense.
Kariera reprezentacyjna.
Neves był członkiem reprezentacji Brazylii do lat 23. Do dorosłej kadry po raz pierwszy został powołany w marcu 2008 roku na towarzyskie spotkanie przeciwko Szwecji, w meczu tym Thiago jednak nie wystąpił. W ekipie "Canarinhos" zadebiutował podczas Igrzysk Olimpijskich w Pekinie, na których strzelił dwa gole i razem z drużyną zdobył brązowy medal.

</doc>
